health	COVID19 : OMS ekebisi Afrika na kolongola mikano ya makasi	"OMS, Mabongisi ma molongo mpo na bokolongono, ekebisi bikolo ya Afrika mpo na kolongola na lombango mikano ya makasi ya kotelemela COVID19 ntango eye mboka mingi elingi kobanda kofungola misala na molongo. ""Soki mbulamatari esukisi na mbalakaka mikano miye, tokoki kobungisa mbano eye bikolo biye bisili kozwa o’mokolo ya lelo na bitumba na COVID19,"" ekebisi na liyebisi Dr. Matshidiso Mpeti, directrice régionale ya OMS mpo na Afrika. ""Ezali litomba mingi kokoba kalanda mikano ya kokengela, kolandela bato bazwami na bokono mpe ba tests, kati na miko miye misengeli kosukisa pandémie (bokono boye bopanzani),"" ebakisi Dr. Matshidiso. Mpo na ye, mikano miye misali ete bopanzani bwa COVID19 bolembisama ata bokono boye bozali kaka likama ti sik’oyo. OMS elobi bato 36.000 bayebani kozwama na COVID19 na Afrique mpe koleka 1.500 nde bakufi. Afrika ezali kino sik’oyo continent oyo ezwi bokono bwango mingi te. Libanda na Afrika, bikolo mingi bizali komilengele mpo na kofungola misala mya yango."	https://www.voalingala.com/a/covid19-oms-ekebisi-afrika-na-kolongola-mikano-ya-makasi-/5399516.html
sports	Mazembe elongwe na ¼ de finales liboso ya Raja (1-0)	TP Mazembe ya RDC elongi CS Raja Casablanca ya Maroc 1-0 na match retour ya ¼ de finales ya Ligue africaine des Champions na Lubumbashi. Kasi elongwe na compétition. Isaac Tshibangu ya TP Mazembe aningisaki moniama na 49’ mpo na mongete ya match. Mazembe ezwaki libaku ya bakisa mongete mosusu na 70’ kasi Jackson Muleka atindi ndembo na makolo ya gardien de but ya Raja. 1-0 ekoka te mpo Mazembe aleka etapi ya ½ finales mpo na aller, Raja abetaki yango 0-2 na Casablanca. Mazembe asuki bongo awa mpo momekano moye.	https://www.voalingala.com/a/mazembe-elongwe-na-%C2%BC-de-finales-liboso-ya-raja-(1-0)/5319381.html
sports	Afrique du Sud elongoli Egypte 1-0 lokola Nigeria, Cameroun 3-2	Nzokande ba Bafana Bafana ya Afrique du Sud balekaki na 8e kati na ba meilleurs 3es baye babendamaki na 16e lokola ba Leopards ya Congo democratique. Bayike bapesaki ba Bafana Bafana chance mingi te liboso ya ba Pharoans ya Egypte baye basilisaki na 9 points na groupes A, ya ba Leopards, na elonga esota. Kasi ata ba Pharaons babetaki makasi 67% ya kosimba balle, Thembinkosi Lorch ya Afrika ya Ngele atiyaki mongete na 85’ mpe makambo masilaki. Nzokande na match ebatamaki yambo, Nigeria eniataki Cameroun 3-2. Ighalo O. aningisaki moniaka moto na yambo na 19’ mpo na ba Super Eagles ya Nigeria. Ba Lions indomptables ya Cameroun banzongisa mongete na 41’ na Bhaken S. mpe babakiaki na 44’ na N'Jie C. Nzonkande Ighalo azongelaki lisusu na mongete ya ba Nigerians na 63’. Mpe, Iwobi A. akataki likambo na 63’ na mongete ya misatu ya Nigeria na 53’. Mokolo moko moleki, vendredi, nsima na 1-1, Benin elongaki Maroc na ba tirs au but 4-1. Mpe Senegal enyataki Ouganda 1-0. Na quarts de finale Senegal nde ekutani na Benin mpe Nigeria na Afrique du sud. Esengeli kozela dimanche matches ya ba Leopards ya RDC na ba Bareas ya Madagascar mpe Algerie na Guinee. Lundi nde, Mali – Cote d’Ivoire na Ghana – Tunisie. 	https://www.voalingala.com/a/afrique-du-sud-elongoli-egypte-1-0-lokola-nigeria-cameroun-3-2/4989424.html
health	Bato 41 bazwami na COVID19 na boloko ya N'Dolo	"Bato 41 bazwami na COVID19 ya Ndolo na Kinshasa, eyebisi ministre ya Bokolongono, Dr. Eteni Longondo. Bazali kati na 73 bakoni basika mpe 9 kati na ba Congolais baye bazongaki wuta Duabï mposo moloke mpe bazwi COVID19. Na RDC, motango mwa bato banso bazwani na bokono boye mokomi 572. ""Eza mpasi mpo bato 41 bazwami na COVID19 na boloko boye. Totie bango na pembeni kuna na boloko mpo botalami mpe tokosala mpe tokosala test na bato banso batikali,"" elobi Dr. Eteni. Ministre ya bokolongo asakoli ete boloko bwango bosukolama nkisi lokola mpe boloko bonene ya Makala na Kinshasa. Ndenge bato baboloko baye bazwi bokono bwango eyebani kasi ministre ya bokolongo apameli bato bakenda kotala mpe koteka biloko na bato baloko. Mpo na ye, mikano ya kopekisa bokoti ya bato balimba misengeli kotia na mosala na bokengi mbonso. Ministre ya mambi ya Bosembo mpe Garde des sceaux, Célestin Tunda alobi ete manso mazali kosalama mpo ete bato baboloko baye bazali na etumbu ya makasi te babimisama. Pene na bato 2.000 basi babimisamaki sanza eleki na boloko ya Makala oyo ezalaki na pene na bato 9.000. Nzoka bato bazwami na COVID19 na RDC bakomi 572. Bato bakufi na ekolo mobimba bakomi 31 mpe baye babikisami, 73. 9 kati na ba Congolais baye bazongaki wuta Duabï mposo moloke mpe bazwi COVID19. Pene na 200 Congolais baye bazongaki mboka kowuta na Dubaï bazali na botalami na ba hôtel, elobi Dr. Eteni. Moto mosusu ya sika azwami na Kasindi, na Nord-Kivu pene na Ouganda."	https://www.voalingala.com/a/bato-41-bazwami-na-covid19-na-boloko-ya-n-dolo/5400949.html
business	Nigeria, Ghana mpe ba anglophones misusu baboyi ECO mosolo mozwi esika ya CFA	"Nigeria, Ghana, du Liberia, Sierra Leone, Gambie, banso mboka anglophones, na voisin bango Guinée, oyo ezali francophone, baboyi ECO, mosolo ya mokelamaki le 22 décembre mpo na Afrique ya Ouest. Ba ministres ya Finances mpe ba gouverneurs ya Banque centrale ya bikolo biye bakutanaki jeudi na Abuja, Nigeria, npe baboyi mbongwana eye bikolo nzinga nzinga na bango biye bizali ba fraconpohones (balobaka français) biwutaki kosakola na lisungi ya France. Nigeria, Ghana, du Liberia, Sierra Leone, Gambie mpe Guinée, ya Zone monétaire ouest-africaine (WAMZ) ""balakisi bokebi na bango na ndenge ba francophones bazwi mikano bango moko ya kobongola se nkombo ya franc CFA na ECO kino 2020,"" elobi bango na liyebisi ya ba ministres ya Finances mpe ba gouverneurs ya ba banques centrales na bango. Nigeria, Ghana, du Liberia, Sierra Leone, Gambie mpe Guinée balobi ""mokano ya ba francophones mokani te na maye mandimamaki te na Cédéao (Communauté économique des Etats d’Afrique de l’Ouest) na boyokani ya kokomisa ECO mosolo moko ya etuka mobimba"". Yango ezalaki likanisi lizali na masolo wuto mibu 30 mileki. Mboka inso ya WAMZ ezali kobongisa bokutani mpo na koyeba nin kosala na mikolo mikoya. "	https://www.voalingala.com/a/nigeria-ghana-mpe-ba-anglophones-misusu-baboyi-eco-mosolo-mozwi-esika-ya-cfa/5248693.html
business	Mokambi ya SCPT atiami na bokangami	Directeur général ya SCPT, ex OCPT, atiami na bokangi wuta lundi nsima na koyanola na parquet ya Cour d’appel ya Kinshasa/Matete. Patrick Umba Banza, mokambi ya Société congolaise de poste de télécommunication, akozela bosambisami bwa ye na bokangami. Yango mokano mobiki lundi na mpokwa nsima biyano apesaki na procureur. Afundami na kopengwisa misolo mya l’Etat, mingi mpenza na maye matali société Huawei ya télécommunication.	https://www.voalingala.com/a/mokambi-ya-scpt-atiami-na-bokangami/5575351.html
business	FMI elobi kokitisa budget ezali malamu	"FMI (Fonds monétaire international) etalisi kobanga na yango lolenge bosaleli budget ya RDC ezali kokende mpe ekanisi ete ekozala malamu kokitisa budget. ""Lolenge budget esalelami kino kati kati ya sanza ya février ezali kopesa bobangi likolo ya bozito etiyami likolo ya ba dépenses mpe mpo na faible perfomance ya ba recettes,"" ekomi na liyebisi motalisi elongi ya FMI na RDC. Bozito yango ""bomemi bodefi mbongo na banque centrale mpe libulu kati ya ba réserves internationales ya BCC (Banque centrale ya Congo),"" eyebisi lipinga ya FMI. FMI esengi bakonzi ya RDC kotika kodefa misolo na BCC mpe kozongisa miye mizwamaki. Mpo na FMI, plan ya trésorerie ministre oyo Finances abimisaki na février ezali réaliste (malamu). Plan yango elobaki mosolo mokoti moke mpe esengeli l’Etat esalela kaka 5,45 milliards $. Kolanda mobeko ya finances ya 2020, budget ezali ya 10,59 milliards $ mpo na population ya pene na 80 millions ya bato, 2/3 babikaka na pene na dollars mibale na mokolo."	https://www.voalingala.com/a/fmi-elobi-kokitisa-budget-ezali-malamu/5305751.html
politics	Kenya elingi kokanga ba camps epayi wapi bakima bitumba koleka 400.000 bazalaka	"Bakonzi ba Kenya basakoli ete bakokanga mpo na libela camps mibale epayi wapi bakima bitumba koleka 400.000 bavandaka. Ntango ya kosolola mpo na likambo na bango ezali lisusu te, elobi ministre ya mambi ya kati ya mboka ya Kenya. Mbulamatari ya Kenya epesi mikolo 14 na HCR (misala mya ONU mpo na bakima minduki) mpo na kopesa nkasa na yango mpo etali bokangami bwa camps ya Kakuma na ya Dadaab. Bato pene na 190.000, mingi mingi bayi Soudan ya Sud bavandaka na Kakuma, na Nord-West. Ba camps ya Kakuma na ya Dadaab efungwama wuto pene na mibu 30. Na Dadaab, na Nord-Est, pene na Somalie, nde pene na bayi Somalie 250.000 bavandaka wuto bakima bitumba na 1991. Adbullahi Osman, moyi Somali, azali moko na bakima mibitumba mpe avandaka na camp ya Dadaab, alobi ekozala likama soki akozingisama mboka. ""Nakozala na kimya te mpe na kozanga kelasi na tanga awa, Kimya ezali te na mboka. Soki nazongi bakotia ngayi na kelasi ya nse. Esili mpo na kelasi, Nakisi te été nakokoba kelasi, elobi na ngambo na ye,"" Schadrack Nishimwe, moyi Burundi avandaka na camp ya Kakuma. Na 2016, bakonzi ba Kenya balobaki mpe ete bakokanga ba camps biye, Bakonzi ba Kenya bakanisaka ete badongolomeso ya Somalie ya lingomba al-Sabab babongisa bitumba mpe basalaka yango wuto ba camps biye. HCR ekebisi na liyebisi ete mokano mwango mokozala na mbano mabe mingi mpenza na eleko eye ya COVID-19. Baike na bana ba RDc mpe bazali kati na bakima bitumba baye."	https://www.voalingala.com/a/kenya-elingi-kokanga-ba-camps-epayi-wapi-bakima-bitumba-koleka-400-000-bazalaka/5828769.html
sports	Junior Ilunga Makabu abeti Nigérian Durodola na K.O	Mwana mboka ya RDC Junior Ilunga Makabu, elombe ya molongo ya ya boxe (bibotu)  alongi Olanrewaju Durodola ya Nigeria samedi na Kinshasa na bitumba mpo na nkamba ya molongo. Junior Ilunga Makabu akweyisaki O. Durodola K.O to makale kale na round ya sambo na bitumba bizalaki mpo ya championnat du moinde ya WBC, poids lourd-légers. Elombe ya Ekolo Congo démocratique atikali na nkamba eye O. Durodola azali kowelela. Mposo moleki, leki ya Junior Makabu, Martin Bakole akomaki elombe ya molongo ya WBC nsima na kobeta russe Sergey Kuzmin.	https://www.voalingala.com/a/junior-ilunga-makabu-abeti-nig%C3%A9rian-durodola-na-k-o/5706353.html
politics	M23 elobi ebotoli Bunagana mpe Mahamat Faki asengi masolo kati na RDC na Rwanda	"Batomboki ba M23 balobi na liyebisi ete babotoli Bungana (Nord-Kivu) na maboko ya mampinga ma Ekolo Congo démocratique kasi mokambi ya Commission ya Union africaine asengi mbulamatari ya Rwanda mpe RDC kosolola. M23 esakoli bobotoli ya Bunaganga na liyebisi. ""Bobotoli ya Bunagana bozali te likambo lingomba na biso likanaki mpo yango nde te tozali koluka. Kasi, na kotalaka lolenge mampingama ma biso mazali kotungisama na mangaomba ya bato mabe baye bazali kosalela ba canons ekendaka mosika wuto Bunagana mpe bobangi yango ezali komema na ba civili mpe kotinda ba nkoto na bango kokima, tozwaki mokano ya kobotola mboka Bunagana na ntina ya kosukisa likama liye mpe kopesa mpiko na bana mboka kozonga na ndako na bango,"" elobi liyebisi lya M23 litiami manzaka na molobeli ya M23, major Willy Ngoma. Na ngambo na ye, mokambi ya Commission ya Union africaine Moussa Faki Mahamat asengi na mangomba ya basimba minduki banso batika bitumba na lombango mpe misala minso mya basoda miye mizali kotiya na likama Rwanda na Ekolo Congo démocratique misukisama na kozela te. Na liyebisi abimisi lelo, Moussa Faki Mahamat asengi na Rwanda na RDC kosukisa matata na bango na masolo mpe boyokani ya bondeko na nzela ya mécanismes régionaux ; Misala myango mikambami ngambo moko na mokonzi ya Angola mpe motambwisa sika CIRGL (Likita lya bikolo bya Grands lacs) Joao Lourenço, lmpe ngambo esusu na misala mya Nairobi miye mikambami na mokonzi ya Kenya mpe motambwisi ya Lisanga lya biklo bya Afrika ya Est (CEA), Uhuru Kneyatta. Moussa Faki Mahamat alobi azali kolanda na bokebi makambo mazali koleka na est ya RDC. Kolanda matotoli ya bavandi mpe ya société civile, baike ya mampinga ma Ekolo Congo démocraitque bakatisi ngambo ya Ouganda mpo na kokima. HCR, misala mya ONU mpo ba bakima bitumba elobi bavandi koleka nkama misato na ntuku motoba na mwabe bakimi na Ouganda mpe lokola. Bitumba bizali kokoba nzinga nzinga na Bunaganga. Molobeli ya FARDC na secteur opérationnel Sukola 2, colonel Guillaume Njike alobi mampinga Bunagana ezali nanu na maboko ma mampinga ma RDC."	https://www.voalingala.com/a/6615712.html
health	Moto wa yambo akufi na COVID19 na Kinshasa	"Bakonzi ya bokolongono na ekolo Congo démocratique basakoli ete mokoni moko ya coronavirus ya sika akufi mpe motango ya bato bamonani na bokono bwango mokomi 23. Ye nde mobeli wa yambo oyo akufi na COVID-19 na mboka. ""Lobi INRB (Institut national des recherches biomédicales) endimaki bakoni batano ya sika. Bazali bango banso ba Congolais. Mapinga ya bayi bakozwa bango na mokumba bazali kosalisa bango. Mpe lisusulobi, tozwaki moto wa yambo akufi na COVID-19,"" ekomi ministre ya bokolongono Dr. Eteni Longondo na Twitter. Ministre aboyi kopesa nkombo mpe sango mosusu ya mowei. Kasi ba media mingi basokoli na Kinshasa ete ezali ndeko ya ministre moko ya mbulamatari ya ekolo mpe ministre yango azali mpe ye moko na bokono boye. Jeudi, likita ya mbulamatari lisalemaki te. Bayi mbulamatari bakendaki kosala test na INRB."	https://www.voalingala.com/a/moto-wa-yambo-akufi-na-covid19-na-kinshasa/5339626.html
health	Bato babale ba yambo bakufi na COVID-19 na Congo-Brazzaville	Bato babale ba yambo bakufi na coronavirus COVID-19 na Pointe noire, na Congo-Brazzaville. Ministre ya bokolongo Lydia Mikolo nde apesi sango yango. Kolanda maloba ma ye, bato tuku mibale na mibale nde bayebani kozwama na COVID-19 na Congo-Brazzaville sika oyo. Eyebani malamu te soki baye bakufaki bazwaki bokono bwango libanda to kati na mboka.  Kasi moko na na bawei azalaki mokambi ya misala milandaka fraude mpe repression. Awutaki France na sanza ya février. O'mokolo mwa eyenga mokonzi ya kala Congo-Brazzaville, Jaques Joaquim Yhombi Opango akufaki na coronavirus pene na Paris, na France. Nzokande alanga nzembo Arulus Mabele ya Congo-Brazzaville, ye, nde akufaki na bokono bwango pene mikolo zomi mileki, na Paris, na France.	https://www.voalingala.com/a/bato-babale-ba-yambo-bakufi-na-covid-19-na-congo-brazzaville/5355449.html
politics	Bosambisami bwa Kamerhe botindikami le 7 août	Bazuzi ya Cour d'appel batindiki bobandelami ya bosambisami ya Vital Kamerhe le 7 août. Balakisi bilongi ba ekolo bazalaki te na boloko bonene ya Makala. Bosambisami bwa Vital Kamerhe bobandeli le 24 juillet na bosengi ya M. Kamere, mokambi ya ndako ya misala ya mokonzi ya Felix Tshisekedi na audience foraine na boloko bonene ya Makala (CPRK) na Kinshasa. Bazuzi ya Cour d’Appel, tribunal ezali kosambisi yango sika, batindiki boyoki bwango le 7 août mpo na kopesa na basambeli ba ye libaku yakokisi makambu manso masengeli mpo na ngambo ya bafundi to partie civile. Balakisi bilongi ya l'Etat bazalaki te. Kalaka ya tribunal to greffier akomelaki bango naino te. Sanza moko moleki Vital Kamerhe aketelamaki etumbu ya mibu tuku mibale ya misala mya makasi bakisa na mibu zomi ya bopekisami makoki mapolitiki mpo na kopengwisa misolo mya botongi ndako na ntina ya mikolo nkama ya bokonzi ya Felix Tshisekedi. M. Kamerhe na basambeli ba ye bakoba na kosenga ete bilembo bimonisi bopengwisi misolo bilakisama. Bituluku na bato batombolaki o’balabala na Kinshasa mpo na Kamerhe, nsima na botamboli bosamaki lobo loleki na Bukavu.	https://www.voalingala.com/a/bosambisami-bwa-kamerhe-botindikami-le-7-ao%C3%BBt-/5516149.html
business	Trump ayokani na Chine mpo na commerce	"Donald Trump, président ya Etats-Unis atie manzaka na mokanda ya boyokani mpo na commerce (mombongo) na vice-Premier ministre chinois Liu He. Boyokani boye bosukisi boswani kati na mboka mibale eye. ""Lelo ezali etapi ekotika lisolo… eye esalamu nanu te… mpo na boyokani ya mombongo (accord commercial) ya sembo mpe réciproque kati na Etats-Unis na Chine,"" elobi M. Trump na milulu myango. Boyokani boye bokosilisa bitumba ya commerce kati na Etats-Unis na Chine, mboka mibale ya yambo na molongo mpo etali nkita . Bayi mombongo ya Etats-Unis basepeli na boyokani bwango kasi bayebisi ete mingi ezali nanu ya kosalama. Boyokani bwango bokotiyama na misala nsima mikolo 30. Ekozala mingi mpo na bolamu baye balonaka (agriculuteurs) mpe baye ya ba industries. Chine ekobakisa misolo 200 milliards $ mpo na kosomba biloko na Etats-Unis na mibu mibale mikoya. Yango ekokitisa déficit économique ya Etats-Unis lokola Amerika ezalaki kosenga. Boyokani bwango botali mpe botosi ya propriété intellectuelle mpe ba conditions ya transfert ya ba technologies na makambo misusu Etats-Unis ezalaki kosenga. "	https://www.voalingala.com/a/trump-ayokani-na-chine-mpo-na-commerce/5247103.html
sports	Balakisi bilongi ya RDC batamboli na milulu mya bobandi Jeux olympiques na Tokyo	Naomie Katoka akobunda taekwando mpe Marie Branser, molongi ya molongo oyo abotama na tata mpe na mama ya Allemagne nde akobunda mpo Ekolo Congo démocratique na momekano ya Judo. Kasi kino sika misolo mitindami nanu te na balakisi bilongi ya RDC. Balakisi bilongi bya Ekolo Congo démocratique batamboli na milulu mya bofungolami ya ba Jeux Olympiques na Tokyo, Japon. Mpo na mbala ya yambo na lisolo lya masano mya olympique, milulu myango misalami na etando ya lisano esika batali bazalaki kolanda mibeko mya komibatelama na COVID-19. Ekolo Congo démocratiques elakisami elongi na basani sambo na mimekano minei. Ba boxeurs to bapeti bibotu banei. Basi babale Naomie Yumba na Marcela Sakobi Matshu mpe babali babale : Fitson Mbaya Muluma na David Tshama Mwenekabwe. Mpo na bopoti mbango to Athlétisme, Olivier Mwimba nde azali kuna. Naomie Katoka akobunda taekwando mpe Marie Branser, molongi ya molongo oyo abotama na tata mpe na mama ya Allemagne nde akobunda mpo Ekolo Congo démocratique na momekano ya Judo. Kasi kino sika misolo mitindami nanu te na balakisi bilongi ya RDC. Bayi ministère ya Sports bazali nanu kobongisa mpo na kotinda molato mpe maye masengeli na bayi mboka na Tokyo.	https://www.voalingala.com/a/balakisi-bilongi-ya-rdc-batamboli-na-milulu-mya-bobandi-jeux-olympiques-na-tokyo/5976829.html
health	Moto ya mibale amonanaki na Ebola na Goma akufi	"Moto ya mibale oyo amonanaki na Ebola na Goma akufi, endimi mokambi atiyami mpo na bitumba na bokono boye na Congo démocrarique, Dr. Jean-Jacques Muyembe. ""Mokoni wana amonanki na Ebola akufi solo na Goma. Miiko (mesures) minso mizwami mpo na kata nzela ya bopanzi bokono bwango na bato mingi,"" elobi Dr. Muyembe. ""Mokoni yango akomaki na Centre ya traitemenet na mokolo ya 11 ya bokono bwa ye. Elikya ezalaki te mpo bokono yango ekomaki mpenza makasi. Akufi na butu ya mardi na mercredi,"" eyebisi ngambo na ye Dr. Aruna Abedi, mokambi ya bitumba ya bokono boye na etuka ya Nord-Kivu. Bokonzi ya bokolongono basengi na bavandi batika kobomba baye bamonisami na bilembo ya Ebola. Moto yango azali moto ya mibale ya komonisama na bokono boye na enguma mokonzi ya Nord-Kivu. Awutaki pene na Bunia, na Ituri. Bato 1.803 basili kokufa na bokono boye banda ezali kongala na Nord-Kivu pene na mobu moko moleki."	https://www.voalingala.com/a/moto-ya-mibale-amonanaki-na-ebola-na-goma-akufi/5023143.html
business	Tshisekedi asololi na PM ya Japon, na bakambi ya Toyota na Mitsubishi mpo na Inga	Président Félix Tshisekedi alobi, na lisikulu na ye na bokutani ya sambo ya molongo mpo na ntombwa ya Afrika (TICAD), na Japon, ete boyokani kati bikolo ya molongo boko pesa nzela na kimya mpe bokengi mpe boko mema eyano na makambo ebele na Afrika. F. Tshisekedi apesaki mpe longonya na Dr, Jean-Jacques Muyembe oyo akozwa mbano ya Ideo Negushi. Na masolo ya pembeni, na Yokahama na Tokyo, na Japon epayi wapi bokutani bwango bozalakii kosalama, Félix Tshisekedi akutani na Premier ministre ya Japon, Shinzo Abé. Masolo na bango mazalaki mingi mpenza mpo na etali bokolisi boyokani kati na mboka mibale mpe bobongisami ya turbine G24 ya nduka ya Inga to barrage Inga ya mibale. Bakonzi babale batalaki mpe ndenge nini kokotisa Congo démocratique na misala ya bosali Corridor Nord. Batalaki mpe lisusu ndenge Japon ekopesa maboko na botelemisi misala ya mines to makele na nzela ya boyekoli mabele na Parc minier ya RDC. Bobateli ya libanda ya bomoi to environnement mpe ya biodiversité mpe bozalaki na masolo mango. Président Félix asoloki mpe na bakambi ya Mitsubishi na Toyota, ba campagnies minene ya Japon. Nzokande yambo na yango asololaki mokolo moko moleki na ban aya Congo bavandi na Japon. 	https://www.voalingala.com/a/masolo-ya-tshisekedi-na-pm-ya-japon-na-bakambi-ya-toyota-na-mitsubishi-mpo-na-inga/5063462.html
politics	Bato 6 bakufi mpe pene 10 babungi ba bokweyisami ya mabele na Ouganda	"Bato motoba bakufi na bokweyisami ya mabele bolandaki mbula monene na disitrict ya Bududa na Ouganda, eyebisi bakonzi mpe baye ya Croix Rouge ya ekolo eye. ""Bokweyisami ya mabele bobomi bato motoba,"" endimi ministre ya makama minene, Hillary Onek. ""Bato 17 bazoki. Kati na bango basi mitano, mibali minei mpe bana mwambe,"" elobi M. Onek. Mabota tuku mitano nde bakimi mboka. Kasi motango na bango mokoki komata, eyebisi bakonzi. Molobeli ya Croix Rouge alobi ete ndako pene na nkama moko na tuku mitano ebemisami mpe tuku mitano nde ebungi.  "	https://www.voalingala.com/a/bato-6-bakufi-mpe-pene-10-babungi-ba-bokweyisami-ya-mabele-na-ouganda/4947073.html
sports	CAN 2019 : RDC ekweyi 0-2 liboso ya Ouganda	Ba Léopards ya RDC bakweyi na bokoti na bango na phase finale ya CAN 2019 liboso ya ba cranes ya Ouganda, na Caire, na Egypte. Emmanuel Okwi abakasaki mongete ya mibale mpo na ba Cranes ya Ouganda na 38'. Lokola mongete ya liboso, ya mibale etiyami na moto nsima na coup franc. Na 15e', Patrick Kaddu ya Ouganda afungolaki mongete na 15’ na moto nsima na coup franc ebetamaki na Farouk Miya. Kaka se Parick Miya ye mpe abetaki coup franc ya mibale eye ememaki but ya mibale. Ba Léopards bazalaki mingi kozela ntango ba attaquants ya Ouganda bazalaki ko attaquer, na 1e mi-temps.	https://www.voalingala.com/a/can-2019-rdc-1-0-ouganda-(en-direct)/4969683.html
health	Trump apameli OMS mpo na kokamba malamu te bitumba na COVID-19	"Président Trump apameli OMS (Organistaion mondiale ya Santé) mpo na lolenge ya mabe ya kokamba bitumba na COVID-19, mpe mpo na mabunga mamemi kofua mingi. ""OMS esali mabunga minga mingi. Kasi, ya kokamwa, USA nde epesaka yango misolo koleka nzokande yango ezali kotalela mingi Chine. Tokolandela yango makasi banda lelo,"" ekomi mokonzi ya Etats-Unis na Twitter. ""Malamu ndenge nabwakisaki malako ma yango ma yambo ya kotika ndelo na biso ya kofungwama na Chine. Mpo na nini bapesaki malako ma boye ?"" emituni M. Trump. OMS elobaki yambo ete bato basengeli balata masques te, kaka bakoni mpe baminganga, kasi balukiluki bamoni ete Etats-Unis ekomi na bakoni mingi mpo bato bazipaka zolo na monoko te na ba masques. Na Chine mpe Corée bato balataka masques mpe bayebi nakolonga COVID-19. Yango etindi balukiluki kokanisa ete kolata masque te ezali mbeba baye ya Amerika basali. Bato 391,632 bayebani kozwama na COVID-19 na Etats-Unis. 12.558 bakufi mpe 21.561 babikisami. Etats-Unis nde ekolo ebetami makasi koleka na COVID-19 na molongo mobimba. Mpe mingi na baye bakufi mpe bazwi yango bazali bayindo."	https://www.voalingala.com/a/trump-apameli-oms-mpo-na-kokamba-malamu-te-bitumba-na-covid-19/5363911.html
business	"Eco nde ekomi mbongo ya Afrique de l’Ouest na esika ya ""CFA"""	"Président Alassane Ouattara ya Côte d’Ivoire na mokokani waye ya France Emmanuel Macron bazalaki na milulu ya bosakoli bobandi ya Eco mosolo moye mokozwa esika ya CFA na 2020. ""Eco"" mosolo ya Afrique de l’Ouest ebandi, elobaki na milulu myango M. Ouattara. Mokonzi ya France, M. Macron andimi mpe yango. Apesi longonya mpo na yango. ""Page ya sika ebandi nsima na colonialisme oyo ezalaki mbeba ya ekolo (France),"" eyebisi M. Macron. Mosolo mwango mokelami na boyokani kati na mboka mwambe ya Afrika : Bénin, Burkina Faso, Côte d’Ivoire, Guinée-Bissau, Mali, Niger, Sénégal na Togo mpe na France. Franc CFA (""franc des colonies françaises d'Afrique"") ebandaki na 1945. Ekomaki ""franc de la Communauté financière africaine"" nsima na lipanda na mobu 1960. Bakambi ya CEDEAO (Communauté économique des états de l'Afrique de l'Ouest) bakutanaki kaka samedi moko oyo mpo na milulu ya bobandi ya Eco na yango na Abuja, Nigeria. Ezalaki kotalama lokola ""vestige ya Françafrique"", endimi Emmanuel Macron na lisikulu na ye. M. Macron alobi Paris esengeli ebanda kotonga boyokani bwa sika na Afika boye bokozala passionnée mpe décomplexée""."	https://www.voalingala.com/a/eco-nde-ekomi-mbongo-ya-afrique-de-l-ouest-na-esika-ya-cfa-/5215244.html
politics	Botiayami na bokonzi ya Felix Tshsiekedi moko pusana mwa moke	"Botiayami na bokonzi ya Felix Tshsiekedi moko pusana mwa moke, elobi baye ya nzinga nzinga na ye. Mokonzi ya mboka ya mitano ya RDC akolapa nadayi mpe akopesama bilembo ya bokonzi liboso ya ba zuzi ya Cour suprême lokola mobeko likonzi ya ekolo esengi. Milulu maye masengelaki kosalema o’mokolo ya le 22 janvier kasi nkasa ya bobengisi bato mazali naino kosalema mpe nde matinami lelo (o’mokolo mwa yambo ya mposo), Lydie Omanga, moko na balobeli ya lisanga CACH (Cap pour le changement).​  Jean-Pierre Kambila, directeur ya cabinet ya mibale ya président Joseph Kabila, ye mpe alobi ""mwa kotatabana mozali naino"". Baye ya nzinga nzinga ya Felix Tshisekedi balobi ekoki koselama tango mosusu le 26 janvier. "	https://www.voalingala.com/a/botiayami-na-bokonzi-ya-felix-tshsiekedi-moko-pusana-mwa-moke/4834245.html
politics	Kagame na Tshisekedi bakokutana na Angola	Paul Kagame, mokonzi ya Rwanda, na Félix Tshisekedi ya Ekolo Congo démocratique bakokutana mposo moye na Angola mpo na matata mpe bitumba na ngambo ya ekolo Congo démocratique Bokutani bwango bokosalama na bokambi bwa mokonzi ya Angola, Joao Lourenço oyo azali kokamba sika CIRGL, likita lya bikolo bya Afrika bya Grands lacs. Basungi ba président Tshisekedi bandimi ete mokonzi ya RDC azali kokende na Angola kasi balobi te soki ezali mpo na kokutana na mokokani wa Kagame ya Angola. Bokutani bwango bolosala mokolo mwa mibale 5 juillet 2022 to mwa misato 9 juillet 2022, elobi Reoters. RDC na Rwanda bazali kofundama mpo na bitumba batomboki ba M23 bazongeli kosala na monyele ya RDC. President Paul Kagame alobi lelo na biyano na mituna ya bapanzi sango ba television ya ekolo na ye ete azali komilengele na mabe makasi makoki kokoya kati na Ekolo na ye na Ekolo Congo démocratique. Paul Kagame alimboli ete alakeli nde malamu na bikolo mibale kasi soki malamu makomi te, ye asi amilengeli na mabe. Apameli bayi RDC kopakolaka bato basusu mbeba na yango moko mpe Monusco kosunga bayi Ekolo Congo démocratique kobundisa, koboma mpe konyokola bana ba mboka na bango moko.	https://www.voalingala.com/a/6644647.html
sports	AS Vita esali nul na JSS	AS VitaCclub esali match nul na JSS 2-2 na stade des martyrs ya Kinshasa na match ya Ligue africaine des champions. Kazadi Kasengu atiyaki mongete wa yambo ya Vita na 14’. Makusu abakisa na 37’.  Kasi na 45’, JSS elamuka kaki. Hammia azonigsaki mongete wa yambo. Yahia Cherif nde a egalisaki na 89’ mpe match esilaki.	https://www.voalingala.com/a/as-vita-esali-nul-na-jss/4834314.html
sports	CAN 2021/Elim. : Ba Léopards balongwe nsima na kobetetama 0-3 na ba Panthères ya Gabon	Ba Léopards ya RDC balongwe na éliminatoires ya CAN 2021 nsima na kokweyisama 0-3 liboso lya ba Panthères ba Gabon na Libreville. Bayi Gabon bamonisaki makasi koleka. Batiaki mingete na 44’ na Aaron Boupendza (0-1), na 72’ na Denis Boupenza (0-2) mpe na 83’ (0-3) na Pierre Emerick Aubameyang. Na elonga na bango ba Gabonais bakomi na molongo mwa yambo na bilembo 10, mpe basi baleki mpo na kobeta phase finale. Ba Léopards balongwe mpe mpo Gambie, na ngambo na yango, elongi Angola 1-0 mpe ekomi na molongo ya mibale na bilembo 10 mpe lokola. Kasi goal average ya Gabon ezali +4, Gambie ezali na +3. Ba Léopards bazali na bilembo 6 mpe na molongo ya misato. Ata ba Congolais bolpongi match na bango ya suka lundi na Gambie bakokoma na bilembo kaka 9 mpe bakokokana te na bikolo mibale bya yambo ya groupe na bango. Ekozala mbala ya yambo RDC ezanga na phase finale ya CAN wuto 2013. CAN 2021 ekobetama na janvier 2022 na Cameroun.	https://www.voalingala.com/a/can-2021-elim-ba-l%C3%A9opards-balongwe-nsima-na-kobetetama-0-3-na-ba-panth%C3%A8res-ya-gabon/5828516.html
health	Pasteur azuwamaki na Ebola na Goma akufi	"Moto ya yambo moye azuwami na Ebola na Goma o’mokolo ya eyenga akufi na nzela ya bomemami na ye na Butembo, kolanda bakambi ya misala ya bokolongono. ""Nayebisi bino ete mokoni wana akufi na nzela ya Butembo, "" asakoli mokambi ya etuka ya Nord-Kivu, Carly Nzanzu. Moto azalaki Pasteur ya etonga moko na Sud-Kivu, akendeki na bokutani (convention) ya Butembo, esika wapi asambelaki mpe atiyelaki maboko na babeli o’mokolo yay a minei moleki. Amonisaki bilembo ya Ebola na nzela ya bozongi na ye, na Goma, esika wapi alukaki lisungi nsima na moto mpasi mpe fevele. Bomonani ya mobeli moye ya yambo na Goma bomemaki bobangi na engumba eye mpe bisika mingi. OMS, Misala ya molongo ya bokolongono, elobi ete yango ezali kokebisa bato banso. ""Ezali bokebisi pamba te ntango nyonso mokoni alongwe esika moko akoki komema bokono bisika akeyi, "" elobaki lobi loleki, mokambi ya makambo ya makama ya OMS, Mike Ryan."	https://www.voalingala.com/a/pasteur-azuwamaki-na-ebola-na-goma-akufi/5002475.html
business	Likita lya Paris : FMI epesi 1,5 milliards $ na RDC yambo na misolo G20 ekoki kobakisa	Mokambi ya FMI (Fonds monétaire international), Kristinalina Georgieva alaki kopesa na RDC 1,5 milliards $ yambo na misolo G20, lingomba lya bikolo tuku mibale ya nkita mingi koleka na mokili, ekoki kobakisa. Akutanaki na Paris na président Félix Tshisekedi libanda lya likita na lisungi lya France. Bakonzi babikolo biike bya Afrika bazali na likita na makonzi ya France Emmanuel Macron, mpe bapesi misolo na molongo, na Paris, mpo oyo etali lisungi likoki kopesama na bayi Afrika kolanda nkwokoso ya bokono bwa COVID-19. Président Félix Tshisekedi oyo azali kuna mpe bo' mokambi ya Union africaine akutani na Mme Kristinalina Georgieva oyo alaki kobakisa kino milliards moko na ndambo ya badollars na misala mibengami Droits de Tirages Spéciaux miye mizala nanu kati na masolo na G20, lingomba lya bikolo tuku mibale ya nkita mingi koleka na mokili. Président Tshisekedi mpe asololi na mokokani wa ye ya Rwanda Paul Kagame. Kolanda presidence ya RDC, Paul Kagame apesi losako na makanisi ma president Tshisekedi mpe alakisi bolingi na ye ya kotambola elongo na RDC na boluki kozongisa bokengi na est. M. Macron alaki ete France ekodefisa Soudan 1,5 millirds $ mpo na efuta nyongo na yango na FMI. Mokonzi ya France asengi bapesi misolo kokenge na Soudan nsima na bokweyisami ya mokonzi ya kala Omar El-Bechir, mobu moko moleki, na botelemeli ya bana mboka na ye. Denis Sassou ya Congo-Brazzaville mpe azali na likita lyango.	https://www.voalingala.com/a/likita-lya-paris-fmi-epesi-1-5-milliards-na-rdc-yambo-na-misolo-g20-ekoki-kobakisa/5893685.html
business	DG ya autorité ya aviation civile azwi etumbu nsima na bokweisami ya ballon Google Loon	DG to mokambi ya autorité ya aviation civile Jean Tshiumba Mpunga azwi etumbu ya mbulamatari nsima na bokweyisami na ballon ya Google Loon na Buta le 24 .août Misala mya ye mitelemisami mpo na boyokani asalaki na société Loon LLC ya Etats-Unis na 2019 na kozanga koyebisa mbulamatari. Boyokani bwango bopesaki ndingisa na ba ballons stratosphères koleka likolo na Ekolo Congo démocratique. Ministre ya Transports na communication, Didier Manzenga apameli mpe mokambi autorité ya aviation civile lolenge akambaki na pobete likambo lya likama lya mpepo Busy Bee na Goma le 24 novembre 2019 na Goma. na Nord-Kivu. Ballon moko ya Google Loon ekwayaki na Buta pene na Isiro na Bas-Uele le 24 aout eleki.	https://www.voalingala.com/a/dg-ya-autorit%C3%A9-ya-aviation-civile-azwi-etumbu-nsima-na-bokweisami-ya-ballon-google-loon/5576931.html
politics	Faure Gnassingbé alongi maponami na Togo	"Président sortant Faure Gnassingbé alongi maponami ya mokonzi ya mboka Togo ya samedi 22 février 2020 na koleka 72%, kolanda Commission électorale indépendante. Opposition endimi yango te mpe esengi bosolo ya maponami. Agbéyomé Kodjo, moko na bayi opposition azali na molongo ya mibale, azwi 18%, kolanda CENI. Abwaki mbela na bana mboka ""kokita na balabala mpo na kosenga bosolo na ya maponami"" na compte Tweeter na ye. Kasi uto ntongo, mituka ya mampinga mitiami na banzela. Ba Togolais bakeyi misala na bango lokola momesano. Ba observateurs balobi ete mbeba ya makasi emonani te na maponami yango. 77% nde ezalaki taux participation, kolanda CENI. Na elonga na ye, Faure Gnassingbé akotikala na bonkonzi. Opposition etelamelaki mpe elonga na ye na maponami ya 2010. Akitanaki na tata moboti wa ye général Gnassingbé Eyadéma oyo asalaka mibu 38 na bokonzi yambo akufa na kiti na ye. "	https://www.voalingala.com/a/faure-gnassingb%C3%A9-alongi-maponami-na-togo/5301499.html
sports	NBA: Moyi RDC Jonathan Kuminga (18 ans) aponami mpo kobetaka na Golden State Warriors	Mwana mboka ya Ekolo Congo démocratique Jonathan Kuminga aponami mpo na kobeta na Golden State Warriors, moko na ba équipes ya minene ya NBA, championnat américain ya basketball. Jonathan Kuminga aponamaki jeudi na mpokwa na mililu mibengamaka NBA Draft to lokola “mercato” na league ya basketball na Etat-Unis. Jonathan Kuminga awuta na Goma Basketball Academy oyo esungaka bilenge wuto bomwana na koyeba malamu lisano lya basketball. Akomaki na Etats-Unis mibu mitano mibleki ntango azalaki na mibu 13. Mobu moleki abetaki na G-League na Ignite. Abakisi molongo ya bayi RDC babeta na NBA lokola Ilo Mutombo, Mutombo Dikembe, Christian Eyenga, Bismack Biyombo na Emmanuel Mudiay.	https://www.voalingala.com/a/nba-moyi-rdc-jonathan-kuminga-(18-ans)-aponami-mpo-kobetaka-na-golden-state/5985042.html
sports	Ba Léopards bakweyi na ¼ de finale na Nigeria 46-79	Afrobasket ya basi… Ba Léopards seniors bakweyisami 46 à 79 liboso ya équipe nationale ya Nigeria, na quarts ya finale ya 24e edition ya championnat ya finale ya ezali kobetama na Dakar na Sénégal. Basani ya Congo démocratique basukisi awa nzela na bango na compétition eye. Balongaki se match moko, na Cap Vert, o'mokolo ya misato moleki, na match ya barrage ya koleka na quarts ya finales (78 à 46) liboso ya Cap-Vert. Nzokande ba Léopards balongaki te ba matches na bango babale yambo. Bakweyaki liboso ya ba Palanca Negras ya Angola mpe ya équipe nationale ya Mali.	https://www.voalingala.com/a/ba-l%C3%A9opards-bakweyi-na-%C2%BC-de-finale-na-nigeria-46-79/5043491.html
health	Tshisekedi asukisi état d'urgence sanittaire kasi Matanga matikali ya kopekisama	Président Félix Tshisekedi asakoli suka ya éetat d'urgence atiaki wute le 24 mars. Asengi na bana RDC kokoba kolanda malako ya komibatela mpe kobatela basusu. M. Tshisekedi alobi esengeli koyeba kobika wuto sik'oyo na bokono bwa COVID19 mpo état d'urgence ezali mpo na kobatela bana mboka na yango. Bato bayambaki na makele ya mituka mpe na kosepela na bisika biike Kinshasa mpe bitaku bisusu, bosakolami ya suka ya état d’urgence Sanitaire na mokonzi ya mboka Félix Tshisekedi. Etat d'urgence yango ebakisamaki mikolo mbala motoba. Kolanda maye M. Tshisekedi asakoli, biteyelo ya se mpe ya likolo bikobanda kofungolama le 3 août mpe le 15 août nde bitonga, bisaka ya kosangana mpe ndelo ya mboka nde efundwami. Président Tshisekedi asengi bana mboka kokoba kotosa malako ma komibomba. Matanga ya bato ebele nde matakali ya kopekisama.	https://www.voalingala.com/a/tshisekedi-asukisi-%C3%A9tat-d-urgence-sanittaire-kasi-matanga-matikali-ya-kopekisama/5512910.html
health	Ba Chinois na Kinshasa mpo na kosunga na bitumba na COVID-19 ntango bakoni baki 1.102	Lipinga lya minganga mpe baye bayebi bokolongono malamu ya ekolo Chine likomi na Kinshasa mpo na kosunga misala ya bitumba na COVID-19. Bakomi na RDC ntango motango mwa bato bazwami na bokono boye bokomi 1.102. Ba experts baye bakosala na bayi mboka ekolo Congo démocratique baye bakambamaka na Dr. Jean-Jacques Muyembe. Bato baye bakomi na Kinshasa mpo na kokabola boyebi mpe makoki na bango na baye ya Kinshasa, elobi ambassadeur ya Chine na RDC, Zhu Jing. Babakisami na bamosusu baye bazalaki wuto mwa ntango na Kinshasa. Ambassade ya Chine eyebisi ete bakosala mposo mibale na Kinshasa. Bamemi mpe mwa lisungi. Bato baye kozwama na COVID-19 na RDC bakomi 1.102, kolanda bulletin ya secrétariat technique ya bitumba na bokono boye. Na Kinshasa, motango na bango mokomi 1.032. Kongo central ekomi na bango 45. Haut-Katanga etikali na bango kaka zomi. Nord-Kivu, mwambe. Sud-Kivu, minei. Ituri, 2. Kwilu, 1. COVID-19 ebandaki na Chine na mboka Wuhan wuto sanza ya novembre. Kasi bayi Chine bayebaki kokitisa motango na yango ata bato mingi bakufaki.	https://www.voalingala.com/a/ba-experts-chinois-na-kinshasa-mpo-na-kosunga-na-bitumba-na-covid-19/5416481.html
business	Greenpeace esengi lisusu Tshisekedi koboya misala ya pétrole na parc ya Salonga	Greenpeace Afrique, ONG ya kobatela environnement mpe zamba, esengi lisusu mokonzi ya Congo démocratique, Félix Tshisekedi, koboya misala minso ya boluki to ya kozuwa pétrole na parc ya Solnga, na Cuvette Centrale. ONG eye eyebisi ete ezuwaki te eyano ya malonga na mokanda etindaki le 21 juin 2018 na Premier ministre Bruno Tshibala, Union européenne, elongo na Etats-Unis, Canada mpe Suisse. Greenpeace ekundoli ete Cuvette Centrale etondisami to ezipami na ba tourbières (mabele etonda charbon to mabanga ya makala) eye bato na zebi (chercheurs scientifiques) bamonaki kala te mpe bakanisi ete ebombi milliards 30,6 ya tonnes ya carbone.  “Ba tourbières ezali bombe ya carbone, esengeli batala yango lokola etando ‘epekisami’ na misala minso ya ba compagnies. Greenpeace ebandeli kosenga, lokola esalaki le 12 mars, na président Félix Tshisekedi, koboya ba blocs pétroliers epesamaki na compagnie ya makele (mines) ya ekolo Congo SPRL (CoMico) mpe na DIG Oil,“ esengi Greenpeace. ONG eye eyebisi F. Tshisekedi “apekisa misala minso ya ba compagnies na parc ya Salonga mpe na ba troubières ya RDC mpo na kopesa nzela te na likama ya écologie na mboka mpe mokili mobimba“, ekomi Greenpeace.	https://www.voalingala.com/a/greenpeace-esengi-lisusu-tshisekedi-koboya-misala-ya-p%C3%A9trole-na-parc-ya-salonga/5034405.html
business	Etats-Unis epesi etumbu na raffineirie Alain Goetz mpo na wolo ezwaka bisika na bitumba	"Mbulamatari ya Etats-Unis epesi etumbu na raffinerie Alain Goetz na réseau na yango mpo na wolo ezwaka kowuta na bisika ya bitumba na Ekolo Congo démocratique mpe bisika misusu. Département d’Etat ya Amerika nde epesi sango yango. ""Alain Goetz na ba compagnies na yango basombaka wolo ebimaka na bisika bisambama na mangomba ya basimba minduki baye bazali na bitumba na RDC.,"" elobi na liyebisi Département d’Etat ya USA. ""Mangomba maye mpe bakambi ba yango babundisaka bacivili mpe bazali na makambo ma somo lokola ba massacres ethniques, bozwi basi na makasi mpe kozwa bana na makasi na mangomba ya basimba minduki,"" ebakisi Départmenet d’Etat. Mpo na mbulamatari ya Etats-Unis, wolo ewutaka na bisika ya bitumba epesaka misolo mingi na baye bazali na bitumba na monyele ya RDC, kati na bango mangomba ma basimba minduki baye bakongolaka mpako na bobuki mibeko, basalaka bitumba na ba mines mpe bayokanaka na ba contrebandiers (bateki mines na nzela ya moyibi). Goetz ezali na réseau monene ekanda kino na Ouganda, Emirats Arabes Unis mpe Belgique. Na 2020, Belgique ekitisaki yango na likambo mpo na kolekisa misolo na nzela ya moyibi mpe mayuya likolo na misala mya yango ya mombongo ya wolo. Mbulamatari ya Etats-Unis na eye ya RDC bazali na boyokani mpo kosunga kosukisa kaniaka."	https://www.voalingala.com/a/6490027.html
health	COVID-19: Ba nganda, b'ekala na ba boîtes de nuit ekangami mikolo 15 na mokano ya Tshisekedi	Banganda, ba ekala, ba boîtes de nuit to bisaka misusu bato bamelaka mpe babinaka bikozala ya konganga mikolo 15, couvre feu to bokoti ndako botikali wuto 22h kino 4h mpe bokosalama na bokengeli ya bayi police… yango nde miike kati na mikambo président Tshisekedi asakoli. Mokonzi ya mboka, Félix Tshisekedi asakoli mikano ya kobatela mboka na mboka na mbonge ya misato ya COIVD-19 ezali kongala. Akomi mwa makasi mikano mizalaki wuto mobu moleki. Couvre feu to bokoti ndako botikali wuto ngonga ya zomi ya butu kino ya minei ya ntongo mpe bosalama na bokengeli ya bayi police, elobi président Tshisekedi wuto Goma, engumba mokonzi ya Nord-Kivu esika azali wuto mokolo mwa mposo mpo na kobondisa maloba ma baye bazwaki mpasi na botomboki ya volcan Nyiragongo, Banganga, ba ekala, ba boîtes de nuit to bisaka misusu bato bamelaka mpe babinaka bikozala ya konganga mikolo zomi na mitano. Wuto le 10 mars, Ekolo Congo démocratique ekomi na bato koleka nkoto tuku misato na mitano na nkama libwa na zomi na sambo to 35.917. Lundi, Cellule technique ya bitumba na COVID-19 esakolaki ete bato 12 basusu bakufaki na COVID-19. Bato nkama minei na tuku minei basika bayebani na kozwa bokono. Kati na bango nkama minei na zomi na motoba na Kinshasa; Nord-Kivu nde etuka ya mibale na bakoni zomi na sambo, nsima na yango Tshopo na minei mpe Sud-Kivu na misato; kaka bato koleka nkoto tuku misato na mine inde bazwai mangwele. Bakoni banso baleki nkoto tuku misato na ndombo wuto COVID-19 ekotaki na RDC na mars 2020, kolanda mokanda ya cellule technique ya lundi. Président Tshisekedi akundomli na bato ete bokono bwa COVID-19 bozali komata makasi. Mikamno misusu mitali. Bitong bisengami kokitisa motango ya bato bakozala na mayangai mpe mbulamatari elaki kofuta misolo misolo mpo na bakoni. Kozipa zolo mpe monoko, kosokola maboko mpe kotika ntaka ya metre moko na ndambo na bato basusu esangami.	https://www.voalingala.com/a/covid-19-ba-nganda-b-ekala-na-ba-bo%C3%AFtes-de-nuit-ekangami-mikolo-15-na-mokano-ya-tshiisekedi-/5929609.html
sports	TOTALA na VOA Basketball Africa League (BAL): ba équipes ya Afrika bakondongwana wuto le 16 mai na Kigali	VOA ekolakisa mpe ekopesa sango ya Basketball Africa League (BAL) ya yambo ekobetama wuto le 16 kino le 30 mai 2021 na Kigali, Na Rwanda. Ekozala exclusivité. Ba clubs 12 ya bakesball ya mibali bakondongwana na édition ya yambo ya BAL. BAL ezali likanisi lya NBA (National Basketball Association), ligue nationale ya basketball ya Etats-Unis mpo na Afrika. Esengealaki ebetama wuto le 13 mars 2020 na Dakar, Sénégal, kasi esalamaki lisusu te mpo na bokono bwa COVID-19 bozali kongala na mokili. Esalami na boyokani kati na Fédération internationale ya basketball na NBA, Ba clubs 12 ya Afrika nde bakozala. Bakowuta Algérie, Angola, Cameroun, Égypte, Madagascar, Mali, Maroc, Mozambique, Nigeria, Rwanda, Sénégal mpe Tunisie. Ezali momekano NBA ya yambo ezali kobetisa libanda lya Amérique ya Nord. Groupe A Groupe B Groupe C	https://www.voalingala.com/a/totala-na-voa-basketball-africa-league-(bal)-ba-%C3%A9quipes-ya-afrika-bakondongwana-wuto-le-16-mai-na-kigali-/5889709.html
sports	CAF eboyi bosenga ya FECOFA mpo etali Guelor Kanga	Confédération africaine ya football (CAF) ebwakisi bofundi ya Fédération congolaise ya football association (FECOFA) mpo Gabon ebetisaki mosani Guelor Kanga. CAF ekomi ete bilembo FECOFA ememaki bikoki te. FECOFA efundaki Fédération gabonaise ya football na kobetisa mosani Guelo Kanga na nkombo mosusu, na mokolo ya mbota mosusu mpe na koloba ete abotama na Gabon. Na mikanda FECOFA emamki, Guelor abotama na Kinshasa na 1986 mpe abetaki na ba clubs mingi na Kinshasa yambo. Mama na ye akufaki na 1986. Kasi na mikanda mya Fédération ya Gabon, mosani oyo ayebanaki na RDC na nkombo ya Kiaku Kiaku Kingani abotamaki nde na Oyen na 1990. FECOFA ezali kotuna ndenge nini mama na ye oyo akufakuki na 1986 akomaki na na Gabon na 1990 mpo abota ye. FECOFA ezalaki kosela CAF ekata likambo mpo ba Léopards baye balongwaki na nsima na ba élinitoires ya Coupe d’Afrique Cameroun 2021 bakoki kozonga soki Gabon ekweyisamaki.	https://www.voalingala.com/a/caf-eboyi-bosenga-ya-fecofa-mpo-etali-guelor-kanga/5905214.html
politics	Willy Bakonga atikami na mikano mya ngolu ya Tshisekedi	Ministre ya kala ya kelasi ya nse, kati kati mpe professionnel, Willy Bakonga atikamaki lobi kolanda mokano ya ngolu ya president Félix Tshisekedi. Basambeli ba ye balobi ete abimaki boloko bonene ya CPRK/ Makala, o;mokolo mwa mitnei. M. Bakonga akangamaki na mwa na ye mpe akatelemaki mibu misato mya boloko nsima na kozwama na mpepo na libanda lya mpepo ya Maya Maya. Azalaki kokende na Paris na misolo pene na nkoto ntuku misato ya ba dollars to 30.000. M. Akangamaki ntango bolukiluki bozalaki kosalama na bofundami ya bongwisi misolo mya kelasi ya ofele mpe ya COVID-19 mpo na kosukola biteyelo.	https://www.voalingala.com/a/willy-bakonga-atikami-na-mikano-mya-ngolu-ya-tshisekedi/6329535.html
health	COVID-19 ebandi kokita na RDC, eyebisi Dr. Muyembe na Tshisekedi	"Dr. Jean-Jacques Muyembe, mokambi ya secrétariat technique ya bitumba na COVID-19 ayebisi mokonzi ya mboka Félix Tshisekedi ete bokono bwa COVID-19 bobandi kokita na RDC. Président Tshisekedi ayambaki jeudi na Palais de la nation. ""Mokambi ya bitumba na COVID-19 alobi ete apesi mokonzi ya mboka makanisi mpo na kolongola malembe malembe mikano mitiama na ntina ya kofungola bityelo mpe ba université,"" elobi présidence ya RDC. Mokonzi ya mboka akozwa mikano kolanda rapport eye mpe maye bayi zebi (ba scientifiques) balobi, Dr, Muyembe, ebakisi présidence."	https://www.voalingala.com/a/covid-19-ebandi-kokita-na-rdc-eyebisi-dr-muyembe-na-tshisekedi/5774832.html
politics	CENI: Bakambi biyamba motoba bazalaki te na likita na CENCO na ECC lundi	"Bakambi biyamba motoba baye basi baponaki Denis Kadima mpo na kakamba CENI, na bozangi boyokani na CENCO (b'episkopo ya Katoliko), mpe ECC (eyamba ya ba misioni), bazalaki te na likita lisengelaki kosalema lundi, mokolo mwa suka ya ngonga 72 epesamelaki bango. Dodo Kamba ya ERC (Eglise du réveil au Congo) molobeli ya biyamba motoba baye alobi, bazwaki mbela te. ""Tozwaki mbela te kasi toyokaki kaka nde likita lizali lelo kasi toyokanaki bongo te,"" elobi M. Kamba na bokutani ya lingomba lya balakisi bilongi ya biyamba motoba na bapanzi sango na Kinshasa. M. Kamba alobi likita libengisamaki mokolo mwa mposo kasi elobamaki te ete likokoba mikolo misato. Motambwisi ya Assemblée nationale, Christophe Mboso N'Kodia apesaki bakambi biyama ngonga 72 to mikolo misato mpo bayokana. O'mokolo mwa mposo, Mgr Marcel Utembi, mokambi ya CENCO mpe motambwisi ya lisanga ya bakambi biyamba azalaki te na Kinshasa mpo awutaka nde Kisangani, archidiocèse akambaka. Ngonga 72 yango ekosila lundi na minuit. Kasi bakambi biyamba bayokani kaka te. Nzokande Jean-Pierre Bemba, motambwisi ya MLC mpe moko na bayi Union sacrée elongo na président Félix Tshisekedi atomboli mongongo mpo na kosanga bango koyokana mpo na bolamu ya ekolo. Na ngambo na yango, CALCC (Conseil de l’Apostolat des Laïcs catholiques du Congo) esengi Conseil d’Etat kotelemela biyamba biye bisala ata mosala te na maye matali maponami mpe bizanga misisa na kati ya mboka."	https://www.voalingala.com/a/ceni-bakambi-biyamba-motoba-bazalaki-te-na-likita-na-cenco-na-ecc-lundi/6256585.html
business	Tshisekedi atie bakambi ya sika na ba entreprises ya l’Etat mwambe na boyokani FCC-CACH	Président Félix Tshisekedi atie bakambi ya sika na ba entreprises mwambe ya portefeuilles ya l’Etat, kolonda boyakani ya bokambi kati na CACH, lingomba lya ye, na FCC ya mokonzi ya kala Joseph Kabila. Mokano ya M. Tshisekedi motangamaki na butu na télévision nationale na molobeli na ye, Kasongo Mwema Yamba Yamba. Masolo mazali kokoba kati na CACH na FCC mpo etali ba compagnies misusu ya l’Etat. Bato batiyami bazali : 1. Office des Voies et Drainage (OVD): DG: Victor Ntumba, DGA: Pico Muepu; 2. Direction Générale des Impôts(DGI): Barnabé Muakadi; DGA: André Ngoyi Yav; 3.Caisse d'Epargne du Congo(CADECO): DG: Emmanuel Nalukoma, PCA: Bupila; 4.Lignes Maritimes Congolaises (LMC): DG: Cédric Tsizayina, PCA: Lambert Mende Omalanga; 5. Office National d'identification de la Population (ONIP): DG: Richard Ilunga Ntumba, DGA: Stanislas Kenza; 6.Direction Générale de la Dette Publique (DGDP): DG: Laurent Batumona, DGA: Anicet Kuzunda; 7. Régie des Voies Aériennes (RVA): DG: Bilenge Abdallah, DGA: Williams Pamu Pamu, PCA: Bienvenu Liyota; 8. Société Congolaise des Transports et des Ports (SPTC): DG: Franklin Mabaya Bongila, DGA: Gabin Lulendu Musumari, PCA: José Makila Masolo mazali kosala nanu kati na CACH-FCC mpo na : Il s'agit de : DGDA, DGRAD, SNEL, REGIDESO, OCC ,OGEFREM, FPI, CNSS, INPP, AUTORITÉ DE L'AVIATION CIVILE, OFFICE DES ROUTES, ARPTC, CEEC, FONER, COHYDRO, FIKIN, BANQUE CENTRALE DU CONGO, ONEM, GUICHET UNIQUE ainsi que celles à Économie Mixte notamment SEP- CONGO, PERENCO, GUICHET UNIQUE DU COMMERCE	https://www.voalingala.com/a/tshisekedi-atie-bakambi-ya-sika-na-ba-entreprises-ya-l-etat-mwambe-na-boyokani-fcc-cach/5457713.html
business	Matungulu alimboli boponami na ye mpo na kokamba BAD	"Prof. Freddy Matungulu Ilankir andimi na motuna ya VOA Lingala ete bulamatari ya Congo démocratique epesi nkombo na ye mpo na kozala mokambi ya BAD (Banque africaine de développement). Kasi M. Matungulu, moko na bakambi ya longomba Lamuka, alimboli ete yango ezali nzela makambo maselaka yambo andimama na misala lokola BAD. ""Ezali solo ete mandat ya Cameroun esili. RDC nde ekozuwa libonga liye na nsima. Mpe baninga bakanisaki ete nakoki kosala eloko moko kuna,"" elobi M. Matungulu na lisolo na VOA Lingala. ""Esengeli yambo ete bopesi nkombo yango bondimama na mboka ngai nawuta. Tolikya ete BAD ekondima mpe na kokota bongo na Conseil (d’administration),"" eyebisi M. Matungulu. Ebonga yango ekozala mpo na mibu misato. ""Nasololaki yango na baninga na ngai ya Lamuka. Na Conseil d’administration (ya BAD), nakozala na ndelo mingi. Nakokoka kosala mosala ya politiki te. Ekosengela nabendana pembeni. Yango elingi koloba ete nakoka kotambwisa Lamuka te mpo na mandat ezali koya,"" elimboli M. Matungulu. Mokambi ya lisanga Congo na biso, M. Matungulu esengelaki atambwisa Lamuka mpo na sanza misatu nsima na Moïse Katumba oyo mandat na nani ekosila na nsanza ya mwambe mokoya. Bakambi ya Lamuka esengeli bakuna le 20 juillet na Lubumbashi."	https://www.voalingala.com/a/matungulu-alimboli-boponami-na-ye-mpo-na-kokamba-bad/4996705.html
sports	Makabu, champion du monde ya boxe nsima kobeta polonais Cieslak	Junion Ilunga Makabu boxeur (mobeti bibotu) ya RDC azwi nkamba ya wolo ya WBC lourd-léger nsima na kolonga na ba points polonais Michael Cieslak na Shark hôtel, na Kinshasa. Bitumba yango ezalaki makasi. Ekendaki ti na 12e round. Kolanda ba juges M. Makabu 114-112, 116 111 mpe115 111. Combat yango ebundamaki liboso ya président ya RDC Félix Tshisekedi. Makabu aza na mibu 31. Abutanda bitumba ya profression 27 kasi alonga 25.	https://www.voalingala.com/a/makabu-champion-du-monde-ya-boxe-nsima-kobeta-polonaise-cieslak/5269041.html
health	"""Confinement"" na Brazzaville ntango ya ba feti"	"Mbulamatari ya Congo-Brazzaville ezwi mikano mpo ya COVID-19 mpo na ba feti. ""O’mokolo mwa le 24 mpe ya le 31 décembre ba ekala mpe malewa ekotikala ya kokangama kino 19H,"" elobi molobeli ya mbulamatari Thierry Moungalla. Kolanda M. Moungalla, pene na millions mitano ya bana ba Congo-Brazzaville esengeli bavanda na ndako na eloko y aba feti. Bato 6.571 bayebani kozwama na COVID-19 na Congo-Brazzaville. Mbulamatari ekangaka baton a ndako wuto le 31 mars kino le 18 mai ntango nsima na mokoni ya yambo azwama na France."	https://www.voalingala.com/a/confinement-na-brazzaville-ntango-ya-ba-feti/5709398.html
politics	Boloko ya libela mpo na mokambi ya ba Raïa Mutomboki, Koko di koko	"Tribunal ya mampinga ekateli mokambi ya ba Maï Maï Raï Mutomboki, Fréderic Masudi Alimasi (Koko di Koko) boloko ya libela na Bukavu (Sud-Kivu), nsima na kosambisa ye mpo na koboma bato ebele mpe kozwa basi na makasi. Fondation Panzi ya Dr. Denis Mukwege, prix Nobel ya 2018, ezalaki kati na baye bafundaki ye. Koko di Koko ""akatelami etumbu mpo na mbeba ya bomoto ya kozwa basi na makasi, kobama na poison (ngenge), konyokola, koboma, kotiya bato na bohumbo ya kozwama na makasi mpe kolimwisa bato,"" elobaki mokambi ya tribunal eye. Koko di Koko akambaki Raïa Mutomboki wuto mibu tuku mibale na mitano. Basimba minduki babale mpe bakatelami mibu zomi na mitano mpe tuku mibale ya boloko. Mibale misusu batikami. Basembeli balobi bakosenga bosambisi bosusu. Kati ya butu ya le 8 ti le 9 févier 2018, Koko di Koko mpe babundi baye bakotaki na mboka Kabikokole na territoire ya Shabunda. ""Bakangaki basi pene na nkma mpe bamemaki bango mpo na kozwa bango na makasi moko nsima na mosusu,"" etatoli Fondation Panzi. Bosambisi bwa ye bobandaki le 12 septembre, mibu mibale mikokaki te nsima na mbeba yango kosalama na etuka eye, epayi wapi ba ONG ya bisika yango mpe ya bapaya emekaka kobunda mpo ete bozangi ya etumbu bosila. "	https://www.voalingala.com/a/boloko-ya-libela-mpo-na-mokambi-ya-ba-ra%C3%AFa-mutomboki-koko-di-koko/5172741.html
politics	Etats-Unis na RDC balingi bakolisa boyokani ya mampinga	Président Félix Tshisekedi nde akutanaki na Général de brigade Steven deMilliano ya mampinga ya Etats-Unis mpo na masolo matali mampinga, mardi na cité ya Union africaine na Kinshasa. Na mokambi moye ya centre AFRICOM, Félix Tshisekedi atalaki ndenge nini Etats-Unis na Congo démocratique bakobongisa malamu boyokani kati na mampinga ya bikolo mibale, eyebisi Ambassadeur ya Ameriki Mike Hummer. Kolanda maloba ya ambassadeur Hummer, ezali na bolandi ya partenariat priviligié to boyokani ya litomba mpo na kimya mpe bokengi, boye bosalamaki na mobembo ya Félix Tshisekedi na Ameriki na avril. Gén. de Brig. deMilliano azali elongo na bakambi misusu ya mampinga ya Aeriki elongo na Sous-secrètaire d’Etat adjoint ya Ameriki ya mambi ya makoki ya bomoto, démocratie mpe mosala, Scott Busby. 	https://www.voalingala.com/a/etats-unis-na-rdc-balingi-bakolisa-boyokani-ya-mampinga/4965447.html
sports	Sadio Mané azoki mikolo 12 yambo na Mondial	Mosani ya Sénégal Sadio Mané azoki na ebolongo na ye na match club na ye, Bayern Munich, ebetaki mokolo mwa mibale 9 novembre 2022 na championnat ya Allemagne, mikolo 12 yambo na Mondial Qatar 2022. Sadio Mané, moko na basani Sénégal, ekolo na ye, ezali kotiela motema mpo na coupe du monde, asilisaki match yango te. Abimaki na 21e minute nsima na kotutana na bowoleli ndembo . Elobani te soki akokoma malamu yambo na coupe du monde to te. Sadio Mané, azalaki na molongo ya mibale na Ballon d'Or 2022 eye eleki. Alongaki Coupe d'Afrique eleki na sanza ya mibale, mpe azalaki finalsite ya Ligue des champions na Liverpool na sanza ya motoba yambo na kokota na Bayern Munich, Sénégal ekobeta match na yango yambo ya Mondil le 21 novembre na Pays-Bas. Ba Lions ya Teranga ya Sénégal bazali na groupe A na Watar epayi Mondial yango ekobetama, Pays-Bas na Equateur.	https://www.voalingala.com/a/6825845.html
health	Kolata masque ekomi lotomo na Sud-Kivu nsima na moto ya misato ya COVID-19	Mokambi ya Sud-Kivu, Théo Ngwabidje asakoli ete kolata masque ekomi lotomo na etuka na ye nsima na moto ya misato komonisa na coronavirus ya sika. M. Ngwabijde eyebisi été moto ya misato azwami na corovirus ya sika na Sud-Kviu. Sango yango epesameli ya na INRB, institut nationale des recherches scientifiques. Kolanda Malabo ya gouverneur Ngwabidje, ezali mwasi moko awutaki Kigali. Mwasi yan go asitiyamaki na bobombami kasi bilembo ya laboratoire bipesamaki kaka lobi na butu. Gouverneur asengi baye banso bazalaki nzinganzonga na mwasi oyo komilaki mpo balandelama mpe asakoli ete bozipi zolo na monoko na masque bokomi lotomo mpo na baye bakotambola na nzela na etuka naye kobanda mposo mokoya. Nzokande bato 183 nde bayebani kozwama na COVID-19 na ekolo Congo démocratique mobimba, esakoli INRB na bulletin na yango ya mardi na mpokwa. Bato basato nde babakisamaki lobi. Bato tuku mibale bakufi, zomi babikisami, kati na bango ministre ya Economie Accacia Bandubola, nkama moko na zomi na moko bazali na nzela ya kobika, tuku misato na libwa batiyami na appareil ya kopema. Ekolo Congo démocraique nde ezali na taux ya bawei mingi koleka na Afrika.	https://www.voalingala.com/a/kolata-masque-ekomi-lotomo-na-sud-kivu-nsima-na-moto-ya-misato-ya-covid-19/5364648.html
politics	Kagame alobi ata soda moko te ya Rwanda aza na RDC	"Président Paul Kagame ya Rwanda alobi ete ata soda moko te ya mboka na ye azali na Ekolo Congo démocratique. Ezali eyano apesi na nungunungu ezali kotambola uto mwa mikolo. ""Mbulamatari ya RDC eyebi ete ezali ata na soda moko te (ya Rwanda) na monyele ya RDC. Esengeli bondimela nga, ezali na soda moko te ya ba RDF (mampinga ya Rwanda) na esika eye,"" esakoli M. Kagame na bokutani na bapanzi sango bozalaki mpo na coronavirus. Bayi société civile ya Nord-Kivu mpe ya Sud-Kivu, na RDC, babwakaki mbela mpo na kofunda ba soda ya Rwanda kokota na mabele ya Congo. Monusco (misala ya ONU na Congo) mpe elobaki ete ezwaki sango yango mpe basoda ya Rwanda bazalaki komonana na mabele ya RDC. Nungunungu ezalaki wuto mwa ba sanza koloba ete bayi mampinga ya Rwanda bazalaki na mabele ya RDC mpo na kosala bitumba na batomboki ya FLDR (Forces démocratiques ya libération ya Rwanda), lingomba ekalama na 2000 nsima na génocide ya 1994 na ekolo na bango. Mampinga ye RDC esakolaki na septembre ete mabomaki mokambi ya FDLR Sylvestre Mudacumura oyo alukamaki na CPI (Cour pénale internationale) mpo na mbeba ya bitumba na monyele ya RDC. Mampinga ya Rwanda babimaki na mabele ya Congo nsima na 2002 nsima na kopesa maboko na AFDL (Alliance ya ba Forces démocratiques mpo na libération) ya Laurent-Désiré eyebenaganaki président na kiti na ye nsima na mibu 32 ya bokonzi. LdD Kabila akomaki mokonzi le 17 mai 1997 kasi bamobomaki na kiti ya bokonzi le 16 janvier 2020 mwa ba mposo nsima na ye koluka kobengana mampinga ya Rwanda mpe ya Ouganda maye masungaka ye."	https://www.voalingala.com/a/kagame-alobi-ata-soda-moko-te-ya-rwanda-aza-na-rdc/5394455.html
sports	Kobe Bryant alingaki afungola académie na Afrika to na RDC, elobi Didier Mbenga	"Kobe Bryant, mosani monene ya basketball ya NBA (championnat national américain) oyo akufaki dimanche na likama ya hélicoptère, azalaki na makanisi malamu mpe na Congo mpe na Afrika, etatoli Dider Mubenga ya Congo démocratique oyo abetaki mpe alongaki elongo na Kobe Bryant na Lakers Los Angeles. ""Tokomelanaki ba SMS (texto) lobi (mokolo moko yambo na likama),"" elobi na AFP mwana ya RDC oyo abimaki champion na NBA na 2009 na 2010. M. Mbenga alobi ete nkondo Kobe azalaki na makanisi ya kokela académie ya basketball na Afrika, mbele na RDC. ""Tozalaka na groupe Whatsapp ya ba Lakers. Namonaki bato kokoma mingi mpo na Kobe kasi nayebaki te soki ezalaki nini. Nakomelaki Kobe mbala ebele kasi na zwaki eyano te. Namekaki kobenga moninga na ye moko kasi azalaki kaka kolela… Tango wana nde na sosolaki,"" elobi Mbenga. Basketteur Mbenga atatoli ete nkondo Kobe azalaki moto malamu mpe azalaki kotindika to kolendisa baninga na mosala. Tango babima ba champions na 2010, M. Mbenga alobi nkondo Kobe asombelaki baninga banso ya club montre na bilembo ya nkombo ya moko na moko."	https://www.voalingala.com/a/kobe-bryant-alingaki-afungola-acad%C3%A9mie-ya-basket-na-afrika-to-na-rdc-elobi-didier-mbenga/5262105.html
sports	Algérie elongi CAN 2019	Equipe nationale ya Algérie elongi CAN 2019 na kopolisa 1-0 na finale équipe ya Sénégal na Caire, na Egypte. Ba Fennecs ya Algérie bavandisaki elonga na bango banda bitiyaki mongete na minute ya yambo na Baghdad Bounedjah. Mongete yango mokamwisaki ba Lions to ba Nkosi ya Terranga ya Sénégal mpo ballon etutaki mopende ya défenseur yambo na koleka likolo ya moyambi ya Sénégal mpe kokita na poteau. Banda wana ba lions bamekaki kosala makasi kasi Algérie eyebaki kobatela mongete yango. Algérie elongi bongo mpo Coupe d'Afrique des nations ya mibale nsima ya mibu 29.	https://www.voalingala.com/a/alg%C3%A9rie-elongi-can-2019/5007936.html
health	Colonel John Tshibangu atiyami na bopemi ya monganga na Centre Nganda	"Colonel John Tshibangu atiyanmi banda mokolo ya mposo na bopemi na Centre Nganda, elobi moko na bayi nzinganzinga na ye. ""Abimisami mpo na alanda lisalisi ya monganga kasi akozonga lisusu na boloko te,"" elobi moto apesi sango eye na VOA Lingala. Moko na ba avocet na ye andimi likambo yango mpe ayebisi ete ""John Tshibangu abimi, azali lisusu na boloko te kasi dossier na ye esili malamu te, ezali mpo na kopema mpo na kozwa lisungi ya monganga"". Col. John Tshibangu atelemelaki mokonzi ya kala, Joseph Kabila mpe aboyaki ete asala mandat ya misatu. Abangisa ye kokweyisa ye na coup d'Etat. Azalaki komilakisa na ba video liboso ya mampinga mpe komibenga general. Bamokangi na Dar es Salam, na Tanzanie, le 5 fevrier 2018. Bazongisa ye na Kinsahsa. Basambisaki ye mpe batiyaki na boloko."	https://www.voalingala.com/a/colonel-john-tshibangu-atiyami-na-bopemi-ya-monganga-na-centre-nganda/5232196.html
politics	Bokutani ya Tshisekedi na Kabila bozali kobongisama	Leila Zerrougui, mokambi ya MONUSCO, misala ya ONU na Congo mpe molakisi na elongi ya kalaka mokonzi ya ONU, esengeli akutana mercredi 16 septembre na président Tshisekedi mpo na kobongisa bokutani bosengeli kotisa mitema na boyakani CACH-FCC. Bokutani ya Mme Zerrougui na M. Tshisekedi bozali mpo na kobongisa likita kati na président Tshisekedi oyo azali likolo lya lingomba CACH na mokonzi ya kala Joseph Kabila, mokonzi ya FCC. Bobendani bozali kati na mangomba mabale maye mazali na boyokani ya kokamba mboka. Mme Zerrougui akutanaki mardi na M. Kabila na ndako na ye ya Gombe. Bokengi, bolongwi ya MONUSCO mpe botambwisami ya politiki bozalaki kati na masolo ma bango. Kaka mardi, Joseph Kabila azalaki mpo na mbala yay ambo na Sénat bo’ Sénateur ya libela. Baike bamoni yango lokola elombo ya kolakisa ete M. Kabila andimi kozala Sénateur mpe mpo na kosukisa nungu ngungu ya baye bafundaka mokonzi ya kala kozala nde mokonzi ya mboka ya solo. Matata mazali mpe mpo na kokabola mabonga ya bokonzi na territoiriale mpe na ba entreprises. Bobendani bomonisamaki mingi nsima na botiami na bazuzi ya sika na président Tshisekedi. FCC ekebisaki mposo moleki ete bokaboli mabonga na territoriale bosengeli kosalama na pole mpe na bondimami ya bato banso.	https://www.voalingala.com/a/bokutani-ya-tshisekedi-na-kabila-bozali-kobongisama/5585875.html
politics	Kigali elobi kofunda Rwanda kosunga M23 ekopekisa kotala ntima ya matata na RDC	Kigali epameli Kinshasa na kokela kokela bobomi, bobomi boye ONU elobi bosalamaki na batomboki ba M23 mpe bato koleka nkama moko na ntuku misato moko bakufaki sanza eleki. Liyebisi lya mbulamari lya Rwanda lilobi ete bobomi bwa Kishishe boye bobakisamaki makambo, bozali bokeli ua Kinshasa eye etie yango na mokongo ya M23, bapalangisamaki na lombango na misala miye bato bandimelaka. Kigali elobi ezalaki nde biutmba kati na M23 na mangomba masusu ma basimba manduki maye mazali na ndingisa te kasi mayokanaka na FRADc mampinga ma Ekolo Congo démocratique. Mpo na Kigali, kofunda yango kopesa maboko na lingomba M23 ezali sembo te mpe ekopekisa bolobeli ya ntina mpenza ya matata na monyele ya Ekolo Congo démocratique mpe bokengi na bikolo bzinga inzga lokola Rwanda.	https://www.voalingala.com/a/6886342.html
business	Botongami ya pont Kinshasa-Brazzaville bokobanda na 2020, kolanda BAD	"Misala ya botongi pont (gbagba) kati na Kinshasa mpe Brazzaville mikombanda na août 2020, eyebisi prédisent ya Banque africaine de développement (BAD), Akinwumi Adesina, nsima ya bokutani na ye na  président Denis Sassou Nguesso ya Congo-Brazzaville na Oyo o’mokolo ya eyenga. ""Toyokani mpo na kopesa misolo ya botongi pont-route rail oyo ekokutisa Kinshasa na Brazzaville mpo na motango ya 550 millions ya ba dollars(…) BAD ekopesa kino 210 millions ya ba dollars,"" elobi M. Akinwumi Adesina na bolutani na bapanzi sango. Mokambi ya BAD apesi losako na ba tata bakonzi Sassou Nguesso mpe Felix Tshisekedi ya RDC mpo bolingo na bango makasi na ntina ya kokokisa misala myango. "	https://www.voalingala.com/a/botongami-ya-pont-kinshasa-brazzaville-ekobanda-na-2020-kolanda-bad/4914278.html
sports	Champion du monde ya boxe Jr. Ilunga akomi na Kinshasa	"Champion du monde ya boxe ya WBC Silver, catégoie lourds léger, Junion Ilunga Makabu akitaki vendredi na Kinshasa. Ayambamaki na bakonzi ya fédération de boxe. Bato bayike bapesaki ye losako na nzela ntango azalaki kokatisa engumba mokonzi ya RDC nsima na bobimi na libanda ya mpepo. Tokutandola ete mokonzi ya mboka Félix Tshisekedi apesaki ye losako. Président Tshisekedi akomaki na Twitter ete Junior Ilunga azali ""ndagisa mpo na ba Léopards mikolo miike yambo na CAN 2019"". ""Ozali lolendo ya Congo démocratique,"" elakisi Tweet ya #PrésidentRDC. ""Longonya na Junior Ilunga, elombe ya molongo ya lourds légers WBC. Moko na bilembo ya lokumu ya koleka ya Noble Art,"" ebakisaki Tweet esalamaki le 17 juin nsima na elonga ya mobeti bitobu. Junior Ilunga alongaki o’mokolo ya le 16 juin 2019 etumba liboso ya mobeti bibotu to boxeur ya Russia Dmitry Kudryashov na KRK Ouralets ya Lekaterinbourg na Russia. "	https://www.voalingala.com/a/champion-du-monde-ya-boxe-jr-ilunga-akomi-na-kinshasa/4968967.html
health	Jean-Marie Michel Mokoko akoti lopitalo	Opposant Jean-Marie Michel Mokoko oyo akatelamaki mibu 20 ya boloko na 2018 akoti lopitalo na Brazzaville mpo na azali maladi. Basambela baye basengi bobimisami bwa ye na boloko. Basembeli ba ye basangani na Amnesty International mpo na kosenga bobimisi bwa opposant oyo azali na mibu 73. Moko basambeli ba M. Mokoko alobi bazali kozela eyano ya test ya makila esalami mpo client na bango azali ya kolemba mingi mpe azali kolya te. M. Mokoko azalaki moko na baye bawelaki bokonzi na Denis Sassou N’Guesso na maponami ma 2016. Bazuzi bakatelaki M. Mokoko mibu 20 mya boloko nsima kofundama na koluka kokweyisa bokonzi mpe kozwama na minduki mwa mikolo nsima. M. Mokoko azalaki général na mampinga ya Congo-Brazzaville. Azalaki mpe ambassadeur na Centrafrique.	https://www.voalingala.com/a/jean-marie-michel-mokoko-akoti-lopitalo/5486518.html
politics	Nzoto zomi ezwami nsima na bitumba ya ba Ngumbino na ba Twirwaneho na Fizi	"Nzoto zomi ya bato bakufi na bitumba ya basimba minduki ya mangomba Ngumino na Twirwaneho ezwami lelo na mboka Bilalombili na Ngezi na territoire Fizi, na Sud-Kivu. Société civile elobi ete lufilumelo moko azalaki kati ya baye bawei. ""Lisanga lya basimba minuduki ya ba Ngumino na ba Twirwneho lisaki bitumba na mboka Bilalombili na Ngezi lundi. Bato babale bakufaki, basusu bakimaki na esobe, basusu batumbamaki na moto ntango na bomoi na ndaku na bango,"" elobi mokambi ya sociétécivile ya Mikenge, Byaombe Eca. Bayi Kivu Security eye ekambamaka na Human Rights Watch elongo na GEC (Groupe d’études ya Congo), bapesi motango mwa bato motoba baye bakufi."	https://www.voalingala.com/a/nzoto-zomi-ezwami-nsima-na-bitumba-ya-ba-ngumbino-na-ba-twirwaneho-na-fizi/5569612.html
politics	Madeleine Albright akufi na mibu 84	Madeleine Albright, secrétaire d’Etat ya kala ya Etats-Unis mpe moko na basi ya mpifo ya makasi na Amerika akufi na mibu ntuku mwambe na minei. Libota lya lisakoli ete azalaki na bokono bwa cancer. Azalaki mobundi monene ya makoki mabomoto. Bayi mboka Ekolo Congo démocratique bakokanisa ye mpo matata na président Laurent-Désiré Kabila ntango mokonzi ya kala ya Ekolo Congo démocratique alobaki ete akatelaki telephone na bitumba na batomboki ba RCD, Rassemblement congolais pour la démocratie. Madeleine Albright azalaki koloba ete ba tutsi bazali mbuma ya miso na ye.	https://www.voalingala.com/a/6498045.html
politics	Président ya Conseil présidentiel ya Libye asololi na Sassou mpo kimya na mboka ya Kadhafi	"Président ya Conseil présidentiel ya Libye, Mohammed El-Menfi, asilisi mobembo mwa mikolo na Brazzaville epayi wapi azalaki na masolo na président Denis Sassou N’Guesso. ""Yambo na kotika Congo, président ya Conseil libyen, Mohammed El-Menfi, alendisamaki na mokonzi ya mboka ya Congo mpo etali botindami ya limpinga lya koluka koyeba malamu maye mazali koleka kuna mpe bobengisami mikolo mikoya ya likita ya bakonzi ba likolo,"" ekomi na Twitter mokambi ya ndako ya mosala ya président Sassou, Oko Valentin. Mohammed El-Menfi akomaki na Brazzaville lundi mpe abandaki masolo na M. Sassou. Union africaine epesa M. Sassou mpifo ya kokamba masolo ma Comité ya Haut niveau. Libye ekota na mobulu wuto botomboki bosalama mpo na kokweyisa colonel Mohammed Kadhafi oyo batomboki babomaki le 20 ocotbre 2011. Mboka ekambaka wuto ntango wana na mbulamatari mibale mpe bitumba bokobaka. Conseil président ekambaka ngambo moko mpe maréchal Khalifa Haftar akambaka ngambo esusu. "	https://www.voalingala.com/a/pr%C3%A9sident-ya-conseil-pr%C3%A9sidentiel-ya-libye-asololi-na-sassou-mpo-kimya-na-mboka-naye/5981004.html
health	Mokoni wa yambo abiki na COVID-19	"Mokoni moko abikisami na COVID-19 na Kinshasa, esakoli bakonzi ba bokolongono ne ekolo Congo démocratique. ""Ezali moto oyo azwaki bokono bwa yango mposo mileki mpe nsima na bozwami na mokumba ndenge esengelaki,"" azali lisusu te na bilembo ya COVID-19, ekomi ministre ya Bokolongono Dr, Eteni Longondo na Twitter. ""INRB ewuti kosakola ete virus ezali lisusu te epayi ya moto moye,"" ebakisi Dr. Longondo. Moto yango atiyamaki na lopitalo mpe azwaki lisalisa. Awutaki na France. Akomaki mwa malamu mikolo mileki kasi esengelaki kozela ete virus emonana lisusu te na nzoto na ye yambo bakonzi bandima ete abikisami."	https://www.voalingala.com/a/mokoni-wa-yambo-abiki-na-covid-19/5343530.html
sports	Ibenge na Renaissance de Berkane ya Maroc bayokani mpo contrat ya mibu mibale	"Jean-Florent Ibenge okomi solo entraineur ya Renaissance ya Berkane ya Maroc. Atie manzaka lundi na boyokani ya mibu mibale na club eye. ""Na ntango ya lelo, lundi 5 juillet, na ndako ya club, coach Florent Ibenge, atie manzaka mpo na boyokani ya mibu mibale. Botiami manzaka na coach ya RDC mpe Vita Club bosalami nsima na kondima contrat mpe etinda eye akosala ma ba saisons mibale ekoya. #RBS"", esakoli club Renaissance ya Berkane na compte Twitter na yango. M. Ibenge atikaki ebonga na ye, ya coach ya AS V.Club mposo moleki lokola mokambi ya club eye ya Kinshasa, Bestine Kazadi asakolaki yango. M. Ibenge azalaki coach ya V.Club mibu libwa. Na V.Club, M. Ibenge alonga championnats nationaux misato mpe akoma deuxième mbala mibale na Coupe d’Afrique. Azalaka mpe Coach ya ba léopards mibu mingi."	https://www.voalingala.com/a/ibenge-na-renaissance-de-berkane-ya-maroc-bayokani-mpo-contrat-ya-mibu-mibale/5953758.html
business	"Tshisekedi na masolo ya ""intégration éconmique"" na Malabo (Guinée équatoriale)"	Président Félix Tshisekedi azalaki lelo na masolo ya likolo na bakonzi ya bikolo bisusu, na Malabo, na Guinée équatoriale, mpo na ntombwa mpe kosangasi makanisi mpo na nkita ya continent Afrika. Masolo yango mazali mpo na 54e Assemblée annuelle ya Conseil ba gouverneurs ya BAD (Banque africaine de développement). Félix Tshisekedi azalaki na mokokani wa ye ya Guinée équatoriale, Teodoro Obiang Nguema, mpe bakambi basusu. Président Tshisekedi akomaki na mpokwa ya lobi loleki na engumba mokozi ya Guinée équatoriale. Kasi yambo na yango alekaki na Libreville na Gabon epayi wapi akutanaki na mokokani waye Ali Bongo ONdimba.	https://www.voalingala.com/a/tshisekedi-na-masolo-ya-int%C3%A9gration-%C3%A9conmique-na-malabo-(guin%C3%A9e-%C3%A9quatoriale)/4955795.html
health	OMS esengi bopesi ya mangwele ma paludisme na bana ya Afrika	"OMS (Mabongisi ma molongo mpo na bokolongono) esengi ete mangwele ya paludisme (RTS,S) mapesama na bana ba Afrika. ""Ezali likambo likotikala na lisolo! Mangwele ya paludisme ezelamaki mingi mpo na bana. Ezali bomati makasi ya science, bokolongono mpe bitumba na paludisme"", elobi mokambi ya OMS, Dr. Tedros Adhanon Ghebreyesus. ""RTS,S"" ezali mangwele ebundisaka parasite eye ngungi ememelaka bato. Mangwele mango makelami na compagnie Britannique GSK. OMS elobi ete mangwele maye mapesi elikya mpo na Afrika esika wapi koleka bana 260.000 ya nse ya mibu mitano bakufa mbula inso na paludisme to malaria. Dr. Tedros Adhanon alobi ezali elikya mpo bobangi bozali mingi ete résistance to botelemeli ya microbe na mino to nkisi bomata lisusu makasi. Wuto 2019, mangwele maye 2,3 millions mapesamaki na Ghana, Kenya mpe Malawi. Bilembi bimonisi ete mangwele mango makitisi mpenza paludisme na lolenge ya makasi na 30%, elobi Kate O'Brien, mokambi ya département Vaccination ya OMS. Mangwele mosusu maye mazali kozela kondimama, Matrix-M, maselema na Université ya Oxford, mapesaki mpe elikya na avril na kotalisa bokasi kino 77% na bomeki na yango na phase II. Ekoki kondimama nsima na mibu mibale."	https://www.voalingala.com/a/oms-esengi-bopesi-ya-mangwele-ma-paludisme-na-bana-ya-afrika/6260041.html
business	Kimbembe Mazunga na Laya Sinsu batiami na Makala	"Bakambi babale ba SCPT, Onatra ya kala, Jean Kimbembe Mazunga mpe Laya Sinsu batiami na bokangami ya kozela na bokolo bonene ya Makala (na Kinshasa) wuto mokolo mwa yambo na mposo. ""MM. Kimbembe Mazunga na Laya Singu, bakambi babale (DG ya kala) ya SCPT (Onatra ya kala) batiami na bokangami ya kozela mpe bakotisami na boloko ya Makala wuto mpokwa ya lelo na mitindo ya Procureur général ya Matete mpo na bopengwisami ya misolo mya l’Etat, moko 8 million S mpe mosusu 6 milliards FC,"" ekomi mokambi ya ACAJ (Association mpo na accès à la justice), Me Georges Kapiamba. Matata mazalaki likolo ya misolo miye wuto mwa ba sanza. Basali ya SCPT mpe bazalaki kofunda yango wuto kala. M. Kimbembe azalaka mokambi ya engumba Kisnahsa kala."	https://www.voalingala.com/a/kimbembe-mazunga-na-laya-sinsu-batiami-na-makala/5673646.html
business	Trump alongolaki etumbu ya Dan Gertler yambo atika bokonzi	"Département ya Trésor ya Amerika elongali etumbu likolo ya moyi Israël Dan Gertler, oyo akoma moyi RDC, mpe epesi ndingisa kosala mombongo na bayi Amerika. Mokano mwango mozwami mikolo mitano yambo na président Donald Trump atika bokonzi le 20 janvier nsima na bolapi ndayi ya Joe Biden oyo alongaki maponami. Ezali na bolandi mbela ya ba lobbyists mpe basambeli basusu ya Dan Gertler lokola Alan Dershowitz oyo azali moko na bayi Nzinga Nzinga ya M. Trump. ""Napesi losako na mokano mwa mbulamatari ya Amerika ya kolongola etumbu likolo ya moyi mombongo Dan Gertler, tolikyi ete ekopesa nzela na kokokisa na lombango mabongisa ma ‘Ya Biso’, mbongwana esengeli epesa nzela na bilenge bya Congo kozala mpe na bosaleli ba cuivre (motako) mpe cobalt"", ekomi Georges Kapiamba, mobundi ya makoki ma bomoto oyo atelemelaki makasi Dan Gertler mikolo mileki mpo na yango. M. Gertler apesamaka etumbu na mbulamatari ya M. Trump na décembre 2017 na mokano motali mbeba ya bomoto mobengami Global Magnitsky Human Rights Accountability Act, eye ekangaki bozwi bonso ya M. Gertler na Eatts-Unis mpe epekisaki bayi Amerika kosala mombongo na ye. Baike bazalaki kopamela Dan Gertler na kozala moninga ya mokonzi ya kala Joseph Kabila. Mpe mingi mpenza na ngenge asombaki eteni enene ya Gécamines na misolo mike mpenza. Kasi Dan Gertler afungoli compagnie na bayi RDC na sosicété na ye Metalkol na nzela ya ""Ya Biso"" mpo ete bakoka mpe kotia misolo mpe kokota na bosaleli makele ma RDC na mbongo na bango."	https://www.voalingala.com/a/trump-alongolaki-etumbu-ya-dan-gertler-yambo-atika-bokonzi/5750975.html
politics	"USA ekebisi na ba ""attaques"" ya badongolemeso na Noël na Beni"	"Ambassade ya Etats-unis na Kinshasa ekebisi mpo ba attaques to bitumba badongolomeso bakoki kosala o’mokolo mwa Noël na Beni, na Nord-Kivu. Etats-Unis elobi na site internet ya ambassade ete ""ezwi sango ya solo mpe siki siki ete likama lya bitumba ya ba dongolemso to ba terroriste ekokisalama o'mokolo mwa Noël na ba ndako ya Nzambe mpe bisika misusu ya biyamba ya baye bazali ba musilimani te"". No media source currently available  ""Ambassade ya USA ezali kokoba kokebisa bayi Amerika kozala na bokebi kosala mibembo na etuka ya Nord-Kivu,"" elobi liyebisi ya ambassade. Na sanza ya zomi, ya motoba mpe ya mitano, Lingomba etat islamique esakolaki ete esalaki ba attaques na Beni. Na octobre, Lingomba Etat islamique esakolaki ete ebukaki boloko bonene ya Kangbay mpe limemaki bakangami 1.300 ntango ezango ebetaki esaki mosusu esimbamaki na mampinga ma RDC (FARDC) na nzela ya ba ADF."	https://www.voalingala.com/a/usa-ekebisi-na-ba-attaques-ya-badongolemeso-na-no%C3%ABl-na-beni-/5712065.html
business	Banquier portugais azalaki na makambo ya Isabel dos Santos bakuti ye akufi	"Banquier portugais oyo alandamaki na bolukiluki ya makambo ya Isabel dos Santos, akutami ya kokufa singa na kingo na Lisbone (Portugal). Police ekanisa ete ekoki kozala ete amibomi. ""Nzoto ya Nuno Ribeiro de Cunha ezwamaki mercredi na mpokwa mpe bilembo binso bimonisi lokola amibomi,"" elobi na AFP molobeli ya police ya Portugal. ""Emonani lokola amibomi na singa na kingo na garage na ye,"" ebekisi liyebisi ya police. Nuno Ribeiro azalaki na mibu 45 mpe azalaki kosala na banque Eurobic. Isabel dos Santos azali actionnaire principale na yango kasi justice angolaise efundaki Isabel dos Santos o’mokolo moko wana ya mercredi mpo na action na ye na banque eye. Nkombo ya M. Ribeiro etangami na mikanda ya ""Luanda Leaks"", Consortium international ya ba journalistes ya investigation (ICIJ) oyo ebimisaki ndenge Isabel dos Santos azwaki mosolo ya l’Etat. Jeudi, procureur général angolais Helder Pitta Gris akomaki na Lisbonne mpe akutanaki na mokokani wa ye ya Portugal. Misala ya bosembo ya Angola ekangaki ba comptes ya banque Isabel dos Santos na molongani wa ye Sindika Dokolo, mwana ya mokolo banque ya yambo ya kala ya RDC. Mme Isabel, 46 ans, mwana ya mokonzi ya kala ya Angola Jose Eduardo dos Santos afundami na kozwa mosolo ya l’Etat na ba affaires na Sonangol (Societe nationale ya petrole) mpe Endiam (ya diamant)."	https://www.voalingala.com/a/banquier-portugais-azalaki-na-makambo-ya-isabel-dos-santos-bakuti-ye-akufi/5260194.html
business	Tshisekedi, Sassou, Kagame, Lourenço na bakonzi basusu ya Afrika na bokutani ya Stochi (Russie)	Président Félix Tshiskedi akomi na Sotchi na Russie na ntongo ya lelo epayi mokokani waye ya Congo-Brazzaville Denis Sassou N’Guesso akomaki o’mokolo mwa lobi. Bakonzi ya bikolo bisusu ya Afrika lokola João Lourenço ya Angola, Paul Kagame ya Rwanda mpe basusu bazali. Mobembo mwa bango na engumba eye ya libongo ezali mpo bokutani to sommet Russie Afrique. Russie ezali kotala ndenge nini kokolisa boyokani na continent ya Afrika. Bokutani bwango bokambami na président Vladimir Poutine ya Russie elongo na Abdel Fattah el-Sisi ya Egypte. M. Tshisekedi akeyi na likita lyango na molongani mwa ye Denise Nyakeru. 	https://www.voalingala.com/a/tshisekedi-sassou-kagame-louren%C3%A7o-na-bakonzi-basusu-ya-afrika-na-bokutani-na-sochi-(russie)/5135995.html
health	Pasteur moko azwami na  Ebola na Goma	Moto mwa yambo na bokono ya Ebola Ebola azwami o’mokolo ya eyenga na Goma, na Nord-Kivu. Kolanda liyebisi ya ministère ya Santé, ezali Pasteur moko akendeki o’mokolo ya minei na Butembo mpo kasambela mpo na bato na bokono kowuta na Bukavu, na Sud-Kivu. Atandelaki bango maboko mpe kati na bango ezalaki na babeli ya Ebola. Mosali na Nzambe oyo azuwamaki na na bilembo ya Ebola na bozongi bwa ye ntango ayokaki mwa nkwankoso na nzoto na nsima kokoma na Goma epayi wapi alukaki lisungi. Bakambi ya etuka mpe ya misala ya bokolongono basali nyonso mpo ete bazongisa ye na Butembo.	https://www.voalingala.com/a/pasteur-moko-azwami-na-ebola-na-goma/5000932.html
business	Washington elobi ekosunga RDC na 600 millions $	"Etats-Unis esakoli lisungi ya 600 milliions $ mpo na ekolo Congo démocratique kino 2022 mpo na kopesa maboko na mbogwana mosalami na mboka eye wuta bokoti na bokonzi ya président Félix Tshisekedi. Boyokani mpo na lisungi liye botiyamaki manzaka kati na mokambi ya USAID, Paul Sabatine mpe ministre ya boyokani na molongo ya RDC, Pépin-Guillaume Manjolo Buakila. ""Mbulamatari ya USA ezali kosunga mbongwana ya président Tshisekedi,"" elobi ntoma ya Etats-Unis na RDC, Mike Hammer na liyebisi ya ambassade. ""Lisungi yango ezali mpo na kopesa maboko na misala ya biteyelo, ya kokolisa nkita, ya bokolongono, ya bitumba na kanyaka mpe bokambi bolamu, ya kobatela environnement mpe aide humanitaire,"" elobi liyebisi. Boyokani boye bomatisi lisungi ya amerika na misala miye na $1,25 milliards $ wuto 2015, elakisi liyebisi. Na ngambo na yango, ekolo France elaki kopesa 71 millions ya ba euros mpo na mambi ya bokolongono. Président Emmanuel Macron asakolaki ntango ayambaki M. Tshisekedi o’libandela ya sanza ya zomi na moko, ete mboka na ye ekopesa 65 millions d’euros mpo na kosunga misala ya kotonga mpe kobongola RDC. Na sanza ya mitano na Kinshasa, ministre ya France ya mambi ya bapaya Jean-Yves Le Drian alakaki linaka ya 300 millions euros na bowumeli ya mandat ya M. Tshisekedi kino 2023. M. Tshisekedi azali kokamba na boyokani na mokonzi ya kala Joseph Kabila oyo azali na bato ebele koleka na parlement mpe na bituka 26. "	https://www.voalingala.com/a/washington-elobi-ekosunga-rdc-na-600-millions-/5175936.html
health	Pierre Buyoya mokonzi ya kala ya Burundi akufi na COVID-19	"Mokonzi ya kala ya Burundi (1987-1993) mpe (1996-2003), Pierre Buyoya ekufi na mibu 71 na COVID-19. Awutaki kotika mosala ya molakisi elongi ya Union africaine na Mali mpo asamba na liwa ya mokonzi mosusu ya Burundi Melchior Ndadaye afundamaki na koboma na coup d'Etat na 1993. ""Président Pierre Buyoya awei na butu boleki na Paris. Azalaki na COVID-19,"" eyebisi na AFP moko na bayi libota. Liwa lya M. Buyoya likomi mwa ba mposo nsima na ye kotika mosala mwa Molakisi ya lukumu ya elongi ya Union africaine na Mali, na ntina ya kokende koyanola na bosambisami mpo na liwa lya moko na bakonzi akitanaki na ye na Burundi, Melchior Ndadaye. M. Buyoya akotaki lopitalo na Bamako wuta le 9 décembre mpe atiamaki na respirateur. Bokono bwa M. Buyoya boyaki makasi mpe atindamaki na France na mpepo jeudi nsima na nzanga. Kasi akufaki mwa ntango kati na ambulance nsima na mpepo ememaki ye kokita na Paris, na France. M. Buyoya azalaki Tutsi mpe akotaki na mampinga yambo azwa bokonzi na kokweyisa président Melchior Ndadaye, Hutu, na 1993. M. Ndadaye akufaki na kobomama ntango na bokweyisami na bokonzi na ye. Bitumba bingalaki na Burundi lokola ba Hutu bazalaka 85%. Wuto banza nzike, M. Buyoya afundamaki mpo na liwa lya M. Ndadaye. M. Buyoya apemelaki nde bakonzi ya sika na koluka moto na ye na kofundama eye."	https://www.voalingala.com/a/pierre-buyoya-mokonzi-ya-kala-ya-burundi-akufi-na-covid-19/5704814.html
politics	Tshisekedi akomi na Bruxelles	Président Félix Tshisekedi akomi na Bruxelles, na Belgique mpo na mombembo na ye ya yambo na Europa wuta akota na bokonzi. Akozala na Belgique mikolo minei mpe akokutana na bakonzi ya eloko eye mingi mpenza Premier ministre, ministre ya mambi ya bapaya mpe mokonzi to nkumu ya Belgique. Masolo masusu makozala na baye batiyaka mosolo na bokeli ya misala, baye ya mines (makele) mingi mpenza ya diamant mpe na bana ya Congo bavandaka na Belgique. Nsina na Belgique, Félix Tshisekedi akokita na Assemblée générale ya Nations unies na New York, na Etats-Unis. Mobembo ya président ya Félix Tshisekedi mozali kosala ntango likambo ya misolo milioni zomi na mitano miye mizala komonona te, lizali kongala. Nzonkande Félix Tshisekedi ayambaki na nsima ya moisi moleskin mokambi ya Inspection générale ya finances (IGF) mpo na yango, kasi azali naino na Kondima na dircteur ya cabinet na ye Vital Kamerhe, oyo atangami mpo likambo yango, eyebisi molobeli ya mokonzi ya RDC, Kasongo Mwema Yamba Yamba. Molobeli ya mokonzi ya mboka akomi na post Twitter moko ete Félix Tshisekedi avandi kimya te mpo soni kasi mpo na kotosa mikano ya democratie, lokola likambo yango lisili limemamaki liboso ya procureur ya république.	https://www.voalingala.com/a/tshisekedi-akomi-na-bruxelles-/5085712.html
sports	Ligue ya Basketball ya Afrika ya yambo ekobetama na Kigali	Ligue ya basketball ya yambo ya Afrika ekobetama na Kigalai na Rwanda wuta le 16 kino le 30 mai. Fédération internationale de basket-ball (FIBA) nde esakoli yango mardi. Club moko te ya RDC to ya Congo-Brazzaville ezali kati na zomi na mibale ekowelela mokano yango. GSP (Algérie), Petro Luanda (Angola), FAP (Cameroun), Zamalek (Égypte), GN (Madagascar), Police (Mali), Salé (Maroc), Ferroviario Maputo (Mozambique), Rivers Hoopers (Nigeria), Patriots (Rwanda), Douanes (Sénégal) mpe Monastir (Tunisie) nde bakondogwana. Momekano mwa yambo ya Ligue eye mosengalaki kosalama mobu moye na lisungi lya NBA (Ligue ya basketball ya USA) na FIBA motiami sika mobu mokoya mpo na COVID-19.	https://www.voalingala.com/a/ligue-ya-basketball-ya-afrika-ya-yambo-ekobetama-na-kigali/5834396.html
politics	Guterres apameli ba CODECO na koboma bakima bitumba 58 na Savo (Ituri)	"Kalaka mokonzi ya ONU, Antonio Guterres apemli bobomi ya bakima minduki 58 na basimba ba CODECO (Coopérative pour le développement du Congo) mokolo mwa misato na camp ya Savo, na Djugu, na Ituri. ""Attaque yango etiki bakufi 58 mpe bato 36 bazoki,"" elobi liyebisi litindami na molobeli molandi ya M. Guterres, Farhan Haq. ""Monusco (Etinda ya ONU na RDC) etindaki basoda ba yango na esika yango mpe ebetanaki masasi na babundi baye. Monusco esalaki mosala mwango elongo na FARDC (Mampinga ma RDC) na ntongo ya le 2 février, na kobengaka babundi na esika yango mpe kobatelaka yango na ba attaques misusu ekoki koya nsima,"" ebakisi molobeli ya M. Guterres. Na liyebisi lyango, M. Guterres asengi na mbulamatari kosala bolukuluki mpe komema na bazuzi baye bazali na mokumaba na yango."	https://www.voalingala.com/a/guterres-apameli-ba-codeco-na-koboma-bakima-bitumba-58-na-savo-(ituri)/6425323.html
business	USA epesi etumbu na Alain Mukonda mpo na kosunga Dan Gertler na misala kobomba misolo	Département ya Trésor ya Etats-Unis esakoli ete epesi etumbu na moyi RDC Alain Mukonda mpo na lisungi apesaki moyi mombongo Dan Gertler na kobomba misolo. Département Trésor ya Etats-Unis elobi ete Alain Mukonda abombaki kati na $11 million mpe $13.5 million na ba comptes akelaki nzokande ezalaki nde ya libota lya Gertler. Alain Mukondo azali moto way ambo ya kopesama etumbu ntango président Joe Biden alingi kosala likita mpo na démocratie. “Trésor ezali kopesa maboko na na misala mya kobundisa kaniaka miye mizali kosalama nsima na meba ya lolelenge ya politiki baye bazalaki kozwa mbano na ndenge ya mabe kaka mpo na bango moko kowuta na libenga lya l’Etat, » elobi na liyebisi Secretaire d’Etat molandi ya Trésor, Wally Adeyemo. Ba compagnies zomi na mibale ezali na boyokani na M. Mukonda na RDC mpe Gibraltar epayi wapi batiami mpe na mokanda ya etumbu. Etats-Unis epasaki etumbu na M. Gertler mpe ba compagnies misusu koleka 30 ma décembre 2017 mpe na juin 2018. Etats-Unis efundaka bango na koselela bondeko na bango na mokonzi ya kala Joseph Kabila mpo na kozwa misolo na misala mya makele to ba mines. M. Gertler awangaka yango. Mobu moye alakaki kofungola bozwi to ba compagnies na ye na bana ba congo baye bakolinga kotiyw misolo na kati mpo na kopekisa ete bapaya bazwa misolo mya makele ma RDC. M. Mukonda lokola mpe M. Gertler batangami mpe na rapport ya ba media «Congo Hold-up” na BGIF Bank na Sikomines ya ba Chinois. Inspecteur general ya Finances ya RDC, Jules Alingeti Keyi, alobaki ete rapport yango ezali na makambo misusu ya solo te.	https://www.voalingala.com/a/usa-epesi-etumbu-na-alain-mukonda-mpo-na-kosunga-dan-gertler-na-misala-kobomba-misolo/6341507.html
sports	Ba Léopards séniors ba leki na phase ya ba CAN 2019 mpe ba U23 balongi	Ba Léopards Sénior ya RDC ba se qualifier mokolo mwa eyanga na kolongaka ba Lone Stars ya Liberia (1-0) na stade ya Martyres. Ndenge moko mpe, ba Léopards U23 ba leki na 3e mpe tour ya suka ya qualifications ya catégorie na bango ata bapoli (0-1) na liboso ya Lions ya Maroc na Rabat. Ba Léopards Sénior balongi ba Lon Stars na mongete moko na libungu tulu. Cédric Bakambu aningisaki monyama na 50’. Ba U23, na ngambo na bango bapolaki 1-0. Kasi ba leki, likolo ya elonga na bango (2-0) na Kinshasa liboso ya ba Marocains.	https://www.voalingala.com/a/ba-l%C3%A9opards-s%C3%A9nior-na-u23-ba-leki-na-phase-ya-ba-can-2019/4846074.html
health	Moto ya misato azwami na Ebola na Mwenga mpe ya yambo na Walikale	"Moto ya misato amonisami na Ebola na Mwenga, na Sud-Kivu, elobi bakambi ya misala ya bokolongono na RDC. ""Ezali kaka kolanda oyo ekomaki na Mwenga mposo moleki. Moto moko kati na baye bazalaki na mwasi oyo akufaki kuna nde amonani na virus yango,"" eyebisi VOA Lingala, Dr Steve Ahuka, coordonnateur général ya bitumba na Ebola. Mwasi yango, elenge ya mibu tuku mibale na motoba, akufaki o’mokolo ya minei moleki na Ebola. Awutaki na Butembo mpe asalaki mobembo na bana babale. Mwana ya sanza motoba na mwasi yango ya mibu ye mpe azwamaki na virus yango. Nzokande moto mosusu mpe amonisami ya virus yango na Pinga, na etando ya Walikale na Nord-Kivu, elobi bakambi ya misala ya bokolongono. Kolanda ministère ya santé, bato 2.877 nde bazwami na bokono yango, bato 1.934 nde bawei mpe bato 862 nde babikisami. "	https://www.voalingala.com/a/moto-ya-misato-azwami-na-ebola-na-mwenga-mpe-ya-yambo-na-walikale/5047894.html
sports	Neymar, Di Maria na Paredes bazwami na COVID19 na PSG	"Neymar na basani basusu babale ya club Paris Saint Germain, bazwami na COVID19 nsima na loyi balekisaki na Ibiza. ""Basani basatu ba PSG bamonisami na COVID19 nsima na test Sars CoV2 mpe batiami na bolandi malako ma bokolongono malongobani, Basani basusu bakokoba kosala ba tests mikolo mikoya,"" ekomi na PSG na Twitter. Kolanda journal Equipe, Neymar, elongo na basani babale ba Argentine, Angel Di Maria mpe Leonardo Paredes, nde bazwami na COVID19. PSG esakolaki wuto lundi ete basani babale batiamaki na bobatelami mpo bakanisamaki ete bazwaki COVID19. Bozwami boye bokopesa mwa mpasi na équipe eye ewuti kozala finaslit ya Ligue des champions na Europe."	https://www.voalingala.com/a/neymar-di-maria-na-paredes-bazwami-na-covid19-na-psg/5567930.html
