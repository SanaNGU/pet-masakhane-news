health	Upasuaji uliotumbukia nyongo huko Romania	Mwanamke mmoja raia wa Romania aliyekuwa akifanyiwa upasuaji katika chumba cha upasuaji alichomeka  moto pale madakatari waliokuwa wakimfanyia upasuaji wa satarani ya kongosho kutumia kemikali ya kuzuia au kuua viini vya maradhi na kutumia kifaa cha upasuaji cha umeme kilichosababisha moto . Mwanamke huyo alichomeka kwa asilimia 40 ya mwili wake na baada ya wiki akafariki dunia.	https://www.bbc.com/swahili/gnb-50955220
health	Wakimbizi wa Rohingya 'walazimika kunywa maji ya bahari kuokoa maisha' baada ya kufurushwa	Taifa la Malaysia lililifurusha boti lililokuwa limebeba mamia ya wakimbizi wa Rohingya , likihofia maambukizi ya virusi vya corona . Kufikia muda ambapo boti hilo liliokolewa na walinzi wa pwani ya Bangladesh , kati ya wakimbizi 20  hadi 50 walikuwa wamefariki. Na bado wengine wanaaminika kukwama baharini wakitafuta bandari ilio salama	https://www.bbc.com/swahili/habari-52451536
entertainment	Maelfu ya watu wamiminika kumuona ng'ombe mbilikimo Bangladesh	Watu wamekuwa wakifika kwa wingi katika shamba moja la mifugo huko Bangladesh kumuona kiumbe maarufu: ng'ombe mbilikimo kwa jina Rani. Ng'ombe huyo jike mwenye urefu wa sentimita 25 ana kilo 28 ana umri wa miezi 23. Pamoja na amri ya kutotoka nje, zaidi ya watu 15,000 wameripotiwa kumtembelea Rani katika makazi yake huko Charigram, karibu na mji wa Dhaka. Mkuu wa shamba hilo Hasan Howladar ameomba utambuzi wa Rani kwenye rekodi ya Guiness Book, akisema Rani ni ng'ombe mwenye umbo dogo zaidi duniani. ''Sijawahi kuona kitu kama hiki katika maisha yangu,'' mgeni Rina Begum ameiaambia BBC idhaa ya Bangla. Bwana Howladar alimnunua Rani mwaka jana katika shamba moja lililo kaskazini magharibi wilaya ya Naogaon. Amesema ana changamoto ya kutembea na anawaogopa ng'ombe wengine walio katika shamba la Shikor Agro, hivyo amekuwa akimtenganisha na ng'ombe wengine. ''Hali sana.anakula kiasi kidogo cha majani mara mbili kwa siku,'' alisema Bw. Howladar. ''Anapenda kuzungukazunguka nje na anaonekana ana furaha tukimbeba.'' Rekodi ya ng'ombe mdogo zaidi ilikuwa ikishikiliwa na Manikyam, nchi jirani ya India, mwenye urefu wa sentimita 61.1 kutoka usawa wa kwato mpaka juu. Bwana Howladar aliambia BBC kuwa wachunguzi kutoka Kitabu cha Guinness of Records watatembelea shamba lake mwaka huu ili kuona ikiwa Rani atachukua taji hilo. Zikiwa zimesalia wiki chache tu kufika tamasha la Kiislam la Eid al-Adha, kumekuwa na uvumi juu ya ikiwa Rani atauzwa kwa ajili ya kafara. Lakini wakuu wa shamba walisema hawakuwa na mipango ya kuachana naye.	https://www.bbc.com/swahili/habari-57795295
religion	Paola Schietekat: Mmexico ahukumiwa viboko 100 nchini Qatar baada ya kushutumu kuwa alishambuliwa	"Wakati ambapo Qatar inafungua fursa kwa ulimwengu huku Kombe la Dunia likikaribia, raia wa Mexico amelaani jinsi wanawake wanavyoweza kuathirika sana na kuwa katika hatari katika nchi hiyo ya Kiislamu. Paola Schietekat aliwasili Doha mnamo Februari 2020 kufanya kazi na serikali ya Qatar katika kuandaa Kombe la Dunia la Qatar 2022. Baada ya kuishi huko kwa mwaka mmoja na nusu, anasema kwamba alikuwa mwathirika wa kushambuliwa. Lakini alipoenda kwa mamlaka kuwasilisha malalamiko, kesi ilimgeukia: alishtakiwa kwa kushiriki  ""ngono nje ya ndoa,"" uhalifu chini ya sheria za Kiislamu. Msichana huyo mwenye umri wa miaka 27 alihukumiwa kifungo cha miaka 7 jela na kuchapwa viboko 100. Vinginevyo, walimwambia, angeweza kuepuka adhabu hiyo ikiwa angeolewa na mshambuliaji wake. ""Baada ya mchakato huu, niligundua kuwa licha ya digrii zangu za kitaaluma, maandalizi ya kitaaluma, uhuru wa kifedha na licha ya kufanya kazi kwa serikali ya Qatar, niko katika hatari ya kupitia ukiukwaji wa haki za binadamu na taasisi za kizamani na zenye kuendeleza unyanyasaji, na siwezi kupata ulinzi katika ubalozi wangu,"" Schietekat alishtumu tukio hilo kupitia ukurasa wa Facebook ambako alifichua kilichotokea. Mwanamke huyo kijana alifanikiwa kuondoka Qatar mwaka jana, lakini tangu wakati huo anasema kuwa haki haijatendeka katika kesi yake na kwamba mshambuliaji wake yuko huru. Na anaonya kwamba watu wa Mexico, na pia vikundi vilivyo hatarini kama vile wanawake na watu wanaoshiriki mapenzi ya jinsia moja wanaotembelea nchi hiyo kwa Kombe la Dunia baadaye mwaka huu, wanaweza kuwa waathiriwa wa mfumo wa Qatar. Waziri wa Mambo ya Nje wa Mexico Marcelo Ebrard alikutana naye Ijumaa iliyopita na kumhakikishia kuwa wakili bora zaidi atapatikana kumtetea. Anasikitika kwamba msaada huo haukufikia hadi kesi yake ilipoanza kugonga vichwa vya Habari huko Mexico na kimataifa wiki iliyopita. Kulingana na Mashariki ya Kati tangu 2019, Schietekat alihamia Qatar mnamo Februari 2020 kufanya kazi kama mwanauchumi wa Kamati Kuu, chombo kinachosimamia kuandaa Kombe la Dunia la Qatar 2022. Ilikuwa kazi ya ndoto yake, kama yeye mwenyewe alivyosema, hadi ilipokatizwa ghafla mnamo Juni 6, 2021. Kulingana na malalamiko ya kijana huyo wa Mexico, usiku alipokuwa amelala, mtu anayemjua kutoka jamii ya Latino huko Doha aliingia nyumbani kwake kwa nguvu na kumshambulia kimwili. Shambulio hilo linadaiwa kumsababishia majeraha kadhaa kwenye mkono na tumbo, alisema. Alikwenda polisi kuripoti shambulio hilo, lakini kwasababu hajui kiarabu kwa ufasaha na ukosefu wa ushauri kutoka kwa ubalozi wa Mexico, au wakili wa nje ya nchi, kulingana na maelezo yake, mambo yalianza kumbadilikia. ""Ubalozi haukunishauri jinsi malalamiko yangu yanavyoweza kutumika dhidi yangu,"" msichana huyo alieleza kwa vyombo vya habari vya Mexico. Na kwa hilo, nikawa natafuta kufikia matokeo ya mwisho ya kisheria, kama ilivyopendekezwa na balozi wa Mexico nchini Qatar, Luis Ancona, sheria ya Kiislamu inawaweka wanawake katika hali ya hatari au wanakuwa na uwezo mkubwa wa kupitia mabaya ikilinganishwa na wanaume. Kushtumiwa kwa ""zinaa"" Mshambulizi wake aliitwa kufika mbele ya mamlaka, lakini alitumia hoja iliyompendelea: alidai kwamba alikuwa na uhusiano na Schietekat. ""Ingawa hakukuwa na ushahidi wa kuunga mkono madai yake, hakukuwa na dhana ya kutokuwa na hatia kwangu pia. Na kama nilikuwa mwathirika, mamlaka ilinichukulia kama mhalifu,"" msichana huyo alisema. Kulingana na Wizara ya Mahusiano ya Kigeni (SRE) ya Mexico, mamlaka ya Qatar ilianzisha uchunguzi ""ambao matokeo yake yalikuwa shutuma za mzalendo huyo na aliyeshitaki akawa na hatia ya utendaji wa zina ambao ni uhalifu."" Hivi ndivyo jinsi mahusiano ya ngono nje ya ndoa au mahusiano ya kabla ya ndoa yanavyofafanuliwa, ambayo adhabu yake ni hadi miaka 7 jela na viboko 100. ""Sheria ya Qatar inaadhibu vikali baadhi ya tabia chini ya kanuni za kidini (sharia),"" inaeleza SRE. Katika mchakato huo, polisi walijaribu kumfanya awe ni mwenye kufanyiwa ""vipimo vya ubikira"", kitendo ambacho Schietekat alikielezea kama cha ""kudhalilisha, kufedhehesha na kurudisha enzi zilizopitwa na wakati""; ambacho alifanikiwa kukiondoa kwa nguvu kwa kuwasilisha cheti cha talaka ambayo alipitia hapo awali. ""Ofisi ya Mwendesha Mashtaka iliniachia kwa sharti la kuacha simu yangu ya mkononi ili kukamilisha upelelezi wa kesi ya 'uasherati',"" alisema. Ingawa aliachiliwa kwa dhamana, jambo lile lile lilifanyika kwa mtuhumiwa wake aliyemchokoza, jambo ambalo alihofia uadilifu wake ikiwa angebaki nchini humo. Usaidizi kutoka ubalozi wa México Schietekat alidokeza kwamba ubalozi wa Mexico nchini Qatar ulimpa ""msaada"" mwanzoni, lakini ulifanya hivyo ""kwa kutojua tamaduni, sheria na lugha ya wenyeji, ambayo ilichangia usimamizi mbovu wa haki. "" Usaidizi niliopokea kutoka kwa balozi ulikuwa wa chini na wa dharau,"" alisema, akiongeza kuwa mara tu alipoajiri wakili wa nje, mamlaka ya Mexico ilimwacha na hata kuondoa hofu ya kushambuliwa na mshtakiwa. Kabla, ya kufikisha malalamishi yake kupitia mitandao ya kijamii, walipendekeza ""funga mlango,"" msichana alisema. Schietekat alifanikiwa kuondoka Qatar siku ya 20 baada ya shambulio hilo. Kwa upande wake, Wizara ya Mambo ya Nje ya Mexico ilisema katika taarifa yake wiki iliyopita kwamba ubalozi huo ""umetoa msaada kwa raia wa nchi hiyo na umehakikisha kwamba utaratibu unaostahili unaheshimiwa, kwa mujibu wa sheria zinazotumika nchini humo. "" Kwake, kauli hiyo ilikuwa na ""lengo la kubatilisha kinachoendelea. Hakukuwa na huruma na taarifa hizo zilikuwa za uongo,"" alisema. Raia wengi wa Mexico walionyesha kumuunga mkono Schietekat, ambaye amesema anatumai haki itatendeka katika kesi yake na hata kutathmini uwezekano wa kurejea Qatar. Mnamo Machi 6, kesi hiyo imepangwa kusikilizwa huko Doha kutatua hali yake na ambayo mwanamke huyo kijana anajiandaa."	https://www.bbc.com/swahili/habari-60491127
religion	Tamasha la kipekee la kusahau shida za dunia	Video ya watoto wanaoishi katika mazingira magumu wakiwa wanaimba na kucheza pamoja na  kutumia vyombo vya muziki vya aina yake katika tamasha lao maalum la kumsifu Mungu na kusahau shida za dunia. Mubiru David kijana mwenye umri wa miaka 20,ni kiongozi wa watoto hao ambaye alikuwa pia mtoto anaishi katika mazingira magumu lakini sasa ameamua kusaidia watoto wanaopitia hali aliyoipitia kwa kuwapa makazi na kuimba katika bendi hii ya aina yahe.	https://www.bbc.com/swahili/55140959
health	Je maboksi haya ya watoto wachanga yanaweza kuokoa maisha yao mitaani nchini Kenya	Je maboksi ya watoto yanaweza kuokoa maisha ya watoto katika mitaa ya mabanda nchini Kenya? Nusu ya vifo vya watoto wachanga duniani hufanyika katika eneo la jangwa la sahara barani Afrika, kulingana na  Unicef . Lakini je maboksi ya watoto yanaweza kusaidia kukabiliana na vifo vya watoto wachanga? Baada ya kusoma taarifa  kuhusu maboksi ya watoto kutoka nchini Finland, Lucy Wamboi alitaka kuiga wazo hilo na kulileta katika mitaa ya mabanda ya Kenya. Mwandishi: David Wafula	https://www.bbc.com/swahili/habari-49832791
entertainment	'Rushwa ya ngono ipo kubwa sana kwenye muziki'-Stara	Moja ya changamoto inayoikabili tasnia ya muziki nchini Tanzania inatajwa kuwa ni rushwa ya ngono. Mwanamuziki wa siku nyingi Stara Thomas anathibitisha hilo kwa kusema kuwa wanamuziki wa kike ndiyo waathirika wakubwa zaidi.\n\nAkiongea na mwandishi wa BBC mkongwe huyo wa muziki wa zuku nchini anasema kuwa ni muda sasa kwa wasanii wa kike kuwa na taaluma ya muziki ili waweze kujisimamia na kukabiliana na tatizo hilo.\n\nMwandishi wa BBC Veronica Mapunda amezungumza naye.	https://www.bbc.com/swahili/articles/c80gp9y2v2qo
politics	Matokeo ya uchaguzi Tanzania 2020: Changamoto gani inamkabili Rais mpya wa Zanzibar?	"Asubuhi ya leo, Alhamisi Oktoba 2, 2020 Dkt Hussein Mwinyi amekula kiapo cha urais wa visiwa vya Zanzibar. Dkt Mwinyi anakuwa kiongozi wa nane kuiongoza Zanzibar ambayo ni sehemu ya Tanzania. Siku ya Alhamis Tume ya Uchaguzi ya Zanzibar (ZEC) ilimtangaza Dkt Mwinyi kuwa mshindi wa kiti cha Urais katika visiwa hivyo kwa 76% dhidi ya mpinzani wake wa ACT Wazalendo, Maalim Seif Sharif Hamad aliyepata 19% ya kura hizo. Huu ni mpishano mkubwa sana wa kura kwa kuzingatia matokeo ya chaguzi zilizopita za Zanzibar. Ni ushindi mnono kwa Chama cha Mapinduzi (CCM). Ukiwahakikishia miaka mengine mitano ya kuzishika hatamu kuiongoza Zanzibar, ambayo ni sehemu ya Jamhuri ya Muungano wa Tanzania. Kabla ya kumwangalia Dkt. Mwinyi wakati akielekea Ikulu, kwanza tudurusu mazingira ya uchaguzi wenyewe. Kauli ya Ubalozi wa Marekani kuhusu uchaguzi wa Tanzania, imegusia malalamiko muhimu juu ya uwepo wa kura feki, vitisho, kukamatwa kwa waandamanaji na wagombea, watu kupigwa vibaya pamoja na taarifa za mauwaji. Pia, imeangazia kuzuiwa kabisa na kutatizwa huduma za mitandao ya kijamii, madai ya masanduku ya kura kuwekwa kura kabla upigaji kura kuanza na kuzuiwa mawakala wa vyama vya siasa kufanya majukumu yao katika vituo. Kauli juu ya matukio ya namna hiyo haijatolewa na Ubalozi pekee, vyama vya upinzani kile cha Demokrasia na Maendeleo, Chadema na ACT Wazalendo na baadhi ya vyama vingine vya upinzani vimeelezea mambo yanayofanana na hayo kwamba yalitendeka katika uchaguzi upande wa Bara na visiwani. Hata hivyo madai hayo yamekanushwa na mamlaka, huku waangalizi wa uchaguzi kutoka Jumuiya ya Afrika Mashariki wakisema uchaguzi umefanyika katika mazingira yaliyotakiwa. Katika kisiwa cha Pemba uchaguzi huu umegubikwa na malalamiko ya watu kupigwa, kujeruhiwa na kuvamiwa katika majumba yao. Kwa mujibu wa chama cha upinzani cha ACT Wazalendo, zaidi ya watu kumi wameuwawa Pemba na Nungwi, Unguja. Kwa mujibu wa taarifa kutoka kwa wakaazi, vikosi vya usalama vilisambazwa kwa wingi usiku na mchana vikifanya doria. Baadhi ya doria ndizo ambazo wananchi wanaeleza zilizalisha maafa kwa wapendwa wao. Jeshi la Polisi kupitia IGP Simon Sirro limekanusha kutokea kwa mauwaji. Lakini halikufafanua juu ya picha na video zinazosambaa katika mitandao zinazoelezwa kuwa ni maiti zilizopigwa risasi Pemba. Pia, serikali ya SMZ haijoa kauli yoyote kuhusu majeruhi wa vipigo na risasi ambao taarifa zinaeleza wako katika hospitali za serikali wakipatiwa matibabu. Matukio yote yenye sura ya ukiukwaji wa haki za binaadamu yana hitaji majibu ya kuridhisha. Dkt. Mwinyi ni kiungo imara na muhimu kati ya serikali ya Zanzibar na ile ya Muungano. Hili lina maana kuwa muundo uliopo wa Muungano utaendelea kuwa katika mikono salama ya viongozi wa pande zote mbili. Wakati Waziri huyo wa zamani wa Ulinzi katika serikali ya Muungano, akiwa na uungwaji mkono mkubwa kutoka serikali hiyo, na chama chake kwa upande wa Zanzibar; mtihani mkubwa uliopo mbele yake ni kuiunganisha Zanzibar na kuwafanya Wazanzibari kuwa kitu kimoja. Upinzani haujaridhika namna uchaguzi ulivyokwenda, na wala haujakubaliana na matokeo ya uchaguzi wenyewe. Hivyo  serikali ya umoja wa kitaifa ambayo huleta ahueni ya kisiasa, iko katika kitendawili cha ikiwa itakuwepo au la. Inapokosekana serikali ya muundo huo huifanya Zanzibar kuzama katika migogoro na chuki za kisiasa. Chuki ambazo huzalisha matukio yasiyo ya kawaida, sanjari na kuwepo kwa jamii iliyogawika katika shughuli za kawaida na hata uhusiano wa mtu na mtu. Taarifa za mauwaji na watu kupigwa katika kisiwa cha Pemba, zimeacha si madonda ya mwili pekee, pia madonda katika mioyo ya wale walioathirika na matukio au vitendo vya shari vilivyotokana na kinyang'anyiro cha uchaguzi. Hizi ndizo zile nyakati ambazo watu hususia maduka, usafiri, shughuli za kijamii ikiwemo mazishi na harusi, kwa sababu wanaamini mchakato wa kuchagua haukutoa haki katika matokeo yake. Hali hiyo hujirudia mara kwa mara baada ya uchaguzi kumaliza. Mshairi na mtunzi maarufu wa Riwaya aliyeishi karne ya 20 chini Uingereza, Eric Blair anasema, ""katika siasa daima utawala ndio hukumbana na swali; katika mazingira haya na yale, utafanya nini? Lakini upinzani hauwajibiki kuchukua hatua wala kufanya maamuzi"". Kwa kuzingatia kauli hiyo na hali ilivyo Dkt. Mwinyi ana kazi ya ziada kuutatua huu mparaganyiko uliopo. Ana wajibu wa kujiuliza atafanya nini. Lengo liwe kutengeneza historia nzuri ya utawala wake pamoja na kuirudisha jamii ya Wazanzibari katika maisha ya kawaida. Rais mteule Dkt. Hussein Mwinyi yuko katika shughuli za kisiasa tangu mwaka 2000. Ametumikia nafasi ya ubunge pande zote za Muungano, alikuwa Mbunge katika jimbo la Mkuranga, mkoa wa Pwani kabla ya kuwa Mbunge wa Kwahani, Unguja. Huyu ni mtoto wa Rais mstaafu wa awamu ya pili ya serikali ya Jamhuri ya Mungaano wa Tanzania, Ali Hassan Mwinyi. Katika siasa Dkt. Mwinyi amefuata nyayo za Baba yake kuhudumu pande zote mbili za Muungano. Mwanasiasa huyo ataiongoza serikali akiwa na faida ya wawakilishi wengi wa chama chake katika Baraza. Kisiasa sura hiyo ya baraza itamsaidia pakubwa kupitisha mambo mbali mbali bila kuwepo upinzani wowote Kwa wagombea wa Ubunge, Udiwani na Uwakilishi ambao hawajaridhika na matokeo ya uchaguzi, bado wanayo nafasi ya kwenda mahakamani. Ingawa kwa upande wa matokeo ya Urais hata Malaika hawana uwezo wa kuhoji ushindi huo, seuze mahakama."	https://www.bbc.com/swahili/habari-54779777
sports	Tetesi za Soka Ulaya Alhamisi 25.08.2022	Chelsea huenda itamnunua mlinzi wa Manchester United na Uingereza Harry Maguire, 29, ikiwa hawataweza kumsajili mlinzi wa kati wa Ufaransa Wesley Fofana, 21, kutoka Leicester. (Evening Standard) Newcastle United wameweka rekodi ya klabu kutenga kitita cha £60m kumnunua mshambuliaji wa Real Sociedad mwenye umri wa miaka 22 Alexander Isak. (Mail) The Magpies hatimaye wanaweza kulipa zaidi ya £60m kwa Isak. (Mirror) Ajax wanashikilia pauni milioni 84 kumnunua winga wa Brazil Antony, 22, ambaye amedhamiria kuhamia Manchester United. Wawakilishi wake wanasalia Uingereza kusaidia kufanikisha mpango huo. (Telegraph) Antony aliwasilisha ombi la uhamisho Jumatano ili kufanikisha nia yake ya kuondoka rasmi. (Mirror) Liverpool wametoa ofa kwa Barcelona kumnunua kiungo wa kati wa Uholanzi Frenkie de Jong, 25. (Futbol Total, via Forbes) West Ham wamekuwa na ofa ya euro 50m (£42.2m) kwa kiungo wa kati wa Brazil Lucas Paqueta, 24, iliyokataliwa na Lyon. (L'Equipe, via Metro) Arsenal haitarajiwi kumnunua Paqueta licha ya ripoti kuwa wanamtaka. (Express) West Ham wamepewa nafasi ya kumsajili kiungo wa kati wa Arsenal na Uingereza Ainsley Maitland-Niles, 24, katika wiki za mwisho za dirisha la uhamisho. (Mail) Manchester United wamefanya mazungumzo na Newcastle United kuhusu kumsajili mlinda mlango wa Slovakia Martin Dubravka, 33. (Mail) Klabu hizo bado hazijafikia makubaliano lakini Manchester United wamewasilisha ofa ya mkopo kwa Dubravka. (Athletic) Mtendaji Mkuu wa Manchester City Ferran Soriano amefutilia mbali uwezekano wa kiungo wa kati wa Ureno Bernardo Silva, 28, kuihama klabu hiyo msimu huu wa joto. (SER Catalunya, via 90min) Aston Villa wameshusha dau kwa mlinzi Frederic Guilbert huku wakitafuta kumuuza Mfaransa huyo mwenye umri wa miaka 27. (L'Equipe, via BirminghamLive) Nottingham Forest wana nia ya kumsajili mlinzi wa kulia wa Ivory Coast Serge Aurier, 29, ambaye anapatikana kwa uhamisho wa bila malipo baada ya kuondoka Villarreal. (Sun) Kiungo wa kati wa Chelsea na Uingereza Callum Hudson-Odoi mwenye umri wa miaka 21 yuko tayari kujiunga na Bayer Leverkusen kwa mkopo. (Guardian) Everton wako kwenye mazungumzo na Manchester United kuhusu uhamisho wa kiungo wa kati wa Uingereza James Garner, 21. (Athletic)	https://www.bbc.com/swahili/articles/ckkykkdrqyzo
technology	Warusi wanatumia emoji kukwepa vidhibiti vya mtandaoni	"Mnamo Februari 24, wakati Urusi ilipoanzisha uvamizi wake dhidi ya Ukraine, picha ilianza kuenea kwenye mitandao ya kijamii - picha ya mshairi wa Kirusi Pushkin, nambari ya saba na emoji ya   ""mtu anayetembea"". Kwa wale wanaojua, maana ilikuwa wazi - eneo (Pushkin Square, huko Moscow), wakati na wito wa kupinga hatua za serikali. Emoji hizo zilirejelea msimbo uliotumiwa kwa miaka mingi nchini Urusi kurejelea maandamano - ambayo yanajulikana sana na mamlaka, si msimbo hata kidogo, kulingana na kundi la kutetea haki za binadamu la OVD-Info. Urusi yaishambulia Ukraine:Mengi zaidi Maandamano yasiyoidhinishwa yamepigwa marufuku nchini humo tangu 2014 na ukiukaji wa sheria unaweza kusababisha hadi siku 15 kizuizini kwa kosa la kwanza. Wahalifu wanaorudia wanaweza kupokea vifungo vya jela hadi miaka mitano. Tangu wakati huo, imekuwa kawaida kwa wanaharakati kutumia misemo mbalimbali ya msimbo kupanga mtandaoni. ""Ni kama, 'Twende matembezi hadi katikati,' au, 'Hali ya hewa ni nzuri kwa matembezi,'"" Maria anasema. Hiki ndicho atakachotumia marafiki zake kuwafahamisha kuwa anapanga kuhudhuria maandamano. Kilichoanza kama njia ya kukwepa vidhibiti vya serikali kimekaribia kuwa mzaha wa ndani au vibonzo(meme), Maria anaambia BBC News. Hata hivyo, matokeo ya kutotumia lugha hii yanaweza kuwa makubwa. Alexander alihudhuria maandamano huko Moscow, baada ya kuchapisha juu yake kwenye mitandao ya kijamii. Asubuhi iliyofuata, maafisa waliovalia mavazi ya kawaida walimchukua nje ya jengo la mpenzi wake na kumpeleka kwa idara ya polisi ya eneo hilo. Alizuiliwa kwa siku kadhaa na kulazimishwa kutia sahihi hati iliyoorodhesha yale ambayo mamlaka ilisema alikuwa amefanya. Hatuwezi kuwa na uhakika kuhudhuria kwake kwenye maandamano au shughuli zake za mitandao ya kijamii zilisababisha Alexander kuwekwa kizuizini. Baadaye alikamatwa kwa mara ya pili, alipokuwa akitumia usafiri wa umma  Moscow, siku ambayo hakuwa amehudhuria maandamano. BBC News imefahamu kuhusu kuzuiliwa kwingine kwa msingi wa shughuli za mitandao ya kijamii pekee, ikiwa ni pamoja na mwanamke mmoja aliyekamatwa kwa sababu ya ujumbe wa twitter Mnamo tarehe 24 Februari, alichapisha: ""Sijatembea katikati kwa muda mrefu,"" na akanukuu ujumbe wa twitter wa  akaunti nyingine iliyo na wito wa  wazi zaidi ya mkutano. Siku tano baadaye, alikamatwa alipokuwa akipanda treni. Anaamini kuwa aligunduliwa na programu ya utambuzi wa uso inayotumika kwenye mfumo wa Moscow Metro - na katika kesi yake ya mahakama, hati iliyo na  ujumbe wake wa twitter yake iliwasilishwa, ikionyesha mamlaka ilikuwa imepiga picha ya skrini mara tu baada ya kuichapisha. Katika kisa kingine, Niki, mwanablogu, alieleza jinsi ndugu wa rafiki yake wa karibu alivyowekwa kizuizini mara mbili - mara moja kwa saa chache baada ya kuhudhuria maandamano na mara ya pili, kwa wiki nzima, kwa kushiriki maelezo na marafiki zake kwenye VK, Urusi. sawa na Facebook. Takriban watu 14,000 wamezuiliwa kote Urusi tangu mzozo huo uanze wiki mbili zilizopita, haswa kwa kuhudhuria maandamano kulingana na OVD-Info - ambayo inatoa ushauri wa kisheria. Kufikia sasa, wengi wameshikiliwa kwa masaa au siku. Sheria ilianzishwa nchini Urusi mnamo Ijumaa Machi 4, kwa lengo lililotajwa la kukabiliana na ""habari za uwongo"" kuhusu jeshi lakini inatarajiwa kutumika kukabiliana zaidi na maandamano ya kupinga vita - ikiwa ni pamoja na kifungo cha jela cha hadi miaka 15. , muda mrefu zaidi kuliko vikwazo vya awali. Kwa vijana kama vile Maria, hii ""tayari imebadilisha mambo, kwa sababu sasa ninaogopa kwenda kuandamana na pia ninaogopa kuchapisha kuhusu 'operesheni hii maalum' [uvamizi wa Urusi dhidi ya  Ukraine]"". Na kuna dalili za wazi kukamatwa kumeongezeka tangu sheria mpya ilipoanzishwa, OVD-Info inasema. Kufungiwa kwa vyombo huru vya habari, kuzuiwa kwa Facebook na vizuizi kwa Warusi kutuma kwenye TikTok kumeondoa njia muhimu za kupata habari, mratibu wa OVD-Info Leonid Drabkin anasema, na watu watajidhibiti kwa woga. ""Sasa ukienda kwenye Instagram yako, kuna machapisho kama mara 10 machache,"" anasema. Wenzake wengi wamefuta wasifu wao wa mitandao ya kijamii kabisa. Na pamoja na adhabu kali, hii tayari imeathiri idadi ya watu ""wajasiri wa kutosha kuandamana"". Majina ya baadhi ya wachangiaji yamebadilishwa ili kulinda utambulisho wao."	https://www.bbc.com/swahili/habari-60705106
business	Virusi vya corona: Janga la corona lilivyvoathiri sekta ya burudani	Mwaka 2020 unakumbukwa kama mwaka uliokabiliwa na changamoto si haba. Sekta mbali mbali za uchumi ziliathirika kutokana na janga la Corona. Lakini mojawapo sekta iliyoathirika pakubwa ni burudani, hususan baada ya kufungwa kwa migahawa na kumbi za burudani katika juhudi za kudhibiti ugonjwa wa Corona. Lakini kando na hayo, wadau katika sekta hii waliathirika vipi? Na je, kuna baadhi waliofaulu licha ya hali hiyo ngumu? Mwandishi wa BBC Roncliffe Odit anatathmini washindi na washindwa katika sekta ya burudani mwaka huu wa 2020. Sauti ya Zuchu ndio sauti inayosikika zaidi katika kumbi za burudani mwaka huu wa 2020. Msanii huyu mpya wa kundi la WCB Wasafi kutoka Tanzania alitambulishwa wakati makali ya Corona yakiwa yameshika kila mahali. Lakini licha ya changamoto hiyo, Zuchu amevuma, ameng'ara, na ameinukia kidedea. Miezi michache tu baada ya kujulishwa kwa umma, Zuchu alishinda Tuzo za Mwaka huu za AFRIMMA, kama Msanii Bora Mpya wa Afrika. Akizungumzia ushindi wake, Zuchu amewashukuru sana mashabiki wake, na kutoa shukran za kipekee kwa bosi wake Diamond Platinumz ambaye anasema amechangia pakubwa katika ufanisi wake. 'Hii tuzo ni yetu mimi na mashabiki zangu na wasichana wote wanaonitazama kama mfano hii ni tuzo yetu. MY FAMILY I love you so much mamangu wewe ndo icon na role model wangu AM BOWING DOWN TO YOU MY QUEEN. TO my management, thank you so much for investing in me, kuwekeza kwangu ikawe mfano wa kuendelea kusapoti wasichana muwaamini kwamba wanaweza sana #WCB4life. Diamond Platnumz the hero of all time, this award goes to you GOAT. NOBODY FIGHTS FOR ME LIKE YOU,' aliandika Zuchu. Mwingine aliyeshinda tuzo mwaka huu ni Rais wa kundi la WCB Wasafi Diamond Platinumz aliyeshinda kitengo cha msanii bora wa Afrika Mashariki, na kumrambisha sakafu mtani wake wa jadi Alikiba pia kutoka Tanzania. Lakini haijakuwa rahisi kwa wasanii wengine msimu huu wa Corona. Kwa mfano mwanamuziki Alicios Theluji ambaye kwa kawaida huishi Nairobi, alijipata Brussels Ubelgiji na akafungiwa na lockdown. Anasema maisha hayakuwa rahisi. 'Kwa upande wa mapato, imekuwa ngumu kabisa. Matamasha yamefungiwa kabisa, na sasa hauna kipato. Unatumia kile kidogo ulikuwa umeweka mpaka kinaisha,' anasema Alicios. Lakini licha ya changamoto hiyo, Alicios alifanikiwa kuachia nyimbo kadhaa mpya, na hata albamu yake mpya ALFA. Kumbi za burudani zilifungwa, harusi zikasimamishwa, matamasha yakapigwa marufuku, na maisha ya wanamuziki yakawa magumu kweli. Lakini hayo yote pia yaliyokeza nafasi ya kujifunza mambo mapya, kama vile biashara ya muziki kwenye mtandao. Na sasa wasanii, pamoja na mameneja wakajitosa katika mitandao ya kijamii kutangaza kazi zao... 'Usimamizi wangu uliamua kwamba nita'launch EP yangu kwa mtandao wa YouTube. Mwanzoni tulikuwa tumepang tamasha, lakini wakati huo kwa sababu ya Corona hatungewe,' anasema Zuchu. Lakini licha ya baadhi ya wasanii kuendelea na shughuli zao za kisanii, kuna baadhi walisambaratika kabisa. Aidha kuzimwa kwa matamasha, pamoja na zuio la kutotoka nje usiku katika mataifa mbali mbali kuliathiri kabisa sekta ya muziki. Na meneja wa wanamuziki kadhaa kutoka Kenya, Agnes Nonsizi anasema hilo ni funzo muhimu kwa wasanii. 'Kama msanii lazima uwe na kitu kingine ambacho unafanya pembeni ili kufaulu kimuziki, kwa sababu muziki unahitaji pesa nyingi sana. Na pia wanamuziki lazima wajifunze kuweka akiba, ukipata hela, tumia kidogo, weka kidogo,' anasema Nonsizi. Kwa ujumla sekta ya burudani iliathirika pakubwa sana na jinamizi la Corona mwaka huu, lakini bado wasanii wamejitahidi kuachia nyimbo mpya, na kuburudisha mashabiki wao. Lakini kando na Corona, viwango vya sanaa, hususan muziki mwaka huu wa 2020 vimeimarika sana. Wasanii wengi kutoka ukanda wa Afrika Mashariki na Kati wametumia kipindi hiki cha kufungiwa majumbani kuimarisha usanii wao, na kuacia mistari mizito. Kama vile kundi la Mbogi Genje kutoka Kenya; vijana wa mtaa wa Kayole jijini Nairobi. Nyimbo zao kama vile Ngumi Mbwekse, Kidungi na Wamocho, zina mamilioni ya 'views' kwenye mtandao wa YouTube, licha ya kwamba baadhi ya watu wamewalaumu kwa kutumia misemo inayohusisha jeuri katika nyimbo zao. Na wakati tukiukaribisha mwaka wa 2021, bado Diamond amesalia mfalme wa muziki Afrika Mashariki na Kati baada ya kuandikisha rekodi mpya na wimbo wake Waah aliomshirikisha Koffi Olomide. Wiki mbili tu tangu wimbo huo ulipoachiwa, umepata zaidi ya 'views' milioni 16 katika mtandao wa YouTube; hii ni sawa na kusema kila siku wimbo huo unatizamwa mara milioni 1. Jibu liko wazi kabisa; Jerusalema, ushirikiano wake Master KG na Nomcebo kutoka Afrika Kusini. Tayari wimbo huo umeshinda zaidi ya tuzo 10 za kimataifa, na kutazamwa zaidi ya mara milioni 277 katika mtandao wa YouTube. Jerusalema ndio chaguo langu mwaka huu wa 2020.	https://www.bbc.com/swahili/habari-55374975
politics	Kim Jong-un: Waasi wa Korea Kaskazini wanatafakari juu ya muongo uliopita	"Ni miaka 10 tangu kijana mwenye umri wa miaka 27 ambaye hakuwa na uzoefu wa uongozi achukuwe mamlaka. Lakini imekuwaje kuishi chini ya Kim Jong-un? Sauti ya vilio ilitawala mitaa ya mji mkuu wa Pyongyang. Wanafunzi wakiwa na sare zao za shule walipiga magoti na kulia kwa masikitiko makubwa. Wanawake walipigwa picha wakishikilia mioyo yao kuoashiri ajinsi walivyopoteza matumaini. Korea Kaskazini, nchi ambayo inadhibitiwa vikali na chombo cha habari cha kitaifa ilikuwa imetangaza kwamba Kim Jong-il, ""kiongozi wao mpendwa"", alikuwa amefariki akiwa na umri wa miaka 69. Ilikuwa Disemba 19, 2011. Kote duniania , wachambuzi wa Korea walikimbilia kwenye madawati yao kutoa faili zao kumhusu mtu mmoja. Kim Jong-un. Akiwa na umri wa miaka 27 alitajwa kuwa mrithi mkuu. Lakini ni wachache walifikiri atafanikiwa kwa loloe. Je, jamii inayothamini umri na uzoefu inawezaje kutawaliwa na mtu ambaye hanauzoefu wowote? Wengi walitabiri mapinduzi ya kijeshi, au unyakuzi wa wasomi wa Korea Kaskazini. Lakini ulimwengu ulimpuuza dikteta huyo mchanga. Kim Jong-un sio tu ameimarisha msimamo wake, ameanzisha enzi mpya inayoitwa ""Kim Jong-unism"". Alianza kwa kuwachukulia hatua mahasimu wake na mamia ya watu walinyongwa na baada ya hapo akaelekeza darubini yake kwa kujaribu silaha nne za nyuklia, makombora 100 ya masafa marefu yalirushwa na kuangaziwa kimataifa kwa mazungumzo na rais wa Marekani. Lakini harakati zake za kutafuta silaha za nyuklia zmekuja na gharama kubwa. Korea Kaskazini sasa iko kwenye mzozo, ni nchi maskini zaidi naimetengwa zaidi kuliko wakati alipochukua mamlakani. Lakini imekuwaje kuishi chini ya utawala wake? Waasi kumi wa Korea Kaskazini - akiwemo mmoja wa wanadiplomasia wake wakuu - wanatafakari juu ya miaka 10 ya Kim Jong-un. Mwanafunzi  Kim Geum-hyok alifanya kitu ambacho kingemfanya apigwe risasi na kuua wa siku ambayo baba yake Kim Jong-un alifariki. Aliandaa sherehe. ""Hiyo ilikuwa hatari sana.Lakini tulikuwa na furha wakati huo,"" alisema. Kulingana na yeye, kiongozi huyo mchanga, ambaye anapenda michezo ya kuteleza kwenye barafu na basketball, ilizua hisia ya matarajio ya mawazo mapya na mabadiliko. ""Tulikuwa na matarajio  makubwa kwa Kim Jong Un. Alikuwa amesoma nje ya nchi huko Ulaya, kwa hiyo labda angefikiria kwa njia sawa na sisi,"" alisema. Geum-hyok alitoka katika familia ya wasomi na wakati huo alikuwa akisoma Beijing, fursa ambayo ni wachache tu wanaopewa nchini Korea Kaskazini. Maisha ya Uchina yalifungua macho yake kwa ulimwengu uliofanikiwa zaidi na hapo akatafuta mtandaoni ili kupata habari kuhusu nchi yake ""Mwanzoni, sikuamini. Niliamini watu wa Magharibi walikuwa wakidanganya [kuhusu jinsi Korea Kaskazini ilivyokuwa]. Lakini nilikuwa na hisia mseto. Ubongo wangu ulisema huna haja ya kuangalia, lakini moyo wangu ulitaka. kuangalia zaidi."" Watu milioni 25 wa Korea Kaskazini wanadhibitiwa vikali na mara nyingi hawana habari ya kile kinachoendelea duniani  au nchini mwao. Pia wanafundishwa kwamba kiongozi ni mtu mwenye karama ya kipekee na kiumbe ambaye anastahili uaminifu wao wa mwisho. Kwa Guem-hyok, urithi wa madaraka wa kijana huyu uliwakilisha kitu ambacho hakikuwepo. Lakini wengine walikuwa na mashaka. Katika ukumbi wa mamlaka huko Pyongyang kulikuwa na minong'ono kwamba Kim Jong-un alikuwa mtoto mwenye bahati asiyefaa kutawala. Ryu Hyun-woo, balozi wa zamani wa Korea Kaskazini nchini Kuwait, aliambia BBC kwamba wenzake walikerwa na uongozi kupitishwa kutoka kwa baba kwenda kwa mwana. ""Maoni yangu ya kwanza yalikuwa wazo, la mfululizo mwingine?' Wakorea Kaskazini walikuwa wamechoshwa na mfumo huo wa urithi. Hasa miongoni mwa wasomi, tulitaka mambo mapya, 'Kwani hatustahili kuwa na uongozi mpya na tofauti?' Hayo ndiyo mambo tuliyofikiria."" Familia ya Kim imeongoza Korea Kaskazini tangu ilipobuniwa mwaka 1948. Watu wa nchi hiyo wanafundishwa kuwa kizazi cha familia hiyo ni kitakatifu. Ni njia ya kuhalalisha utawala wao. Ahadi Katika hotuba yake mwaka 2012, kiongozi huyo mpya aliahidi kwamba Wakorea Kaskazini hawatalazimika ""kukaza mikanda tena"". Kwa nchi ambayo ilikuwa imekumbwa na njaa mbaya katika miaka ya 1990 ambayo iliwaangamiza maelfu ya watu, ilionekana kuwa kiongozi wao mpya alitaka kumaliza uhaba wao wa chakula na mateso yao.Lilikuwa tangazo la kutia moyo sana. Maafisa wa ofisi ya kigeni waliamriwa kuwezesha uwekezaji zaidi wa kimataifa. Na wengine ndani ya nchi waliona mabadiliko pia. Dereva Yoo Seong-ju kutoka mkoa wa pwani ya mashariki ya nchi anasema alianza kugundua kuwa bidhaa nyingi katika maduka makubwa zilikuwa zimetengenezwa Korea Kaskazini. Azimio la Kim Jong-un la kuwatakia maisha mema watu wake halikuwafikia wale aliowaona kuwa tishio. Hususan mjomba wake  Jang Song-thaek ambaye alikuwa amekusanya mtandao wenye nguvu wa washirika. Umbali wa mamilioni ya maili kutoka jiji la Pyongyang eneo la kaskazini mwa nchi karibu na mpaka wa China, mwanabiashara Choi Na-rae walikuwa anajiuliza ikiwa Bw Jang anaweza kuwa kiongozi mpya wa nchi. ""Wengi wetu tulikuwa na matumaini kuwa nchi itashirikiana zaidi na China na kwamba tungeweza kuwa huru kusafiri nje ya nchi,"" alikumbuka. ""Tulidhani kama Jang Song-thaek angefanikiwa kuchukua madaraka, angeleta mabadiliko mengi ya kiuchumi nchini Korea Kaskazini. Bila shaka hatukuweza kuzungumza hili kwa sauti lakini tulikuwa na matarajio hayo."" Uvumi kama huu ulivunjwa. Jang Song-thaek alipachikwa jina la ""tapeli wa binadamu"" na ""mbaya zaidi kuliko mbwa"" na kisha kunyongwa kwa madai ya kudhoofisha ""uongozi wa umoja wa chama"". Kiongozi huyo mchana alikuwa anaonesha ukatili wake. Makumi ya watu walikimbia kuvuka mpaka hadi Uchina na hatimaye Korea Kusini kuepuka kuchukuliwa hatua na serikali kwa kuonesha wazi uasi wao. Kim Jong-un aliamua kuzuia visa vya watu kutoroka nchini. Usalama mpakani uliimarishwa vikali. Ha Jin-woo alifanikiwa kuwasafirisha karibu watu 100 nje ya Korea Kaskazini wakati huo akiwa kama dalali. ""Niliogopa sana nilipoanza lakini nilikuwa na hisia kwamba huu ni wajibu. Tangu nikiwa mdogo nilikuwa na mashaka mengi kuhusu Korea Kaskazini. Kwa nini nimezaliwa hapa kuishi kama mnyama asiye na haki na uhuru? ilibidi nihatarishe maisha yangu kufanya kazi hii."" Lakini hatimaye aligunduliwa na ilizimika kutoroka. Mama yake alikamatwa na kufungwa gerezani ambako alitendewa vitendo vya kikatili vilivyomfanya apooze. Hili linamuuma sana Jin-wooambaye hata hakumbuki sauti ya mama yake."	https://www.bbc.com/swahili/habari-59697259
technology	Je ni kweli kwamba mitandao ya kijamii huboresha maisha ya watu?	Matumizi ya mitandao ya kijamii ni mojawapo ya shughuli maarufu zaidi duniani. Mwaka 2018, watu bilioni 2.65 walikadiriwa kuwa watumiaji wa mitandao kote duniani Hata hivyo idadi hiyo inatazamiwa kuongezeka na kufikia bilioni 3.1 mwaka 2021. Watumiaji nao wamekua wakiongezeka ambapo Januari peke yake mwaka 2019 waliongezeka kwa asilimia 45. Nchini Tanzania mtandao wa Instagram umekua maarufu sana na wenye watumiaji wengi, kwa matumizi ya burudani na biashara. Wengi hutumia kama njia ya kupata marafiki ama kuwafuatilia watu wenye ushawishi katika jamii ikiwemo wasanii wa filamu na muziki. Ingawa  wapo watu ambao hupata umaarufu hata bila kuwa wasanii. Aristote Kagombe ni mmoja wa watu waliojipatia umaarufu mkubwa nchini Tanzania kupitia ukurasa wake wa Instagam wenye wafuasi zaidi ya laki tano. Yeye hufanya biashara ya saloon,  anasema amekua mbunifu kupitia ukurasa wake wa Instagram ambapo wateja wake ambao ni wanawake wanaofika kwenye ofisi yake na kutengeneza nywele baada ya hapo huwapa burudani. ''Unapokua mbunifu kuna baadhi ya vitu lazima uvibuni ili biashara yako iwe nzuri na iweze kuvutia watu ,Na kila mtu aweze kukubali unachokifanya'' Anasema yeye ni mmoja kati ya watu ambao wamenufaika sana na matumizi ya mitandao ya kijamii hasa instagram ambayo ndio yeye hutumia sana na imemfanya kuwa maarufu na amenufaika nao. Lakini mbali na Aristote, Piere Gumbo ni moja kati ya watu waliopata umaarufu nchini Tanzania ,yeye hujulikana  kama Mzee wa Liquid ama Konki Fire Yeye hakua akifahamika hapo awali lakini baada ya video yake kusambaa kwenye mitandao na kumuibua. Mwenyewe hakuwa na ufahamu wa kutumia mtandao wakati anaanza kujulikana na hata hakua akifahamika kabisa kwenye mitandao. Piere anasema yeye anafurahi kuona watu wanacheka kwa sababu yake bila ukorofi wa aina yeyote. ''Sikuweza kujua kuna siku nitakua maarufu, ama kupanda ndege, lakini mitandao ya kijamii imekua sambamba pamoja na mimi tusidharu mitandao tuiheshimu na tuipende,''Piere anaeleza. Nimenufaika na mambo mengi sana, kwanza mfukoni kuwa na laki moja laki mbili (Dola 50 mpaka 100) lilikua suala la shida yani shida kidogo lakini kwa sasa mambo si mchezo ,ndio maendeleo hayo.'' Mitandao mbalimbali ya kijamii hufanya watu kujiingizia fedha kutokana na idadi ya wafuasi walionao . Kwa mfano mtandao kama Facebook hutoa fursa kwa makampuni ama wafanya biashara kuwafikia watu moja kwa moja na huwawezesha kuona maoni ya wafuasi/wateja wao ,mawazo yao ni yapi na kipi hasa wamekipenda. Watu hawa maarufu ama wenye wafuasi wengi hukiri mara zote kunufaika pale unapotumia vizuri mtandao. Mbali na watu maarufu,  wananchi wa kawaida nao hufungua kurasa zao na kutumia mitandao ya kijamii ikiwemo Facebook, Twiter, Instagram na kuunda makundi kupitia mitandao. Na wao wanakiri kunufaika na mitandao hasa katika masuala ya kibiashara Lakini ukiachilia mbali suala la watu binafsi kuitumia mitandao ya kijamii kwa simu wanazozimiliki wenyewe bado zipo sheria zinazowabana ili wasitumie vibaya mitandao ama kurasa zao. Mataifa mengi yameweka sheria mbalimbali ili kuweza kudhibiti matumizi mabaya. Nchini Tanzania iliundwa sheria mpya ya makosa ya mitandao ya mwaka 2015 ,taifa la Uganda likiweka tozo kwa watumiaji wa Internet huku Kenya nayo ikipitisha sheria kali ya makosa ya kimtandao.	https://www.bbc.com/swahili/50926445
sports	Richarlison ni nani na kwa nini anaweza kuwa nyota ajaye wa Brazil	"Bao lake la pili dhidi ya Serbia lilielezewa na vyombo vya habari vya kimataifa kama ""kitu bora"", ""kikubwa"", ""sarakasi"", na ""wakati wa muujiza"". Ulimwengu ulikuwa ukifuatilia kwa hamu kila hatua ya nyota tofauti, Neymar (aliyeumia na kutolewa uwanjani kipindi cha pili), lakini Richarlison mwenye umri wa miaka 25 ndiye alipanda na kuwa mchezaji bora wa mechi katika mchezo Alhamisi dhidi ya Serbia. Richarlison ndiye mfungaji pekee Brazil iliposhinda mchezo huu wa ufunguzi wa makundi kwenye Kombe la Dunia la Qatar, na mchezaji wa Tottenham Hotspur akawa mada inayovuma nchini Brazil wakati wa mechi. Huku uchezaji wa Richarlison ukisifiwa, mashabiki pia walipongeza uchezaji wa mwanasoka huyo nje ya uwanja. Lakini ni nini kinachomtofautisha mwanasoka huyu wa Brazil na wengine wengi? Maisha yake ya soka yanatofautishwa kutokana na ustadi wake, lakini anashiriki mengi sawa na wachezaji wengine wa Brazil. Alizaliwa katika familia maskini katika mji mdogo wa madini, aliacha shule akiwa na umri wa miaka 16 ili kuanza maisha yake ya soka na kuwasaidia wazazi wake na ndugu zake kujikimu kimaisha. Alicheza kama mshambuliaji wa Atletico Mineiro na Fluminense na kuhamia Uingereza mnamo 2017 - ambapo alitua katika viwanja vya Watford na Everton kabla ya kujiunga na Tottenham mnamo 2022. Lakini ni utetezi wake wa sayansi, mazingira na mapambano dhidi ya ubaguzi wa rangi ambayo yanamtambulisha, na alipokea tuzo ya Bingwa wa Jumuiya ya Chama cha Wachezaji Soka wa Kulipwa nchini Uingereza mnamo 2020, kama sifa ya kazi zake za hisani nchini Brazil. Kuna msemo maarufu nchini Brazil unasema: ""Soka haichanganyiki na siasa"". Isipokuwa baadhi - hasa Neymar akimuunga mkono Rais wa Brazil Jair Bolsonaro - wanasoka wengi kihistoria hawapendi kujadili masuala ya kisiasa hadharani. Richarlison, hata hivyo, anafurahia kusema mawazo yake. Alizungumza haswa juu ya umuhimu wa chanjo katika kilele cha mzozo wa Covid huko Brazil, ambapo karibu watu 700,000 wamekufa kutokana na ugonjwa huo. Mwaka 2021, wakati Bolsonaro alipokuwa akikosoa hadharani - ijapokuwa hakuwahi kuthibitisha ikiwa alikuwa amepokea au hakuwa amepokea chanjo - Richarlison alitoa wito kwa mamilioni ya wafuasi wake kwenye mitandao ya kijamii. ""Kutoka moyoni mwangu, ninawaomba ninyi nyote. Tafadhali hakikisheni mmepata chanjo yenu. (...) Chanjo ni yako, ni haki yako. Usipoteze fursa hii."" Baada ya kuwa balozi wa utafiti wa Covid katika Chuo Kikuu cha Sao Paulo, pia alipiga mnada viatu vyake vya mpira wa miguu na kutoa pesa hizo kwa maabara. ""Coronavirus ni adui asiyeonekana na hatari, lakini imetuonyesha nyota halisi ni kina nani. Hawavai viatu vya mpira wa miguu: ni madaktari, wanasayansi na watafiti wanaohatarisha maisha yao kila siku,"" alisema kwenye video iliyosambazwa kwenye mitandao ya kijamii na vyombo vya habari. Akiunga mkono lawama za kimataifa za sera za mazingira za Brazil, Richarlison alikosoa moto ulioharibu 30% ya eneo la Pantanal, mojawapo ya mifumo ya ikolojia muhimu zaidi nchini humo. ""Mioto hiyo ilinigusa sana, kwani nilikumbuka siku nilizokaa huko, vijiji nilivyotembelea, ni paradiso na haipaswi kamwe kuteseka na moto, haswa wahalifu,"" alisema katika mahojiano. Mnamo Juni 2022, alihimiza mamlaka kuboresha juhudi za kumtafuta mwandishi wa habari wa Uingereza Dom Phillips, ambaye alitoweka katika eneo la Amazon na baadaye kupatikana amekufa, ameuawa baada ya kukemea vitendo haramu katika eneo hilo. Mnamo Septemba, Richarlison alirushiwa ndizi uwanjani alipokuwa akishangilia bao katika mechi ya kirafiki dhidi ya Tunisia, jijini Paris. ""Maadamu [mamlaka] wanabaki na ""blah blah blah"" na haitoi adhabu, itaendelea kutokea hivi, kila siku na kila mahali,"" aliandika kwenye Twitter. ""Ubaguzi wa rangi ni jambo tunaloishi nalo kila siku,"" alisema katika mahojiano na kipindi cha siku ya mechi cha Everton mnamo 2020. ""Inaonekana sio tu kwa maneno au kwa vitendo lakini pia kwa kujificha."" ""Ilikuwa ni ubaguzi wa rangi wakati mimi na marafiki zangu tulipoenda kucheza soka katika jiji langu na mtu fulani akaniita jambazi, wakati sikuwa nimefanya lolote kustahili kuitwa jina hilo. Lakini pia ni ubaguzi wa rangi wakati watu wanabadilisha njia wanapoona mtu mweusi anaingia mahali."" “Haya ni mambo ya hila yanayoonyesha ukubwa wa tatizo,” alisema. Mwanasoka huyo alisema ""alishtuka"" na kupatwa na ""huzuni"" baada ya kuona picha za George Floyd, ambaye alikufa baada ya polisi kupiga magoti kwenye shingo yake huko Minnesota mnamo 2020. “Ni jambo zuri kwamba ushenzi huu haukuonekana tena na watu wakaamua kuandamana na kuonyesha kutoridhishwa kwao na kitendo hicho,” alisema. ""Tunashuhudia maelfu ya visa kama za George Floyd kila mwaka lakini ni jambo ambalo limekuwa la kawaida. Watu - hasa mamlaka - hawahisi au kuguswa na vitendo hivi."" Richarlison alikulia katika mazingira magumu ""umasikini "" katika jimbo la Espirito Santo, nchini Brazil. Akiwa kijana mdogo, alikuwa akiuza peremende na kumsaidia babu yake kuvuna maharagwe ya kahawa. Alianza maisha yake ya soka  kama njia ya kujikimu kimaisha kabla ya kumaliza masoma. ""Hii ndiyo hali halisi ya watoto wengi katika jiji langu na Brazil,"" alisema baadaye katika mahojiano. ""Wengi huacha shule na kulazimika kufanya kazi ili kusaidia familia zao. Kila ninapoona mtoto anayepaswa kuwa shuleni akilazimika kuacha shule,moyo  huvunjika. Bila shaka, nakumbuka utoto wangu ulivyokuwa kama wao."" Sasa, kama mchezaji wa kimataifa aliyefanikiwa na wafuasi milioni 19 kwenye mitandao ya kijamii ya Tiktok, Instagram, Facebook na Twitter, Richarlison anataka kuhamasisha watu mambo mengi zaidi ya ulimwengu wa soka. ""Si kutafuta pesa tu kila wakati, japo ni suala la muhimu pia kuna masuala mengine muhimu tunafaa kuzingatia. Hapo awali nilitaka tu kuwapa wazazi wangu makazi."" ""Sasa naona kwamba ninaweza kufanya mengi zaidi ya hayo,"" anaendelea. ""Naweza kusaidia na ninaweza kuhamasisha watu ndani na nje ya uwanja."""	https://www.bbc.com/swahili/articles/cd12gx961w9o
politics	Matokeo ya uchaguzi Tanzania 2020: Rais mteule John Pombe Magufuli amekabidhiwa cheti cha mshindi wa kiti cha Urais	"Rais mteule wa Tanzania John Pombe Magufuli  hatimaye amepokea cheti cha ushindi wake katika uchaguzi wa urais uliokamilika . Jaji mstaafu na mwenyekiti wa Tume ya Taifa ya Uchaguzi Semistocles Kaijage aliwakabidhi rais Magufuli na makamu wake Samia Hassan Suluhu vyeti hivyo kufuatia ushindi mkubwa wa chama tawala cha CCM, uchaguzi ambao umepingwa na vyama vikuu vya upinzani. Akizungumza  baada ya kukabidhiwa cheti hicho, Magufuli amesema kwamba ushindi alioupata ni deni kubwa kwa Watanzania huku akiwashukuru wapinzani wake kwa kumpatia ushindani mkubwa. Kiongozi huyo amesema kwamba upinzani huo umesaidia katika kufahamu ni nini Watanzania wanataka. ''Nawashukuru pia na kuwapongeza kwa kukubali matokeo na kuja kushiriki hafla hii. Hii ni ishara ya kukomaa kwenu kisiasa - hongereni sana''. ''Ni kweli kwamba wananchi wametupatia ushindi mkubwa  sana, lakini hiyo haiwezi kuwa sababu ya kudharau maoni na ushauri wenu''. Bwana Magufuli amewashukuru Watanzania kwa kukipa ushindi chama chake cha Mapinduzi (CCM) katika nafasi ya Urais, Ubunge na kule Zanzibar katika nafasi ya uwakilishi na nafasi ya Udiwani. ''Kupata asilimia 84.4 ni imani kubwa sana kwa Watanzania na nasema kwa dhati nina deni kubwa sana kwa Watanzania, imani yao nitaitimiza kwa kufanya kazi sana usiku na mchana'', Bwana Magufuli amesema. Bwana Magufuli hakusita kuwashukuru viongozi wa dini ambao kwa kipindi chote cha uchaguzi waliweza kuwaongoza kwa dua na sala na hatimae kumaliza uchaguzi kwa usalama na taifa lao kuendelea kubaki kwa amani. ''Navishukuru pia vyombo vyetu vya ulinzi na usalama kwa kufanya kazi kwa weledi mkubwa na kuhakikisha amani na usalama vinatawala katika kipindi chote cha uchaguzi,'' amesema Bwana Magufuli huku akielezea matumaini yake kuwa usalama utaendelea hata baada ya uchaguzi. Pia Bwana Magufuli amesema kuwa uchaguzi umeisha na sasa ni wakati wa kufanya kazi. ""Siasa sio vita siasa sio ugomvi sisi sote ni Watanzania napenda kuwaahidi nitashirikiana nanyi katika kuhakikisha tunasukuma mbele gurudumu la maendeleo ya nchi yetu. Tanzania kwanza mambo mengine baadae"" Magufuli amesema. Amewashukuru viongozi wa nchi nyingine waliomtumia salamu za pongezi."	https://www.bbc.com/swahili/54768792
sports	Man Utd v Liverpool: Kila kitu unachohitaji kujua kuhusu mechi ya leo	"Manchester United na Liverpool ni vilabu viwili vilivyofanikiwa zaidi nchini Uingereza baada ya kutawazwa mabingwa wa ligi mara 39 kati yao. Lakini wapinzani hao wakali watakapokutana kwenye Uwanja wa Old Trafford Jumatatu jioni, wote wawili watakuwa wakitafuta ushindi wa kwanza baada ya msimu huu kuanza vibaya. Liverpool bado hawajaongoza baada ya kutoka sare michezo miwili ya ufunguzi dhidi ya Fulham na Crystal Palace, huku Jurgen Klopp akilazimika kukabiliwa na majeraha na kadi nyekundu kwa mchezaji mpya aliyesajiliwa kwa pauni milioni 64 Darwin Nunez. United wamepoteza mechi zao mbili za mwanzo chini ya Erik ten Hag, pamoja na kichapo cha aibu cha 4-0 kutoka kwa Brentford. Wakiwa wamepoteza mechi zao mbili za mwisho za 2021-22 chini ya meneja wa muda Ralf Rangnick, United wanatazamia kuepuka kipigo cha tano mfululizo cha ligi kwa mara ya kwanza tangu kukimbia kwa saba kati ya Januari na Machi 1972. Huku mashabiki wa United waliokasirishwa wakipanga maandamano mapya dhidi ya ""kushindwa umiliki"" wa Glazers kabla ya kuanza, inaahidi kuwa usiku wa kusisimua ndani na nje ya uwanja. Ikiwa kiwango cha hivi majuzi cha Liverpool katika Ligi ya Premia dhidi ya United ni jambo la kuzingatia, mchezo huu umekuja kwa wakati muafaka kwa kikosi cha Klopp huku wakitarajia kuanza msimu wao. The Reds hawajafungwa katika mechi nane zilizopita za ligi kuu dhidi ya United, wakichukua pointi 18 kutoka 24. Hakika, tangu United ilipowashinda wapinzani wao kwenye ligi mara ya mwisho Machi 2018, imewafuta kazi mameneja wawili [Jose Mourinho na Ole Gunnar Solskjaer], ikamteua mlezi mmoja [Michael Carrick], kumteua mmoja wa muda [Ralf Rangnick] na kumteua meneja mwingine wa kudumu [ Kumi Hag]. Liverpool wamefunga mabao 13 katika mechi tatu zilizopita, tisa bila jibu katika mechi mbili za msimu uliopita. Wakati timu ya Klopp ilipoinyuka United mabao 5-0 katika mechi sawia na hii msimu uliopita, Solskjaer alisimamia mechi nne zaidi kabla ya kutimuliwa. Mshambuliaji wa Misri Mohamed Salah amefunga mabao sita katika mechi zake tatu zilizopita dhidi ya United. Liverpool wanatazamia kushinda mechi nne mfululizo za ligikuu dhidi ya United kwa mara ya kwanza tangu Januari 2002, na wanatazamia kushinda mechi tatu mfululizo za ligi dhidi yao kwa mara ya kwanza. Jambo la kuhuzunisha kwa Klopp, ambaye ameishuhudia timu yake ikipoteza pointi nne katika mechi mbili za mwanzo za msimu huu, Liverpool wamefungwa kushindwa bao la kwanza katika mechi sita zilizopita za ligi. Wakati United walipokuwa wenyeji wa Liverpool Oktoba mwaka jana, kulikuwa na hali mbaya baada ya mchezo wao wa awali wa Ligi Kuu ya England kumalizika kwa kushindwa kwa mabao 4-2 na Leicester. Miezi kumi baadaye na kurejea kwa Liverpool Old Trafford kutaambatana na onyesho lingine la kutokuwa na furaha la mfuasi baada ya kushindwa 4-0 na Brentford. Kushindwa kwa Brentford kulifanya Manchester United Supporters Trust kutoa taarifa kali kuhusu jinsi klabu hiyo inavyoendeshwa. ""Kama tulivyosema siku zote, samaki huoza kutoka kichwani. Na jukumu la mwisho la hali mbaya ya klabu yetu ya soka lazima liwe na wamiliki wake, familia ya Glazer,"" ilisoma. United wamemleta mlinzi wa Argentina Lisandro Martinez kutoka Ajax kwa mkataba wa thamani ya hadi £57m, beki wa pembeni wa Uholanzi Tyrell Malacia kutoka Feyenoord kwa £14.7m na kiungo wa Denmark Christian Eriksen bila malipo tangu kumaliza nafasi ya sita kwenye jedwali msimu uliopita. Pia wamefikia makubaliano ya kumsajili kiungo wa kati wa Real Madrid na Brazil Casemiro katika dili ambalo lingegharimu takriban £70m. Lakini kiwango chao cha kutisha cha msimu uliopita kimeenea huku United wakichukua pointi nne pekee kutoka kwa uwezekano wa 24 - kushinda moja, sare moja na kushindwa mara sita - tangu Cristiano Ronaldo afunge hat-trick katika ushindi wa 3-2 dhidi ya Norwich iliyoshuka daraja kwenye 16. Mnamo Aprili Ten Hag alisema: ""Lazima watoe tu. Hilo ni jukumu langu na wao. Ninapozungumza kuhusu wachezaji, na ninataka kusisitiza, mimi niko kwenye boti moja pia. Wakati hatuko katika mtazamo sahihi, mimi ""Siko sawa. Tunashinda pamoja, tunashindwa pamoja."" Kukosekana kwa Ronaldo kwenye michezo mingi ya United ya kujiandaa na msimu mpya kulizua uvumi juu ya hatma yake baada ya kukosa kurejea kwa klabu hiyo wakati wa mazoezi ya kujiandaa kwa msimu mpya huko Carrington. Alicheza mechi kamili dhidi ya Brentford baada ya kuanza kichapo cha 2-1 nyumbani kutoka kwa Brighton kama mchezaji wa akiba Ronaldo alitangaza katika maandalizi ya mechi ya Liverpool kwamba hivi karibuni atafichua ""ukweli"" kuhusu mustakabali wake baada ya kusoma ""uongo"" mwingi msimu huu wa joto. Je, mshambuliaji huyo wa Ureno ataihamasisha United dhidi ya The Reds huku Ten Hag akijaribu kuepuka kuwa meneja wa pili wa United kupoteza kila mechi kati ya mechi zake tatu za kwanza akiwa kocha wa klabu katika michuano yote, baada ya John Chapman mwaka wa 1921? Ingawa ni muhimu kutambua msimu bado ni mchanga, Liverpool wanahitaji ushindi baada ya kupoteza pointi nne kutokana na mechi mbili. Watalazimika kufikia lengo hilo bila msaada ya Nunez, ambaye amelishwa kadi nyekundu kwa kumpiga kichwa Joachim Andersen katika mechi yao dhidi ya Crystal Palace Jumatatu iliyopita. ""Ni muhimu sote tutambue kuwa tunapata 'kazi inayoendelea' na Darwin - anatambua hilo mwenyewe,"" alisema Klopp wakati Liverpool ilipotangaza kumsajili mshambuliaji wa Benfica mwezi Juni. Nunez, 23, pia atakosa mechi za nyumbani dhidi ya Bournemouth mnamo Agosti 27 na Newcastle mnamo 31 Agosti."	https://www.bbc.com/swahili/articles/cxry3nggx0po
technology	Mtindo wa boti au mashua kupewa majina ya kike umekuwa maarufu duniani	Nchini Kenya, huko Kisumu, wavuvi wengi hutumia majina ya kike wakiamini kwamba, mwanamke huwa mwenye bahati zaidi kuliko mwanaume	https://www.bbc.com/swahili/61704210
religion	Mchoro wa Ramani ulivyosaidia kukutanisha familia China	"Mwanamume mmoja wa China ambaye alitekwa nyara kwa zaidi ya miaka 30 iliyopita ameunganishwa tena na mama yake mzazi baada ya kuchora ramani ya kijiji chake cha utotoni kupitia  kumbukumbu zake. Li Jingwei alikuwa na umri wa miaka minne tu aliposhawishiwa kutoka nyumbani kwao na kuuzwa katika kituo cha kusafirisha watoto kinyume cha sheria. Tarehe 24 Desemba alionesha ramani iliyochorwa kwa mkono katika programu ya video, Douyin, ambayo polisi walilinganisha na kijiji kidogo na mwanamke ambaye mtoto wake wa kiume alitoweka. Baada ya vipimo vya DNA, waliukutanishwa tena katika kitongoji cha Yunnan siku ya Jumamosi. Pcha za video za kuungana kwao zinawaonyesha wawili hao wanakutana kwa mara ya kwanza baada ya miongo mitatu huku Li Jingwei akiondoa kwa uangalifu barakoa ya mamake ya kujikinga na virusi vya corona ili kumuangalia vizuri  kabla ya kuangua kilio na kumkumbatia. ""Miaka thelathini na tatu ya kungoja, usiku mwingi wa kutamani, na hatimaye ramani iliyochorwa kwa mkono kutokana na kumbukumbu, huu ni wakati  mahususi wa kuachiwa baada ya siku 13,"" Bw Li aliandika kwenye ukurasa wake wa Douyin kabla ya kukutana kwao kulikokuwa kukitarajiwa.""Asante, kila mtu ambaye amenisaidia kuungana na familia yangu."" Bw Li alitekwa karibu na mji wa kusini-magharibi wa Zhaotong katika kitongoji cha Yunnan mwaka wa 1989 na baadaye akauzwa kwa familia iliyokuwa ikiishi umbali wa zaidi ya kilomita 1,800. Sasa anaishi Guangdong kusini mwa Uchina, hakufanikiwa kuwauliza wazazi  walezi waliomu asili  au kutafuta hifadhidata za DNA kuhusu asili yake. Kwa hiyo aliamua  mtandao. ""Mimi ni mtoto ambaye natafuta nyumbani kwetu. Nilipelekwa Henan na jirani mwenye upara mwaka 1989, nilipokuwa na umri wa miaka minne,"" alisema kwenye video hiyo, ambayo imetumwa na maelfu kwenye mtandao. ""Hii ni ramani ya eneo la nyumbani kwangu ambayo nimeichora kutokana na kumbukumbu zangu,"" alisema akiinua ramani hiyo ya kijiji iliyochorwa hovyo, ambapo kulikuwa na vitu kama vile jengo ambalo aliamini kuwa ni shule, msitu wa mianzi na bwawa dogo. Utekaji nyara wa watoto si jambo geni nchini China, jamii ambayo inathamini sana kupata mtoto wa kiume. Watoto wengi hutekwa nyara wakiwa na umri mdogo na kuuzwa kwa familia nyingine. Mwaka wa 2015, ilikadiriwa kuwa watoto 20,000 hutekwa nyara kila mwaka. Mwaka 2021 kulikuwa na mifano mingi ya vijana waliounganishwa tena na wazazi wao wa kibaolojia baada ya kutokuwa nao kwa muda mrefu. Mwezi Julai 2021, Guo Gangtang aliunganishwa tena na mtoto wake wa kiume wa miaka 24 baada ya kutekwa nyara katika jimbo la Shandong."	https://www.bbc.com/swahili/habari-59892966
technology	Pix aomboleza pamoja na familia	Mbwa mmoja kwa jina Pix amekua akimsaidia Gracie kupata utulivu baada ya kifo cha mjombake. Mbwa  huyo  aliyeletwa na kituo kimoja kinachoshughulikia maswala ya mazishi huko Kent,Uingereza, huhudhuria mazishi na kuwapa familia husika Amani wanapoomboleza.	https://www.bbc.com/swahili/gnb-51800306
business	Sudan imetakiwa kuwalipa fidia walioathiriwa na mlipuko wa ugaidi katika balozi za Marekani Tanzania na Kenya	Mahakama ya juu nchini Marekani imeiamuru Sudani kuwalipa fidia baadhi ya waathiriwa wa shambulio la mabomu mwaka 1998 katika  balozi za Marekani nchini Kenya  na Tanzania liliotekelezwa na wapiganaji wa kundi la al-Qaeda. Zaidi ya watu 200 walifariki na maelfu kuathiriwa katika mashambulio hayo. Sudan ilishutumiwa kwa kuipatia al-Qaeda na Osama Bin Laden usaidizi wa kiufundi na ule wa kifedha. Uamuzi huo wa mahakama ya juu unawahusha raia wa Marekani, wafanyakazi wa balozi hizo na wanakandarasi. Uamuzi huo unajiri wakati ambapo serikali ya Sudani inapigania kuondolewa  katika orodha ya Marekani ya mataifa yanayofadhili ugaidi. Uamuzi huo ulioungwa mkono na majaji wengi  unamaanisha kwamba takriban $800m kati ya $4bn  ambazo ziliamrishwa na mahakama hiyo kuwafidia mwaka 2011 zimerejeshwa , Christopher Curran, ambaye alikuwa anaiwakilisha Sudan amenukuliwa na Ruters akisema. Miaka tisa iliopita, jaji wa mahakama ya kijimbo  mjin Washington alisema kwamba Sudan inafaa kulipa takriban $6bn kama fidia $4bn kama adhabu ya makosa , lilisema gazeti la The New York Times. Mwaka 2017 , Sudan ilifanikiwa kuupinga uamuzi huo  ikihoji kwamba walipatiwa fidia hiyo chini ya marekebisho ya sheria ya 2008 ambayo haiwezi kusimamia kitu kilichotokea miaka 20 iliopita. Mahakama ya juu  iliamua siku ya Jumatatu kwamba bunge la Congress lilisema ilikuwa inawezekana kutumiwa. Kama kawaida , Sudan iliwaonea huruma waathiriwa wa ugaidi, lakini ikasisitiza kwamba haikuhusika na makosa yoyote yaliofanyika kuhusiana na kitendo hicho, alisema bwana Curran. Kesi ya kutoa adhabu kwa Wakenya na raia wengine ambao hawakuajiriwa moja kwa moja na ubalozi pamoja na jamaa wa familia zisozotoka Marekani naa wale waliopata majeruhi  ama kuuawa katika mashambulio hayo walirudishwa katika mahakama ndogo. Mathew McGill ambaye alikuwa anawakilisha waathiriwa , alisema: Tuna matumaini kwamba hatua hiyo itasaidia Sudan kuafikia siluhu ya haki kwa waathiriwa wote. Dola bilioni 6 za kulipa fidia hazikuwa na mgogoro wowote  katika kesi hiyo  na mwezi Februari  iliripotiwa kwamba Sudan ilikuwa katika mazungumzo kuhusu kitita hicho ili kulipwa. Wakati huo Sudan ilikuwa imekubali kuzifidia familia 17 za wanamaji walofariki wakati meli yao  USS Cole iliposhambuliwa na al-Qaeda  katika bandari ya Yemen 2000. Haya yalikuwa masharti muhimu yaliowekwa na Marekani kwa Sudan kuondolewa katika orodha ya mataifa mabaya  suala ambalo lingeruhusu vikwazo kuondolewa. Serikali mpya nchini Sudan iliochukua madaraka kufuatia kupinduliwa kwa rais wa muda mrefu Omar el Bashir iko tayari kuimarisha uhusiano na Marekani hatua ambayo itasaidia kuifanya nchi hiyo kuondolewa vikwazo na kumaliza kutengwa kwa uchumi wake. Bashir ambaye kwa sasa yuko kizuizini baada ya kuhukumiwa kwa ufisadi alikuwa madarakani wakati balozi hizo na meli ziliposhambuliwa.	https://www.bbc.com/swahili/habari-52729221
religion	Jumba la mateso la Nigeria: Shule ya Kaduna ilikuwa 'kama moto wa jahanamu'	"Manusura a 'jumba la mateso' Nigeria aliye miongoni mwa wengine waliookolewa na maafisa wa polisi ameeleza yaliomsibu wakati wa kizuizi chake kuwa kama 'kuishi katika moto wa jahanamu'. ""Ikiwa unaswali watakupiga. Ukiwa unasoma watakupiga,"" Isa Ibrahim, mwenye umri wa miaka 29, ameiambia BBC. Takriban watu 500 wanaume na wavulana wameokolewa kutoka katika jengo moja kaskazini mwa mji wa Kaduna , ambapo waliokuwa wakizuiliwa walikuwa wakinyanyaswa kingono na kuteswa  kulingana na maafisa wa polisi wa Nigeria. Watoto wadogo wa hadi miaka mitano ni miongoni mwa wale waliokuwa wamefungwa na nyororo hizo  katika kile kilichodaiwa kuwa shule ya Kiislamu, maafisa wanasema. Afisa wa polisi wa Kaduna Ali Janga aliambia BBC kwamba jumba hilo lilivamiwa kufuatia habari kutoka watu wasiojulikana kufuatia vitendo vyenye shauku. Ibrahim anasema alipelekwa katika jumba hilo wiki tatu zilizopita na familia yake, katika kilichotarajiwa kuwa ni 'kuirekebisha tabia yake'. Anasema alijaribu kutoroka siku moja kabl aya uvamizi wa polisi. anaeleza kwamba alifungwa kwenye jenereta la zamani na kukabiliwa na adhabu za kikatili, inayofahamika kama ""Tarkila"", ambapo mikono yake ilifungwa juu na akiachwa kuning'inia kutoka kwenye paa. ""Nina majeraha. karibu sehemu nzima ya mwili wangu,"" anasema. ""hata ukilala - wanatumia fimbo kukuamsha."" Anasema aliachwa na njaa na alipewa wali mkavu kla. watu wanaozuiwa katika kituo hicho huwa 'wanapoteza nguvu kabisa', anaongeza. Watoto walio na umri wa hadi miaka mitano walikuwa ni miongoni mwa waliookolewa kutoka jumba hilo linaloaminika kuwa limekuwa likiendehswa kwa miaka kadhaa. Baadhi ya wanaume na wavulana wanatoka sehemu ya kaskazini mwa Nigeria  lakini inaarifiwa wawili walitoka Burkina Faso. Waliokuwa wakizuiliwa walisema kwamba waliteswa na kunyanyaswa kingono  mbali na kuzuiliwa kuondoka  katika kesi nyengine miaka kadhaa. ''Nimetumikia miezi mitatu hapa nikiwa na nyororo katika miguu yangu, Bell Hamza aliripotiwa akiambia vyombo vya habari vya Nigeria. ''Hiki kinafaa kuwa kituo cha kiislamu, lakini unapojaribu kuondoka hapa utavutia adhabu kubwa; Wanawafunga katika paa la nyumba."" Baadhi ya watoto waliambia maafisa wa polisi kwamba ndugu zao waliwapeleka huko  wakiamni kwamba jumba hilo ni la shule ya Quran. Watoto wawili walioachiliwa na maafisa wa polisi walisema kwamba wazazi wao waliwatuma Burkina Faso.  Polisi wanaamini kwamba waliosalia wanatoka Nigeria. Shule za Kiislamu ni maarufu  katika jimbo hilo lakini kumekuwa na madai marefu ya unyanyasaji  katika baadhi ya shule huku watoto wakilazimishwa kuomba fedha  barabarani. Mzazi mmoja aliambia chombo cha habari cha Reuters kwamba hawakujua iwapo watoto wao watakabiliwa na kiwango hicho cha mazingira mabaya. Mateka hao wamezuiliwa katika kambi moja ambayo familia zao zinawasili na kuwatambua. Hafsat Muhammad Baba wa jimbo la Kaduna aliambia BBC kwamba serikali itaendelea kutoa matibabu kwa wanaume hao na wavulana."	https://www.bbc.com/swahili/habari-49857441
business	Vyama vya korosho vyadaiwa kulipa wakulima hewa	"Serikali nchini Tanzania kuchunguza madai ya ubadhirifu na rushwa ya mabilioni katika ununuzi wa korosho msimu uliopita.Mwaka jana serikali iliingilia kati biashara ya korosho kufuatia mvutano wa bei kati ya wakulima na wafanyabiashara. Vyama vya msingi vilikuwa moja ya taasisi za serikali zilizohusika kufanikisha biashara ya korosho msimu uliopita. Mwaka jana serikali hiyo iliweka bei elekezi za korosho kwa kupitia vyama vya ushirika kati ya wakulima na wafanyabiashara. Waziri wa Kilimo Japhet Hasunga amesema hata fedha zilizotolewa siku za hivi karibuni kiasi cha shilingi Bilioni 40 kukamilisha malipo kwa wakulima hazijakamilisha kazi iliyokusudiwa. Wapo wakulima wengi ambao bado wanalalamika kutokulipwa malipo yao. Hii ni mara ya kwanza kwa serikali ya Tanzania kukubali hadharani mapungufu baada ya kujiingiza katika biashara ya korosho msimu uliopita Hasunga alitoa mfano wa chama kimoja cha msingi cha Pwani, SangaSanga Amcos ambacho alidai kilidanganya kwamba kilinunua kilo laki mbili na kumi na nane za korosho ilhali uhakiki ulibaini chama hicho kilinunua kilo 212 tu Aliongeza vyama vingine vimeonekana kufanya malipo hewa na kudanganya juu ya madaraja ya korosho waliyonunua ili waongeze bei waliyotakiwa kulipa Tume imepewa hadi tarehe 15 Januari kuwa imekamilisha jukumu lake. Kujiingiza kwa serikali kwenye biashara ya korosho mwaka jan kulisababisha kupanda kwa bei ya korosho katika soko la dunia na kuvuruga uzalishaji wa biashara ya korosho nchini Pamoja na mabadiliko mengine, msimu wa mwaka huu serikali imeacha soko huria kupanga bei ya biashara ya korosho Mara baada ya uamuzi wa uchunguzi wa fedha za korosho kupotea, waziri mkuu wa taifa hilo Kassim Majaliwa amemtaka kaimu mkuu wa mkoa wa Ruvuma, kusini mwa Tanzania kumuondoa mkurugenzi wa bodi ya korosho katika wadhifa wake. Waziri mkuu amedai kufurahishwa na zoezi la mnada wa korosho ambalo linaendelea lakini hajafurahia kusikia kuwa kiasi cha shilingi milioni 40 za kitanzania ambazo rais alituma ili wakulima walipwe hawajalipwa wakati ilifahamika kuwa zimeshalipwa. ""Nataka ufuatile ujue hizo fedha zimekwama wapi...?'' Malalamiko ya wakulima hapo awali? Wakulima walisema kuwa bei za korosho zilizopangwa na wafanyabiashara hazikidhi gharama za uzalishaji kwa kuwa upatikanaji wa pembejeo ni mgumu, hivyo zao lao haliwalipi. ''Hatujaweza kupata mtetezi wa moja kwa moja na hatua zinazochukuliwa na serikali zinaishia njiani na utekelezaji unakuwa mdogo, hatujajua Rais anakwama wapi au katika mapambano haya yuko peke yake''. Anaeleza mkulima wa korosho mkoani Mtwara Hamisi Athumani Minjale maarufu Jaba. ''Tunaingia kwenye msimu mpya kwa hali ngumu kwa kuwa wakulima wengi hawajalipwa, ukiingia kwenye ghala yangu nina zaidi ya tani 19 bado ninahitaji pesa za kuendesha shughuli za kilimo, hivyo biashara hii tunaifanya kigumugumu''. Anaeleza Minjale. Kwa mujibu wa soko la bidhaa hiyo nchini Uingereza, bei ilipanda kwa 10% mpaka dola 3.8 za marekani kwa kilo, kutokana na masuala ya usafirishaji wa korosho kutoka Tanzania. Mwezi Juni 2019, Waziri wa fedha na mipango, Dokta Philip Mpango aliliambia bunge kuwa mauzo ya korosho kwa ujumla katika soko la kimataifa yalishuka kwa zaidi ya 60%. Naye waziri wa kilimo Japhet Asunga, aliviambia vyombo vya habari kuwa Tanzania inatarajia kuongeza uzalishaji wa korosho kwa 33.5% msimu huu. Asunga alisema tani 300,000 za korosho zinatarajiwa kuzalishwa, kutoka tani 225,000 za msimu wa mwaka 2018/2019. Tanzania ni mfanyabiashara muhimu katika soko la korosho duniani. Zao la korosho huzalishwa kwa wingi nchini Tanzania, likifuatiwa na chai, kahawa na katani."	https://www.bbc.com/swahili/50461722
entertainment	Vazi la Stormzy, lapewa tuzo ya mitindo ya Beazley.	Vazi aina ya vesti alilolivaa mwanamuziki wa miondoko ya kufokafoka kutoka Uingereza Stormzy wakati wa tamasha ya Glastonbury  mwaka uliopita, limetajwa kupata tuzo ya mitindo ya Beazley.  Stormzy alivaa vazi hilo linalokinga dhidi ya shambulio la visu, ili kuhamasisha watu kuhusu ubaguzi wa rangi. Own it ni kibao kinachopendwa na wengi	https://www.bbc.com/swahili/gnb-54601925
politics	Raila Odinga:Mahakama ya Juu zaidi itakubali maombi yetu kwa sababu tuna ushahidi thabiti	Na Richard Kagoe BBC News, Nairobi Aliyekuwa Waziri Mkuu  wa Kenya Raila Odinga anasema ana imani kuwa Mahakama ya Juu itakubali maombi yao akitaja ushahidi thabiti katika kesi ya kupinga kutangazwa kwa mpinzani wake William Ruto kuwa Rais mteule kufuatia uchaguzi wa Agosti 9. Bw Odinga anasema ataheshimu matokeo ya uamuzi wa mahakama. Anasema uamuzi huo unaweza kuwa na athari kubwa katika michakato ya uchaguzi kote barani Afrika. Anasema mustakabali wa demokrasia barani Afrika uko hatarini akitoa mfano wa kurudi nyuma katika baadhi ya nchi za Afrika.  Akisisitiza kwamba wana Imani kwamba walishinda uchaguzi huu kwa kura nyingi zaidi, Raila amesema kwamba tatizo lilitokea wakati wa kurusha matokeo. ‘’Kulikuwa na tofauti kubwa kuhusu matokeo yaliokuwa katika sava ya Tume ya uchaguzi  IEBC na matokeo yaliokuwa yakitoka katika vituo vya kupiga kura’’, alisema Raila Raila amesema kwamba kulikuwa na uvamizi katika sava ya tume ya uchaguzi kutoka katika vituo vya kupigia kura na kwamba matokeo kutoka vituo vya kupigia kura yalikuwa yanavamiwa na kubadilishwa kabla ya kufikia sava ya Tume ya Uchaguzi. Amesema kwamba ni hatua hiyo iliosaidia kuongezwa kwa kura za mpinzani wake huku kura zake zikipunguzwa, ushahidi anaosema kwamba umewasilishwa mbele ya mahakama. Alisema kwamba pingamizi hiyo dhidi ya uchaguzi haisaidii Wakenya pekee, bali pia Jumuiya ya Afrika  na dunia kwa ujumla ili kuhakikisha kuwa kumepatikana tiba ya wizi wa kura. Alipoulizwa iwapo yuko tayari kukubali uamuzi wa mahakama, Raila amesema kwamba ndio atakubali kwani sio  mara ya kwanza kukubali matokeo. Anasema kwamba mwaka 2007 kulikuwa na mahakama ambayo haikuwa huru , tukakataa kwenda mahakamni na matokeo yakawa ghasia za baada ya uchaguzi zilizosababisha maafa mengi. ‘’Mwaka 2017, kura iliibiwa na mahakama ikakubaliana na sisi ikaitisha marudio tukaona kwamba ni makosa kurudia uchaguzi huo ilhali makosa hayajarekebishwa, hatuwezi kufanya kitu vile tulifanya hapo mbeleni na kuratajia matokeo tofauti , huo ni ujinga na ndio maana tukasusia huo uchaguzi’’, alisema Kiongozi huyo wa Muungano wa Azimio. ''Mara hii alisema Muungano wa Azimio unatarajia mahakama itatoa uamuzi ikubaliane na sisi na vilevile itoe uamuzi wa marekebisho''. Hatahivyo aliongezea kwamba Muungano huo hauwezi kutoa masharti kwani mahakama hiyo ina uhuru kutoa uamuzi wanaoona ni sawa. Mwanasiasa huyo aliongezea kwamba kesi hiyo ni mfano kwa ulimwengu mzima na kwamba mwishowe ni wananchi ndio watakaofaidika.	https://www.bbc.com/swahili/articles/c3gw1jrex3no
health	Hali ilivyo wakati wa kujifungua chini ya utawala wa Taliban	"Rabia amembeba mtoto wake mchanga, siku chache tu baada ya kujifungua katika hospitali ndogo mkoa wa Nangarhar mashariki mwa Afghanistan. ""Huyu ni mtoto wangu wa tatu, lakini nilichopitia kilikuwa tofauti kabisa. Ulikuwa uzoefu mbaya,"" anasema. Katika kipindi cha wiki chache, kitengo cha kuzaa, Rabia alichojifungua mtoto wake, kilikuwa kimebadilika na kukosa hata huduma za msingi tu. Hakupewa dawa ya kupunguza maumivu, hakupewa dawa wala chakula. Hospitali ilikuwa na kiwango cha juu cha joto kilichofikia nyuzijoto 43 za selsiasi (109F) - umeme ulikuwa umekatwa na hakukuwa na mafuta ya kuwezesha jenereta kufanya kazi. ""Tulikuwa tukitoa jasho kama tunaoga, "" anasema mkunga wa Rabia, tunayempa jina la Abida, ambaye alifanya kazi bila kuchoka gizani kumzaa mtoto wake kwa kutumia taa ya simu ya rununu. ""Ilikuwa ni moja ya uzoefu mbaya zaidi niliyowahi kupitia katika kazi yangu. Ilikuwa uchungu sana. Lakini hii ndio kazi yetu kila usiku na kila siku hospitalini tangu Taliban ichukue madaraka."" Kufanikiwa kijifungua kunamaanisha Rabia ni moja wapo ya wenye bahati. Kwa mujibu wa Shirika la Afya Ulimwenguni (WHO), Afghanistan ni mojawapo ya nchi yenye idadi kubwa ya vifo vya akina mama na watoto wachanga duniani, na wanawake 638 wanafariki dunia kwa uzazi kati ya 10,000 wanaokuwa hai. Hata hivyo, hali inaendelea kuwa mbaya zaidi. Pia, maendeleo yaliyofanywa juu ya utunzaji wa mama na mtoto mchanga tangu Marekani kuvamizi nchi hiyo mamo mwaka 2001 yameanza kujitokeza tena kwa haraka sana. ""Sasa kuna haja ya uharaka. Ninahisi uzito wa hilo,"" anasema mkurugenzi mtendaji wa Shirika la Umoja wa Mataifa la Idadi ya Watu (UNFPA) Natalia Kanem. UNFPA inakadiria kuwa, bila msaada wa haraka kwa wanawake na wasichana, kunaweza kuwa na vifo vya akina mama vya ziada 51,000, mimba zisizotarajiwa milioni 4.8, na mara mbili ya watu ambao hawataweza kupata huduma za kliniki za uzazi wa mpango kati ya sasa na mwaka 2025. ""Vituo vya afya ya msingi kote Afghanistan vinaporomoka ... kwa bahati mbaya, viwango vya vifo vya akina mama, viwango vya vifo vya watoto vitaongezeka,"" anasema Dkt. Wahid Majrooh, mkuu wa afya ya umma, ambaye ndiye waziri pekee aliyebaki katika wadhifa huo tangu kuanguka kwa utawala wa serikali mwezi uliopita. Ameahidi kupigania afya ya Waafghan, lakini anakabiliwa na changamoto si haba. Taifa hilo limekuwa lililojitenga na ulimwenguni. Wakati wanajeshi wa kigeni walipoanza kujiondoa, Taliban waliingia madarakani na kulisababisha kusitishwa kwa misaada ya kigeni ambayo inafadhili sana mfumo wa huduma ya afya wa Afghanistan. Wafadhili wa nchi za Magharibi ni pamoja na Marekani na makundi kama vile WHO, wakitaja ugumu wa kuwasilisha fedha na vifaa vya matibabu kwa Taliban kupitia uwanja wa ndege wa Kabul wenye machafuko. Upatikanaji wa vifaa vya kuokoa maisha na dawa kwa afya ya uzazi ya wanawake kumeathirika sana. Hata hivyo, ni bahati mbaya mara mbili kutokana na kuenea kwa virusi vya corona. ""Hakuna maandalizi ya uwezekano wa kukabiliana na wimbi la nne la Covid-19,"" anasema Dkt. Majrooh. Katika kitengo cha kuzaa cha Abida, kusitishwa kwa misaada ya kifedha  kunamaanisha kuwa hawawezi pia kuendesha huduma ya magari ya kubeba wagonjwa. Hakuna pesa ya mafuta. ""Siku chache tu zilizopita, mama alikuwa amepata uchungu akiwa karibu kujifungua na aliomba kwa haraka gari la wagonjwa kwasababu ya maumivu mengi. Ilibidi tumwambie atafute teksi, lakini hakuna iliyopatikana."" Hatimaye alipofanikiwa kupata gari, alikuwa tayari amechelewa sana - alijifungua ndani ya gari na akapoteza fahamu kwa saa kadhaa kwasababu ya maumivu makali aliyokuwa nayo na joto kali. Hatukufikiria angefanikiwa kunusurika. ""Lakini mtoto pia alikuwa katika hali mbaya sana, na hatukuwa na kitu cha kuwafanyia yeyote kati yao,"" Abida anasema. Kwa bahati nzuri, binti mchanga na mwanamke huyo walinusurika. Baada ya siku tatu na kupona katika hospitali ambayo haikuwa inapokea ufadhili wowote, mwanamke huyo aliruhusiwa kwenda nyumbani. ""Tunafanya kazi kwa muda mrefu sana, mchana na usiku, ili kutengeneza mfumo huo lakini tunahitaji fedha,"" anasema Dkt. Kanem wa UNFPA. UNFPA inatafuta $ 29.2m (£ 21.1m) kama sehemu ya rufaa ya UN kwa $ 606 milioni kujibu mahitaji ya kuokoa maisha ya wanawake na wasichana wa Afghanistan. Ni hakika kwamba, kutokana na hitaji kubwa la msaada wa kibinadamu, njia salama itapatikana ya usafirishaji wa bidhaa muhimu za matibabu na huduma za afya na kutoa huduma za kliniki za kutembea sehemu mbalimbali. UNFPA ina wasiwasi kuwa kuongezeka kwa hatari ya ndoa za utotoni kutazidisha kiwango cha vifo. Kuzidisha umasikini, wasiwasi juu ya wasichana kutoweza kwenda shule, na hofu juu ya ndoa za kulazimishwa kati ya wanamgambo na wasichana au wale ambao ndio wamebalehe, nako ni tatizo jingine. Vizuizi vipya vya Taliban kwa wanawake vinalemaza zaidi mfumo dhaifu wa utunzaji wa afya. Katika maeneo mengi ya Afghanistan, wanawake wanalazimika kufunika nyuso zao na niqab au burka. Lakini cha kutia wasiwasi zaidi ni ripoti kwamba hospitali na kliniki zinaamriwa kuruhusu wafanyikazi wa kike tu kuwahudumia wagonjwa wa kike. Mkunga mmoja, ambaye anataka kutotambuliwa, aliambia BBC kwamba daktari wa kiume alikuwa amepigwa na Taliban kwasababu alihudumia mwanamke akiwa peke yake. Anasema kuwa, katika kituo chake cha matibabu mashariki mwa nchi, ""ikiwa mwanamke hawezi kuonekana na daktari wa kike, daktari wa kiume anaweza kumuona tu mgonjwa wakati ambapo watu wengine wawili au zaidi wapo."" Wanawake pia wameamriwa wasiondoke nyumbani bila ""mume au jamaa wa kiume."" Mume wangu ni mtu masikini anayefanya kazi ili kuweza kulisha watoto wetu, kwahiyo, kwanini nimuombe aende nami kwenye kituo cha afya? "" anasema Zarmina, ambaye ni mjamzito wa miezi mitano katika mkoa wa Nangarhar. Abida anasema mahitaji ya kuwa na kiongozi wa kiume inamaanisha kwamba, hata kukiwa na mkunga lakini katika kliniki isiyo na rasilimali ya kutosha, wanawake wengi kama Zarmina hawawezi kupata huduma muhimu. Vivyo hivyo, wafanyikazi wengi wa kike wanaotoa huduma za afya hawawezi kwenda kazini. WHO inahesabu kuwa kuna madaktari, wauguzi na wakunga 4.6 kwa kila Waafghan 10,000 - karibu mara tano chini ya idadi inayohitajika ikiwa ni ""kizingiti kikubwa kwenye suala la wahudumu wa kutosha"". Wafanyakazi wa huduma ya afya ya umma hawajapata mshahara wao kwa angalau miezi mitatu. Abida ni mmoja wao. Lakini hata bila mshahara, anatarajia kuendelea kufanya kazi kwa miezi mingine miwili. ""Nimeamua kufanya hivi kwa wagonjwa wetu na kwa watu wetu ... lakini bila ufadhili, sio tu kuwa kunatupa sisi wasiwasi, lakini hata kwa wagonjwa pia. Wao ni maskini sana,"" anasema. ""Waafghani husikia mengi juu ya majeruhi yanayotokea wakati wa vita. Lakini ni wachache wanaozungumza juu ya wanawake na watoto wangapi wanafariki kutokana na vifo vinavyoweza kuzuilika vinavyohusiana na uzazi,"" anasema Heather Barr, mkurugenzi mwenza wa idara ya haki za wanawake katika shirika la Human Rights Watch. Katika ziara ya Kabul mnamo mwezi Mei, anasema hospitali moja ilijaribu kulinda mishahara ya wafanyikazi kwa kupunguza kila kitu. Wanawake wengi wanaofanyakazi walilazimika kununua vifaa vyao vya kuzalisha. Mwanamke mmoja alitumia karibu dola 26 kwa vitu kama glavu, maji yanayotumika wakati wa kujifungua na bomba vikiwa mkononi mwake. Alikuwa ametumia pesa yake ya mwisho na alisisitizwa sana kwasababu ikiwa angehitajika kufanyiwa upasuaji, alipaswa kununua vifaa vyake mwenyewe,"" Barr anasema. ""Kabla ya Taliban kuingia madarakani, kliniki ya afya ilinigundua kuwa na utapiamlo na upungufu wa damu wakati nilikuwa mjamzito,"" anasema Lina, 28, ambaye ni mjamzito na anaishi katika kijiji kidogo katika mkoa wa Herat. Mara tu Taliban alipochukua udhibiti wa mkoa huo, mumewe - mchungaji - alipoteza kazi. Akiwa na pesa kidogo na kuogopa kundi la Taliban, Lina hakutembelea kliniki hadi mfuko wa maji ulipopasuka. ""Mume wangu alinipeleka huko na punda. Mkunga alisimamia shida zangu na aliweza kunizalisha mtoto wangu ambaye alikuwa na uzito mdogo,"" anasema. Lina anabaki nyumbani katika ""hali mbaya sana"" na bila kipato chochote, hajui jinsi ya kukidhi mahitaji ya mtoto wake. Waafghanistan wengi wanaogopa kuwa shida ya huduma ya afya nchini humo inaongezeka hadi kufikia hatua ya kutowezekana na watu wengine walio katika mazingira magumu - wanawake wajawazito, mama wachanga na watoto wadogo - wanaathirika. ""Hali inazidi kuwa mbaya kila siku inayopita,"" anasema Abida, ambaye sasa anaendelea na majukumu ya mkunga akiwa hana matumaini. ""Hakuna anayejua yatakayotokea kwetu."" Majina ya waliohojiwa yamebadilishwa kwasababu ya kulinda usalama wao. Picha ni kwa hisani ya Elaine Jung"	https://www.bbc.com/swahili/habari-58620954
health	Virusi vya Corona: Idadi ya wagonjwa Tanzania yafikia 88 baada ya wengine 29 kuthibitishwa	Wagonjwa wapya 29 wathibitishwa kuwa na virusi vya corona katika mji wa Dar es Salaam nchini  Tanzania. Idadi hiyo inafikisha watu 88 walioambukizwa na Covid 19 kufikia sasa. Kulingana na taarifa ya wizara ya Afya nchini humo wagonjwa 26 kati yao wapo katika mji wa Dar es Salaam huko wawili wakipatikana mjini Mwanza na mmoja akiwa katika eneo la Kilimanjaro. Waziri wa Afya Ummi Mwalimu anasema kwamba ufuatilianaji wa watu waliokaribiana na wagonjwa hao unaendelea. Hatahivyo waziri huyo ametangaza habari njema akisema kwamba hadi kufikia leo Jumatano takriban watu 11 wamepona virusi hivyo lakini akaongezea kwamba watu wanne walifariki. Ongezeko hilo la wagonjwa linajumlisha wagonjwa wapya sita waliotangazwa na waziri wa Afya wa kisiwa cha Zanzibar. Serikali hatahivyo imewasisitizia wananchi kuchukua tahadhari ya kujikinga na ugonjwa huo. Idadi ya wagonjwa wa Corona Zanzibar yaongezeka Waziri wa Afya kisiwani Zanzibar Hamad Rashid Mohammed alitangaza kifo cha kwanza cha mgonjwa wa corona kisiwani humo. Kulingaana na waziri huyo  mwathiriwa ni mwanamume mwenye umri wa miaka 63 mwenyeji wa kijiji cha kijichi aliyefariki Jumamosi iliopita na kuzikwa saa chache baadaye. Aidha pia alitangaza wagonjwa wengine sita wapya wakiwemo wanaume watano na mwanamke mmoja wote raia wa Zanzibar. Wote wamethibitishwa kukosa historia ya kusafiri nje ya nchi. Wakati huohuo vita dhidi  ya maambukizi ya corona vimeimarishwa  baada ya mkuu wa mkoa wa Dar es Salaam Paul Makonda kutangaza vituo vya Afya na hospitali ambapo wakaazi watepeleka sampuli zao za ili kupimwa virusi vya corona. Mkuu huyo anasema kwamba lengo la vituo hiyo ni kuzuia maabukizi ya virusi hivyo hususan wakati huu ambapo kumekuwepo na ongezeko la wagonjwa. Makonda amesema kwamba hatua hiyo inajiri baada ya  wakaazi walio na dalili za virusi kuingia katika vituo vya Afya na kujichanganya na wengine bila kujua. Baadhi ya vituo vilivyochanguliwa katika wilaya ya Kinondoni ni  Hospitali ya Mwananyamala, Kituo cha Afya cha Mgomeni, Kituo cha Afya cha Mikoroshoni, kliniki ya IST Masaki, Hospitali ya TMJ Mikocheni pamoja na Hospitali ya Rabininsia eneo la Wazo. Katika Wilaya ya Ilala vituo hivyo ni Hospitali kuu ya Amana , Hospitali ya Mnazi mmoja, Hospitali ya Buguruni, Hospitali ya Regency, Hospitali kuu ya Muhimbili, Hospitali ya Aga Khan, na Hospitali ya Hindu Mandal. Katika Wilaya ya Temeke, wakaazi watapeleka sampuli zao katika hospitali kuu ya Temeke. Mbagala Hospitali ya Rangi Tatu. Kituo cha Afya cha Yombo, na Hospitali ya TOHS Chan'ombe. Wilaya ya Ubungo wakaazi wametakiwa kwenda katika hospitali ya Sinza , Kituo cha afya cha Kimara, Hospitali ya Bochi na hospitali maalum ya Mloganzila. Nao wakaazi wa Wilaya ya Kigamboni watapeleka sampuli zao katika kituo cha Afya cha Vijibweni, Hospitali ya Aga Khan na kituo cha Afya cha Kigamboni	https://www.bbc.com/swahili/habari-52299906
technology	TikTok kupiga marufuku watoto kutiririsha video moja kwa moja	TikTok inaongeza umri wake wa chini wa kutiririsha VIDEO moja kwa moja kutoka miaka 16 hadi 18 kuanzia mwezi ujao. Uchunguzi wa Habari wa BBC uligundua mamia ya akaunti za Watoto zikienda moja kwa moja kutoka kambi za wakimbizi wa Syria, huku watoto wakiomba michango.	https://www.bbc.com/swahili/articles/c0304r4ye9ko
entertainment	Albamu mpya ya Wizkid ya 'Made in Lagos' yafurahisha wengi.	Jina la Wizkid na lile la la albamu yake mpya, Made In Lagos, ndio linaloongoza kwenye mtandao wa Twitter nchini Nigeria tangu jana alipokuwa anazindua albamu hiyo hadi sasa. Ni albamu ya kwanza ya mwanamuziki huyo katika kipindi cha miaka mitatu, na imepokea sifa kem kem kutoka kwa wakosoaji likiwemo gazeti la Guardian la Uingereza.	https://www.bbc.com/swahili/gnb-54747685
politics	Matokeo ya Uchaguzi Kenya 2022: Vigogo wa Raila Odinga na Uhuru Kenyatta waliolambishwa sakafu	Wandani wa Rais Uhuru Kenyatta akiwemo kinara wa walio wengi bungeni Amos Kimunya, Mkurugenzi wa Uchaguzi katika chama cha Jubilee Kanini Kega, katibu mkuu wa Jubilee Jeremia Kioni ni miongoni mwa viongozi waliokubali kushindwa baada ya uchaguzi mkuu wa tarehe tisa. Viongozi hao walimuunga mkono Raila Odinga aliyekuwa akiungwa mkono na Uhuru Kenyatta katika kinyang'anyiro hicho wakijua kwamba kulikuwa na uwezekano mkubwa kupoteza viti vyao kutokana na wimbi la chama cha UDA katika eneo la Mlima Kenya. Wimbi la chama cha UDA cha William Ruto liliwafurusha viongozi wote wa eneo hilo waliokuwa wakimuunga Raila Odinga wa Muungano wa Azimio. Chama cha Jubilee cha Uhuru Kenyatta kilikuwa na wagombea wengi waliowania na wengine kutetea viti vyao katika eneo la Mlima Kenya. Wakikiri kushindwa kwao viongozi hao walisema kwamba wapinzani wao walikuwa wamechukua uongozi mkubwa wakati wa kuhesabiwa kwa kura. Bwana Kimunya, ambaye alichukua nafasi ya Mbunge wa Garissa mjini, Aden Duale kama kiongozi wa wengi bungeni mwaka 2020 baada ya mzozo kati ya Rais Kenyatta na naibu wake William Ruto, alishindwa na aliyekuwa mbunge wa Bunge la Afrika Mashariki, Bi Wanjiku Muhia wa chama cha William Ruto cha United Democratic Alliance (UDA). Bwana Kega, ambaye alikuwa akiwania muhula wa tatu hakuwa na bahati kwani kura zilizohesabiwa zilionesha kwamba mpinzani wake kutoka chama cha UDA Njoroge Wainaina alikuwa akiongoza kwa wingi wa kura. Kwa upande wake bwana Kioni alipoteza kwa mgombea wa chama cha UDA bwana George Gachagua. Viilevile mbunge wa siku nyingi katika eneo la Taita Taveta Naomi Shaban amekiri kushindwa katika harakati zake za kuchaguliwa kwa muhula wa tano na mgombea wa chama cha Wiper. Naomi ambaye amekuwa akimuunga mkono Uhuru kenyatta aliwaambia wafuasi wake kwamba matokeo ya mapema yaliotolewa na tume ya Uchaguzi ya IEBC yalionesha kwamba hatohifadhi. Naomi  aliyejiunga  na siasa mwaka 2002 ni mmoja ya wanasiasa wakongwe kutoka pwani ya kenya. Kwingineko mgombea mwenza wa Raila Odinga Martha Karua aliyeteuliwa kuwa mgombea kwa lengo la kuvutia kura ya mlima Kenya katika Muungano wa Azimio pia naye hakuweza kuhimili kishindo cha wimbi la chama cha UDA mlima Kenya. Martha Karua ambaye alimshinda Kalonzo Musyoka na wagombea wengine waliokuwa wakiwania wadhfa huo wa mgombea mwenza anatoka katika eneo bunge la Gichugu kaunti ya Kirinyaga. Kulingana na matokeo ya mapema ya eneo hilo wapiga kura wa eneo bunge la Gichugu ambalo Bi Karua  aliwahi kuwa mbunge walimpigia  kura kwa wingi mpinzani wake William Ruto. Hatua hiyo imezua mjadala katika mitandao ya kijamii miongoni mwa wafuasi wa Muungano wa Azimio iwapo ushawishi wa mgombea mwenza  wa Raila Odinga katika eneo la Mlima Kenya ulimsaidia. Katika uchaguzi uliopita Raila Odinga alidaiwa kupata asilimia 3 pekee ya kura za eneo hilo lenye idadi kubwa ya wapiga kura  nchini Kenya.	https://www.bbc.com/swahili/habari-62503443
religion	'Yesu Kristo' azua gumzo Afrika kusini na Kenya	"Picha na video zinazomuonyesha mwanamume aliyevaa nguo kama Yesu kristo zimesambazwa pakubwa katika mitandao ya kijamii Afrika. Lakini jamaa huyu ni nani na anafanya nini? Ujumbe mmoja katika twitter, uliosambazwa zaidi ya mara 8,000 miongoni mwa wengine na mwanasiasa wa upinzain Afrika kusini Julius Malema, unasema ""mchungaji kutoka Afrika kusini amemualika Yesu Kristu kutoka mbinguni kuhubiri kanisani mwake"". Lakini kwa uhalisi picha hizo zimetoka katika hafla  iliyofanyika wiki iliyopita katika mji wa Kiserian kiasi ya kilomita 25 kusini magharibi mwa mji mkuu Nairobi nchini Kenya Mwanamume huyo ni mhubiri kutoka Marekani na muigizaji anayeitwa Michael Job, aliyekuwa anahudhuria misa ya madhehebu mbalimbali ya kikristo ambako alialikwa kuzungumza. Anaishi Orlando, Florida, ambako amekuwa akiigiza kuwa Yesu katika  bustani maalum The Holy Land Experience theme park, inayojitambulisha kama  ""jumba halisi la biblia la ukumbusho"". Katika video aliyoipakia katika ukurasa wake wa Facebook mwishoni mwa juma, maduka ya kuuza bidhaa za ukulima na samani yanaonekana kwa nyuma - ambayo ndio yanayoonekana pia  katika picha zilizosambazwa na kudaiwa kuwa zimepigwa Afrika kusini. Watu wamekuwa wakifanya mzaha katika mtandao wa Twitter kuhusu picha hizo  na namna wachungaji barani Afrika wanapenda  kudai kufanya miujiza. Mojawapo ya ujumbe uliosambazwa katika mablogu unatuhumu kuwa ""mchungaji wa Kenya anadai amempata Yesu kristu akitembea mitaani Kenya"". Picha ilioambatana na ujumbe huo kwenye twitter ni ya Bwana Job aliyekuwa anahutubu wiki iliyopita katika kanisa la Pentecostal Evangelistic Fellowship of Africa (Pefa) lililopo mjini Kitengela nje kidogo ya mji mkuu Nairobi. Katika video za mahubiri aliyokuwa anayotoa Kenya, mchungaji huyo wa Marekani anaahidi  miujiza na uponyaji - mambo ambayo ameshtumiwa kwayo katika mitandao ya kijamii. Hii sio ziara yake ya kwanza barani Afrika, mapema mwaka huu alikuwa nchini Togo, licha ya kwamba picha alizoweka kutoka huko hakuonekana akiwa amevaa mavazi ya kuiga - bali alikuwa amevaa suti."	https://www.bbc.com/swahili/habari-49174964
business	Sochi 2019: Mkutano wa kwanza unaidhinisha kurudi kwa ushawishi wa Urusi Afrika	"Katika miaka michache iliyopita, Urusi  imerudi upya kama nguvu  ya kutambuliwa katika bara la Afrika. Ushirikiano mwingi uliokuwepo katika enzi za uliokuwa muungano wa Sovieti ulikatizwa baada ya kuanguka kwa Muungano huo, lakini wakati uhusiano na magharibi ukififia kwa mara nyingine, Kremlin imeidhinisha uhusiano wa kutosha kiuchumi, kiusalama na kisiasa na Afrika. Moscow itajaribu kuimarisha zaidi  uhusiano huu wakati wa mkutano wa kwanza baina ya Urusi na Afrika unaofanyika mjini Sochi kuanzia leo tarehe 23 hadi kesho Oktoba 24. ratiba ya mkutano huo ni kujadili nishati, madini na ushirikiano wa kijeshi. Kufikia 2018, biashara ya Urusi na bara la Afrika ilikuwa na thamani ya dola bilioni 20.4, iliyoongezeka mara nne zaidi ya ilivyokuwa 2010. Kumekuwa na tuhuma nyingi kuhusu Urusi kupanua kwa siri uwepo wake kijeshi kwa kuwatumia mamluki katika baadhi ya mataifa ya Afrika na pia kuwatuma wawakilishi na kusambaza taarifa zisizo sahihi katika kampeni ya kushawishi siasa za dai ya nchi. Moscow imeshuhudia ziara rasmi zinazoongezeka, huku viongozi 12 wa mataifa ya Afrika wakifika katika mji mkuu Moscow tangu 2015. Mkutano huo unafanyika chini ya uenyekiti wa rais Vladimir Putin na kiongozi mwenzake wa Misri ambaye pia ni mwenyekiti wa Muungano wa Afrika, Abdel Fattah el-Sisi. Mkutano huo unatoa fursa kwa Urusi kujadili mikataba ya silaha na ushirkiano wa kijeshi. Licha ya kwamba soko la silaha za Urusi ni Asia, Moscow imefanikiwa kujikita Afrika pia. Kwa mujibu wa taasisi ya utafiti - Stockholm International Peace Research Institute (SIPRI), Asia hununua kiasi ya nusu ya silaha zote zinazosafirishwa kutoka Urusi, huku Afrika ikinunua 30% mnamo 2018, huku wateja wakuu wakitoka Afrika kaskazini - yaani  Algeria na Misri - ikijumuisha 95% ya mauzo yote ya silaha za Urusi  barani Afrika mnamo 2018. Urusi pia imeziuzia silaha Angola, Burkina Faso, Cameroon, Equatorial Guinea, Mali, Nigeria, Sudan kusini na hata Sudan. Mnamo Septemba 2018, mkuu wa idara ya huduma kwa jeshi  Dmitry Shugayev amesema mataifa ya kusini mwa jangwa la Sahara yaliagiza silaha zenye thamania ya zaidi ya dola bilioni 3. Nigeria imeeleza kutaka kusaini ushirkiano wa kijeshi mwezi huu Oktoba, gazeti la Urusi Izvestia limeeleza. Rais Muhammadu Buhari anatarajiwa kukutana na Putin kando kando mwa mutano huo kukamilisha makubaliano  yatakayoisaidia serikali kupambana na wanamgambo wa Boko Haram, Balozi wa Nigeria mjini Moscow amesema. Mnamo Agosti mwaka huu, wizara ya mambo ya nje ya Urusi imesema mazungumzo yanaendelea kuanzisha utaratibu katika bandari Eritrea  "" kuidhinisha biashara ya pande mbili"".  Mradi huo pia utaiweka Urusi karibu na kambi ya kijeshi ya Marekani  katika nchi jirani ya Djibouti. Mamluki Suala moja ambalo litasalia kimya kima ni taarifa za uwepo wa mamluki wa Urusi barani Afrika. Waandishi watatu wa Urusi waliuawa katika Jamhuri ya Afrika ya Kati mwaka mmoja uliopita wakiwa wanachunguza  ripoti kuwa kampuni binafsi ya kijeshi inayoitwa Wagner ipo nchini humo. Inaarifiwa kuwa Wagner ina uhusiano na mfanyabiashara anayehusishwa na Kremlin Yevgeny Prigozhin. Kwa mujibu wa Bloomberg, Wagner ipo katika mataifa mengine kadhaa zikiwemo Jamhuri ya Kidemokrasi ya Congo, Sudan, Libya, Madagascar, Angola, Guinea, Guinea-Bissau, Msumbiji, na Zimbabwe. Hivi karibuni, mwezi huu Oktoba, The Times iliripoti kuwa mamluki wapatao 200 wa Urusi waliwasii Msumbiji kuisaidia serikali kupambana na wapiganaji jihadi. Kremlin ilikana uwepo wa wanajeshi wa Urusi katika taifa hilo. Kumekuwa na taarifa pia kwamba Urusi imekuwa ikijaribu kushawishi siasa katika baadhi ya mataifa ya Afrika kupitia operesheni za mfanyabiashara huyo Prigozhin. Mfano, Kremlin inatuhumiwa kujaribu kushawishi uchaguzi wa urais wa Malagasy mwishoni mwa 2018. Mnamo Mei mwaka huu Urusi ilituhumiwa kuwahiribia jina viongozi wa upinzani Afrika kusini Julius Malema na Mmusi Maimane. Duru za kutoka Kremlin zimetoa taarifa mwezi huu zikipuuzilia mbali kuwa Prigozhin aliuawa katika ajali ya ndege huko Jamhuri ya  Kidemokrasi ya Congo. Mradi wa uchunguzi  - The Dossier Centre, unaofadhiliwa na mkosoaji wa serikali ya Urusi, Mikhail Khodorkovsky, umedai kuwa mfanyabiashara huyo Prigozhin alihusika pia katika mipango ya Urusi kumuunga mkono kiongozi wa Sudan wa zamani Omar al-Bashir. Mnamo Desemba 2018, Al-Bashir alikuwa kiongozi wa kwanza wa jumuiya ya nchi za kiarabu  kuizuru Syria tangu kuzuka vita nchini humo. Alipigwa picha akisalimiana na rais Assad mbele ya ndege ua Urusi  ambayo inaarifiwa ndio iliomsafirisha kwenda Damascus. Kampuni kubwa za mafuta Urusi Rosneft na Lukoil zimehusika katika uchimbaji wa mafuta na gesi barani Afrika. Rosneft imehusika katika utafutaji gesi nchini Msumbiji na inashikilia 20% ya hisa katika mradi huo. Inamiliki hisa pia katika miradi kama hiyo nchini Misri na Algeria, licha ywa kwamba kumekuwana taarifa kwamba Urusi inatazamai kuuza hisa zake hapo baadaye. Lukoil ina miradi nchini Cameroon, Ghana, Nigeria, kwa mujibu wa gazeti la biashara la kila siku Kommersant. Mnamo Juni mwaka huu, iliarifiwa kuwa Lukoil inaelekea kukamilisha ununuzi wa 25% ya hisa ya mradi wa mafuta Marine XII katika Jamhuri ya Congo, gazeti la Urusi Vedomosti  limeandika. Nyuklia Nishati ya nyuklia inatarajiwa kuwa mada kuu katika mkutano huu wa Sochi. Imeripotiwa kuwa Putin huenda akajadili ujenzi wa rusi wa kinu cha kwanza cha nyuklia huko El Dabaa nchini Misri. Ujenzi huo unatarajiwa kuanza mwakani, huku Urusi ikijitolea mkopo wa dola bilioni 25 kwa Misri kufadhili mradi huo. Katika mahojiano na shirika la habari Urusi RIA Novosti, balozi wa Nigeria mjini Moscow Steve Ugbah amesema rais Muhammadu Buhari alinuia kujadili uwezekano wa Urusi kuhusika katika ujenzi wa vinu viwili vya nyuklia nchini mwake. Kwa mujibu wa RIA Novosti, Ethiopia pia inatumai kutumia mkutano huu leo kusaini makubaliano na Urusi  kuhusu ujenzi wa kinu cha nyuklia. Kwa sasa  Urusi ina ushirkiano wa miradi ya nyuklia na Rwanda, Uganda na Sudan. Mkutano wa Sochi pia unatarajiwa kuwa mwenyeji wa mazungumzo yanayolenga masuala matupu kuhusu Afrika. Mfano Misri na Ethiopia zinatarajiwa kutafuta azimio la mkwamo kuhusu mradi wa bwawa la Grand Ethiopian Renaissance katika mto wa Blue Nile nchini Ethiopia. Cairo inasema linaweza kusababisha uhaba wa maji nchini Misri."	https://www.bbc.com/swahili/habari-50141831
sports	T﻿etesi za Soka Ulaya Jumatatu 26,09.2022	Mchezaji wa kimataifa wa Ubelgiji Romelu Lukaku hana mpango wa kurejea Chelsea atakapokamilisha mkopo wake wa msimu mzima Inter Milan. Klabu hiyo ya Italia inatarajiwa kuongeza muda wa mkataba wa mchezaji huyo mwenye umri wa miaka 29. (La Gazzetta dello Sport, via Football Italia) Mshambulizi wa Brighton na Ubelgiji Leandro Trossard, 27, anasema yuko tayari kumfuata kocha wa zamani wa Seagulls Graham Potter hadi Chelsea, lakini angetaka kucheza na si kukaa kwenye benchi. (Het Nieuwsblad, via Mail) Manchester City wamefikia makubaliano kimsingi juu ya mkataba mpya wa mshambuliaji wa England Phil Foden, na mkataba huo unaaminika kuwa wa zaidi ya miaka sita na thamani yake ni pauni 250,000 kwa wiki. (Football Insider) Beki wa Liverpool  Vigil van Dijk, 31, mlinzi mwenzake Mholanzi Jurrien Timber, ambaye alihusishwa na uhamisho wa kwenda Manchester United msimu wa jot , anaimarika zaidi katika ukuaji wake kuliko alivyokuwa akiwa na umri uleule wa miaka 21. (Manchester Evening News) Beki wa Argentina Lisandro Martinez, 24, anasema hakuzingatia kukosolewa kwake mwanzoni mwa msimu baada ya kuhamia Manchester United msimu wa joto kutoka Ajax. (TyC Sports, via Metro) Leicester City inaweza kuchukua hatua kujaribu kumsajili mchezaji wa kimataifa wa Ujerumani Robin Gosens, 28, ambaye anaweza kucheza katika safu ya ulinzi au kiungo wa kushoto, kutoka Inter Milan mnamo Januari. (FC Inter News) Kiungo wa kati wa Serbia Nemanja Matic, ambaye alijiunga na Roma majira ya joto baada ya kandarasi yake ya Manchester United kuisha, yuko mbioni kuanzisha upya kandarasi moja kwa moja katika klabu hiyo ya Serie A. (La Gazzetta dello Sport, kupitia Football Italia) Rangers wako tayari kumuuza kiungo wa kati wa Finland mwenye umri wa miaka 26 Glen Kamara katika dirisha la uhamisho la Januari. (Football Insider)	https://www.bbc.com/swahili/articles/c88p2vn4371o
sports	Kombe la Dunia 2022: Uamuzi wa Kuipa Qatar nafasi ya kuwa mwenyeji ilikuwa 'kosa'-Blatter	"Rais wa zamani wa Fifa Sepp Blatter anasema uamuzi wa kuipa nafasi Qatar kuhodhi michuano ya Kombe la Dunia la 2022 ulikuwa ""kosa"". Blatter mwenye umri wa miaka 86, alikuwa rais wa shirikisho la soka duniani wakati Qatar ilipotunukiwa kandarasi ya kuhodhi mashindano hayo mwaka 2010. Nchi hiyo ya Ghuba imekosolewa kwa msimamo wake kuhusu mahusiano ya watu wa jinsia moja, rekodi ya haki za binadamu na kuwatendea isivyo haki wafanyakazi wahamiaji. "" Nchi ni ndogo sana . Kandanda na Kombe la Dunia ni kubwa mno,"" aliliambia gazeti la Uswizi la Tages Anzeiger. Kombe la Dunia la Qatar, ambalo ni la kwanza kuandaliwa Mashariki ya Kati katika historia ya miaka 92 ya michuano hiyo na la kwanza wakati wa majira ya baridi kali ya Ukanda wa Kaskazini, litafanyika kuanzia tarehe 20 Novemba hadi 18 Desemba. Blatter alisema Fifa ilirekebisha vigezo vilivyotumika kuchagua nchi zinazoandaa kombe la dunia mwaka 2012 baada ya kuibuliwa wasiwasi kuhusu jinsi wanavyotendewa wafanyakazi wahamiaji wanaojenga viwanja vya Kombe la Dunia nchini Qatar. ""Tangu wakati huo, masuala ya kijamii na haki za binadamu yanazingatiwa,"" aliongeza. Blatter alitumia miaka 17 akiwa rais wa Fifa lakini alilazimika kuachia ngazi mwaka 2015 kwa madai kwamba alipanga kinyume cha sheria uhamisho wa faranga milioni mbili za Uswizi ($2.19m; £1.6m) kwa rais wa zamani wa Uefa Michel Platini, ambaye pia alilazimika kujiuzulu nafasi yake kwenye Fifa. Awali alifungiwa kwa miaka minane, baadaye ikapunguzwa hadi sita, kutokana na malipo ya Platini. Mnamo Machi 2021 alipokea marufuku ya ziada hadi 2028 kwa ""ukiukaji mbalimbali"" wa kanuni za maadili za Fifa. Blatter na Platini walishtakiwa kwa ulaghai Novemba mwaka jana lakini hawakupatikana na hatia katika kesi nchini Uswizi mwezi Julai. Uamuzi wa kutoa kandarasi ya Kombe la Dunia la 2018 na 2022 kwa Urusi na Qatar mtawalia umegubikwa na tuhuma za ufisadi ulioenea, huku uchunguzi ukizinduliwa na waendesha mashtaka wa Uswizi na Idara ya Sheria ya Marekani mnamo 2015. Qatar na Urusi siku zote zimekuwa zikikanusha makosa yoyote, na zote zilifutiliwa mbali na uchunguzi wa Fifa mnamo 2017."	https://www.bbc.com/swahili/articles/cjr5j42rep0o
entertainment	Beth apata umaarufu kwa kutumia vipodozi kujichora	Tembelea tovuti ya BBC umtazame mwanamke anaetumia vipodozi kujifananisha na watu mashuhuri kama vile tiger king ,Donald trump na wengineo. Msanii huyo wa tasnia ya upambaji Beth Gallagher  mwenye umri wa miaka 25 amejizolea umaarufu mkubwa mitandaoni.	https://www.bbc.com/swahili/gnb-52879225
business	Shirika la Utangazaji la BBC lafungiwa China	"China imepiga marufuku matangazo ya BBC World nchini humo, wathibiti wake wa matangazo ya televisheni na redio wamesema Alhamisi. China imekosoa BBC kwa kutangaza taarifa za virusi vya corona na dhuluma dhidi ya kabila la walio wachache la Uighur. BBC imesema imesikitishwa na uamuzi huo. Hatua hiyo inafuatia uamuzi wa mdhibiti wa vyombo vya habari Uingereza Ofcom wa kufutilia mbali leseni ya chombo cha habari cha China, Global Television Network (CGTN) kurusha matangazo yake nchini Uingereza. Uamuzi wa Ofcom uliotolewa mapema mwezi huu baada ya kubaini kwamba leseni ya kituo cha CGTN ilikuwa inatumiwa visivyo na chombo cha habari cha Star China Media Ltd. CGTN pia ilipatikana ikikiuka kanuni za shirika la habari la Uingereza mwaka jana, kwa kutangaza kile kinachodaiwa kuwa kuungama kwa lazima kwa raia wa Uingereza Peter Humphrey. Katika uamuzi wake, shirika la filamu la China, Televisheni na redio limesema taarifa za BBC World juu ya China zilipatikana ""zinakiuka vikali"" miongozo ya utangazaji, ikiwemo ""hitaji la kwamba taarifa za habari zinastahili kuwa za kweli na zisizopendelea upande wowote"" na wala sio ""kudhuru maslahi ya taifa la China"". Inasemekana kuwa ombi la BBC la kupeperusha matangazo yake kwa mwaka mwingine halitakubalika. Taarifa ya BBC imesema: 'Tumesikitishwa na mamlaka ya China ilivyoamua kuchukua mkondo huu. BBC ni chombo cha habari cha kimataifa chenye kuaminika zaidi duniani na hutangaza taarifa kutoka kote ulimwenguni kwa usawa, bila upendeleo wala uoga au kuunga mkono yoyote."" Kituo cha habari cha televisheni cha BBC World News ambacho hufadhiliwa kibiashara hurusha matangazo yake kwa lugha ya Kiingereza kote duniani. Nchini China, BBC inadhibitiwa na huonekana tu katika hoteli za kimataifa na baadhi ya maeneo ya kidiplomasia, kumaanisha kwamba raia wengi wa China hawawezi kuitazma. Waziri wa mambo ya nje wa Uingereza Dominic Raab ametaja hatua hiyo kama ""isiyokubalika na inayominya uhuru wa vyombo vya habari"". Wizara ya mambo ya nje imeshutumu uamuzi huo na kuuita sehemu ya kampeni kubwa ya kukandamiza vyombo vya habari nchini China. Uhusiano kati ya China na Uingereza umezorota pakubwa siku za hivi karibuni kwasababu ya mgogoro wa Hong Kong, ambapo China ilianzisha sheria moya yenye utata baada ya kufanyika kwa maandamano makubwa eneo hilo. Januari, Uingereza ilianzisha viza mpya ambayo inatoa fursa kwa raia milioni 5.4 wa Hong Kong haki ya kuishi Uingereza na hatimaye kupata uraia nchini humo kwasababu inaamini kwamba China inakandamiza haki na uhuru wa eneo hilo. Na katika kipindi cha miaka miwili iliyopita, China imekuwa ikifungia au kupiga marufuku vyombo vya habari vya kigeni ikiwemo kufukuza kabisa wanahabari wa magazeti matatu ya Marekani mwaka 2020. Tovuti ya BBC na programu yake ya kwenye simu tayari vimepigwa marufuku nchini humo. Mnamo mwezi Februari, BBC iliangazia taarifa ya mahojiano na wanawake wa Uighur waliosema kwamba wamebakwa, wamenyanyaswa kingono na kuteswa katika mpango wa utoaji tena mafunzo kwenye kambi za China mjini Xinjiang. Wizara ya mambo ya nje ya China ilishutumu BBC kwa kutangaza ""taarifa za uongo"". Mwezi uliopita, Marekani ilisema kuwa China imetekeleza mauaji ya kimbari katika hatua ya kukandamiza kabila la waliowachache la Uighur na makabila mengine ya Kiislamu. Kulingana na makadario yaliyotolewa, zaidi ya watu milioni moja Wa Uighur na makabila mengine ya walio wachache wamekamatwa katika kambi za China. China imekanusha madai ya Uighur wananyanyaswa. Mwaka jana balozi wa Uingereza nchini China Liu Xiaoming alimwambia mwanahabari wa BBC Andrew Marr kwamba taarifa za msongamano kwenye kambi ni za ""uongo"" na kuwa Wauighur wanakabiliwa kisheria kama makabila mengine machache nchini humo."	https://www.bbc.com/swahili/habari-56041449
