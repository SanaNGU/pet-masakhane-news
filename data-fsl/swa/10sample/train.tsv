sports	Ralf Rangnick: Manchester itegemee nini kutoka kwa kocha huyu Mjerumani?	Ralf Rangnick anatarajiwa kuteuliwa kuwa meneja wa muda wa Manchester United kazi ya miezi sita mpaka mwisho wa msimu huu. Atamrithi Ole Gunnar Solskjaer, ambaye alitimuliwa katika klabu hiyo mwezi huu. Baada ya muda wake wa miezi sita kumalizika, Mjerumani huyo atachukua nafasi ya ushauri wa klabu hiyo kwa  kipindi cha miaka miwili zaidi. Lakini ni nini kiliwavutia United kwa Rangnick au nini kilichofanya Rangnick kuvutiwa na Man United? Ni meneja wa aina gani? Je, ataweza kufanikiwa na je jukumu lake baada ya msimu huu kumlizika litahusisha nini? Na je uteuzi wake utakuwa na maana gani kwa Cristiano Ronaldo? Ili kujibu maswali haya, BBC ilizungumza na mkurugenzi wa michezo wa St. Louis SC Lutz Pfannenstiel, ambaye alifanya kazi na Rangnick huko Hoffenheim, beki wa zamani wa Leicester Christian Fuchs - ambaye alicheza chini yake katika timu ya Schalke - na waandishi wa habari wa soka wa Ulaya Raphael Honigstein, Guillem Balague na Julien Laurens. Uteuzi wa Rangnick unakuja baada ya kumalizika kwa mchakato wa kina uliofanywa na United, ambao walifurahishwa na Mjerumani huyo wakati wa mazungumzo ya awali mapema wiki hii. Kocha huyo mwenye umri wa miaka 63 amejijengea sifa nzuri ya ukufunzi wakati alipokuwa Ujerumani, hasa akizifundisha timu za Stuttgart, Hannover, Hoffenheim, Schalke na RB Leipzig. Atakuwa anajiunga na klabu ambayo iko katika nafasi ya nane kwenye Ligi kuu ya England, ikiwa imepotea chini ya Solskjaer, ambaye mechi yake ya mwisho ilikubali kipigo cha 4-1 dhidi ya Watford na ilipoteza mechi nne kati ya tano za ligi. Honigstein: Muda si mrefu alipata ofa kama hiyo ya kazi ya kufundisha muda mfupi kutoka Chelsea akasema 'hapana, hiyo sio yangu'. Katika suala hili, kuna mambo matatu tofauti. Kwanza, ni Manchester United na ambayo bado ni kitu bora kwake. Kuna mapenzi, haswa kwa mzungumzaji kama Rangnick, ambaye alisoma na kuishi Uingereza na anapenda Ligi Kuu. Pili, ni miezi sita. Ni zaidi ya theluthi mbili ya msimu huu huku kukiwa na muda mrefu wa soka kuchezwa. Tatu, United wamemwambia wazi na vyema 'tunakutaka kama meneja wa muda mfupi, lakini tunataka kwenda mbali zaidi ya kutumia ujuzi wako wa soka zaidi ya hapo'. Pfannenstiel: Naweza kusema, Ralf ni mtaalamu mkubwa, kwa kweli ni mmoja wa makocha bora au mameneja bora Ujerumani iliyowazalishwa katika kipindi cha miaka 15-20 iliyopita. Laurens: Ni mmoja wa watu wenye ufahamu mkubwa katika mpira wa miguu katika kipindi cha miaka 20 iliyopita na kuwapa hamasha makocha wote wakubwa Ujerumani. Rekodi ya makombe ya Rangnick kama meneja ni ya kawaida, lakini ushawishi wake kwenye mchezo ni mkubwa, sio tu kama kocha na mkurugenzi wa kandanda lakini kama mtu mwenye akili nyingi juu ya mchezo. Mafanikio yake makubwa yamekuwa katika kujenga timu kutoka chini kwenda juu - mfano ni vilabu vya Hoffenheim na RB Leipzig. Anatajwa mara nyingi kama mwanzilishi wa mchezo wa kisasa unaotumiwa na makocha kama Tuchel, Julian Nagelsmann, Ralph Hasenhuttl na Jurgen Klopp, kati ya makocha ambao amewashawishi. Pfannenstiel: Soka lake ni la moja kwa moja, anakaba sana, kasi, soka la hali ya juu - jambo ambalo huwa linasisimua kutazama. Ukiangalia huko nyuma namna Hoffenheim ilivyokuwa inacheza, haswa jinsi RB Leipzig walivyocheza, nadhani hivi ndivyo unavyoweza kutarajia - soko la nguvu na kasi, kukabia juu na kulazimisha mpinzani kufanya makosa. Fuchs: Ana falsafa ya wazi ya jinsi anavyotaka kucheza, namna anavyofunisha na soka la nguvu kukabia juu - na hilo halitabadilika kamwe. United itakuwa klabu kubwa ya kwanza ya Ulaya ambayo Rangnick atakuwa ameiongoza. Anajiunga nao baada ya usajili wa majira ya joto walipoongeza wachezaji kadhaa wa hadhi ya juu kwenye kikosi ambacho tayari kimesheheni wachezaji wa kimataifa wenye sifa kubwa, maarufu zaidi aliyejiunga ni mshindi wa Ballon d'Or mara tano Cristiano Ronaldo. Honigstein: Daima amekuwa na mahusiano mazuri na watu , lakini watu wengine hawawezi kuwa hivyo kwa mtu anayetaka ubadilike haraka sana. Wanahisi kuudhika na kutishika, inachosha kuona mtu anayekusukuma kila wakati. Balague: Inaonekana ni kazi ya muda na inaonekana hatari kidogo. Ikiwa unatengeneza muundo mpya, Ralf ni mtu ambaye ana wazo wazi la kile anachopaswa kufanya. Hawezi kustahimili watu ambao hawataki kubadilika na ninahisi kuna wengi pale United. Unapaswa kuwa mzuri kwa watu na ili kusonga nao pamoja. Je, yeye ni mzuri sasa? Honigstein: Hatakuwa na mamlaka mengi kama mtu anayekuja kwa mkataba wa miaka mitatu, lakini wakati huo huo unaweza kufanya chochote unachotaka. Anaweza kuwa mkali. Itakuwa ngumu ikiwa Ronaldo hatakuwa kwenye mipango yake, kwa mfano. Hilo linaweza kuwa jambo moja ambalo si rahisi sana kulitatua - Ronaldo anaingiaje katika aina ya soka ya Rangnick? Labda anaweza. Labda wazo linaweza kubadilika, labda Ronaldo anaweza kubadilika? Itakuwa moja ya sehemu ya kuvutia zaidi ya simulizi hii. Tangu mwaka wa 2012, Rangnick amekuwa akifanya kazi katika nafasi kadhaa za juu za ukurugenzi wa michezo, haswa akiwa na vilabu vya Red Bull hasa RB Leipzig, ambapo klabu hiyo ilipanda kutoka daraja la nne la soka la Ujerumani hadi kuwania taji la Bundesliga. Hivi sasa ni mkuu wa michezo na maendeleo huko Lokomotiv Moscow. Honigstein: Sina hakika kama jukumu hilo la baadaye litakuwa na nguvu halisi. Sidhani kama United wamejipanga kwa ajili hiyo. Lakini yuko katika wakati fulani katika taaluma yake ambapo ameanzisha kampuni yake ya ushauri na anafanya kazi na vilabu, mashirikisho na wakurugenzi wa michezo. Pfannenstiel: Tunapenda kumwita, huko Ujerumani, profesa wa mpira wa miguu. Kila kitu anachofanya kinaonekana kizuri, jinsi anavyoweka mifumo katika kila klabu ni kitu cha kushangaza. Ukiangalia jinsi Red Bull Salzburg ilivyojengwa au jinsi RB Leipzig ilivyojengwa kutoka kituo cha mafunzo hadi timu ya kitaaluma, maendeleo ya vijana... hiyo yote ni kwa mawazo mengi na sayansi nyingi ndani yake. Utaratibu, muundo wake na mipango yake, siku zijazo unaonekana utakuwa mzuri. Ukirejea jinsi alivyopanga kazi yake baada ya kumaliza mpango wake huko Leipzig, alitaka kuwa upande wa ushauri zaidi na ndivyo alivyofanya huko Moscow. Kumjua Ralf na kazi yake na jinsi ulimwengu wa soka unavyofanya kazi, ikiwa atakuja na kufanya kazi ya kushangaza na kila mtu ana furaha, nadhani mpango huo wa kuwa mshauri, katika miaka miwili ijayo baada ya msimu huu, unaweza kugeuka kuwa wa muda mrefu. Kila kitu kinawezekana na nadhani kitakuja kutokana na matokeo ya kufanikiwa kwake.	https://www.bbc.com/swahili/habari-59427786
health	Dawa ya PrEP inavyotumika kuepuka maambukizi ya VVU	PrEP ni nini na inatumika vipi kuepuka maambukizi ya VVU? Katika vita dhidi ya janga la VVU njia kadhaa za kuzuia hutumiwa.  Moja ni utumiaji wa dawa za kupunguza makali ya VVU kama pre-exposure prophylaxis (PrEP). Pre-exposure prophylaxis au PrEP ni matumizi ya dawa za kupunguza makali ya VVU na watu wasio na VVU ili kuzuia upatikanaji wa maambukizi ya VVU. Tangu Septemba 2015, WHO imependekeza kwamba watu walio katika hatari kubwa ya kuambukizwa VVU, wanaojulikana kama watu walio katika hatari, wapewe PrEP kama chaguo la ziada la kuzuia, kama sehemu ya kuzuia kwa ujumla. PrEP inapatikana kama tembe na inapaswa kunywe kabla ya kujamiiana kuepuka maambukizi. Ufanisi wa PrEP ya kumeza umeoneshwa katika majaribio ya kudhibiti na ufanisi huwa juu wakati dawa inatumiwa kama ilivyoelekezwa na CDC, Kituo cha Marekani cha Kudhibiti Magonjwa. Inapunguza hatari ya kupata VVU kutokana na ngono kwa takriban 99% inapotumiwa kama ilivyoagizwa. Ingawa kuna taarifa ndogo kuhusu jinsi PrEP inavyofanya kazi vizuri kwa watu wanaojidunga dawa, CDC inasema inapunguza hatari ya kuambukizwa VVU kwa angalau 74% inapotumiwa kama ilivyoelekezwa. Hatahivyo, huwa haina ufanisi kama haitatumika inavyopaswa. Post-exposure prophylaxis, au PEP, ni njia ya kuzuia maambukizi ya VVU kwa mtu asiye na VVU ambaye anaweza kuwa ameambukizwa virusi hivi karibuni. Inahusisha kuchukua dawa za kuzuia VVU haraka iwezekanavyo baada ya uwezekano wa kuambukizwa na virusi. PrEP pia inafaa kwa watu wanaojidunga dawa na kuwa na mwenzi aliye na VVU, ambaye wanashiriki naye sindano, au vifaa vingine. Sharti la kwanza la kuipata ni kuwasilisha kipimo cha VVU kinachoonesha kutokuwa na maambukizi. Inaweza kuwa chaguo zuri kwa wale ambao hawatumii kondomu kila wakati, na wale ambao wamegunduliwa na mgonjwa ya zinaa ndani ya miezi 6 iliyopita. 'Nilidhani VVU ni ugonjwa wa vijana' Post-exposure prophylaxis, au PEP, ni njia ya kuzuia maambukizi ya VVU kwa mtu asiye na VVU ambaye anaweza kuwa ameambukizwa virusi hivi karibuni. Inahusisha kumeza dawa za kuzuia VVU haraka iwezekanavyo baada ya kuwepo uwezekano wa kuambukizwa virusi. PrEP pia inafaa kwa watu wanaojidunga dawa na kuwa na mwenzi aliye na VVU, ambaye wanashiriki naye sindano, sindano, au vifaa vingine. Kutumwa katika Afrika kunakuja kukiwa na vikwazo mbalimbali kama vile gharama, upatikanaji wa huduma za afya, unyanyapaa… Lakini maendeleo yanazingatiwa hapa na pale. Dawa ya kuzuia kabla ya kuambukizwa ilipunguza maambukizi mapya ya VVU katika utafiti wa kikundi uliofanywa nchini Burkina Faso, Ivory Coast, Mali na Togo kwa miaka miwili na nusu kwa takribani wanaume 600 wanaofanya ngono. Dk Safiatou Thiam aliyekuwa Waziri wa Afya na Katibu Mtendaji wa Baraza la Kitaifa la Mapambano dhidi ya Ukimwi nchini Senegal anaeleza kuwa tangu kuanza kwa mwaka huu wa 2021, PrEP imekuwa sehemu ya silaha za kuzuia wataalam wa afya wanaohusika katika mapambano dhidi ya VVU nchini Senegal kupata maambukizi. Kwa kuongezea, matokeo ya utafiti, uliofanywa Afrika Magharibi na watafiti kutoka Inserm na IRD, na kuchapishwa katika jarida la The Lancet HIV mnamo Mei 25, 2021, yanatia matumaini. Kulingana na Dk Thiam, nchini Senegal kuna miongozo ya matumizi ya PrEP, ambayo inalenga watu walio katika hatari lakini pia wanandoa ambao mwenzi mmoja ana VVU na mwingine hana. Watu wengine walio katika hatari ambao hawawezi kutumia kondomu wanaweza pia kutafuta PrEP. Na ikiwa wanakidhi vigezo, kwa sababu kuna vigezo vinavyohusiana na hatari lakini pia kuna vigezo vya matibabu, hivyo ikiwa watu hawa wanakidhi vigezo, wanaweza kuagiza PrEP, ambayo hutolewa kwao bila malipo.	https://www.bbc.com/swahili/habari-59501064
technology	WhatsApp: Fahamu hatua zitakazochukuliwa iwapo hutokubali masharti mapya ya WhatsApp	"WhatsApp imetaja Jumamosi ijayo kuwa siku ya mwisho kwa mamilioni ya wateja wake kukubali masharti mapya ya utumiaji wa mtandao huo ambao ulikosolewa sana katika mitandao ya kijamii huo mwanzoni mwa mwaka huu . Kupitia masharti hayo mapya, mtandao huo unawataka wateja wake  isipokuwa wale wanaoishi Ulaya kukubali kugawa data yao na facebook, kampuni kuu ya mtandao huo wa kutuma ujumbe. Kuanzia Ijumaa hii , wale ambao hawatakubali masharti hayo wataanza kupata hudumu chache. ''Hakuna akaunti ya mteja itakayofutwa ama mtandao huo kuondolewa kwa mteja ifikiapo tarehe 15 Mei'' , ulisema mtandao huo katika tovuti yake. Lakini ni yapi yatakayotokea iwapo utakataa kukubali masharti hayo mapya? Kushindwa kuona taarifa Kufikia tarehe 15 mwezi Mei, wale ambao hawatakubali masharti mapya hawataweza kuona orodha ya watu waliotumia na ujumbe nao wanapofungua huduma hiyo. Lakini unaweza kujibu simu na simu za video. ''Iwapo  mfumo wako wa taarifa unafanya kazi , unaweza kugusa ili kuzisoma  ama kujibu ujumbe mbali na kujibu simu ulizokosa au simu za video'', inasema kampuni hiyo. Wateja hao wataweza kuwasiliana na wanaowasiliana nao kupitia taarifa zinazojitokeza katika skrini iliyowashwa. Iwapo baada ya wiki chache , watumiaji bado hawatakubali masharti hayo hawatoweza kupokea simu ama arifa na kwamba mtandao wa WhatsApp utasita kutuma jumbe na simu kwa simu zao."" ''Vikwazo hivyo havitawaathiri watumiaji kwa wakati mmoja'', kampuni hiyo imesema. WhatsApp inasema kwamba katika wiki za hivi karibuni imekuwa ikiwatumia wateja wake taarifa ili kukubali masharti hayo , iwapo hawajakubali. Imesisitiza kuwa katika siku chache zijazo , ujumbe huo wa kuwakumbusha wateja utaonekana mara kwa mara hadi pale watumiaji wa mtandao huo watakapofikia uamuzi. Ijapokuwa mtandao huo hautafuata akaunti za wale ambao hawatakubali masharti hayo mapya , WhatsApp itatumia sera yake dhidi ya akaunti ambazo hazifanya kazi. ''Masharti haya yanasema kwamba iwapo mteja hajatumia mtandao kwa siku 120 , akaunti hiyo itafutwa ili kuimarisha usalama , kupunguza uhifadhi wa data na kulinda faragha ya watumiaji"" Wateja wanaweza kuhamisha historia ya chati zao kama hatua mbadala ya wao kutopoteza mawasiliano yao. Mapema mwaka huu , WhatsApp ilitangaza mabadiliko kuhusu masharti ya huduma yake. Ilisema kwamba baadhi ya data yake kutoka kwa wateja wake  kama zile za mawasiliano na maelezo mafupi zitagawiwa kampuni ya facebook na kwamba pia itaweza kufanya hivyo hivyo na mitandao ya Instagram na Messenger. Watumiaji kutoka Muungano wa Ulaya na Uingereza , ijapokuwa ni sharti wakubali masharti mapya mabadiliko hayo hayatakuwepo katika akaunti zao. Masharti hayo mapya yalizua wimbi la maswali kuhusu masharti ya faragha. Baadhi ya watumaiji walianza kutafuta mbadala wa WhatsApp kama vile Telegram au Signal. Ni kutokana na ukosoaji kama huo WhatsApp iliamua kuahirisha siku ya mwisho ya masharti hayo hadi Mei 15  ili kufafanua uvumi na habari za uongo  kuhusu swala hilo. ''Tunataka kufafanua kwamba masharti hayo mapya kuhusu sera hiyo hayaathiri kwa njia yoyote faragha ya ujumbe ambao wateja husambaziana na marafiki zao au familia'', ilisema kampuni hiyo.. WhatsApp na facebook hazina uwezo wa kusoma ujumbe wako au kusikiliza mawasiliano yako ya simu na marafiki , watu wa familia ama wafanyakazi wenzako  waliopo katika WhatsApp. Kila kitu unachosambaza kitasalia kati yako, mtandao huo ulisema katika taarifa yake siku ya Jumatatu."	https://www.bbc.com/swahili/habari-57074076
politics	Taiwan: Je, Marekani na China zinaelekea kwenye vita kuhusu kisiwa hicho?	"Wiki chache baada ya rais wa Marekani kuionya China kuhusu Taiwan, Beijing imetoa karipio lake kali bado, ikisema ""itakandamiza kwa uthabiti jaribio lolote"" la uhuru wa Taiwan. Siku ya Jumapili, Waziri wa Ulinzi wa China Jenerali Wei Fenghe kimsingi aliishutumu Marekani kwa kuunga mkono uhuru wa kisiwa hicho, akisema ""inakiuka ahadi yake kwa Taiwan"" na ""kuingilia"" masuala ya China. ""Naomba niweke wazi hili: ikiwa kuna mtu atathubutu kujitenga Taiwan kutoka China, hatutasita kupigana. Tutapigana kwa gharama yoyote na tutapigana hadi mwisho. Hili ni chaguo pekee kwa China,"" alisema katika mazungumzo ya  Shangri-la mkutano wa kilele wa usalama wa Asia uliofanyika Singapore. Maoni yake yanafuatia ujumbe wa hivi majuzi wa Rais wa Marekani Joe Biden kwa China kwamba ilikuwa ""ikicheza hatari"" kwa kurusha ndege zake za kivita karibu na Taiwan. Aliapa kukilinda kisiwa hicho kijeshi iwapo kitashambuliwa. Taiwan, ambayo inajiona kuwa taifa huru, imedaiwa kwa muda mrefu na Uchina. Lakini Taiwan pia inaihesabu Marekani kama mshirika wake mkubwa, na Washington ina sheria inayoitaka kusaidia kisiwa hicho kujilinda. Kuongezeka kwa matamshi  hayo kunakuja wakati China inazidi kutuma ndege za kivita katika eneo la ulinzi wa anga la Taiwan - zikiruka safu yao kubwa zaidi ya mwaka mwezi uliopita tu - wakati Amerika imetuma meli za wanamaji kupitia maji ya Taiwan. Msimamo thabiti wa China umekuwa kwamba inatafuta ""kuungana tena kwa amani"" na Taiwan - jambo ambalo Jenerali Wei alisisitiza Jumapili - na kwamba ingechukua hatua ikiwa tu itakabiliwa na uchochezi. Kichochezi kimoja kinaweza kuwa Taiwan kutangaza uhuru rasmi. Lakini hili ni jambo ambalo Rais wake Tsai Ing-wen ameepuka kwa bidii, hata kama anasisitiza kuwa tayari ni nchi huru. WaTaiwani wengi wanaunga mkono msimamo huu, ambao unajulikana kama ""kudumisha hali ilivyo"", ingawa idadi ndogo inazidi kusema wanataka kuelekea uhuru. Vile vile, Marekani itakuwa ikisita kujiingiza katika mgogoro wa gharama kubwa ya kijeshi katika Asia, na imetoa ishara mara kwa mara kwamba hawataki vita. Waziri wa Ulinzi wa Marekani Lloyd Austin, ambaye pia alihudhuria Mazungumzo hayo, alisema katika hotuba yake kwamba Marekani haiungi mkono uhuru wa Taiwan, wala haitaki ""Vita Baridi vipya"". ""Pande zote mbili zinashikilia bunduki zao huko Taiwan. Wanahitaji kuonekana wagumu, hawataki kuonekana kama wanarudi nyuma au kulegeza kamba "" Collin Koh, mtafiti mwenzake katika Shule ya Kimataifa ya S Rajaratnam alisema. ""Lakini wakati huo huo wanazingatia sana kuingia kwenye mzozo wa moja kwa moja. Wanatazama maneno ya kila mmoja kwa macho yaliyo wazi, na pande zote mbili zinajaribu kuzuia hatari."" Ukweli kwamba wote wawili Jenerali Wei na Bw Austin walikutana kando ya Mazungumzo ya Shangri-la ilikuwa ishara chanya, kwani ilimaanisha kuwa pande zote mbili zilitaka kuonyesha ""bado wako tayari kuketi na kuzungumza, kufikia makubaliano, na kukubali kutokubaliana,"" akasema Bw Koh. Hii, alisema, inaweza kusababisha majadiliano zaidi ya kiutendaji kati ya wanajeshi hao wawili ambayo yangepunguza uwezekano wa hesabu potofu ambazo zinaweza kusababisha mzozo, na ""kuimarisha upya mazungumzo"" ambayo hayakuwepo wakati wa utawala wa Donald Trump. . Hiyo ilisema, Uchina na Amerika zinatarajiwa kuendelea na hotuba yao kwa siku zijazo zinazoonekana. China inaweza hata kuongeza ""vita vyake vya ukanda wa kijivu"" ambavyo vimeundwa kuchosha nguvu za jeshi la Taiwan na uvumilivu - kama vile kutuma ndege zaidi za kivita - au kampeni za kutoa habari za kupotosha, alisema Dk Ian Chong, mtaalam wa China katika Chuo Kikuu cha Kitaifa cha Singapore. Taiwan hapo awali ilishutumu China kwa kuendesha kampeni za kupotosha habari kabla ya uchaguzi wa kisiwa hicho, na kisiwa hicho kitakuwa na chaguzi muhimu za mitaa mwishoni mwa mwaka. Kwa Marekani na China angalau, ""hakuna nia ya kisiasa ya kubadilisha misimamo yao"" kwa sasa, hasa kwa matukio muhimu katika upeo wa macho - uchaguzi wa katikati ya muhula wa Marekani mwezi Novemba, na kongamano la 20 la Chama cha Kikomunisti cha China katika nusu ya pili ya mwaka ambapo Rais Xi Jinping anatarajiwa kuimarisha zaidi mamlaka. ""Upande mzuri ni kwamba hakuna  upande ambao uko  tayari kuongeza mgogoro,"" alisema Dk Chong. ""Lakini kutopanda haimaanishi kuwa tutapata nafasi nzuri zaidi. Kwa hivyo sote tumekwama katika nafasi hii kwa muda."""	https://www.bbc.com/swahili/habari-61798287
health	Josephat Gwajima: Kwa nini madai ya mhubiri huyu kuhusu chanjo ya corona yanapotosha	"Mhubiri Josephat Gwajima, ambaye pia ni mbunge wa Kawe kupitia Chama cha Mapinduzi (CCM), kwa wiki kadhaa sasa amekuwa akipinga hadharani chanjo za Ugonjwa wa Virusi vya Korona (Uviko-19). Mbunge huyo amekuwa akisema chanjo hizo si salama bila kutoa ushahidi wowote, na kuwahimiza wengine wamfuate. Waziri wa Afya Dorothy Gwajima alikuwa ameliagiza Jeshi la Polisi na Taasisi ya Kupambana na Kukabiliana na Rushwa (Takukuru) kumkamata na kumhoji mhubiri huyo athibitishe kauli zake. Mkuu wa polisi Simon Sirro hata hivyo alisema anahitaji maelekezo kwa njia ya maandishi kutoka kwa waziri. Awali, Naibu Waziri wa Afya Godwin Mollel alikuwa pia amesema Gwajima huenda akaadhibiwa iwapo hatathibitisha madai yake. Aliitwa na kufika mbele ya Kamati ya Bunge ya Haki, Maadili na Madaraka Jumatatu. Video zake kwenye YouTube na Instagram zimetazamwa na mamia ya maelfu ya watu mtandaoni. Wanaofuata akaunti zake waliongezeka pia kipindi hicho. Askofu Gwajima amekuwa akidai kwamba chanjo za corona zimeundwa kwa kutumia teknolojia ya m-RNA na kwamba zinaweza kubadilisha mfumo wa binadamu. Amekuwa akidai kwamba chanjo hizo zina uwezo wa kubadilisha msimbojeni au chembe za urithi yaani DNA. Hakuna ushahidi wowote kwamba chanjo za corona zina uwezo huo. Chanjo hizo hazina chembe hai na hazijifungamanishi na jeni za aliyechanjwa na husambaratika wiki chache baada ya mtu kuchanjwa. Isitoshe, chanjo zinazotumia teknolojia ya m-RNA ambazo zimeidhinishwa kufikia sasa ni chache - ni Pfizer na Moderna. Chanjo za Sinovac na Sinopharm zimetengenezwa kwa kudhoofishwa kwa kirusi cha corona, ambayo ni moja ya njia za zamani za kuandaa chanjo. Chanjo za Johnson & Johnson na AstraZeneca zimetengenezwa kwa kutumia mojawapo ya virusi vinavyosababisha mafua kubeba maelezo ya kirusi cha corona. Huzifanya baadhi ya seli za binadamu kutoa protini zinazofanana na protini za corona na hivyo kuamsha mfumo kinga mwili na kutoa kinga. Virusi vinavyotumiwa vinaitwa Adenovirus na ni aina inayoathiri sokwe mtu. Chanjo ya Sputnik-V imetengenezwa pia kwa kutumia teknolojia hii. Chanjo ya AstraZeneca, haijaidhinishwa kwa sasa Tanzania lakini inatumika katika nchi nyingi Afrika. Tarehe 1 Agosti, Gwajima alionekana kuwa radhi kupokea baadhi ya chanjo ambazo kwa kweli ndizo zinazotumia teknolojia ya m-RNA hasa. Alisema: ""tena inapoongezewa inasemwa ni Johnson & Johnson, ndio naona mmm, mtu angesema angalau Moderna [au] Pfizer ningesema ehee, sawa sawa [lakini] J& J? Ah, nakuwa na wasiwasi, na huwezi kunikataza kuwa na wasiwasi."" Mhubiri huyo amekuwa akipuuzilia mbali umuhimu wa chanjo ya corona kwa kushangaa umuhimu wake iwapo haitamzuia mtu kupata Uviko-19. ""Nimekuuliza, nikichanjwa sitavaa barakoa? Unijibu kwamba utavaa. Sawa sawa, nimekuelewa. Nikichanjwa sitaambukiza? Unaniambia utaamukizwa. Ah, nimekuelewa. Nikichanja sitaambukiza? Utaambukiza. Je, nikichanja, wimbi lingine likija, aina nyingine [ya kirusi] ikija, huyo hatanipata? Atakupata. Sasa, chanjo ya nini?"" amekuwa akisema mara kwa mara. Anaonekana kutoelewa jinsi chanjo za corona zinavyofanya kazi na umuhimu wake. Chanjo hizo umuhimu wake mkubwa ni kumzuia mtu kulemewa na makali ya virusi hivyo iwapo ataugua na si kwamba inamzuia kuambukizwa. Mataifa ambayo yamefanikiwa kuwachanja watu kwa wingi yamefanikiwa kupunguzwa idadi ya watu wanaolazwa na kufariki baada ya kupata virusi hivyo. Na ndiyo maana watu wanashauriwa kuendelea kuchukua tahadhari hata baada ya kuchanjwa. Mhubiri huyo amedai kwamba watu wanapochanjwa miili yao imekuwa ikishika sumaku. Amedai, bila ushahidi wowote, kwamba kwenye chanjo watu wanawekwa vitu vidogo vidogo visivyoweza kuonekana kwa macho. ""Ndio maana ulikuwa unaona watu wanatushuhudia kwamba nimechanjwa halafu baadaye inashika sumaku. Wewe unajiuliza si ni maji, maji yanashikaje sumaku?"" alisema. ""Unashangaa wengine nimechanjwa lakini nawaka taa, kuna vitu vimefanywa vidogo vidogo vidogo vidogo halafu mtu anaingizwa ndani ya mwili vikaudhibiti mwili."" Madai hayo yanapotosha kwani chanjo zote hakuna chanjo iliyo na chuma inayoweza kumfanya mtu awe na nguvu ya sumaku. Baadhi ya chanjo zina viwango vidogo sana vya chuma aina ya aluminiamu lakini madini hayo hayana nguvu ya sumaku. Viwango hivyo ni salama kwa mwili. ""Matundu ya sindano zinazotumiwa ni madogo mno, na hata kama ungeweza kumchoma mtu na kitu kilicho na kiwango cha juu sana cha sumaku, kitu hicho kitakuwa kidogo sana kiasi kwamba nguvu zake haziwezi kuifanya sumaku ikanata kwenye ngozi,"" anasema Eric Palm, mwanafizikia anayetafiti kuhusu sumaku zenye nguvu. Anasema ni rahisi sana kuifanya kwa mfano sarafu kunata kwenye mwili wako. Kwa kutumia fizikia kwa kuwa kuna mafuta kwenye ngozi na mvutano wa nafasi pia. Inawezekana pia kufanya mazingaombwe, ambapo mtu anapaka kitu kama nta au gundi kwenye ngozi kisha kudai mwili wake unanata vitu kama sumaku. Katika baadhi ya video, Gwajima amedai kwamba chanjo zina kifaa chenye nambari ya utambulisho ambacho kitatumiwa kiwafuatilia watu. Alida pia kwamba yupo mtu mmoja mtaalamu wa chanjo ambaye hakumtaja jina aliyemdokezea kwamba chanjo zina kifaa ambacho kwa Kiingereza kinaitwa 'chip' ambacho watu wanawekwa na kwamba kitatumiwa kuwadhibiti watu. ""Bado si chanjo, ni kifaa cha kimatibabu. Sio tu kwamba hiyo ni chanjo, ni kitu kinaingia ndani ambacho una nambari maalum ya kwamba huyu wa kwanza huyu wa pili…"" alisema. Mhubiri huyo amedai pia kwamba mtu aliyeugua Uviko-19 hahitaji kuchanjwa lakini si kweli kwa mujibu wa wataalamu. ""Kwa sababu tayari umeshaugua na baada ya kuugua, ule mwili wako ukapambana na wale virusi ukajenga kinga kwa hivyo wewe tayari una kinga hutakiwi kuchanjwa,"" alisema. Anasema kwa kawaida mtu akiugua corona na akapona mwili hutengeneza kinga, ambapo ni kweli. Lakini bado haijulikani kinga hii ya kupatikana kwa njia ya kawaida inadumu kwa kipindi gani na ina uwezo kiasi gani dhidi ya aina mpya za virusi. Ndio maana wataalamu kwa sasa wanashauri hata waliopata virusi hivyo kuchanjwa. ""Kuna ushahidi unaojitokeza unaoonyesha kwamba watu wanapata kinga bora zaidi kupitia kuchanjwa kikamilifu ukilinganisha na kupata Uviko-19,"" kinasema Kituo cha Udhibiti Magonjwa cha Marekani (CDC). Walio na virusi vya corona hata hivyo wanashauriwa kusubiri hadi wapone kabla ya kupokea chanjo. Mbona chanjo za corona zimetengenezwa kwa muda mfupi? Gwajima amekuwa pia akitilia shaka, bila msingi, usalama wa chanjo za corona kwa kuwa zimetengenezwa kwa 'kipindi kifupi'. ""Chanjo zingine zote zinachukua miaka 10 mpaka 15 ikamilike. Hii ya miezi minne imekamilikaje?"" ameuliza. Yapo mambo kadha ambayo yamechangia chanjo kuandaliwa kwa haraka lakini kasi hii haijaathiri usalama wa chanjo na taratibu zinazofuatwa. Kwa mujibu wa Shirika la Afya Duniani (WHO), baadhi ya sababu hizi ni uwekezaji mkubwa uliofanywa na serikali na wadau wengine. Rasilimali nyingi zilielekezwa kwa juhudi hizo. Teknolojia mpya ambazo zimekuwa zikifanyiwa kazi kwa miaka mingi pia zilisaidia kuharakisha shughuli hiyo. Ingawa wengi wanaweza kudhani ni geni, teknolojia ya m-RNA imefanyiwa kazi kwa miongo kadha. Imejaribiwa katika magonjwa kama Zika, kichaa cha mbwa na mafua. Teknolojia ya kutumia adenovirus ( ambayo ilitumiwa katika Johnson & Johnson na AstraZeneca) imejaribiwa pia kwa kipindi cha karibu miaka 20 hivi iliyopita katika virusi kama vile vya Ebola na SARS ambayo vinakaribiana na virusi vya corona. Viwango vya juu vya maambukizi viliifanya rahisi kufanya majaribio yake kwenye watu, na pia kulikuwa na ushirikiano mkubwa miongoni mwa watafiti na mamlaka mbalimbali. Gwajima amekuwa akidai kwamba sababu halisi ya kuwepo kwa chanjo ni kwamba lipo kundi la watu wanaopanga mfumo mpya wa dunia. Kwamba mataifa yataangamia na mfumo mpya kuibuka. ""Ili uzae ulimwengu mpya, lazima uwadhibiti wenye akili kwa sababu wenye akili watakupinga. Unapowadhibiti wenye akili, unawaingizia vitu ambavyo mwisho wao baada ya muda mrefu utadhibiti fikira zao,"" amekuwa akisema. Kwa fikira zake, anaamini kuna nguvu za giza au shetani ambaye ndiye anayeongoza juhudi hizi. Nadharia hii imekuwepo kwa kipindi kirefu, lakini kufikia sasa hakuna ushahidi wowote. Baadhi ya walioanzisha nadharia hii walitumia pia video ya Waziri Mkuu wa Canada Justin Trudeau akiwa kwenye Umoja wa Mataifa aliposema kwamba janga hili lilikuwa limetoa fursa ya ""kuanza upya"". Gwajima amedai pia kwamba kila taifa kuu duniani lina chanjo yake kwa kuwa hawaamini chanjo zinazoandaliwa na mataifa mengine. Hilo si kweli kwani yapo mataifa yasiyo na chanjo za corona zinazotengenezewa huko kwa mfano Canada na Ufaransa."	https://www.bbc.com/swahili/habari-58313321
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.	https://www.bbc.com/swahili/habari-61242583
health	Kemikali za sumu zinavyoathiri wachimba madini Tanzania	Kwa mujibu wa Shirika la Kazi Duniani (ILO), wakati uchimbaji madini unaajiri karibu 1% ya nguvu kazi duniani, sekta hiyo inasababisha 8% ya ajali zinazoleta vifo. Hata hivyo watu wengi wanapata madhara ya kiafya ya muda mrefu kutokana na kazi yao ya uchimbaji madini katika maisha yao ya baadaye wakati mwingine hurithisha hadi kwa vizazi vijavyo. Dayo Yusuf alitembelea mgodi wa dhahabu Kusini Magharibi mwa Tanzania ambapo wachimbaji wadogo hukimbilia dhahabu licha ya hatari kwa afya zao.	https://www.bbc.com/swahili/habari-60228468
politics	Uchaguzi Tanzania 2020: Kwanini wanamuziki nyota Tanzania wamuunga mkono Rais Magufuli?	"Katika mikutano ya chama tawala  Chama Cha Mapinduzi (CCM) , maneno ya nyimbo za hivi karibuni yamekuwa yakibadilishwa kumsifu  Rais  John Magufuli, ambaye anawania muhula wa tatu madarakani katika uchaguzi utakaofanyika Jumatano wiki hii. Nyota wa muziki wa Bongo Fleva Diamond Platnumz  ameuchanganya upya wimbo wake maarufu kwa jina  Baba Lao - kuwa  ""Magufuli Baba Lao"". Wimbo huo haumsifu  Rais Magufuli pekee, bali pia Makamu wa rais  Samia Suluhu, Waziri mkuu  Kassim Majaliwa  na viongozi wengine pia wa CCM. Upinzani pia una wanamuziki katika kampeni zake, japo sio wengi. Mbinu hii ya kutumia wanamuziki katika kampeni - kuwavutia wapigakura  vijana -haishangazi kutokana na kwamba theluthi mbili ya idadi ya Watanzania ni vijana wenye chini ya umri wa miaka 25. Kihistoria pia, si jambo lisilo la kawaida kwa wanamuziki kutunga nyimbo za kisiasa, anasema Dkt Viscencia Shule, mhadhiri  na mtaalamu wa sanaa katika Chuo kikuu cha  Dar es Salaam. ""Wasanii na wanamuziki wamekuwa wakihusika katika mapambano ya uhuru nchini Tanzania na ikaendelea hivyo baada ya uhuru. Wamekuwa wakitumiwa na wanasiasa ."" Lakini Dkt  Shule haamini kuwa nyimbo zote za kusifu ni halisi. Hii hasa ni kwasababu ya sheria kali zilizoanzishwa katika kipindi cha miaka mitano iliyopita ili kuwadhibiti wanamuziki na rais anayedai uaminifu. Mwezi Julai, Rais Magufuli aliwaita  mahasimu wawili wa muda mrefu  - Diamond Platnumz na Alikiba -kushiriki mkutano wa kampeni katika mji   Dodoma, ambako aliwafanya wanamuziki hao kuzika tofauti zao. Mwanamuziki mwingine nyota, Harmonize,pia alikuja -ingawa pia alikuwa amekosana na   Diamond Platnumz baada ya kujiondoa katika nembo ya Wasafi . ""Nanijihisi vizuri ninapomuona  Alikiba akiwa ameketi kando ya  Diamond. Unapomuona  Harmonize, ambaye alimuacha  Diamond, akimsifu hadharani, huo ndio umoja ninaotaka ,"" rais alinukuliwa akisema Lakini Diamond Platnumz hajawa na uhusiano mzuri wakati wote na mamlaka- na katika kipindi cha miaka michache iliyopita alilazimika kuwaomba msamaha mara kadhaa. Mwaka 2018 alikabiliwa na mtihani mkbwa wakati alipokiuka sheria kali ikiwemo  "" ukiukaji wa maadili ya muziki ''-kulingana na waziri mmoja. Sheria hizo zimekuwepo kwa miaka, lakini sasa zinatekelezwa kikamilifu na baraza la Sanaa Tanzania   Basata, ambalo mara kwa mara limekuwa likipiga marufuku nyimbo zinazoangaliwa kuwa zinakiuka maadili na za matusi. Mwezi  Aprili 2018 Diamond Platnumz alihojiwa na polisi baada ya kuweka kwenye mtandao wa Instagram video yake akimbusu mwanamke. Miezi minane baadaye alipigwa marufuku kufanya shoo nchini Tanzania baada ya kucheza wimbo ambao Basata ilisema unamaudhui ya kingono. Lakini hatimaye alijishusha chini na kuiomba mshamaha Basata kupitia mitandao ya kijamii Disemba mwaka 2018. Kupitia  Basata wanamuziki wamekuwa wakichunguzwa na kuidhibitiwa na wamelazimika kujifunza kwa miaka mitano kwamba lazima   wawe makini na kazi yao. Hata mwezi Septemba kituo cha  radio ya  Diamond Platnumz kilizimwakwa wiki kwa kutangaza kipindi kilichokuwa na baadhi ya maudhui ya ukiukaji wa maadili. ""Baadhi ya hali zinaweza kuwasukuma kuimba sifa ili kunusuru maslahi yao ,""anasema Dkt Shule . Baadhi ya wanamuziki, mara kwa mara wenye uhuru na familia kubwa,huishi katika hali ya umasikini. ""Baadhi wanafurahia kufanya hivyo, ili kuonekana tu … Lakini kuna jambo kuu zaidi   - uoga ,"" aliongeza. Baadhi wanaweza kuamini kuwa wanaweza kupata upendeleo fulani kutoka kwa Rais Magufuli, zikiwemo nyadhifa fulani za kitaifa. Meneja wa Diamond Platnumz Babu Tale, ambaye alianzisha naye nembo ya muziki ya WCB , alishiriki kinyang'anyiro cha kuwania ubunge kupitia  CCM na hana wapinzani katika  jimbo lake. Kuna wasanii wengine ambao wanawania nyadhifa za kisiasa katika uchaguzi, wengi wao wakigombea kupitia tiketi ya  chama tawala cha   CCM , ikiwa ni pamoja na mwanamuziki wa rap  Mwana FA. Wasanii wanalazimika kuimba kwa sababu mbalimbali  ,"" anasema Dkt  Shule. ""Wengi wao bila shaka hawataki kufanya hivyo . Lakini kama wasipokiimba chama tawala , wanaonekana wanauunga mkono upinzani. ""Nakama wanapinga watapata athari zake…upinzani umeumia sana ,""anasema msomi huyo. Mfano ni mwanamuziki wa mzuki wa rap  Roma Mkatoliki, maarufu kwa nyimbo zake za kuipinga serikali, anayesema alitekwa nyarana watu wane wasiojulikana mwezi Aprili 2017, akateswa na baadaye kutupwa karibu na bahari mjini Dar es Salaam siku tatu baadae. Mahasimu katika uchaguzi wa Tanzania: Mwaka jana alihojiwa kwa wimbo wake ulioikosoa serikali, ambao vituo vya redio viliamua kutoucheza . Mwanamuziki wa rap Nay wa Mitego pia alikamatwa mwak 2017 kwa wimbo ambao alijumuisha mstari uliosema'' kwani bado kuna uhuru wa kujieleza nchini?"" Alionekana kuwa alikataa kutishwa, na yuko katika kampeni za  chama cha upinzani za chama cha Chadema. Lakini hakuna wimbo wake uliopigwa marufuku kwa miaka mitatu-na anaonekana kuficha ukosoaji wowote kwa namna ambayo inaweza kuwa vigumu kumuwajibisha  kwa kile hasa alichokimaanisha. Katika wimbo wake wa hivi  karibuni,  ''Mungu Yuko Wapi?''   alihoji uwepo wa Mungu na imani yake, akimuuliza Mungu ni kwanini anaruhusu madikteta kuwepo na kujifanya kama miungu."	https://www.bbc.com/swahili/54692939
health	Waridi wa BBC : Milicent Kagonga azungumzia alivyotorokwa na mume wake kutokana na harufu mbaya mwilini	"Onyo: Simulizi hii ina maneno makali ambayo yanaweza kushtua baadhi ya wasomaji Milicent Kagonga alianza kutokwa na damu kuliko kawaida kwenye sehemu zake za siri akiwa na miaka 20. Damu ilikuwa inamtiririka kutoka mwilini mwake kila siku. Haikuwa hedhi ya kawaida ya wanawake, ila damu iliyoandamana na uchungu mwingi. Damu hii iliandamana na uvundo wa aina yake na kufanya chumba chao kidogo kutokalika. ""Nakumbuka siku nyingi nilikuwa ninaketi juu ya ndoo kubwa kwani ndiyo tu ingeweza kuhimili kiasi cha damu iliyokuwa inanitoka"" Milicent anasema . Alipotafuta matibabu, alielezwa tu ni maambukizi ya kawaida ambayo huathiri wanawake katika sehemu zao za uzazi. Mwanzoni alipewa dawa za kupunguza maumivu, lakini hali yake ya kutokwa na damu ilizidi kuwa baya zaidi. Wakati mmoja, alikumbuka kuwa aliwahi kumsikia daktari mmoja akizungumza kuhusu dalili za saratani ya njia ya kizazi kwa wanawake. Alidadisi jinsi dalili alizozisikia zilivyoshabihiana na dalili alizokuwa nazo. Alikwenda hospitalini kwanza, mwaka wa sita tangu kuanza kupata dalili. Alipofanyiwa uchunguzi aligunduliwa kuwa na saratani ya mlango wa kizazi. Badala ya kupata afueni, masaibu ya Millicent yalizidi. Mumewe alikuwa tayari amemuacha. Milicent anasema pengine mumewe alikata tamaa kutokana na uvundo mbaya uliokuwa unamtoka. Alimuoa mwanamke mwingine. Machungu, kero na hali ya mahangaiko ilimzingira Millicent asijue la kufanya. Wakati mmoja, alifikiria kuwa uhai wake ungemtoka. Wakati mume wake alipoamua kujitenga na jamii yake, Millicent alionelea ni vyema arejee kwao kijijini kutoka kwenye mtaa wa mabanda alikokuwa anaishi. Alihisi pengine kule angepata afueni ya maisha ya kijiji yalivyo mepesi. Millicent na wanawe walipowasili kijijini mwao, mambo yalikwenda kinyume  cha alivyotarajia. Hakukuwa na wa kumlaki yeye na wanawe. Jamaa zake wengi walijitenga naye. Ugonjwa wake nao ulikuwa unamzidi nguvu, damu ikimtoka kama maji. ""Kule kijijini habari zilienea kuwa ningefariki  kutokana na ugonjwa wangu. Tetesi zilienea kuwa nilikuwa nimerogwa,"" anasema ""Hakukuwa na mtu hata mmoja aliyejitolea kunisaida na pale ndipo nilipoamua kurejea tena mjini angalau kutafuta namna ya kuendeleza maisha yangu na ya wanangu."" Aliporudi mjini maisha yakawa ni ya kuomba omba angalau aweze kuwalisha watoto pamoja na kukidhi mahitaji yake ya kila siku. Lakini maisha yaliendelea kuwa magumu zaidi. Majirani zake  walikuwa na hofu kuhusu ugonjwa wake. Mara nyingi walifunga choo na bafu ili Milicent asiitumie wakiogopa kuambukizwa. Mara nyingi ilimlazimu mwanadada huyu kutumia choo cha karatasi kisha kutupa nje baadaye. Katika pilkapilka zake za kuomba usaidizi hapa na pale, alikutana na msamaria mwema aliyemsaidia na kufanikisha maombi yake ya kupata matibabu. Matibabu yenyewe yalihusu awamu tatu za tiba ya kemikali, awamu 25 za matibabu ya tibaredio na awamu nyengine za matibabu ya kuwekwa miali nururishi ndani ya mwili. Kulingana na Millicent mara ya mwisho alipofanyiwa uchunguzi , matokeo yalionyesha kuwa  seli za saratani zilikuwa zimepungua na alikuwa hayupo hatarini tena. Anafurahia kuwa uchungu mwingi ulioandamana na kutokwa na damu ulimuondokea . Kutokana na matibabu yaliokuwa na kasi mno mwilini mwake, aliachwa akiwa tasa. Aidha, hawezi kupata hedhi. Bado Milicent anameza dawa za kudhibiti hali ya saratani, japo hatokwi na damu wala hana uvundo pia . Miilicent anasema kuwa ni mwanamke mmoja ambaye alikuwa anamfanyia kazi ya usafi ndiye aliyemsaidia kuchangisha fedha za kumwezesha kupata matibabu na pia kumsaidia kupeleka wanawe shuleni. Millicent anasema amejifunza mengi kutokana na aliyoyapitia. Kama sio hatua ya mwanamke mmoja kujitolea kumsaidia pengine hangelikuwa hai. Aliamua kuanza shirika ambalo linawaleta pamoja wagonjwa wa saratani katika maeneo ya mabanda mtaa wa Kariobangi, Nairobi. Shirika lake hufahamika kama Symbol of Hope Warriors kwa maana ya mashujaa ishara ya amani. Kupitia shirika hilo Milicent na wanawake wengine hutembelea wagonjwa ambao wamezidiwa na kulemewa vitandani. Mbali na kuwafariji, huhakikisha kuwa wanameza dawa, wanakula na pia kuwa kwenye mazingira safi. ""Niliamua kuwasaidia wagonjwa waliopo mitaa ya mabanda kwa kuwa ninaelewa jinsi ilivyo ngumu, nikikumbuka nilivyotengwa na kuachwa na watu waliokuwa muhimu katika maisha yangu. Huhisi kuwa ninaweza kuwa msaada kwa wenye wanapitia niliyoyapitia hapo nyuma,"" Milicent anasema Kulingana na Daktari wa saratani Catherine Nyongesa Watta : Mlango wa uzazi 'cervix' ni sehemu ya kizazi kati ya uke na mji wa mimba. Sehemu hii ina kazi nyingi ikiwemo kupitisha mbegu za kiume kuelekea katika mji wa uzazi na hatimaye mirija ya uzazi ili kupevusha yai. Pia, hupitisha damu ya hedhi. Ndio mlango anaopitia mtoto wakati wa kuzaliwa. Saratani ya shingo ya kizazi ni saratani inayotokea katika sehemu ya shingo ya uke ambapo seli za kansa hujiunda na kusababisha kizazi kupata madhara katika afya ya uzazi. Saratani ya shingo ya kizazi inaongoza kwa kusababisha vifo vya wanawake wengi duniani. Chanzo Wanawake wengi wanaopata ugonjwa huu huwa na chanzo kimoja au zaidi kinachojulikana kuwa na uwezo wa kuongeza hatari ya kuupata. Baadhi ni: 1.Kuanza vitendo vya ngono katika umri mdogo (chini ya miaka 16) 2.Kuwa na mahusiano ya kimwili na zaidi ya mwanaume mmoja 3.Maambukizi ya virusi vya HPV (Human papilloma virus) 4.Maambukizi ya magonjwa ya zinaa 5.Uvutaji wa sigara 1.Kutokwa na damu katika tupu ya mwanamke ambayo sio ya kawaida. Damu hii inaweza kuwa matone, au damu inayotoka katikati ya mzunguko wa hedhi (yaani baada ya hedhi kabla ya hedhi inayofuata) au damu itokayo kwa mwanamke ambae ameacha kupata hedhi. 2.Kutokwa na damu baada ya kujamiana baada ya tendo la ndoa. 3.Maumivu wakati wa kujamiana. 1.Kutokwa na majimaji yenye harufu ukeni kusiko kwa kawaida na maumivu ya tumbo chini ya kitovu. 2.Kupungua kwa hamu ya kula 3.Kupungua uzito 4.Kuhisi uchovu 5.Kutokwa na damu nyingi zilizozidi hedhi Daktari anasema kuwa matibabu yatalingana na kasi ya ugonjwa lakini kuna aina za matibabu : •Kufanyiwa upasuaji na kuondoa mji wa mimba na viungo vingine kama ovari na mirija ya uzazi •Matibabu ya tibakemikali ili kuongeza muda wa kuishi •Matibabu kwa njia ya mionzi ili kuua seli za saratani. •Kufanyiwa uchunguzi wa kitabibu mara kwa mara. •Kupata chanjo dhidi ya virusi vya HPV kabla ya kuanza vitendo vya ngono."	https://www.bbc.com/swahili/habari-54444784
health	Daktari Scott Green ajiunga na kesi kupitia Zoom huku akimfanyia mgonjwa upasuaji	"Daktari mmoja, katika jimbo la California alijiunga na kesi ya uvunjifu wa sheria barabarani kupitia mtandao wa  Zoom huku akimfanyia mgonjwa upasuaji. Scott Green aliyekuwa amevalia mavazi ya kufanya upasuaji, tayari  alikuwa katika chumba cha upasuaji wakati alipojiunga na mahakama kusikiliza kesi dhidi yake mtandaoni siku ya Alhamisi, Sacramento Bee iliripoti. Alipoulizwa na jaji, Bw. Green alisema anaweza kuendelea na kesi, na kuongeza yuko na ""mpasuaji mwingine ambaye anashirikiana naye"". Jaji alisema haitakuwa ""sawa"" na kuahirisha kesi. Bodi ya Matibabu ya California imesema katika taarifa kwamba inachunguza kisa hicho, ikiongeza kuwa ""anatarajia madaktari kufuata kanuni ya huduma wakati wa kutibu wagonjwa wao"". Kabla ya kusikizwa kwa kesi mbele ya Mahakama ya Juu zaidi ya Sacramento, ambayo ilioneshwa mubashara katika mtandao wa  YouTube, karani wa mahakama alimuuliza daktari huyo: ""Hujambo, Bw Green? Salama. Unapatikana kushiriki kesi hii? Inaonekana kana kwamba upo katika chumba cha upasuaji."" Green alimjibu: ""Naam ni mimi, mkuu. Ndio, Niko katika chumba cha upasuaji muda huu. Naam, naweza kushiriki kwenye kesi. Endelea mbele."" Karani alimwambia Bw. Green kwamba kesi itaendeshwa mubashara mtandaoni, kwa sababu mashtaka ya uvunjifu wa sheria za barabarani kisheria hutakiwa kuendeshwa wazi kwa umma. Wakati huo , afisa aliyeitwa kufika mahakamani aliinua macho yake. Wakati wanamsubiri jaji, Kamishena wa Mahakama Gary Link, kujiunga kwa njia ya Zoom, Bw. Green alionekana akiendelea kumfanyia mgonjwa upasuaji. Baada ya Link kujiunga, aliifahamisha mahakama: ""Kama sijakosea, Ninaona mtuhumiwa aliye katikati ya chumba cha upasuaji akionekana kushiriki kikamilifu katika kutoa huduma kwa mgonjwa. Je! Hiyo ni kweli, Bwana Green? Ama niseme Dkt Green?"" Baada ya daktari kuthibitisha alikuwa katikati ya upasuaji wa mgonjwa na kwamba angelipendelea kuendelea, Bw. Link alisema: ""Sijiskii huru kuendelea mbele na kesi kwa maslahi ya mgonjwa ikiwa uko katika mchakato wa upasuaji hata kama afisa yuko hapa leo."" Bw. Green akasisitiza anaweza kuendelea na kesi, akiongeza: "" niko na mpasuaji mwingine kando yangu ambaye tunashirikiana naye, kwa hivyo naweza kusimama hapa na kuwaruhusu waendelee na upasuaji."" Bw. Link alimjibu: "" Sikubaliani na hilo, Sidhani hiyo. Ni sawa. Nitatoa tarehe nyingine tofauti - wakati  hutakuwa unamshughulikia mgonjwa."" BBC imewasiliana na ofisi ya Bw. Green kupata kauli yake. Mpasuaji huyo ameripotiwa kukiambia kituo cha habari cha NBC: "" Hiyo si kweli na sina la kusema. Asante."" Hii sio mara ya kwanza kikao cha mahakama kupitia mtandao wa Zoom kuzua gumzo."	https://www.bbc.com/swahili/habari-56236226
sports	Richard Pollard: Mfahamu mtu wa kwanza kuchambua soka kwa teknolojia ya kompyuta	"Siku moja nzuri mnamo Machi 1986, Richard Pollard alifika Fiji kufundisha katika Chuo Kikuu cha Pasifiki Kusini. Siku moja aliona katika sanduku lake la barua kifurushi kilichotumwa kwake kwa barua ya ndege kikigongwa muhuri wa posta wa Watford nchini Uingereza. Ndani ya kifurushi hicho kulikuwa na mkanda wa video wa VHS na barua. Kanda hiyo ilikuwa na video za michezo ya Watford dhidi ya Chelsea katika daraja la kwanza na Crow Alexandra katika Kombe la Maziwa. Barua iliyokuwa kwenye kifurushi hicho pia ilitoka kwa bosi wa Watford Graham Taylor, ambapo alimwomba Pollard kwa heshima amrudishie kanda hiyo baada ya kuichambua. Kwa hakika, uchanganuzi wa mechi za klabu ya kiwango cha juu cha Uingereza ulifanyika katika miaka ya 1980. Kwa kujiamini, mkanda uliorekodiwa tu wa mchezo ulitumwa kwa barua ya ndege, uchambuzi ulifanyika kwa mikono kwenye pazia za mechi, na ilirudishwa baada ya miezi kumi na mbili. Kufikia katikati ya miaka ya 1980, Pollard alikuwa amevutiwa na data na uchambuzi wa soka kwa zaidi ya miongo miwili. Kama wachambuzi wengine wachanga katika miaka ya 1960, alisoma kazi zilizochapishwa za Charles Rip (1904-2002), ambaye anachukuliwa na wengine kuwa mungu wa uchambuzi wa kisasa wa soka. Rip alikuwa mchambuzi wa data wa soka wa kwanza kufanya kazi moja kwa moja na klabu ya soka ya kitaaluma. Alianza kazi yake na Brentford mnamo 1951 na akapata mafanikio makubwa na Wolves baadaye muongo huo. Pollard alikuwa alimhamasisha Rip, na kama wengine wengi, alimtembelea Rip mara kwa mara nyumbani kwake huko Plymouth. Nyumba ambayo ilikuwa kimbilio la wachambuzi wa data ya soka, ambao walitumia muda mrefu mchana wakinywa chai na sandwichi na kujadili soka. Kufikia katikati ya miaka ya 1960, Rip alikuwa amekusanya data kutoka kwa mamia ya watu. Maelezo ya mienendo ya wachezaji wakati wa kupiga pasi, kufunga, au wakati timu iliweza kushinda licha ya kutokuwa na umiliki. Katika ofisi yake kulikuwa na rundo la maandishi yaliyoandikwa kwa mkono, mifumo iliyochapwa kwenye mbao kubwa zenye michoro. Rip alikuwa na mbinu ya kipekee iliyomruhusu kukusanya data ya mechi haraka iwezekanavyo. Lakini shida ilikuwa kwamba alilazimika kufanya kila kitu kwa mikono. Kwa mfano, ilimbidi kufanya kazi kwa saa 80 ili kutengeneza mchoro wa nakala zake za mchezo, kama vile fainali ya Kombe la Dunia ya 1958. Lakini Pollard aliweza kufanya kazi haraka sana. ""Wakati mapinduzi ya kompyuta yalianza, nilisoma sayansi ya kompyuta. Moja ya kozi ilikuwa kompyuta ya takwimu, na hivi karibuni niligundua kuwa data ya rip ilikuwa aina ya uchambuzi wa multivariate ambayo inaweza kuwa ""Alifanya hivyo kwa urahisi kwenye kompyuta."" Kompyuta inayohusika ilikuwa na atlasi ya jina moja. Kompyuta hiyo, ambayo sasa iko katika Jumba la Makumbusho la Sayansi huko Kensington, London, ilitumiwa na Chuo Kikuu cha London huko Bloomsbury kuanzia 1964 hadi 1972. Kompyuta ambayo wanafunzi hawakuweza kuitumia. Ili kutumia kompyuta ya Atlas, watumiaji walilazimika kupiga safu ya kadi na kuzikabidhi ili zikubalike. Kisha walirudi saa 24 baadaye kupokea uchapishaji wa matokeo yao. Hivi ndivyo Pollard alifanya mnamo Februari 1969, na kuwa mtu wa kwanza kuchambua mechi ya mpira wa miguu kwa kutumia kompyuta. ""Rip alinitumia muhtasari wa data ya utendaji kwa michezo 100. Kulikuwa na vigezo 68 tofauti vya utendaji kwa kila timu katika kila mchezo, kwa jumla ya pointi 13,600 za data,"" anasema Pollard. ""Katika uchambuzi huu, kwanza nilifanya muhtasari wa mgawanyo wa maadili ya kila moja ya vigezo hivi 68, ikiwa ni pamoja na wastani, kupotoka kwa kiwango, n.k., kisha nililazimika kuamua ni maadili gani kati ya timu zinazoshinda na zilizoshindwa."" Matokeo ya awali hayakuwa ya kuvutia, lakini Rip iliendelea kukusanya data zaidi. Katika jitihada za kujifunza zaidi, Pollard alisafiri hadi Chuo Kikuu cha Belo Horizonte nchini Brazili kwa miaka miwili. Aliporudi Uingereza mwaka wa 1975, alinunua nyumba, ambayo ilitokea kuwa karibu na nyumbani kwa kocha maarufu wa soka Graham Taylor, na hivyo kazi yake ilianza rasmi. Pollard aligundua kuwa Taylor na Rip wote walivutiwa na mtindo wa kukera. Kwa hivyo aliwatambulisha wao kwa wao na kuchukua jukumu la kuchambua michezo ya msimu wa 1980-81, msimu ambao Watford ilimaliza katika nafasi ya tisa katika ligi ya daraja la pili. ""Mchezo wa pili niliorekodi ulikuwa ni mchezo ambao Watford waliifunga Southampton katika Kombe la Ligi,"" alisema Pollard. ""Southampton walikuwa Ligi Daraja la Kwanza na walishinda mchezo wa kwanza 4-0. Lakini Watford walishinda mchezo wa marudiano 1-7 na katika raundi iliyofuata, Nottingham Forest waliwashinda mabingwa hao wa Ulaya 1-4."" Kwa ushirikiano na Rip, Pollard alisimamia anuwai ya vigezo, kutoka kwa mikwaju hadi kona na kuotea. Moja ya vigezo muhimu ilikuwa ""Reacher"". Reacher hutaja idadi ya mara ambazo timu inafanikiwa kupitisha mpira hadi theluthi moja ya shambulio. Kigezo kingine kilikuwa ""tuli"" au idadi ya mikwaju, kona au mikwaju ya adhabu kuelekea theluthi moja ya mashambulizi. ""Kurudisha umiliki"" pia ilionesha ni mara ngapi timu iliweza kushinda mpira katika shambulio la tatu kwa kushinikiza. Vipimo na takwimu hizi zote ni za msingi kwa kanuni za uchambuzi wa kisasa na kushinda mechi za kandanda, na Pollard alianza kuzichambua miaka arobaini iliyopita. Muda mfupi baadaye, Pollard aliondoka kwenda Fiji kufundisha katika chuo kikuu. Ambapo aliendelea kuchambua soka katika muda wake wa ziada, akiripoti takwimu za mechi kwa redio ya ndani na kuandika safu kwenye gazeti la Fiji Sun. ""Katika fainali ya Kombe la Fiji mwaka 1985, kwa muhtasari nilioutoa kati ya vipindi viwili, nilisema timu hizo mbili zilikuwa sawa kwa mikwaju na 'Reacher' na pengine mikwaju ya penalti ndiyo itakayoamua mshindi wa mchezo huo."" Adhabu zilitolewa. Timu hizo mbili zilikuwa 12-12, ambazo zilitangazwa sare."" Kibali cha kufanya kazi cha Pollard katika chuo kikuu hakikumruhusu kupokea malipo yoyote ya nje ya chuo kikuu. Kwa hiyo mhariri wa gazeti lake alimtuma kwenye michezo upande wa pili wa kisiwa, na alilipa kwa ukarimu kwa ajili ya kazi hizi. ""Mhariri alijua kwamba wasomaji wake walijua zaidi kuhusu soka kuliko sehemu nyingine yoyote duniani, na badala yake tungeweza kusafiri na familia yetu kwa gari letu dogo aina ya Suzuki jeep na kutumia wikendi kwenye hoteli za ufukweni bila malipo,"" anasema Pollard. ""Kwa sababu hapakuwa na matangazo ya televisheni huko Fiji, baba yangu alinitumia video za Kombe la Dunia kutoka Uingereza. Ili niweze kuzitazama mara nyingi nilivyotaka."" Ufikiaji wa picha za video ulitoa fursa kwa wachambuzi katika kipindi hiki kuchunguza vipengele zaidi vya shindano na kupata matokeo mapya. Kwa mfano, Taylor alipochapisha video hiyo, Pollard aligundua kuwa Watford walikuwa wamempa mpinzani wake nafasi nyingi za hatari licha ya kuwa na mabeki wengi kwenye eneo lake la hatari. Makala ya Pollard yalitumia data iliyokusanywa kutoka kwa soka ya Uingereza kati ya miaka ya 1950 na 1980, Kombe la Dunia la 1982, Ligi ya Soka ya Amerika Kaskazini na, bila shaka, Ligi ya Taifa ya Fiji. Kwa jumla, data ya takribani mikwaju elfu ishirini kwenye goli ilichambuliwa katika nakala hii na matokeo yalionesha kuwa kuna mfanano mkubwa kati ya ligi tofauti na miongo kadhaa. Kwa mfano, kati ya 9% na 13% ya mikwaju ilisababisha bao. Kwa hiyo, kwa msaada wa matokeo ya utafiti huu, ufahamu zaidi ulipatikana katika mashambulizi ya ndani au nje ya eneo la adhabu. Asilimia 15 ya mikwaju iliyopigwa ndani ya eneo la goli ilizaa bao, huku idadi hiyo ikiwa ni asilimia 3 tu ya mikwaju ya nje ya eneo la hatari. Takwimu hizo zinaweza kuonekana kuwa za kawaida sana kwa watazamaji na wachambuzi leo, lakini miaka arobaini iliyopita ilikuwa ya ubunifu sana na mpya. Pollard alitua California na kubuni mbinu ya kuorodhesha timu za taifa ambayo ilikataliwa na FIFA, njia ambayo inaonekana kutoa matokeo sahihi zaidi. Kisha alisafiri hadi Malawi na China kwa mazungumzo ya uchambuzi. Alienda Bhutan na kuwasaidia kuboresha nafasi yao katika viwango vya 40 vya FIFA. Uchambuzi wa data ulifanya mabadiliko makubwa katika soka, na kuruhusu uamuzi bora wa utendaji wa jumla wa timu, huku Pollard akiwa katikati ya mapinduzi, pamoja na wengine wengi waliotajwa katika historia ya uchambuzi wa soka. Richard Pollard alikuwa wa kwanza kutumia kompyuta kuchambua data za soka. Kazi yake wakati huo ilikuwa muhimu katika kuunda soka ya kisasa tunayotazama sasa."	https://www.bbc.com/swahili/habari-61394133
business	'Nilianza kwa kutengeneza mkono wa kaka yangu lakini sasa ndio biashara yangu'	Sherehe za mwaka mpya wa 2017, Abokobong Amanam alipata ajali ya moto na kupoteza vidole vyake viwili. Hakufahamu kuwa ajali yake ingeweza kumfanya kaka yake John kuvutiwa kuanza biashara ya kuteneza viungo bandia vya mwili vya rangi ya ngozi ya mwafrika.	https://www.bbc.com/swahili/54560991
business	Kasri la Balmoral: Nyumba ya Scotland iliyopendwa na Malkia	Mapenzi ya Malkia katika nyumba yake  ya Balmoral huko Royal Deeside yalijulikana sana. Alitumia majira mengi ya kiangazi katika shamba la ekari 50,000 huko Aberdeenshire, kwa kawaida akiwa na mume wake mpendwa Philip pamoja na familia yake. Ikiwa imezungukwa na mashamba, Kasri la Balmoral ndipo alipotumia mapumziko mengi kufurahia  kuanzia kutembelea babu na bibi  yake Mfalme George V na Malkia Mary akiwa mtoto mdogo, hadi miezi ya mwisho ya maisha yake. Aliandaa sherehe nyingi za kifalme huko na alifurahia kutazama matukio kwenye uwanja wa Michezo ya Braemar iliyo karibu na washiriki wengine wa Familia ya Kifalme. Alitumia muda mwingi  wa miaka ya mwisho ya Philip kukaa pamoja naye huko Balmoral - walibaki huko pamoja wakati wa marufuku ya kutotoka nje  na walitumia kumbukumbu ya miaka 73 ya harusi  Novemba 2020. Balmoral imekuwa moja ya makazi ya Familia ya Kifalme ya Uingereza tangu 1852, wakati ardhi hiyo nakasri la asili liliponunuliwa kutoka kwa familia ya Farquharson na Prince Albert, mume wa Malkia Victoria. Nyumba hiyo kipindi hicho ilionekana kuwa ndogo sana na Jumba la sasa la Balmoral liliamuriwa kujengwa. Jumba lenyewe ni mfano wa usanifu wa Kiskoti na imeainishwa katika  Historia ya Mazingira ya Scotland kama jengo lililoorodheshwa la kitengo A. Kasri mpya ilikamilishwa mnamo 1856 na kasri ya zamani ilibomolewa muda mfupi baadaye. Inabaki kuwa mali binafsi ya Malkia na sio sehemu ya ardhi ya  taji la umalkia Ni shamba linalofanya kazi, ikijumuisha sehemu ya kutungua ndege grouse moors, misitu na mashamba, pamoja na mifugo kama  ng'ombe  na farasi. Familia ya Kifalme ilikuwa Balmoral wakati Princess Diana alipofariki  mnamo Agosti 31, 1997. Jumapili asubuhi baada ya kifo chake, Malkia na Mwanamfalme Charles akiwa watoto na wake William na Harry walihudhuria ibada ya kanisa karibu na Crathie Kirk. Wakiwa njiani kuelekea nyumbani waliangalia heshima na ujumbe wa maua ulioachwa na umma. Hizi ni baadhi ya picha zingine za Malkia na familia yake huko Balmoral kwa miaka mingi:	https://www.bbc.com/swahili/articles/cgr0e77w7g3o
entertainment	Habari katika Picha: Harusi ya kitamaduni ya mcheza filamu na mchekeshaji Williams Uchemba na Brunella Oscar	"Mchezaji filamu maarufu wa Nigeria, ambaye kwa sasa amegeuka kuwa mchekeshaji  Williams Uchemba amefanya harusi ya kufana ya kitamaduni na mpenzi wake  Brunella Oscar mwishoni mwa juma. Harusi yao ya kufana ilifanyika  Alor, Anambra state, ambako ni nyumbani kwa mpenzi wake  Brunella. Harusi hii imefanyika wiki kadhaa baada ya kumtaka   Williams Uchemba kumuomba uchumba  Brunella ambaye alimkubalia na picha za sherehe ya kumvisha pete ya uchumba zilitumwa kwenye mitandao ya kijamii na umma wa wafuasi wake wakawatakia kila la kheri katika safari yao ya mapenzi. Baadaye alifichua kuwa ndoa yao ya kidini itafungwa tarehe 21 Novemba 1, 2020 . Mke wa Uchemba ni daktari katika hospitali  ya Nigeria inayofahamika kama Hill York Medical. Williams Uchemba alianza kazi yake ya filamu akiwa na umri mdogo ambapo alipata umaariufu sana kwa filamu kama  'Beyond Belief' na  'The World of Riches.' Hivi karibuni alirejea kama mchekeshaji wa mitandao ya kijamii   ambapo amepata umaarufu zaidi  kwa wimbo wake wenye maneno  , ""I don't like what I hate."" Mwaka 2018, akiwa mchezaji wa filamu,  Williams Uchemba  alishinda tuzo la mtu binafsi anayehamasisha usaidizi wa jamii na tuzo ya kwanza ya Mitandao ya kijamii. Uchemba alimekuwa akifanya kampeni ya mitandao ya kijamii inayojulikana kama, 'Project One Million'  kwa lengo la kuwasaidia watu masikini kupata elimu na ujuzi  pamoja na  nyumba za garama nafuu. Mwaka  2018, alikabiliwa na sakata ya ufisadi baada ya mwanaharaka nchini Nigeria, Edafe Okoro kusambaza ujumbe ulioonesha madai ya Uchemba kwamba yeye ni balozi wa Umoja wa Mataifa. Edafe Okoro  alidai kuwa Uchemba alimuomba pesa kwa ajili ya kulipa ili aweze kuwekwa katika ujumbe wa vijana katika tukio la vijana la Umoja wa Mataifa nchini Marekani, akidai kuwa ni balozi wa Umoja wa Mataifa wa vijana. Kulingana na ushahidi wake aliokuwa ameurekodi katika simu uliosambazwa sana kwenye mitandao ya kijamii, Edafe  alimfahamisha mjumbe wa Umoja wa Mataifa wa vijana, Jayathma Wickramanayake na baadaye alitweet akisema kuwa hawakumpata mwakilishi wa Nigeria. Uchemba  alikanusha madai hayo kutoka kwa Edafe pamoja na madai kuwa alijifanya kuwa mjimbe wa Umoja wa Mataifa . Alisema ni kazi ya watu inayolenga kumharibia jina kupitia mitandao ya kijamii."	https://www.bbc.com/swahili/54971710
business	Benki ya dunia yasema ukuaji wa uchumi wa Tanzania kuongezeka 2020 japo si kwa 7%	"Uchumi wa Tanzania utakuwa kwa asilimia 5.8 mwaka 2020 ikilinganishwa na makadirio ya asilimia 5.6 mwaka huu na ukuaji utaongezeka hadi asilimi 6.1  mwaka 2021 , kulingana na ripoti ya benki ya dunia siku ya Jumanne. Matarajio ya benki ya dunia yapo chini ikilinganishwa na makadirio ya asilimia 7.1 , ikiwa ni mara ya pili mwaka huu kwa makadirio hayo kutofautiana kwa kiwango kikubwa na yale ya serikali kulingana na chombo cha habari cha Reuters. Benki ya dunia inakadiria kwamba ukuaji wa uchumi wa taifa la Tanzania utakuwa asilimia 5.6 kutoka asilimia 5.4 mwaka 2018. Serikali ya rais Magufuli imewekeza mabilioni ya madola katika sekta ya viwanda ambayo inashirikisha ujenzi wa reli mpya, kuimarisha shirika la ndege la taifa  pamoja na kiwanda cha umeme. Lakini uingiliaji wa serikali katika sekta za uchimbaji madini na kilimo umesababisha kushuka kwa uwekezaji wa kigeni katika taifa hilo ambalo ni la tatu kwa ukubwa wa kiuchumi Afrika mashariki. Licha ya  kujiimarisha katika uuzaji wa bidhaa nje ya nchi, mapato bado yamesalia kuwa ya kiwango cha chini ikilinganishwa na wastani wa kihistoria, imesema benki ya dunia, ikiongezea  kwamba uwekezaji wa moja kwa moja wa kigeni umeshuka kwa thuluthi moja na kufikia dola bilioni 1 kutoka dola bilioni 1.5 katika  mwaka 2015 na 2018. Serikali inasema kwamba uchumi ulipanuka kwa asilimia 6.9  katika nusu ya kwanza ya mwaka 2019 ikilinganishwa na asilimia 6.8 mwaka ulliopita, kutokana na uwekezaji wa kiwango cha juu  na uuzaji wa bidhaa katika mataifa ya kigeni unaotokelezwa na raia, ilisema benki ya dunia. Waziri wa fedha Phillip Mpango aliambia wabunge mnamo mwezi Juni kwamba uchumi utakuwa kwa asilimia 7.1  kutoka asilimia 7.0  mwaka 2018. Mnamo mwezi Julai, Benki ya dunia ilisema kwamba uchumi wa Tanzania umekuwa kwa asilimia 5.2 mwaka 2018. Hazina ya fedha duniani IMF  pia imeripoti viwango vya chini vya ukuwaji wa uchumi wa Tanzania  mwaka huu. Mnamo mwezi Aprili , IMF ilisema kwamba sera zisizotabirika na zinazoingilia kati zinakandamiza ukuaji kulingana na ripoti iliofichuliwa na chombo cha habari cha Reuters. Benki ya dunia ilionya siku ya Jumanne kwamba shinikizo ya matumizi kutokana na uchaguzi mkuu mwaka ujao inamaanisha kwamba tafa hilo litalazimika kuimarisha usimamizi wake wa fedha. Utabiri wa mapato yake ni dhaifu , swala linalopunguza uaminifu wa bajeti na kusababisha mkusanyiko wa malimbikizo ya madeni katika biashara za ndani, ""benki ilisema katika ripoti yake. ''Upungufu wa matumizi ya fedha umepanuka na kufikia asilimia 3.2  mwaka 2018/19 kutoka asilimia 1.9 ya ukuaji wa kipindi cha fedha cha 2017/18'', iliongezea. ""Lengo kuu la mapato la asilimia 17.1 ya Pato la Taifa (katika mwaka wa fedha uliopita asilimia 14.0 zilikusanywa) na matumizi ya juu ya bajeti yanaweza kuifanya iwe ngumu kufikia lengo la upungufu wa asilimia 2.3 ya Pato la Taifa mwaka 2019/20,"" benki sema."	https://www.bbc.com/swahili/habari-50646340
business	'Maajabu! Meli yapigwa picha ikiwa 'angani' pwani ya Uingereza	"Picha ya kile kinachoonekana kuwa meli ilio angani imenaswa kutokana na hali isio ya kawaida  karibu na pwani ya England. David Morris alipiga picha ya meli hiyo karibu na eneo la Falmouth, Cornwall. Mwandishi wa masuala ya hewa wa BBC David Braine alisema kwamba uhuishaji huo ulionekana kutokana na hali maalum ya anga ambayo hupinda mwanga. Anasema kwamba hali hiyo hupatikana sana katika bahari ya Arctic, lakini inaweza kuonekana mara chache nchini Uingereza wakati wa majira ya baridi. Bwana Moris alisema kwamba alishangazwa aliponasa picha hiyo huku akitazama bahari kutoka alipokuwa. Bwana Braine alisema: Picha kama hizo hutokea kutokana na hali ya hewa kwa jina 'temperature inversion' ambapo hewa baridi huwa karibu na bahari huku hewa yenye joto ikiwa juu yake. Kwasababu hewa baridi ni nzito kuliko hewa yenye joto, hupinda mwangaza unaokaribia macho ya mtu aliye ardhini ama katika pwani na kubadilisha muonekano wa kitu. ""Picha kama hizo zinaweza kuwa aina tofauti - hapa meli hii inaonekana ikiolea juu ya eneo lake , lakini wakati mwingine kitu kilicho chini ya upeo wa macho kinaweza kuonekana."	https://www.bbc.com/swahili/habari-56304991
religion	Imani sita potofu kuhusu kufunga mwezi wa ramadhani	Mfungo wa mwezi mtukufu wa Ramadhani unaanza wiki hii duniani kote, watu wenye imani ya dini ya kiislamu watajizuia kula chakula na kunywa tangu kuchomoza mpaka kuzama kwa jua. Malengo haya ni katika kutimiza nguzo za uislamu kwa kuswali na kujizuia ,wakati kipindi hiki kikitazamwa kama nafasi ya kujisafisha kiroho. Wakati kwa mtazamo wa kawaida linaonekana kama jambo rahisi, kuna imani chache na upotoshaji uliosabisha uwepo wa maoni tofauti kwa miaka mingi. Yafuatayo ni mambo sita kati yao,sambamba na uchambuzi wa Shabbir Hassan, Mwanafunzi wa sayansi ya dini ya kiislamu na sharia, na Hafidh wa Koran, maana yake amehifadhi Korani yote Miswaki Kusafisha meno hakubatilishi funga yako, kwa mujibu wa wasomi. Hassan anasema mara chache watu hufunga wakiamini kuwa ladha ya dawa ya meno inatosha kubatilisha funga Ingawa wasomi wengi wa maswala ya dini watakubalina kuwa kusafisha meno yako ni sawa, Bwana Hassan ana vidokezo kadhaa kwa wale walio na wasiwasi. ''Ushauri mzuri ni kutumia dawa  ya meno kwa kiasi kidogo, tumia kitu ambacho hakina harufu kali. Pia ameshauri kutumia miswaki ya miti yenye ladha ya asili, miti hii pia inaelezwa na shirika la afya duniani kuwa ni salama kwa matumizi ya mdomoni. Kumeza mate yako mwenyewe inaruhusiwa na pia inashauriwa kufanya hivyo ''madai haya hayana msingi kabisa, ameeleza Bwana Hassan, ''kumeza mate yako ni suala la asili halizuiliki hivyo halibatilishi funga. Kitakachobatilisha funga ni kumeza mate ya mtu mwingine jambo ambalo linapaswa kuzuiwa Hautaruhusiwa kumbusu mweza wako au mke wako,Mantiki nzima ya kufunga ni kudhibiti hisia, vikiwemo chakula, vinywaji na kuwa na wapenzi. Kula au kunywa si maswala pekee ambayo yataharibu funga Maswala mengine yanahusisha  ''Dhambi inayotekelezwa na ulimi'', alieleza Bwana Hassan, dhambi hiyo ni kama vile kusengenya, kujiapiza kwa watu wengine na kufitini. Kama kweli ulisahau kabisa kuwa ulikuwa umefunga kisha ukala kitu, funga yako bado itahesabiwa kuwa halali, ilimradi tu uliacha mara moja baada ya kugundua. Hata hivyo, kama kwa bahati mbaya umekula kitu katika mazingira ambayo yangeweza kuzuilika, kwa mfano wakati wa kutawadha kabla ya swala, basi funga yako ni batili. moja kati hatua nane za kutawadha ni pamoja na kusukutua kinywa, kisha kwa bahati mbaya ukameza maji  kutabatilisha funga yako. Bwana Hassan anaeleza wakati wa kutawadha wakati umefunga, unatakiwa uepuke kusukutua, unashauriwa kuweka maji mdomoni na kutema mara moja. Baraza la Kiislamu nchini Uingereza (MCB) lilitoa angalizo sambamba na  shirika la kimataifa la afya ya macho wakiwataka  watu kuendelea kutumia dawa kama vile za matone. MCB pia imetoa mwongozo mwezi wa ramadhani kwa ajili ya matumizi ya hospitalini, ikieleza kuwa matone ya macho, sindano ni miongoni mwa tiba zisizoharibu funga. Hata hivyo, kumeza dawa kutaharibu funga, inashauriwa kumeza dawa kabla na baada ya kufunga Hassan anasema ''kwanza, kama una tatizo la kiafya,swali la kuuliza  ni je  ninaweza kufunga? Koran inasema wazi kuwa usikilize ushauri wa Daktari''. Katika uislanu, kufunga ni wajibu kwa wale walio na afya njema na wamefikia umri wa utu uzima, kwa kawaida miaka takribani  15. Hii haiwahusishi watoto na watu walio wagonjwa, (kimwili na kiakili), wanaosafiri, waja wazito na wanaonyonyesha, kwa mujibu MCB. Kuna njia nyingine watu wazima wanaoshindwa kufunga wanaweza kupata thawabu wakifanya, bila kujiweka hatarini ''Kama ni ugonjwa wa muda mfupi wanajua watapona basi watafunga siku nyingine, alieleza Bwana Hassan Kama ni maradhi ya muda mrefu anaweza kutoa Fidia, mchango mdogo unaotolewa kwa siku, ambapo utakuwa ukilisha familia masikini	https://www.bbc.com/swahili/habari-44126847
politics	Vital Kamerhe: Mshirika wa rais DRC yuko hoi gerezani	"Waziri wa sheria wa Jamhuri ya Kidemokrasia ya Congo, ameonya kuhusu hali ya afya ya Vital Kamerhe, msimamizi wa wafanyakazi wa rais Felix Tshikedi ambae, alihukumia kifungo cha  miaka ishirini jela tangu mwezi Juni. Lakini hadi sasa Vital Kamerhe na chama chake wameendelea kutupilia mbali tuhuma hizo wakiwakosoa baadhi ya wanachama cha rais Felix Tshisekedi, kumzuia Vital Kamerhe asigombee katika uchaguzi wa mwaka 2023 kama walivyokubaliana katika uchaguzi wa mwaka 2018. Ingawa hapo jana waziri wa sheria alienda kujionea mwenyewe hali ya afya ya mshirika huyu wa karibu wa rais Felix Tshisekedi ambaye alihukumiwa kifungo cha miaka ishrini gerezani. Kama mimi niliwahi kuzuilizwa jela na huko ndani kuna hospitali, lazima apewe matibabu ndani ya hospitali ya gereza kubwa kama sivyo basi. ""Nimewaambia Wakomamani wote wanaohisi kama Vital anaweza kutoroka, waachane na mtazamo huo. Ni muda mrefu sasa tualianza kuwaambia viongozi kuwa mkuu wa chama chetu amedhoofika kiafya na waziri wa sheria yeye mwenyewe aliona Vital yupo kwenye hali gani, sasa kwanini tudanganye, sisi tumeomba apewe matibabu mazuri hata hapa nchini."" Kwa mujibu wa Aimé Boji katibu mkuu wa chama UNC  cha Vital Kamerhe , amesema kuona kitendo cha  waziri wa sheria kutembelea mfungwa huyu inawapa moyo na kuona kuwa anaweza kupata matibabu sahihi kuokoa maisha yake. ""Raia wengi hapa nchini DRC wanahofia juu ya afya ya Vital ,  Christ  Lyda anasema. Na kuna hofu kuwa Kamerehe anaweza kukwepa kifungo chake ikiwa atasafirishwa kwenda nje ya nchi kwa ajili ya matibabu. ""Tunajua vizuri wanasiasa wetu, wanalalamika kuwa wadhaifu zaidi kila mara wakiwa jela na hiyo yaweza kuwa njama ya kisiasa ili wamtoroshe bwana Viltal Kamerehe. Kama mimi niliwahi kuzuilizwa jela na huko ndani kuna hospitali, lazima apewa matibabu ndani ya hospitali ya gereza kubwa kama sivyo basi. Watafute hospitali nyingine kubwa hapa suala la kumusafirisha nje ya nchi mimi binafsi siwezi kukubali  kwa kuwa mwanasiasa huyu aliiba pesa nyingi  za nchi"" Kwa mujibu wa  Aimé Boji katibu mkuu wa chama cha Vital Kamerehe, wale wanaofikiria hivyo hawajuwi kuwa suala la afya ya mtu sio jambo la kufanyia masihala. ""Nimewaambia  Wakomamani wote wanaohisi kama Vital anaweza toroka kama, waachane na mtazamo huo. Ni muda mrefu sasa tualianza kuwaambia viongozi kuwa mkuu wa chama chetu amedhoofika kiafya na waziri wa sheria yeye mwenyewe aliona  Vital yupo kwenye hali gani, sasa kwanini tudanganye, sisi tumeomba apewe matibabu mazuri hata hapa nchini."""	https://www.bbc.com/swahili/55071115
religion	Hagia Sophia: Papa 'asikitishwa' na uamuzi wa Uturuki kugeuza kanisa kuwa msikiti	"Kiongozi wa Kanisa Katoliki duniani Papa Francis amesema kuwa ""ameumizwa"" na hatua ya Uturuki kugeuza Hekalu la Hagia Sophia mjini Istanbul kuwa msikiti. Akizungumza katika ibada moja katika makao makuu ya Vatican, kiongozi huyo wa Kanisa Katoliki la Roma aliongeza kuwa mawazo yake ""yapo na watu wa Istanbul"". Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Muda mfupi baada ya tangazo hilo, mwito wa kwanza wa sala au adhana ambayo ilipeperushwa katika vituo vyote vikuu vya habari ilisikika kutoka katika jengo hilo. Vituo vya mitandao ya kijamii ya Hagia Sophia vimeondolewa mtandaoni. Makundi yenye itikadi kali ya Kiislam nchini Uturuki kwa muda mrefu yamekuwa yakishinikiza eneo hilo ligeuzwe kuwa msikiti tena lakini wanazuoni na wanachama wa upinzani walipinga hatua hiyo. Akitetea uamuzi huo, Rais Erdogan alisisitiza kuwa nchi yake imefikia uamuzi wa kitaifa ambao ni haki ya nchi inayojitawala, na kuongeza kuwa jengo hilo litakuwa wazi kwa watu wote- Waislamu, wasiokuwa Waislamu na wageni wa kimataifa. 'Maoni kutotiliwa maanani' Papa ni mmoja wa viongozi kadhaa wa kidini na kisiasa duniani mbao wamekosoa hatua hiyo. Baraza la Makanisa Duniani limetoa wito kwa Rais Erdogan kubatilisha uamuzi huo. Kanisa la Urusi ambalo, lina idadi kubwa ya waumini wa Kikristo wa dhehebu la Orthodox duniani, moja kwa moja lilielezea kusikitishwa kwake na uamuzi uliotolewa  a mahakama ya Uturuki likisema kuwa haikutilia maanani maoni yake kabla ya kuamua juu ya kuamua kuhusu kesi ya Hagia Sophia. Hatua hiyo pia imekosolewa vikali na Ugiriki huku Unesco ikisema Kamati ya Kimataifa kuhusu maeneo ya Kihistoria Duniani huenda ikatathmini upya hadhi ya eneo hilo la kale. Mmoja wa waandishi maarufu wa Uturuki, Orhan Pamuk, ameiambia BBC kuwa hatua hiyo huenda ikaondoa ""fahari"" waliokuwa nayo Waturuki dhidi ya nchi hiyo ya Kiislam. ""Kuna mamilioni ya Waturuki kama mimi ambao walipinga hatua hii na ambao sauti zao hazikusikika,"" alisema Bw. Pamuk."	https://www.bbc.com/swahili/habari-53389423
entertainment	Sanaa ya Mashairi yavuma Mombasa	Sauti tamu za watoto ndizo zinazokukaribisha katika kijiji cha Ujamaa, eneo bunge la Likoni, Mombasa, Kenya Wakati huu ambapo janga la Corona limerindima na kulazimu shule kufungwa nchini Kenya, watoto hao wananoa makali yao katika sanaa hii ya Kiswahili. Hili ni wazo la Hamisi Mwagarashi, mshairi mahiri wa Mombasa ambaye anasema kwamba amewaleta pamoja watoto hao ili kuhakikisha kwamba wanakuza vipaji vyao, lakini pia hawajihusishi na tabia potofu wakati huu ambapo shule zimefungwa. 'Watoto hawa wako hapa kwa lengo la kusoma. Wazo hili lilinijia baada ya mimi kupitia changamoto kadhaa maishani, kisha nikajiuliza kama kesho sitakuwepo nani atakayeendeleza sanaa hii ya kughani mashairi?' anauliza Mwagarashi. Ushairi ni utungo wa kisanaa unaotumia lugha teule na mpangilio fulani wa maneno badala ya kutumia lugha natharia au  lugha mfululizo. Aidha ushairi unaweza pia kutajwa kama kipera cha fasihi simulizi (au nyimbo) na pia katika fasihi andishi kwa sababu mashairi yanaweza kuwasilishwa kwa njia ya kukariri na pia kwa njia ya maandishi. Mashairi yanayoghanwa badala ya kuimbwa huitwa maghani. Mmoja wa wanafunzi hapa ni Hassani Iddi Chano mwenye umri wa miaka 11 ambaye amepata umaarufu mkubwa mitandaoni baada ya video zake za mashairi kusambaa. 'Mimi nilipomsikia Mwagarashi akiimba mara ya kwanza nilimwambia nataka anifunze. Na mimi sasa nafurahia sana kughani mashairi.' Lakini umaarufu wa sanaa hii umepungua katika siku za hivi karibuni, kama anavyoeleza Mwagarashi. 'Wale waliowania mashairi na kuweza kutambulika kishairi, hawajafika popote, wala hawakufanyiwa chochote cha maana. Wamekufa wakiishi kwa nyumba za nyasi, wengine wakilala kwa nyumba za kuku. Sasa washairi wa sasa wameona hakuna faida bali ni hasara tupu.' Hata hivyo, licha ya taswira hiyo, mwalimu huyu wa Kiswahili anasisitiza kwamba mashairi ni ajira na sanaa hiyo inapaswa kupewa kipaumbele. Matamshi yake yanaungwa mkono na Mwalimu Mathias Momanyi, mtaalam wa Kiswahili kutoka Nairobi Kenya. 'Mashairi huelimisha, hukosoa, hurekebisha jamii, hususan jamii inapoelekea kupotoka. Lakini sasa hivi kuna uhaba mkubwa wa malenga na washairi wanaoweza kuzungumzia madhila katika jamii yetu.' Sasa nini kinapaswa kufanywa ili kuhakikisha kwamba sanaa hii ya tangu jadi haitokomei kabisa? Wasomi wa Kiswahili wanasisitiza ushairi kupewa uzito katika mtaala wa masomo shuleni. Na pia wazazi kuwahimiza watoto wao wenye vipaji vya utunzi na uimbaji wa mashairi kuzingatia kukuza vipaji hivyo. 'Shule zinapaswa kuwa na kitengo maalum cha mashairi kama vile kuna vitengo vya michezo ya Karate, ama Uogeleaji mashuleni. Hiyo itasaidia katika kukuza vipaji vya watoto ambao wanaipenda sanaa hii ya kughani mashairi,' anasema Bi Fatma Alfan, ambaye watoto wake watatu ni wanafunzi wa kughani mashairi. Basi wakati wasomi na wataalamu wa elimu wakijikita katika kuhakikisha elimu ya sasa ni yenye manufaa kwa kizazi kijacho, hapa Ujamaa katika eneo bunge la Likoni, Mombasa Kenya, Hamisi Mwagarashi anajitahidi kukuza kizazi chenye sanaa na vipaji, kwa shairi moja kila siku.	https://www.bbc.com/swahili/54969816
health	Huduma za afya zilivyo changamoto nchini Kenya	Shirika la afya duniani [WHO] linapendekeza uwepo wa Zahanati ama Kituo cha Afya ndani ya kila kilometa 10 katika nchi zote.\n\nPamoja na kuwa na Zahanati na Hospitali zaidi ya 200, Kaunti ya Nakuru Kenya, inakabiliwa na changamoto ya umbali wa vituo vya afya kwa baadhi ya maeneo.\n\nChangamoto hiyo inawaathiri zaidi wagonjwa wenye magonjwa sugu kama Bi. Phyllis Adero, mkazi wa kata ya Rhoda anayelazimika kutumia zaidi ya saa moja kupata huduma. Amezungumza na mwandishi wetu @judith_wambare	https://www.bbc.com/swahili/articles/c5170ve2097o
technology	Msaidizi Mwandamizi afutwa kazi baada ya video za ngono bungeni kuishangaza Australia	"Mgogoro ulioenea katika siasa za Australia umeendelea kuongezeka kufuatia kuibuka kwa video zinazoonyesha wafanyikazi wakifanya vitendo vya ngono bungeni, na kusababisha msaidizi mmoja mwandamizi kufutwa kazi. Video moja ilionyesha msaidizi akifanya tendo la ngono kwenye dawati la mbunge wa kike. Waziri Mkuu Scott Morrison alielezea video hizo kuwa ""za aibu"". Hilo linajiri baada ya mfanyikazi wa zamani kufichua jinsi aliogopa kupoteza kazi kufuatia madai ya unyanyasaji wa kingono. Brittany Higgins anadai alibakwa na mwenzake mwandamizi ofisini mnamo Machi 2019, lakini anasema alihisi kushinikizwa kutoripoti tukio hilo kwa polisi. Ilizua wimbi la madai, na wiki iliyopita, maelfu walishiriki katika maandamano kupinga unyanyasaji wa kingono na unyanyasaji wa wanawake huko Australia. Video hizo zilitolewa kwa vyombo vya habari vya Australia na mfanyikazi wa zamani wa serikali, ambaye alisema alikuwa ""amepata kinga "" kwa picha hizo kwa sababu ya picha nyingi alizopokea. Pamoja na video - zilizochukuliwa miaka miwili iliyopita - alisema watu walikuwa wakitumia chumba cha maombi kufanya ngono na hata walileta makahaba bungeni. Mfichuzi huyo  alieleza kwamba  ""utamaduni wa wanaume kufikiria kuwa wanaweza kufanya chochote watakacho"", akielezea  kwamba kuna 'wenzake wasiokuwa kabisa na madili' Bwana Morrison aliwaambia waandishi wa habari Jumanne kwamba alikuwa ""ameshtuka"", na kuongeza: ""Lazima  tuinyooshe nyumba hii. Lazima tuweke siasa kando juu ya mambo haya, na lazima tutambue shida hii na ni lazima tuirekebishe."" Hapo awali alikuwa amekosolewa kwa namna alivyoshughulikia sakata hiyo pamoja na kukataa kukutana na viongozi wa waandamanaji wiki iliyopita. Alikuwa amewaalika viongozi wa waandamanaji  kukutana naye bungeni lakini walikataa ofa hiyo wakisema hawatakutana ""faraghani"". Maswali juu ya jinsi serikali inavyoshughulikia mgogoro huo yalizungumzwa tena baada ya mbunge wa upinzani Michelle Landry kusema ""alimhurumia' msaidizi aliyefukuzwa kazi. Lakini waziri Karen Andrews aliwaambia waandishi wa habari kwamba ""hilo  halitaniruhusu kunyamaza' kuhusu  unyanyasaji wa kijinsia katika siasa za Australia, akisema kwota za idadi ya kijinsia kwa wawakilishi wa kisiasa unapaswa kuzingatiwa - jambo ambalo Bwana Morrison ameashiria kwamba hatoliunga mkono. ""Tulijaribu kwa njia nyingine na haitupatii matokeo kwa hivyo ningependa kuona tunafanya vizuri ka njia mbadala ,"" aliwaambia waandishi wa habari. Chama cha upinzani cha Labor tayari kina kwota hizo za uakilishi. Kumekuwa na madai ya uonevu na unyanyasaji kwa muda mrefu katika siasa za Australia. Walakini, madai ya Bi. Higgins yametoa mwanga juu ya unyanyasaji wa kijinsia nchini humo. Siku chache baada ya  kutoa ufichuzi wake na kusimulia masaibu yake hadharani madai zaidi yalizuka - na Mwanasheria Mkuu Christian Porter akafichua kwamba alikuwa mtuhumiwa wa madai ya ubakaji mwaka wa  1988. Anakanusha madai hayo, na polisi walifunga uchunguzi kwasababu ya ukosefu wa ushahidi. Bosi wa zamani wa Bi. Higgins, Waziri wa Ulinzi Linda Reynolds, pia alilazimika kuomba msamaha na kulipa fidia kwa msaidizi wake wa zamani, baada ya kumwita ""ng'ombe mwongo"". Wakosoaji wanasema serikali pia imekuwa ikijikokota sana na haina ufanisi katika kushughulikia shutuma kwamba  pana taasubi za kiume na ubaguzi kwa msingi wa jinsia katika utamaduni wa bunge - shida wanayosema imekithiri katika vyama vyote vya kisiasa. Chama cha Upinzani cha Labor kimesema kitatathmini tena mitindo yake baada ya kutokea kwa madai kadhaa kutoka kwa watu ambao hawakutaka kutajwa wakidai kudhulumiwa kimapenzi na baadhi ya wanachama wa kiume wa chama hicho."	https://www.bbc.com/swahili/habari-56497661
entertainment	Akiwa na umri wa miaka 10 tu Emmanuella Samuel amewajengea wazazi wake nyumba	Akiwa na umri wa miaka 10 tu Emmanuella Samuel ametumia mapato yake aliyoyatengeneza  kupitia mtandao wake wa You Tube kuwajengea wazazi wake nyumba. Amekuwa nyota katika chaneli ya  You Tube maarufu ya mchekeshaji Mark Angel, tangu alipokuwa na umri wa miaka mitano. Akimshukuru mama yake Emmanulla amesema mama yake anafaa kupewa nyumba nyingi.	https://www.bbc.com/swahili/habari-55098228
business	Mfuga mende: Jamii ilifikiri nilikuwa na kichaa	Fundi seremala kutoka Tanzania, aliyeanzisha namna mpya ya kilimo isiyo ya kawaida ufugaji mende. Biashara yake imepata mafanikio nchini China na sehemu nyinginezo za ulimwengu ambapo aina fulani za mende huchukuliwa kuwa kitamu kwa kuliwa. Lakini imezua tafrani katika jamii yake.	https://www.bbc.com/swahili/61475043
business	Wajasiriamali katika kambi ya Kakuma wenye biashara za mamilioni ya dola	Kwa kawaida kambi za wakimbizi humaanisha uwepo wa maelfu ya watu waliotoroka kuokoa maisha yao na kutegemea msaada wa kigeni. Lakini hali ni tofauti katika kambi ya Kakuma nchini Kenya - kambi ya wakimbizi ya pili kwa ukubwa barani Afrika. Mambo yanabadilika. Watu wanajaribu kutafuta riziki na kujikimu katika maisha yao badala ya kutegemea misaada. Kwa mujibu wa Umoja wa mataifa, uchumi katika kambi hiyo ya wakimbizi  una thamani ya dola milioni hamsini na sita huku kukiwepo wateja takriban 180,000. Video: Anne Okumu/Anthony Irungu	https://www.bbc.com/swahili/habari-49027615
religion	Ramadhan: Wasio Waislamu wanaofunga mwezi wa Ramadhan	"Rehan Jayawickreme, mwanasiasa kijana anayewakilisha chama cha' upinzani nchini Sri Lanka, alitangaza kile kilichowashutua wengi Aprili 13. ""Mimi ni wa dini ya kibudha na najitahidi kwa kila namna kufuata falsafa ya maisha ya Kibudha,"" alisema kwenye mtandao wa Twitter. ""Baada ya kusema hivyo, nasubiri kwa hamu na ndugu zangu Waislamu kufunga mwezi mtukufu wa Ramadhan. Itakuwa mwezi wangu wa kwanza naomba munitakie kila la kheri."" Ni mwenyekiti wa Baraza la Mijini la kusini mwa Sri Lanka mji wa Weligama na tangu Ramadhan ilipoanza Aprili 14, amekuwa akijizuia kula na kunywa nyakati za mchana. Ni sadfa isiyo ya kawaida mwaka huu, Waislamu huko Sri Lanka, nchi ambayo waumini wake wengi ni wa Kibudha walianza kufunga siku ya kwanza ya mwezi wao, siku moja na jamii za Sinhala na Tamil wakisherehekea mwaka wao mpya. Lakini chama cha wenye imani tofauti tofauti cha Sri Lanka kilipata mshutuko mkubwa karibu miaka miwili iliyopita pale wanamgambo wa Kiislamu walipotekeleza mashambulizi makanisani wakati wa sherehe za sikukuu ya pasaka na kusababisha vifo vya watu karibu 270. Mwanasiasa wa imani ya Kibudha anasema uamuzi wake wa kuungana na Waislamu katika kufunga mwezi wa Ramadhan unalenga kukabiliana na matamshi ya kupinga Uislamu yaliyosemwa na washambuliaji hao. Mtandao wa Twitter wa Rehan Jayawickreme ulipokea maoni mengi ya watu waliojibu ujumbe wake ambao wanaunga mkono anachofanya lakini pia aliweka wazi kuwa kusherekea mwezi wa Ramadhan ingawa yeye sio Mwislamu halikuwa jambo la kipekee kwake. Marianne David, mwanahabari mwenye makao yake Sri Lankan katika mji wa Colombo, alisema kwamba amekuwa akifanya hivyo kwa muda sasa. ""Mimi ni Mkatoliki na huwa ninafunga wakati wa Ramadhan pia. Inaleta uwazi, hamasisho, rehema na nidhamu. Kila la Kheri!"" alisema. Anuradha K Herath, Mkurugenzi Mkuu wa masuala ya kimataifa katika ofisi ya Waziri Mkuu, alisema kuwa pia yeye aliwahi kufunga mwezi mtukufu wa Ramadhan mara moja. ""Nakumbuka kufanya vivyo hivyo siku zangu nikiwa chuo kikuu cha Moratuwa miaka mingi iliyopita,"" aliandika kwenye mtandao wa Twitter. ""Rafiki yangu @sifaan alikuwa akiamka mapema kila asubuhi kula chakula na kuwapa wengine vitafunio wakati anatoa mhadhara kwa wanafunzi nyakati za mchana kwa ajili ya kufungua. Nafkiri itakuwa tajriba nzuri."" ""Nilifikiria kufanya hivi kama ishara ya kupinga ubaguzi kunakoendelezwa na baadhi ya viongozi nchini mwetu,"" amesema Rehan Jayawickreme. ""Sio kwamba nimebadilika na kuwa Mwislamu lakini ninapinga ubaguzi."" Alizungumza na BBC kuwa jamii ya waliowachache ya Waislamu. Sri Lanka imeingiwa na hofu tangu kulipotokea mashambulizi sikukuu ya pasaka. Karibu asilimia 70 ya idadi ya watu Sri Lanka ni waumini wa Kibudha. Waliosalia ni Wahindu, Waislamu na Wakatoliki. ""Nitakapoonesha Waislamu kuwa kama tulio wengi, tunawajali, tunatarajia kuwa watatambua nia ya lengo fulani na kuhisi usalama. Na kuwaonesha kwamba tunawajali."" Baadhi ya wakosoaji wake wamemshutumu Rehan Jayawickreme kwa kufuata fuata Waislam ili wakubali anachofanya na kumuunga mkono. Na kama njia moja ya kujibu, mwanasiasa huyo anakumbuka maneno ya mfuasi wake mmoja kwenye mtandao wake wa Twitter: ""Ni kheri zaidi kupata kura kwa njia ya kuendeleza umoja wa kidini badala ya kusababisha chuki."" Mwanahabari Marianne David, Mkatoliki, amekuwa akifunga mwezi mtukufu wa Ramadhan kwa zaidi ya miaka 15. Anasema hutumia muda huu kujiakisi tena kuhusiana na masuala yenye umuhimu mkubwa maishani mwake. Kufunga kunaondoa mchakato wa kila saa kufikiria juu ya chakula utakachokula, au kukosa utulivu kwasababu ya chakula na kula bila malengo yoyote kila wakati, kwasababu tu mtu ni mvivu au ametamani kula kitu hicho. Ina leta nidhamu zaidi na utaratibu kwa siku hiyo."" Anaamini kuwa utamaduni huo ulimfanya awe mwangalifu zaidi na kumfanya ahisi kuwa na afya njema zaidi. ""Sio kwamba ni vigumu sana kufunga mwezi mtukufu wa Ramadhan kwa wale ambao tayari wanafurahia mambo fulani kwa misingi ya kiwango chao cha maisha na kazi wanazofanya,"" aliiambia  BBC. ""Ni mtihani mkubwa sana kwa wanaofanya kazi za dhorubu au kufanyakazi nje kipindi cha joto kama hiki huku watu wakiwa hawana pesa za kula chakula kizuri, chenye afya kipindi hiki."" Kwake yeye, cha msingi wakati wa Ramadhan ni kufikiria kuhusu wale wasioweza kupata chakula nchini Sri Lanka. Kutoa ni muhimu sana, anasema. ""Nafikiri kile kilicho muhimu wakati tunajinyima ni kusaidiana kadiri ya uwezo wetu, kulisha wengine wale wasio na chochote na kuwasaidia kufunga mwezi mtukufu wa Ramadhan kwa kusaidia kukimu mahitaji yao."" Upande mwingine wa dunia, Nadyne Parr kutoka Marekani ni mwengine asiye Mwislamu ambaye anafunga mwezi mtukufu wa Radhaman. Mkristo mcha Mungu, alitambulishwa kwenye Uislamu na rafiki yake, Mwislamu mwanamke. ""Ni kitendo cha mshikamano kutoka kwa rafiki zangu Waislamu pamoja na kwamba ni tabia ya kawaida kwa imani yangu yenyewe, nikiwa mfuasi wa Yesu, ninapochagua kufunga mwezi wa Ramadan."" Nadyne ni mwandishi, mtaalamu wa biashara na mwalimu wa shule katika jimbo la Michigan. ""Imekuwa muda sasa, lakini kwa kipindi cha miaka saba nimekuwa nikifuatilia kwa karibu masharti ya kunywa maji, nimekuwa nikifuatilia kwa karibu miongozo ya mwezi wa Ramadhan... kupata kiamsha kinywa kabla ya jua kuchomoza na kujizuia kula chakula hadi jua litakapo tua,"" amesema Nchini Sri Lanka, Marianne David anapenda kusisitiza kuwa ""sio tu kuhusu kujinyima na nidhamu, pia ni wakati wa kuja pamoja, kushikamana na kusherehekea na wapendwa wako "". ""Tunapokwenda kufurahia au tukiwa na familia wakati wa kufungua, huwa ni kama kula pamoja chakula cha jioni, isipokuwa huwa tu hakuna kinywaji cha pombe,"" amesema, ""Huwa tunakula chakula kipya na kufurahia hata kama kiwango unachokula kinapungua baada ya siku kadhaa. Kwa Nadyne, kufunga kumekuwa sehemu muhimu ya maisha yake ya kiroho. Anaamini kukaa bila kula kwa muda wala kunywa maji kunafanya imani yake kuwa na mtazamo mpya. ""Tunaangazia zaidi ya mahitaji yetu. Mahitaji yetu yanapitiwa tena na pia tunapitia kipindi muhimu na Mungu wetu."" Lakini kwa Rehan Jayawickreme, anasema tajriba mpya haijakuwa rahisi vile. ""Nina amka saa kumi asubuhi na kula tende kidogo, maziwa ya mtindi na matunda kama kiamsha kinywa. Na si kula chochote hadi saa kumi na mbili unusu jioni,"" aliiambia BBC. ""Nitaendelea kadiri ninavyoweza,"" amesema mwanasiasa wa Kibudha. Lakini akaongeza kuwa, ""ni vigumu sana kukaa bila kunywa maji"""	https://www.bbc.com/swahili/habari-56897814
sports	T﻿etesi za soka ulaya Jumamosi 29.10.2022	Mshambuliaji wa Tottenham na nahodha wa Uingereza Harry Kane, 29, amesitisha mazungumzo ya kandarasi na Spurs hadi baada ya Kombe la Dunia. Spurs pia wanataka kumfunga kiungo wa Denmark Pierre-Emile Hojbjerg, 27, na mlinzi wa Uingereza Eric Dier, 28, kwa mikataba mipya. (London Evening Standard) Kane analengwa na Bayern Munich, ambao wamekosa mabao ya Robert Lewandowski tangu mshambuliaji huyo wa Poland mwenye umri wa miaka 34 ajiunge na Barcelona. (Express) Juventus wanataka kumteua mkufunzi wa Tottenham Muitaliano Antonio Conte kwa ajili ya kuanza kwa msimu wa 2023-24 baada ya mabingwa hao mara 36 wa Italia kuondolewa kwenye Ligi ya Mabingwa. Mkataba wa Conte unaendelea hadi mwisho wa msimu na kuna chaguo kwa upande wa Spurs kuuongeza kwa mwaka mwingine. (Gazzetta dello Sport - in Italian) Newcastle United inavutiwa na winga wa Brazil Eguinaldo mwenye umri wa miaka 18 ambaye anacheza katika daraja la pili la Brazil kwa Vasco da Gama. Kipengele cha kuachiliwa huru kwa pauni milioni 26 kimeingizwa kwenye mkataba wa mchezaji huyo. (Chronicle) Mkufunzi wa Newcastle Eddie Howe amekanusha mazungumzo ya kandarasi kati ya klabu hiyo na kiungo wao wa kati wa Paraguay Miguel Almiron, 28, akisema wako katika kipindi chenye shughuli nyingi na mazungumzo yoyote yatafanyika hapo baadaye. (Sky Sports) Kiungo wa kati wa Juventus na Brazil Arthur Melo, 26, atasalia kwa mkopo Liverpool kwa muda wote uliosalia licha ya kuumia vibaya paja. Melo alicheza kwa dakika 13 pekee tangu ajiunge na Reds mnamo mwezi Septemba. (Mirror) Manchester United wako kwenye mazungumzo kuhusu mkataba mpya wa muda mrefu wa winga wao wa chini ya miaka 18 wa Argentina Alejandro Garnacho. (Fabrizio Romano on Twitter) Kipa wa Manchester United David de Gea, 31, hatahudhuria Kombe la Dunia nchini Qatar baada ya kuripotiwa kuachwa kwenye orodha ya wachezaji 55 Uhispania. (Mail) Jorginho wa Chelsea atasita kufanya uamuzi wa kuondoka Stamford Bridge hadi atakaposikia ofa kutoka kwa Barcelona. Kiungo huyo wa kati wa Italia, 30, amevutia timu hiyo ya Catalan na atapatikana bila malipo mwishoni mwa msimu huu. (Sport - in Spanish) Leeds wanajipanga kufufua hamu yao ya kumnunua winga wa PSV Eindhoven wa Uholanzi Cody Gakpo, 23, ambaye walimtaka msimu huu ulipoanza. Gakpo alicheza jukumu muhimu PSV ilipoilaza Arsenal kwenye Ligi ya Europa siku ya Alhamisi. (Express) Valencia na Inter Milan wanaweza kumnunua kiungo wa kati wa Manchester United na Uholanzi Donny van de Beek, 25, mwezi Januari. (Todofichajes.com - in Spanish) Winga Angel di Maria amekanusha uvumi kuwa anakaribia kujiondoa Juventus huku wakipambana msimu huu. Mchezaji huyo wa kimataifa wa Argentina, 34, alijiunga na timu ya Italia mwezi Julai. (Angel di Maria on Instagram) Brighton wana uhakika wa kumsajili kiungo wa kati wa Argentina Facundo Buonanotte, 17, kutoka Rosario Central. (Fabrizio Romano on Twitter)	https://www.bbc.com/swahili/articles/cyr0ml7e6y4o
technology	Uganda kuwagawanyia raia wake radio na televisheni	Serikali ya Uganda inapanga kutumia dola 100 milioni, kununua redio milioni 10 na televisheni 140 elfu, kugawanywa vijijini. Baadhi ya wadadisi wanadhania mpango huo unasukumwa na mwongozo wa uchaguzi mkuu, ambao unatarajiwa mapema mwakani. Lakini serikali inasema mpango huu wa redio na televisheni kugawiwa vijijini, ni sehemu ya hatua za kuwawezesha watoto nchini kote kuendelea na masomo yao, shule zikiwa bado zimefungwa ili kuzuia maambukizi ya Covid-19 tandavu. Shule kufungwa, zaidi ya siku 80 zilizopita, ilikuwa kazi rahisi, wakiathirika jumla ya wanafunzi 15m, tangu vichekechea hadi wazamili vyuo vikuu. Kuzifungua ni muhali, shauri ya kitisho bayana cha covid-19 tandavu. Hivi sasa Uganda ina wagonjwa 705 wa Covid 19, kwa mujibu wa wizara ya afya - karibu 300 wamepona na bado hakuna kifo cha corona Uganda. Hata hivyo licha kunasa wagonjwa wapya, kupitia upimaji, idadi ya wagonjwa inapanda kila kukicha. Rais wa Uganda Yoweri Museveni alieleza shule na vyuo vikuu kama nyasi kavu mbele ya moto wa corona. ''Suluhu ya masomo kwa sasa, ni teknolojia kupita kisomo cha mbali'' alisema. Bw. Museveni aliongeza kuwa masomo ya mbali huenda yakawa bora zaidi, kwa sababu wasomaji wengi wanaweza kunufaika, kwa waalimu wachache bora zaidi, ambao wanaweza kuwafikia wanafunzi wengi kupitia redio na televisheni. Kwa mujibu wa takwimu za sensa, mwaka 2014, nchini Uganda kulikuwa na televisheni milioni na redio milioni tatu unusu tu. Idadi ya raia wa nchi hiyo sasa inazidi  Waganda milioni 40, wakishi katika vijiji karibu elfu 70. ''Ikiwa tutakuwa na televisheni mbili kwa kila kijiji, hio ina maana televisheni 140 elfu, ambazo watoto wanaweza kuona na kujifunza masomo. Halafu kuna suala la redio; redio ni rahisi zaidi, unaweza kuipa kila kaya redio yake inayotolewa na serikali. Kuna zaidi ya kaya au maskani milioni 7 nchini. Baadhi ya changamoto ni nishati au betri kuendeshea vyombo hivyo. Lakini kuna nguvu za jua kwa televisheni, na redio za kutia ufunguo. Juu ya hayo serikali inataka redio na televisheni hizo zitengenezwe nchini humo, chini ya sera Nunua Uganda, Jenga Uganda - maarufu kama BUBU. Inakisiwa, ili mpango huo kufanikishwa, itaigharimu hazina karibu $102m. Kama sehemu ya masomo ya mbali, Wizara ya elimu ya Uganda, imezindua vifaa vya masomo kwa wanafunzi milioni mbili unusu, hasa wa kidato cha sita. Katibu Mkuu Wizara ya Elimu, Alex Kakooz, amesema kwa mara ya kwanza wanafunzi watapata tini zilizopangwa vizuri, kuwasaidia kwa masomo yao na kufikia kiwango kinachotakiwa. Wanafuzi wa kidato cha sita, ni miongoni mwa wanafunzi 2.5m, watoto wa darasa la saba, kidato cha sita, wanaomaliza shada ya kwanza na uzamili vyuovikuu,  ambao Rais Museveni, alighairi kuwaruhusu warejee masomoni, mapema mwezi huu, katika hotuba yake Juni Mosi, hadi mapema Julai.	https://www.bbc.com/swahili/habari-53063945
sports	Tetesi za Soka Ulaya Jumatatu 29.08.2022	Wakala wa mshambuliaji wa Manchester United na Ureno Cristiano Ronaldo amerejea Chelsea akichunguza iwapo kuhamia Stamford Bridge kunawezekana kwa mchezaji huyo mwenye umri wa miaka 37. . (Independent) Chelsea wamefufua nia yao ya kumnunua fowadi wa Crystal Palace na Ivory Coast Wilfried Zaha, 29, lakini mshambuliaji wa Barcelona na Gabon Pierre-Emerick Aubameyang, 33, anasalia kuwa kipaumbele chao cha kwanza.  (Guardian) Hata hivyo, Manchester United pia wameuliza kuhusu uwezekano wa uhamisho wa Aubameyang. (Caught Offside) Ajax wanamlenga winga wa Chelsea na Morocco Hakim Ziyech, 29, kuchukua nafasi ya Antony, 22, baada ya kukubali ofa kutoka kwa Manchester United kwa ajili ya kumnunua mchezaji huyo wa kimataifa wa Brazil. (Mail) Chelsea wametoa ofa kwa mshambuliaji wa Everton Albania Armando Broja, 20, na kiungo wa kati wa Uingereza Conor Gallagher, 22, pamoja na £25m ili kumnunua mshambuliaji wa Uingereza Anthony Gordon, 21. (Football Insider) Kiungo wa kati wa Barcelona na Uholanzi Frenkie de Jong, 25, anatarajiwa kusalia Nou Camp msimu huu wa joto, licha ya Manchester United, Chelsea na Liverpool kumtaka. (CBS Sports) Valencia wana uhakika wa kuipiku Real Sociedad katika kumsajili Edinson Cavani, 35, na wanatarajiwa kumpa mshambuliaji huyo wa Uruguay mkataba wa miaka miwili. (Fabrizio Romano) Liverpool wanafikiria kumnunua kiungo wa kati wa Sheffield United na Norway Sander Berge, 24 (Yorkshire Post) Leicester na Everton wanafikiria kumnunua mshambuliaji wa Al Hilal raia wa Brazil Matheus Pereira, 26. (Sun) Beki wa Tottenham na Uhispania Sergio Reguilon, 25, anatazamiwa kujiunga na Atletico Madrid kwa mkopo bila chaguo la kununua. (Fabrizio Romano) Kiungo wa kati wa Spurs na England Harry Winks, 26, anakaribia kuhamia Sampdoria baada ya hapo awali kushikilia uwezekano wa kuwindwa na Premier League. (Evening Standard) Chelsea wameamua mlinzi wao Mwingereza Trevoh Chalobah, 23, hataondoka katika klabu hiyo msimu huu wa joto licha ya kufanya mazungumzo na Inter Milan, AC Milan na RB Leipzig kuhusu uwezekano wa mkataba wa mkopo. (Fabrizio Romano) Chelsea wanatumai kuwashinda Tottenham na Crystal Palace katika kumsajili beki wa Peterborough Muingereza Ronnie Edwards, 19. (Football Insider) Spezia wanatazamiwa kumsajili kiungo wa kati wa Wales Ethan Ampadu, 21, kutoka Chelsea kwa mkataba wa mkopo na chaguo la kununua takriban euro 15m (£12.7m). (Fabrizio Romano)	https://www.bbc.com/swahili/articles/cerxyd920zxo
politics	Rais wa zamani wa Zambia Rupiah Banda afariki	"Rupiah Banda, ambaye alikuwa rais wa Zambia kuanzia mwaka 2008 hadi 2011, amefariki dunia akiwa na umri wa miaka 85 baada ya kuugua saratani ya utumbo mpana. ""Maisha yake ya utumishi kwa nchi yetu, na kwa bara letu, yanawakilisha aina ya juu zaidi ya uzalendo,"" Rais Hakainde Hichilema alisema. Bw Banda, mwanadiplomasia wa zamani, alikuwa akihudumu kama makamu wa rais mwaka 2008, Rais Levy Mwanawasa alipougua kiharusi na baadaye kufariki. Kisha alichukua wadhifa huo, na kuwa rais wa nne wa nchi, na akashinda uchaguzi uliofuata. Lakini alijiuzulu mnamo 2011 baada ya kushindwa katika kura ya maoni ya mwaka huo dhidi ya Michael Sata. Bw Banda alisifiwa sana wakati huo kwa kukubali kushindwa, badala ya kupinga matokeo. Muda wake madarakani ulitawaliwa na tuhuma za ufisadi na mwaka 2013 alikamatwa baada ya kutuhumiwa kuiba mamilioni ya dola. Alikanusha mashtaka hayo, akieleza kuwa ni sehemu ya uwindaji wa wakosaji, na hakuwahi kuhukumiwa."	https://www.bbc.com/swahili/60721759
religion	Ramadhani njema: Kuna umuhimu gani wa mtoto kufunga?	Mamilioni ya Waislamu duniani kote wanaadhimisha mwezi mtukufu wa Ramadhani  kila mwaka kwa kufunga, kusali na kufanya matendo mema. Nadia ni mtoto  mwenye umri wa miaka 10 anayeishi Mombasa, Kenya na alianza kufunga tangu akiwa na umri wa miaka nane. BBC ilikutana na mtoto huyo ambaye amesimulia jinsia alivyoanza kufunga na kwa nini ni muhimu kwake kufunga.	https://www.bbc.com/swahili/habari-48256270
politics	Kuonekana kwa ndege za NATO kwenye anga la Ulaya, upande wa Ukraine kwaleta wasiwasi wa vita mpya	"Mawaziri wa ulinzi wa NATO wanakutana kujadili msaada wa kijeshi kwa Ukraine. Mazoezi makubwa zaidi ya kijeshi baada ya Vita Baridi yanaendelea katika nchi wanachama wa NATO karibu na Urusi. Mwandishi wa BBC Nafisa Kuhnavard amenasa picha za ndege za NATO zikikaribia anga za Ulaya zikiwa na wanajeshi wa Urusi. NATO inasema ni mazoezi makubwa zaidi ya kijeshi tangu kumalizika kwa Vita Baridi. Ndege 50 zinafanyia majaribio ulinzi wa anga za Washirika katika Ulaya Mashariki. Historia haiko katika siku za nyuma. Urusi inabaki kuwa tishio kuu. Rubani wa Czech Mikhail Danek anatekeleza majukumu yake. Mbele ya kamera, anaonekana kama shujaa wa sinema. Lakini hili ni jambo zito. ""Zoezi hilo lilikuja kwa mshangao. Ndege ambayo haikutambuliwa ilikaribia anga ya NATO. Ndege hizi zilikuwa zikizuia njia yake na kurudi,"" alisema mwandishi wa BBC Nafisa Kuhinur. NATO baadaye iliripoti tukio hilo kwa BBC. Ilikuwa ndege ya Urusi. Picha kutoka ndege ya Mikhail zinaonyesha jinsi alivyokaribia kusimamisha ya Urusi. Wakati ambapo mahusiano kati ya Urusi na NATO yako katika mgogoro, kosa moja linaweza kuzidisha hali hiyo. Ingawa vifaa vyote vya kijeshi vilionyeshwa, sio kila mtu anafurahia hilo. Kama sehemu ya mazoezi ya NATO, wanajeshi wa Lithuania wanafanya majaribio ya ulinzi wao wa ardhini dhidi ya mashambulizi ya anga. Nchi za Baltic ziko kwenye ukingo wa Urusi au zinapakana na ni wanachama wa mpaka wa NATO. ""Hali ya sasa haitoshi kuizuia Urusi na kujibu katika dakika za kwanza ikiwa hali itazidi kuwa mbaya sio tu kwa Ukraine lakini pia Lithuania na mikoa yetu,"" Waziri wa Ulinzi wa Lithuania Margiris Abukevich alisema. Watu wa kawaida wa Lithuania hawangojei NATO. Kwa pamoja wanajiandaa. Hivi ndivyo mwanamke wa Kirusi anaelezea kwa nini anasaidia ulinzi wa Ukraine; ""Sababu ya mimi kusaidia ni kwa sababu ninajisikia aibu (kukaa bila kusaidia) na ninaiogopa nchi yangu. Ninajaribu kuchangia kadri niwezavyo."" Lithuania pia inawatibu wanajeshi wa Kiukreni waliojeruhiwa, kama vile Dmitry, afisa wa kijeshi alijeruhiwa vibaya katika siku ya kwanza ya vita. Anachokisema kwa nchi za Magharibi kiko wazi. ""Ikiwa watagawanya silaha zetu katika vipande vidogo ili tu kujilinda, vita vinaweza kuendelea kwa muda mrefu. Na matokeo yake yanaweza kuathiri sio Ukraine pekee bali Ulaya nzima na ulimwengu wa Magharibi,"" alisema Dmitry Kaitanyuk. NATO inaongeza shughuli zake katika Ulaya Mashariki. Kazi hii ya kuongeza mafuta huhakikisha kwamba ndege inakaa angani kwa hadi saa 6. Hii ni sehemu ya usawa maridadi unaoikumbusha Urusi kwamba imezuiwa kuingia katika anga ya NATO."	https://www.bbc.com/swahili/61821405
technology	Joyce Beckwith, ni rubani wa kwanza wa kike kurusha puto la hewa moto	Joyce Beckwith, ni rubani wa kwanza wa kike mwenye asili ya Kiafrika kuendesha puto la hewa moto. Ni mtaalamu wa masuala ya hoteli, lakini mbobezi wa puto la hewa moto. Ni kazi ambayo mwanamke yoyote asingeweza kuifikiria, lakini Joyce amejiingiza huko	https://www.bbc.com/swahili/habari-55320814
sports	Tetesi za Soka Ulaya Jumanne 17.08.2021: Pogba, Kane, Bellingham, Henderson, Bellerin, Locatelli, Barnes	Paris St-Germain itatoa ofa kwa kiungo wa kati wa Manchester United raia wa Ufaransa, 28, Paul Pogba na makubaliano yenye thamani ya pauni 510,000 kwa wiki kama hatua ya kujaribu kumsajili nyota huyo aliyewahi kushinda Kombe la Dunia kupitia uhamisho wa bure msimu ujao. (Independent) Manchester City kuendelea na juhudi za kumsajili mshambuliaji wa England Harry Kane kutoka Tottenham, licha ya Spurs kusema mara kadhaa kwamba haiko tayari kumuuza mchezaji huyo, 28. (ESPN) Wakati huohuo, wachezaji wa Tottenham wamejipanga kumuunga mkono Kane wakati anaendelea kutafuta mbinu ya kuondoka klabu hiyo. (Mirror) Chelsea inatafuta kumnunua mchezaji wa Borussia Dortmund Jude Bellingham, 18, kama mbadala wa mchezaji mwenzake wa timu ya England Declan Rice, 22. (Eurosport, via Sun) Mchezaji wa Liverpool kiungo wa England Jordan Henderson, 31, amefikia makubaliano ya mkataba mpya wa muda mrefu na klabu hiyo. (The Athletic - subscription required) Rais wa Barcelona Joan Laporta amesema kuwa kushindwa kwa watangulizi wake kuwekeza tena pauni milioni 200 kutoka kwa MBrazil Neymar mwaka 2017 wakati anajiunga na PSG kumechangia mgogoro wa kifedha unaokumba klabu. (Times) Manchester United wamearifiwa juu ya mpango ambao huenda unaendelea kwamba Juventus na Cristiano Ronaldo, 36, wanasemekana wanashughulikia mpango wa kuondoka kwa mshambuliaji huyo wa Ureno. (La Repubblica - in Italian) Mchezaji wa Real Madrid Martin Odegaard, 22, huenda anakaribia kurejea Arsenal, baada ya ajenti wake raia wa Norway kwenda London kufanya mazungumzo ya makubaliano ya mkopo wa muda mrefu.  (Mirror) Winga wa Manchester United raia wa Ivory Coast Amad Diallo, 19, anahitajika kwa mkopo na klabu ya Sheffield United. (talkSPORT) Winga wa Leicester City, 23, Harvey Barnes yuko tayari kusaini mkataba mpya na wanaoshikilia kombe la FA. (The Athletic, subscription required) Arsenal huenda ikakubali kumuuza Pierre-Emerick Aubameyang kwasabau mchezaji huyo, 31, mshambuliaji raia wa Gabon haonani jicho kwa jicho na kocha wa Gunners Mikel Arteta. (talkSPORT) Kiungo wa kati wa Arsenal Granit Xhaka, ambaye alikuwa anajadiliwa huko  Roma mapema msimu huu amesaini mkataba mpya na Gunners. (Guardian) Manchester City ni miongoni mwa vilabu vinavyomnyatia mchezaji mrefu zaidi wa Uingereza, futi 6 na nchi 9 wa Solihull Moors mshambuliaji Kyle Hudlin, 21. Middlesbrough na Cardiff City pia nazo zilikuwa zinamfuatilia. (The Athletic, subscription required) Chelsea inafanya mazungumzo na Lyon juu ya uhamisho wa beki wao wa kushoto raia wa Italia Emerson Palmieri, 27, wakati kocha wa Blues Thomas Tuchel anaangalia namna ya kupunguza kikosi chake. (Guardian) Hector Bellerin anataka sana kuondoka Arsenal msimu huu huku Inter Milan ikimfuatilia kwa karibu beki huyo, 26, wa kulia raia wa Uhispania. (The Athletic, subscription required) Gunners inajaribu kufikia makubaliano ya mabadilishano na Barcelona ambayo yatasaidia kurejea kwa Bellerin katika klabu alioanzia taaluma yake na mlinzi Mbrazil, 22, Emerson Royal akirejea London kaskazini. (Star) Juventus inakaribia kufikia makubaliano ya kima cha euro milioni 35 na Sassuolo kwa ajili ya kiungo wa kati wa Italia Manuel Locatelli, 23, na kuiacha Arsenal ikiwa nje ya kinyanganyiro cha kumsajili mchezaji huyo. (Fabrizio Romano) Chelsea inaimairisha juhudi zake za kuwauza waliokuwa wachezaji wa England Ross Barkley na Danny Drinkwater pamoja na kiungo wa kati wa Ufaransa Tiemoue Bakayoko, msimu huu ambao wote gharama yao ni pauni milioni 90. (The Athletic, subscription required) Kocha msaidizi wa West Ham United Stuart Pearce amekubali kuwa klabu hiyo bado inafuatilia kwa karibu kumsajili tena kiungo wa kati wa England Jesse Lingard baada ya kufanikiwa kwa makubaliano ya mkopo msimu uliopita, lakini sasa ili apatikane inategemea na Manchester United. (talkSPORT) West Ham haijakata tamaa katika kumsajili mlinzi wa Chelsea raia wa Ufaransa Kurt Zouma, 26, baada ya kushindwa kumpata beki wa kati wa klabu ya Fiorentina raia wa Serbia, 26, Nikola Milenkovic. (Guardian) Bolton Wanderers sio miongoni mwa timu zinazonyatia kumsajili winga wa Jamhuri ya Ireland James McClean, baada ya wao na Wigan Athletic kuhusishwa na mchezaji huyo,  32, ambaye amearifiwa kwamba anaweza kuondoka Stoke City. (Bolton News)	https://www.bbc.com/swahili/habari-58240266
politics	Watu kadhaa wauawa katika shambulio la wanamgambo wa Kiislamu Msumbiji	"Watu kadhaa wameuawa kufuatia shambulio lililotokea mjini Palma, kaskazini mwa Msumbiji, kwa mujibu wa msemaji wa idara ya usalama. Watu saba wameuawa wakati wakijaribu kutoroka mapigano hayo katika hoteli moja, amesema Omar Saranga. Mamia ya wengine wageni na wenyeji waliripotiwa kuokolewa. Eneo hilo limevamiwa na wapiganaji tangu Jumatano. Watu walioshuhudia wameelezea jinsi walivyokuwa wakijificha ili waweze kuokolewe kwa njia ya boti, katika fukwe walikokutana na miili iliyotenganishwa na vichwa. Katika tovuti ya askari wa majini inaonesha boti kubwa zikiwa maeneo ya Palma, na katika fukwe ya Pemba mpaka eneo la kusini ambapo watu walikuwa wanajaribu kutorokea huko kwa namna yeyote - boti za mizigo, meli za abiria na aina nyingine za boti. Mkandarasi mmoja aliiambia BBC kuwa watu wengi walitoroka katika hoteli hiyo kwa makundi kwa kujificha pembezoni mwa ufukwe majira ya usiku waliweza kufanikiwa kutoroka na boti siku ya Jumamosi asubuhi. Alisema watu wengi waliweza kufika salama na boti zilirudi Jumapili kuokoa wengine. Alisema raia ambao walikuwa wanafanyakazi na kuishi katika eneo hilo walionekana kusaidia katika shughuli za uokoaji. ""Wauzaji wa bidhaa za ndani na makampuni, walikuwa mashujaa katika zoezi zima la uakoji. Kwa muda mfupi walifanikiwa kuratibu namna ya kuwaokoa wahanga kwa kutumia boti na kufanikisha kuwaondoa wakiwa usalama."" ""Sijui msaada kutoka makampuni makubwa ulikuwa wapi au hata kutoka nje ya nchi?"" aliuliza. Raia wa Afrika Kusini, Adrian Nel aliuliwa wakati akijaribu kutoroka wanamgambo hao, mama yake Bi. Meryl Knox aliiambia BBC. Mume wake, Gregory, alifanikiwa kutoroka katika mji huo wa Palma - ingawa aliiambia AFP kuwa ilimbidi kubeba mwili wa marehemu mtoto wake mmoja wa kiume mpaka alipookolewa. Ingawa mtoto wake mwingine aliweza kutoroka. Lakini walipoondoka, Bi Knox aliiambia BBC hakukuwa na jeshi linalowalinda, ilikuwa ni mtu tu kukimbia na kuokoa maisha yake. ""Hili suala lingeweza kuzuilika,"" aliongeza. ""Mtoto wangu angekuwa hai mpaka sasa."" Pia unaweza kutazama: Chanzo kimoja cha habari ambacho kilikuwa karibu na uokoaji kimeiambia AFP kuwa katika boti moja watu wapatao 1,400 waliwasili katika bandari ya mji wa Pemba, ambao ni karibu kilomita  250 (155 miles) kusini mwa Palma, Jumapili mchana. Mashirika ya kutoa msaada yalisema boti ndogo kadhaa ambazo zilikuwa zimejaza watu zinategemewa kuwasili Jumatatu asubuhi. Kampuni kubwa ya nishati ya Ufaransa Total ilisema ililazimika kusitisha shughuli katika mradi mkubwa wa gesi ulio karibu na eneo lenye mapigano. Total iliongeza kuwa inaamini vikosi vya usalama vya Msumbiji, ambavyo vilikuwa vikifanya kazi ili kudhibiti eneo hilo. Human Rights Watch ilisema kwamba mashuhuda walielezea kuwa waliona ""miili barabarani na wakazi wakitoroka baada ya wapiganaji kufyatulia risasi kiholela watu na majengo"". Eneo la Kaskazini mwa Msumbiji limekumbwa na uasi tangu mwaka 2017. Wapiganaji wanaohusishwa na kundi la Islamic State (IS) ndio wanaosababisha mzozo katika eneo lenye Waislamu wengi la Cabo Delgado. Mapigano hayo yamesababisha vifo vya zaidi ya watu 2,500 na watu 700,000 wamehama makazi yao. Kuna taarifa ambazo hazijathibitishwa za raia wa Uingereza kunasa katika hoteli. Msemaji wa ofisi ya mambo ya nje, Jumuia ya madola na Maendeleo ameiambia BBC: ''Ofisi yetu ya ubalozi mjini Maputo iko kwenye mawasiliano ya moja kwa moja na mamlaka za Cabo Delgado ili kupata taarifa zaidi kuhusu ripoti hizi.'' Waasi walianzisha shambulio la kushtukiza Palma mapema wiki hii wakishambulia maduka, benki na kambi za jeshi. Mamia ya watu walitoroka mapigano, wakikimbilia misituni, mikoko au vijiji vya karibu. Karibu wafanyikazi wa kigeni 180 wa kampuni ya uzalishaji gesi na wazawa walitoroka katika hoteli ya Amarula Palma. Wengine walijaribu kutoroka hoteli hiyo wakiwa na msafara wa magari Ijumaa, wakielekea pwani iliyo karibu, shirika la habari la Reuters lilimnukuu Lionel Dyck akisema. Bwana Dyck anaongoza kampuni ya usalama ya kibinafsi ya Afrika Kusini inayofanya kazi na serikali ya Msumbiji. Lakini walivamiwa nje ya hoteli hiyo, Bw Dyck alisema, akiongeza kuwa watu wasiopungua 20 hapo awali walisafirishwa kwa usalama kwenye helikopta. Mtu huyo wa Afrika Kusini aliyethibitishwa kuuawa alidhaniwa alikuwa akiendesha moja ya magari yaliyotumika kutorosha watu. Chanzo kimoja kiliiambia BBC watu kadhaa walifanikiwa kuhamishwa na kufika mji wa Pemba, umbali wa kilometa 420 Kusini mwa Palma. Pia unaweza kutazama:"	https://www.bbc.com/swahili/habari-56561185
religion	Papa Francis alaani unyanyasaji wa nyumbani kama 'karibu na ushetani'	"Papa Francis amelaani unyanyasaji wa majumbani dhidi ya wanawake kama ""unaokaribia ushetani' katika mojaapo ya  lugha yake kali zaidi kuhusu suala hilo. Mkuu  huyo wa Kanisa Katoliki alisema hayo wakati wa kipindi kilichotangazwa kwenye mtandao wa TG5 nchini  Italia siku ya Jumapili. Alizungumza na jopo la watu wanne kutoka asili mbali mbali  ikiwa ni pamoja na manusura wa unyanyasaji wa nyumbani. Sheria mpya za Vatican zatoa adhabu kali kwa wanyanyasaji wa kingono Alilalamikia ""idadi kubwa sana"" ya wanawake ""wanaopigwa na kunyanyaswa majumbani mwao."" ""Tatizo ni kwamba, kwangu, ni karibu na jambo la kishetani kwa sababu  ni kutumia fursa ya kumuangamiza mtu ambaye hawezi kujitetea, ambaye anaweza tu [kujaribu] kuzuia mapigo,"" Papa Francis alisema. ""Inafedhehesha. Inafedhehesha sana."" Alizungumza na mwanamke anayeitwa Giovanna ambaye alisema alikuwa ametoroka katika ndoa yenye mateso  pamoja na watoto wake wanne. Papa aliongeza kuwa wanawake waliodhulumiwa hawajapoteza utu wao. ""Naona heshima kwako kwa sababu kama huna hadhi, usingekuwepo hapa,"" alimwambia Giovanna. ""Angalia Mama Mbarikiwa na ukae na picha hiyo ya ujasiri."" Tangu kuanza kwa janga la Covid, Papa Francis ametoa maoni kadhaa juu ya unyanyasaji wa nyumbani. Matukio ya unyanyasaji yameongezeka katika nchi kadhaa, kwani watu wengi wamenaswa na wanaowanyanyasa wakati wa marufuku za kutotoka nje Kulingana na ripoti ya Umoja wa Mataifa iliyohusisha nchi 13, nusu ya wanawake waliohojiwa walisema wamekumbwa na aina fulani ya ukatili tangu kuanza kwa janga hilo. Nchini Italia, takwimu za polisi zilizotolewa mwezi uliopita ziliripoti karibu matukio 90 ya unyanyasaji dhidi ya wanawake kila siku - 62% ya haya yalikuwa kesi za unyanyasaji wa nyumbani. Akihutubia Giovanna, Papa Francis alisema inawezekana bado kuwa na matumaini, hata wakati wa janga hilo. ""Unatoa mfano wa kupambana na hali ngumu, somo la kupinga majanga,"" alisema. ""Unajitokeza vizuri zaidi kuliko hapo awali."""	https://www.bbc.com/swahili/habari-59726814
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."	https://www.bbc.com/swahili/habari-53915380
sports	Tetesi za Soka Ulaya Jumapili 31.07.2022	Newcastle United iko kwenye mazungumzo na Chelsea kuhusu mkataba wa mkopo kwa mshambuliaji wa Ujerumani Timo Werner, 26, ambaye pia amekuwa akihusishwa na klabu ya zamani ya RB Leipzig. (Sunday Mirror) Brighton haitafanya mazungumzo tena na Manchester City kuhusu kumuuza beki wa kushoto wa Uhispania Marc Cucurella, 24, na atakubali tu ofa ya angalau £50m. (Athletic - subscription required) Leicester City inataka zaidi ya £50m ikiwa ni imuuze mchezaji wa England James Maddison kwa Newcastle United, ambao dau la pauni milioni 40 kwa mchezaji huyo wa miaka 25 limekataliwa. (Times - subscription required) Bosi wa Magpies Eddie Howe hakuzungumzia lolote kuhusu uhamisho wa Maddison lakini alisema anatumai kuongeza kikosi chake kabla ya kuanza msimu dhidi ya Nottingham Forest mnamo 6 Agosti. (Northern Echo) Newcastle wamefanya mawasiliano na Burnley kuhusu Maxwel Cornet lakini bado hawajatoa ofa kwa winga huyo wa Ivory Coast mwenye umri wa miaka 25. (90 Min) Chelsea wanakaribia kufikia makubaliano ambayo yatamfanya mlinda lango wa Uhispania Kepa Arrizabalaga ajiunge na Napoli ya Italia kwa mkopo msimu huu. Barcelona inataka kuwasajili walinzi wa Uhispania Cesar Azpilicueta, 32, na Marcos Alonso, 31, kutoka Chelsea wiki ijayo. (Sport - in Spanish) Mkufunzi wa Arsenal Mikel Arteta anasema anataka kikosi chake kuongezwa zaidi msimu huu, huku The Gunners ikifahamika kuwa bado wana nia ya kumnunua kiungo wa kati wa Leicester City na Ubelgiji Youri Tielemans, 25. (90 min) AC Milan imekubali kumsajili kiungo wa kati wa Ubelgiji Charles de Ketelaere kutoka Club Bruges kwa £26.9m (euro 32m). Mchezaji huyo mwenye umri wa miaka 21 pia amekuwa akihusishwa na Leeds United. (Calciomercato - in Italian) Beki wa kulia wa Ufaransa Nordi Mukiele, 24, anasema alikataa mpango wa Chelsea uliochelewa kabla ya kusaini na Paris St-Germain.  (L'Equipe, via Metro) Chelsea imekuwa na ofa ya £6.7m (euro 8m) kwa kiungo wa kati wa Kiitaliano Cesare Casadei iliyokataliwa na Inter Milan, ambayo inataka £16.8m (euro 20m) kwa mchezaji huyo mwenye umri wa miaka 19. (Gazzetta - in Italian) Juventus imemuongeza mshambuliaji wa Ubelgiji Dries Mertens kwenye orodha ya wachezaji wanaoweza kusajiliwa huku mchezaji huyo mwenye umri wa miaka 35 akipatikana kwa uhamisho wa bure baada ya kuondoka Napoli. (Gazzetta dello Sport, via Football Italia) Stoke City inataka kumsajili mshambuliaji wa Manchester City Muingereza Liam Delap kwa mkopo. Mchezaji huyo wa miaka 19, aliichezea Potters. (Athletic - subscription required)	https://www.bbc.com/swahili/articles/cpdx204mrkno
business	Athari tano za kiuchumi zinazoweza kutokea baada ya kuongezeka kwa tozo za miamala ya simu Tanzania	Hii leo, Julai 15 2021 gharama ya miamala ya fedha kupitia mitandao ya simu nchini Tanzania imepanda baada ya serikali kupandisha tozo ya miamala hiyo. Sintofahamu kubwa inashuhudiwa hii leo kwa wananchi wa Tanzania ambao wengi wao ni watumiaji wakubwa wa huduma hiyo. Hali hii imepelekea maswali mengi kwa wananchi na kujiuliza hatma yao kiuchumi itakuwa vipi ikiwa hali ya kiuchumi hivi sasa ni tia maji tia maji kwani uchumi wa nchi hii sasa unakadiriwa kushuka kutoka 7.0% mpaka 4.8% na hivyo wananchi wamebaki kujiuliza nafuu ya maisha kwa hivi sasa kupitia serikali ya Mheshimiwa Samia Suluhu Hassan Rais wa Jamhuri ya Muungano wa Tanzania wataipata ikiwa kila huduma muhimu kuna ongezeko la tozo? Mpaka hivi sasa kunaongezeko la tozo kwenye mafuta ya petrolI, dizeli na mafuta ya taa ya kiasi cha shilingi mia moja (100) kwa kila lita moja. Tozo kwenye mita za luku kutokana na jinsi mtumiaji anavyotumia, tozo kwenye kadi za simu. Bomu hili jipya linawafanya baadhi ya wananchi kung'aka mitandaoni na kusema hakuna haja ya kutumia njia hii katika kutuma fedha na kuona ni afadhali ya kutumia bodaboda au kupakia gari na kupeleka fedha hizo kunakohusika. Ikitokea hivyo, hali hiyo itakuwa hatari kiuchumi kwani itasababisha mzunguko wa fedha kusinyaa. Kuzorota kwa biashara za mitandaoni. Ongezeko la tozo hizi kwenye miamala ya simu itapelekea wakati mgumu sana kwa wafanyabiashara wa mitandaoni, kwani watumiaji wa huduma hiyo wataachana au wataondokana na kutumia huduma hiyo kutokana na kuongezeka kwa gharama na hasa ukizingatia watumiaji wengi wanatumia njia ya simu katika kulipia bidhaa wanazonunua kupitia online (mtandaoni). Mfumuko wa bei za bidhaa na huduma. Kama kuna ongezeko la fedha katika miamala ya simu ni fika gharama za huduma au bidhaa zitaongezeka hasa kwa wale watakaolipia kwa njia ya simu. Hivi sasa kuna hatari ya mfumuko wa bei katika bidhaa mbalimbali pamoja na huduma mbalimbali ikizingatia kuwa kuna ongezeko la tozo kwenye mafuta ya petrol na dizeli na ikizingatiwa kuwa kuna tozo pia kwenye kadi za simu. Hivi sasa mfumuko wa bei upo kwenye tarakimu 3.3% na ongezeko la tozo mbalimbali kunaweza kukapandisha hali ya mfumuko. Mzunguko wa fedha kudorora. Tozo hizi kama zitapelekea watu kupunguza kasi ya matumizi ya huduma hii katika kutuma na kutolea miamala ya fedha basi ni fika kabisa kutakuwepo na mdororo mkubwa sana wa mzunguko wa fedha na hivyo kuendelea kufanya hali ya kiuchumi kwa mtu mmoja mmoja kuendelea kuwa ngumu zaidi maradufu. Gharama za maisha kuongezeka.  Gharama za maisha za watu zitaongezeka hasa ukizingatia kuwa kuna ongezeko la gharama za huduma mbalimbali pamoja na hili la tozo za miamala ya simu wakati pato la mtu mmoja mmoja limeendelea kuwa lile lile na wengine limeshuka kabisa kutokana na athari zilizosababishwa na CORONA (COVID-19) Kuyumba kwa sekta binafsi. Sekta binafsi hivi sasa bado haiko imara kutokana na vimbunga ambavyo sekta hii imepitia hapo miaka michache iliyopita lakini hivi sasa sekta hii, kwa asilimia kubwa ya tozo zilizoongezwa katika bajeti ya mwaka huu 2021/2022 itapelekea biashara mbalimbali kuyumba, kwani hivi sasa wateja wao wamejipanga kupunguza matumizi (expenditure) na kwa vyovyote vile pale ambapo raia watapunguza matumizi yao ni fika kabisa biashara nyingi zitaathirika kwa ukubwa sana. Punguzo la kodi ya ongezeko la thamani, VAT kutokana na kwamba tayari tozo zilizoongezwa katika makundi tofauti tofauti. serikali wapitie sheria ya VAT ili kuweza kupunguzia wananchi maumivu ya kupaa kwa gharama za kimaisha. Asilimia ya VAT iliyopo hivi sasa ya 18% ukiweka na tozo hizi zilizoletwa kwenye bajeti ya mwaka huu 2021/2022 mwananchi anakuwa na mzigo mkubwa sana kwa mwaka huu mpya wa kifedha 2021/2022. Tozo za kadi ya simu; serikali ili kuwaondolea maumivu na mzigo mkubwa wa kodi na hivyo napendekeza Serikali kuwafutia wananchi tozo ya kadi za simu angalau inaweza kuwapa nafuu kidogo ya kimaisha. Serikali itafute namna ya kuweza kupata mapato bila ya kuathiri sana shughuli za wananchi kwani hiyo itasaidia wananchi kuweza kujijenga vizuri kiuchumi hapa nchini Tanzania. Hili linaweza kufanyika kwa ufanisi kwa kufanya tafiti yakinifu juu ya namna ya kuweza kupata vyanzo vipya vya kimapato kuliko kuendeleza kutegemea vyanzo vilevile kila wakati ,huko kutapelekea kudumaza uchumi wa nchi wakati huu wa mdororo wa kiuchumi duniani.	https://www.bbc.com/swahili/57853034
religion	Marekani yasaini muswada kupinga vikwazo vya China dhidi ya waislamu wa Uighur	Bunge la Marekani limepitisha muswada ili kupambana na vile wanavyovisema kuwa ni vikwazo visivyo na mantiki, mateso na unyanyasaji kwa waislamu wa jamii ya Uighur nchini China. Imelenga vile vikwazo vinavyowalenga wanachama wa serikali ya China na kumtaja kiongozi wa chama cha kikomunisti  katika mkoa wa Xinjiang,Chen Quanguo. Muswada huo bado unahitaji  idhini kutoka kwa seneta na Rais Donald Trump. Kwa upande wa China, Waziri wa mambo ya nje wa nchi hiyo ameoneshwa kutofurahishwa na kusema hatua hiyo ni ya ''uovu''. Muswada wa haki za kibinadamu za Uighur wa mwaka 2019 ulipitishwa bungeni na wabunge 407 kwa 1 usiku wa Jumanne. Kupitishwa kwake kunakuja mara baada ya Rais Trump kutia saini sheria inayounga mkono maandamano ya demokrasia mjini Hong Kong  pia kusababisha  ukandamizaji kutoka kwa China. Thomas Massie kutoka chama cha Republican kutoka Kentucky, amepiga kura kupinga muswada huo wa Uighur, vilevile hakuupigia kura muswada wa Hong Kong. Mwandishi wa BBC nchini China John Sudworth amesema kama muswada huu utapitishwa basi ''itaashiria jaribio muhimu sana la kimataifa kushinikiza China kuhusu kuwaweka kizuizini  waislamu wengi  wa Uighur na wale kutoka makundi mengine ya kiislam.'' Je ni nini kipo katika muswada huo? Lengo kuu la muswada huu ni kuweka wazi unyanyasaji wa haki za binaadam zijulikazo duniani kote, ikiwemo kufungwa kwa waislamu millioni 1 wa Uighur. Na pia unaushutumu China ''kwa kuwabagua waislamu wa jamii ya  Uighur katika mifumo yao kwa kuwanyima haki mbali mbali za kiraia na kisiasa, ikiwemo haki za kujieleza, dini, uhuru wa kuandamana na mashtaka ya haki.'' Muswada huu unashutumu sera za  China zinavyowakandamiza waislamu mkoani  Xinjiang. Hizi ni pamoja na: Muswada wa Uighur unalenga maafisa kutoka China ambao wanadhaniwa kuhusika na ukiukaji wa haki za kibinaadamu katika mkoa wa Xinjiang. Vievile unamtaja kiongozi wa chama cha kikomunisti cha Xinjiang Chen Quanguo, ambaye inasemekana kuwa mbunifu wa kambi hizo. Muswada huo unamtaka Rais Donald Trump kupinga unyanyasaji wa waislam wa Uighur, China kufunga kambi zote haraka iwezekananavyo na kuhahakisha haki inatendeka. Raia wa China wanasema nini? Waziri wa mambo ya nje kutoka China ameuita muswada huo kuwa ni wa ''uovu' na kuitaka Marekani kuacha kuingilia masuala ya ndani ya China.'' Msemaji mkuu wa wizara ya mambo ya nje ya China, Hua Chunying amesema ''Muswada huu unachafua sheria za haki za kibinadam mkoani Xinjiang na kushambulia vibaya sheria ya serikali ya China katika Mkoa wa Xinjiang,'' ''Tunaiomba Marekani kurekebisha makosa yao mara moja, na kuzuia muswada huu kuwa sheria, na kuacha kutumia  matatizo ya Xianjing kama njia ya kuingilia masuala ya ndani ya China.'' China pia imeonesha kukasirishwa na muswada wa Hong Kong, na kusimamisha safari za meli za jeshi la Marekani na ndege zote zinazokwenda Hong Kong, na kuweka vikwazo kwa makundi ya kutetea haki za binaadamu nchini Marekani. Ni nini kinaendelea mkoani Xinjiang? Makundi ya kutetea haki yanasema maelfu ya waislamu wanashikiliwa katika makambi ya gereza katika sehemu mbali mbali ndani ya mkoa huo. Mamlaka za China zinasema waislamu wa Uighur wanaelimishwa katika vituo vya mafunzo ya ufundi ili kukabiliana na msimamo mkali wa kidini. Lakini ushahidi unaonesha wengi wakiwa wameshikiliwa kwa kuikubali dini yao kwa mfano kwa kusali, kuvaa ushungi au kwakuwa na uhusiano na nchi kama Uturuki. Rekodi zilizotazamwa na BBC zinaonesha kuwa China wanawatenganisha watoto wa Kiislamu mbali na familia zao kwa makusudi. Mtafiti kutoka Ujerumani, Dkt Adrian Zenz, aliiambia BBC mapema mwaka huu kuwa hatua hiyo ni jaribio la ''kutengeneza kizazi kipya kilichotenganishwa mbali na asili zao, imani na lugha zao.'' ''Ninaamini ushahidi unasababisha kuwa kitendo hiki ni mauaji ya tamaduni.'' Balozi wa China nchini Uingereza amekataa shutuma hizo na kudai kuwa ni za ''uongo''.	https://www.bbc.com/swahili/habari-50654946
entertainment	Akaunti za waigizaji wa ngono zaondolewa Instagram	Mamia ya akaunti za waigizaji wa filamu za ngono zimetolewa katika mtandao wa Instagram mwaka huu, huku wengi wakisema watu hao wako katika hadhi tofauti kuliko nyota wa kawaida. Mtandao huo umedai akaunti hizo huchapisha maswala yaliyo kinyume cha sheria za mtandao huo.	https://www.bbc.com/swahili/gnb-50545703
politics	Mwaka mmoja bila Rais Magufuli na maisha yenye rangi mbili Tanzania	"Machi 17, 2022, Tanzania inaadhimisha mwaka mmoja wa kifo cha rais wa awamu ya tano wa taifa hilo, John Magufuli. Magufuli alifariki kutokana na matatizo ya moyo jijini Dar es Salaam. Makamu wake wa rais wakati huo, Samia Suluhu Hassan, akarithi kiti chake kwa kuapishwa siku mbili tu baadaye yaani Machi 19, 2021 na kuwa Rais wa awamu ya sita na wa kwanza mwanamke katika historia ya taifa hilo la Afrika Mashariki. Swali kubwa sasa, mwaka mmoja tangu kifo cha Magufuli, maisha yakoje nchini Tanzania? Uchumi wa Tanzania umekuwa ukikua kwa wastani wa asilimi 6.3  kati ya mwaka 2010 mpaka 2019 ikiwa miongoni mwa nchi chache barani Afrika ambazo uchumi wake unakua kwa kasi. Licha ya kuendelea kuimarika kwa uchumi wake chini ya Rais Samia lakini hilo halitafsiri maisha halisi ya mtanzania, kama mtaalamu huyu wa fedha alivyoiambia BBC: ""Ipo tofauti ya ukuaji wa uchumi na maendeleo na uchumi, sasa tunashuhudia angalau ahueni mifukoni ukilinganisha na kipindi cha  Rais Magufuli kati ya mwaka 2018 na 2020, ingawa bado mambo magumu, maisha magumu', anasema  Raphael Magoha. Mmoja wa wazazi wa binti ambaye alishindwa kuendelea na shule kwa sababu ya ujauzito, anasema atamkumbuka Rais Magufuli kwa jitihada zake za kukuza uchumi na kuboresha miundo mbinu, lakini sera yake ya mabinti wajawazito kutorudi shuleni lilimtatiza na kukata tamaa ya maisha ya kuchumi ya mwanae huko mbele. 'elimu ndio tegemeo letu sisi masikini, unaamini  mtoto wako akisoma atajisaidia na atakuja kusaidia familia, kidogo azime ndoto za maelfu ya mabinti, tunashukuru mama (Rais Samia) kaliona hilo, mabinti wajawazito sasa wameruhusiwa kuendelea na masomo. Wakati akitoa tamko la kukataza mabinti wajawazito kurejea shuleni Magufuli alisema: ""yaani tusomeshe wazazi? nataka niwaambie, ndani ya utawala wangu kama Rais hakuna mwenye mimba atakayerudi shuleni, amechagua maisha hayo ya mtoto akalee vizuri mtoto"". Moja ya eneo ambalo, lilikuwa linapigiwa makelele na baadhi ya wakosoaji wakati wa utawala wa Rais Magufuli ni hili la uhuru wa habari, kujieleza na kutoa maoni. ""Ilionekana kuikosoa serikali ni dhambi kubwa, ukiikosoa ulionekana si mzalendo, na baadhi ya walioikosoa hawakubaki salama', alisema Adam Michael wa Moshi. Kiongozi wa upinzani nchini humo aliyegombea urais mwaka 2020 akichuana na Magufuli, Tundu Lissu mara kadhaa alinukuliwa akisema shambulio la risasi dhidi yake mwaka 2017 lilitokana na ukosoaji wake dhidi ya serikali ya Magufuli. Ingawa BBC haiwezi kuthibitisha hilo, ila Mkuu wa  jeahi laPolisi Tanzania Simon Sirro alinukuliwa akieleza Polisi haijakaa kimya kuhusu kushambuliwa kwake na haihusiki na shambulio hilo. Sirro alisema ""kinachofanya uhalifu sio sare, Kinachofanya uhalifu ni mtu anayetekeleza tukio. Kwa hiyo jambo la msingi tunawatafuta waliotekeleza tukio hilo."" Katika eneo la uhuru wa habari, Tanzania ilipitisha sheria ya huduma za habari 2016, na sheria ya makosa ya mtandao ya mwaka 2015, sheria ya takwimu, 2015 sheria kupata taarifa na kanuni zake 2016. Sheria hizi zinataja kuwa sababu kuu ya kuporomoka kwa uhuru wa habari na kujieleza katika utawala wake. Kwa mujibu wa shirika la waandishi wa habari wasio na mipaka (RSF), katika kipindi cha miaka mitatu kuanzia 2016 mpaka 2018 kwenye eneo la uhuru wa habari duniani Tanzania iliporomoka kutoka nafasi 76 hadi ya nafasi ya 93 kati ya nchi 180, ikiporomoka kwa nafasi 17. 'Hakuna aliyeweza kuthubutu kusema kitu wakati huo, pengine kwa uoga au kwa heshima ya Rais, licha ya kuwa na mazuri, lakini sheria hizi zina vipengele vya kubana uhuru wa habari, watu kusema na kukosoa, sishangai leo Nape (Waziri wa habari), anaona umuhimu wa kuzirejea, ukweli nampongeza zina mapungufu, anasema mwandishi wa habari wa kituo cha Clouds FM, Dixon Busagaga. Waziri wa Habari na Teknolojia ya habari, Nape Nnauye wiki hii ameviambia vyombo vya habari kwamba, serikali ina mpango wa kuzirekebisha baadhi ya sheria hizo kupitia bunge la mwezi wa tisa na kunukuliwa akisema pia kwamba ""hatuna mpango (serikali) wa kufungia gazeti, ila tuna mpango wa kushugulika na kosa la mtu kama mtu'. Hatua hiyo inaungwa mkono na mwandishi mwingine wa habari, ambaye hakutaka kujitambulisha na ambaye alipitia madhira kwenye majukumu ake ya uandishi wakati wa utawala uliopia, anayesema mwaka mmoja uliopita umekuwa na mabadiliko ya kutia moyo kuhusu sekta ya habari na uhuru wa habari kwa ujumla. 'Leo unaweza kukosoa, na tunaona mitandaoni watu wanakosoa ingawa si kwa uhuru mkubwa, ila miaka miwili iliyopita, usingethubutu, hata kwa uhuru mdogo', alisema. Ikumbukwe siku chache baada ya kuingia madarakani kufuatia uchaguzi wa mwaka 2015 serikali ya Rais Magufuli ilitangaza pia kusitisha matangazo mubashara ya vikao vya bunge, ikisema hatua hiyo ni mkakati wa kupunguza matumizi ya fedha za umma. Nape kwenye hili amesema hana mamlaka nalo kwa sasa. Kwa mujibu wa sheria za Tanzania, mikutano ya kisiasa na maandamano ni halali kwa vyama vya siasa na makundi yanayokubalika kisheria. Lakini alipoingia madarakani Rais Magufuli alinukuliwa akisema shughuli za siasa ikiwa ni pamoja na maandamano na mikutano ya hadhara isimame hadi uchaguzi ujao (akimaanisha wa mwaka 2020). Alidai baada ya uchaguzi uliopita, ""sasa ni kazi tu"". Ilianza kuzuiwa mikutano ya hadhara baadae mikutano na vikao vya ndani vilikumbwa na kadhia hiyo. ""Amri ya jeshi la Polisi (kuzuia mikutano) ni amri haramu, katiba yetu ya Jamhuri ya Muungano imeweka haki ya kufanya mikutano, bila mikutano hakuna siasa, kwa hiyo tumepigwa marufuku kufanya siasa', alisema Tundu Lissu alipozungumza na BBC mwaka 2016. Lakini kuna kilichobadilika leo? Juma Shomvi wa Morogoro anasema ""hakuna, bado mikutano haifanyiki, lakini kuna nia njema inayoonekana kupitia mama (Rais Samia), angalau kuna uhuru fulani kiasi wa kukusanyika bila uoga. Kuhusu hili Lissu alinikuliwa na vyombo vya habari vya ndani wiki hii akisema: ""Mimi sio mpiga vigerere, lakini kuna mambo Mama (Rais Samia) ameanza kuyafanya vizuri, kwa sababu ameyafanya vizuri, tutaungana naye ili ayafanye vizuri zaidi. Kuna kazi kubwa iliyopo mbele yake ambayo si rahisi, lazima tumpe moyo. Katika kipindi cha mwaka mmoja, bila Magufuli, mbali na viongozi wengine wa kisiasa, Rais Samia ameshakutana na viongozi wa chama kikuu cha upinzani, CHADEMA, Tundu Lissu na Mwenyekiti, Freeman Mbowe, aliyekuwa gerezani kwa miezi 8 kwa tuhuma za ugaidi, kabla ya mwendesha mashtaka kuiambia mahakama hana nia ya kuendelea na kesi hiyo. 'Isingekuwa rahisi wakati wa Magufuli, kushuhudia aina ya vikao na wapinzani, vinavyoendelea sasa, inatia moyo sasa kwenye muelekeo wa siasa na demokrasia, alichobakiza mama (Samia) ni kuruhusu tu mikutano na kuleta katiba mpya', alisema Nassib Kareem (sio jina lake halisi), mtanzania ambaye hakupenda kujitambulisha. Magufuli alisifiwa kwenye kusimamia rasilimali za umma kama madini, mapato ya serikali, ujenzi wa miundo mbinu, mapambano dhidi ya rushwa, na kuongeza uwajibikaji serikalini kupitia kauli mbiu yake maarufu ya ""hapa kazi tu"". Pamoja na hayo katika wakati wake, kulikuwa na matukio mengi yaliyopigiwa kelele kukiuka misingi ya haki za binadamu na utawala bora. Tumbuatumbua (kuwafukuza) wasaidizi wake, kufukuza wafanyakazi hewa, namna alivyolishughulikia suala la Corona, kuzuia mikutano ya siasa, kuzuia mabinti wanaopata mimba kutorejea shuleni, kupotea watu na an uwepo wa watu 'wasiojulikana', yalikuwa ni baadhi ya masuala yaliyoibua maswali kwa wanajamii. Lakini kwa sasa, Shomvi anasema ""wafanyakazi na wasaidizi wa rais wanapumua, hawana hofu tena, kama wakati wa Magu (Magufuli) na ni rahisi kuwajibika bila woga, ingawa Rais  Samia akilegeza kamba, uzembe utarudi serikalini'. Kwa upande wake Maria Sarungi, mwanaharakati na mtoto wa waziri wa zamani wa serikali ya Tanzania, Prof. Philemon Sarungi, ameandika kwenye mtandao wake wa twitter kwamba watu wana majeraha makubwa, akirejea hali ilivyo sasa Tanzania. Kituo cha Sheria na Haki za Binadamu Tanzania (LHRC), Anna Henga, ambacho kiliwahi kukumbwa na misukosuko wakati wa utendaji wake awamu iliyoipita, ikiwemo kuvamiwa na  kushikiliwa kwa afisa wake, Tito Magoti, kinase sasa kuna haueni kubwa. Mkurugenzi Mtendaji wa Kituo cha Sheria na Haki za Binadamu (LHRC), Bi. Anna Henga, anasema hali ya haki za binadamu imekuwa bora zaidi katika mwaka mmoja wa awamu ya sita, akitaja mambo 6, yaliyoboreshwa:, visa vya kutoweka kwa wanaharakati vimepungua, usawa wa kijinsia unaelekea pazuri kufuatia teuzi mbalimbali, kumekuwa na uhuru wa kujieleza, watetezi tumethaminiwa na hatuonekani kama maadui tena, watoto wa kike kurudi shule, uhuru wa vyombo vya Habari na usalama wa Raia'. Kauli hii inaungwa mkono na Paulina Adam, mama wa nyumbani anayesema: ""Mama (Rais Samia) anaupiga mwingi, leo tu furaha angalau, ila sio mkali kama Magufuli naona watendaji wengine wameanza kuzembea, jeshi la Polisi leo, linatia simanzi"". Kwa maoni na hisia hizi mchanganyiko kuhusu mwaka mmoja uliopita wa kutokuwepo kwa Magufulu 'Bulldoza' na kuingia kwa Rais Samia, inakupa picha kwamba ulikuwa ni mwaka wenye rangi mbili, ya kufurahisha kwa upande mmoja na upande mwingine usiopendeza katika maisha ya watanzania."	https://www.bbc.com/swahili/habari-60761253
sports	C﻿helsea yamfuta kazi kocha wake Thomas Tuchel	"Chelsea imemtimua meneja Thomas Tuchel kufuatia kichapo cha Jumanne usiku katika  Ligi ya Mabingwa dhidi ya Dinamo Zagreb. Kocha huyo wa zamani wa Borussia Dortmund na Paris St-Germain mwenye umri wa miaka 49 anaondoka Stamford Bridge baada ya miezi 20.  Mmiliki Todd Boehly amewaweka wakufunzi wa Tuchel kazini kwa muda hadi mtu mwingine atakapopatikana.  Tuchel aliteuliwa Januari 26, 2021, kuchukua nafasi ya Frank Lampard, na kuiongoza klabu hiyo kutwaa taji lao la pili la Ligi ya Mabingwa miezi minne tu baadaye. Aliendelea kuongeza Uefa Super Cup na Fifa Club World Cup baadaye mwaka huo.  Taarifa kutoka kwa Chelsea inasema:  ""Kwa niaba ya kila mtu katika Chelsea FC, Klabu ingependa kuweka rekodi ya shukurani zake kwa Thomas na wafanyakazi wake kwa juhudi zao zote wakati wakiwa na Klabu. Thomas atakuwa na nafasi katika historia ya Chelsea baada ya kushinda Ligi ya Mabingwa, Kombe la Super Cup na Kombe la Dunia la Klabu wakati wake hapa.  “Wakati kundi jipya la umiliki likifikisha siku 100 tangu kutwaa Klabu, na huku likiendelea na kazi kubwa ya kuipeleka klabu mbele, wamiliki wapya wanaamini ni wakati mwafaka wa kufanya mabadiliko haya,” inasema taarifa hiyo. Chelsea imesema haitakuwa na maoni zaidi kuhusu suala hilo hadi uteuzi mpya wa kocha mkuu utakapofanywa.  Tuchel alianza vyema Chelsea, akishinda mechi nyingi walizocheza. Lakini kiwango kilikuwa kimeshuka sana, huku klabu ikishinda mechi saba pekee kati ya 16 zilizopita za Ligi Kuu, kama takwimu hizi za Opta zinavyoonyesha. Asilimia yake ya ushindi ilikuwa imeshuka kutoka zaidi ya 67% hadi 44% hivi majuzi. Thomas Tuchel ni wazi hakuwa na furaha baada ya kushindwa kwa Mabingwa wa 1-0 na Dinamo Zagreb jana usiku. Alisema Blues walikuwa ""wanakosa kila kitu"" na kwamba ""alikuwa na hasira juu yake mwenyewe"". ""Tunahitaji kuwa bora zaidi. Hatujamaliza, hatuna furaha lakini nilifikiri tuko kwenye njia nzuri. Nashangazwa na uchezaji huu,"" aliongeza. Kweli, Chelsea pia wanakosa meneja."	https://www.bbc.com/swahili/articles/cg318n04wpwo
health	Siku ya Afya ya Akili Duniani 2021: Jinsi kupata msaada kunategemea ni nani na uko wapi	"Jumapili Oktoba 10, ni Siku ya Afya ya Akili Duniani, hafla ya ulimwengu ambayo inakusudia kuhamasisha jamii kuelewa juu ya hali ya afya ya akili. Kauli mbiu ya mwaka huu, iliyowekwa na Shirikisho la Afya ya Akili Dunia(WFMH), ni 'Afya ya Akili katika Ulimwengu Usio na Usawa'. Kati ya asilimia  75 na 95 ya watu wanaokabiliwa na matatizo ya afya ya kiakili katika nchi zenye mapato ya chini na zile za mapato ya wastani hawawezi kupata huduma kabisa, kulingana na WFMH. Hata hivyo, baadhi ya waathiriwa ambao wanaishi katika  nchi tajiri pia wanatatizika kupata huduma ya afya wanayohitaji. BBC imezungumza na mama wa mwathiriwa, mtoa huduma na mtaalamu wa magonjwa ya akili kutoka nchi tofauti kufahamu kwa nini waathiriwa wanatatizika kupata msaada. Mgonjwa: 'Asipokua na kitambulisho, hapati matibabu' Mara tu baada ya kuolewa, mume wa P Thiruchelvi alianza kumnyanyasa - hata ""kumtesa"" - anasema. Thiruchelvi anasononeka akikumbuka madhila aliyopitia chini ya mume wake. Alijifungua mtoto wa kiume lakini miaka kadhaa baada ya 2009, mume wake alimtelekeza katika hali ambayo ilimfanya kupata msongo wa mawazo. Thiruchelvi na mwanawe waliachwa bila makazi, na mahitaji mengine ya kimsingi wilayani Gudalu, jimbo la Tamil Nadu kusini  mwa India. Cha kusikitisha hakuwa na nyaraka za kuthibitisha yeye ni nani. Alipoteza matumaini maishani baada ya kukosa wa kumsaidia. Nchini India, ni vigumu sana kupata huduma yoyote ya afya bila ya kuwa na kitambulisho. Sawa na wengine wengi, Thiruchelvi hakua na nyaraka ya kuthibitisha utambulisho na hakua na mahali maalum anapoishi , kumaaninisha hakuwa na uwezekano wa kupata kadi. Bila ya kuwa na uwezo wa kupata matibabu katika hospitali za umma, hali ya afya ya akili ya Thirucheli ilizorota. ""Si kujua mahali paa kwenda aula kufanya. Niliingwa na mawazo ya kujitoa uhai,"" anasem. Thiruchelvi alifanikiwa kufika makao makuu ya jimbo lake, Chennai, ambako alipata msaada kutoka kwa shirika la Banyan. Wakati huo, Banyan ilikuwa inaendesha mradi unaowaangazia watu wasiokuwa na makazi. Mambo yalibadilika kwa Thiruchelvi na mwanawe baada ya kupatana na shirika hilo - alipewa makazi ya muda katika hoteli moja na kuanza kupokea matibabu. Leo, anajitegemea na kuwasiliana na familia zinazokabiliwa na changamoto za kiakili na kuziunganisha na mashirika yanayotoa huduma za afya. Pia anafanya kazi na watoto ambao wazazi wao  wanakabiliwa na matatizo ya kiakili kupata usaidizi. Mhudumu wa afya: 'Lakini ni msaada gani unaopatikana?' Mnamo mwaka wa 2014, Sunday Times ya Afrika Kusini iliripoti kuwa watu milioni 17 nchini walikuwa wakikabiliwa na msongo wa mawazo, matumizi mabaya ya dawa za kulevya, wasiwasi, na ugonjwa wa bipolar au schizophrenia. Hii ni kutokana na utafiti wa awali uliofanywa na  kitengo cha afya ya akili nchini Afrika Kusini, ambao ulibaini kuwa asilimia 30.3% ya watu wazima wanakabiliwa na aina fulani ya shida ya akili katika maisha. Hii inamaanisha kuwa ""thuluthi moja ya Waafrika Kusini wataugua ugonjwa wa akili "", kulingana na Philippa Reekie,mwanaharakati wa afya ya akili. Anasema watu walio na umri kati ya miaka 15-hadi-25 wanakabiliwa na hatarizaidi ya kuathiriwa, na visa vya kujitoa uhai vinaendelea kuongezeka kila mwaka. Lakini kuna uhaba wa wafanyikazi wa huduma ya afya ya akili, na ukosefu wa muda mrefu wa wataalam wa magonjwa ya akili. ""Hudma za afya ya jamii haina ufadhili ya kutosha,"" Reekie anasema. ""Kuna huduma chache sana kwa watoto au vijana ambao wako katika hatari zaidi."" Reekie anasema kuna ukosefu mkubwa wa wodi za magonjwa ya akili katika hospitali za umma na uhaba mbaya zaidi wa taasisi za magonjwa ya akili nchini Afrika Kusini. Tume ya Haki za Binadamu ya Afrika Kusini imeripoti juu ya usimamizi mbaya wa kifedha na upungufu wa muda mrefu wa wafanyikazi katika taasisi za afya ya akili."	https://www.bbc.com/swahili/habari-58855138
religion	Afrika Kusini yafanya mazishi ya kitaifa kwa ajili ya Askofu mkuu Desmond Tutu	"Ibada ya wafu ya mwanaharakati aliyepinga ubaguzi wa rangi nchini Afrika Kusini Askofu Mkuu Desmond Tutu inafanyika katika Kanisa kuu mjini  Cape Town. Tutu, ambaye ni mshindi wa Tuzo ya amani ya nobel ambaye alisaidia kumaliza utawala wa ubaguzi wa rangi nchini Afrika Kusini, alifariki Jumapili  iliyopita akiwa na umri wa miaka 90. Kifo chake kiliibua majonzi makubwa miongoni mwa raia wa Afrika Kusini. Maelfu wametoa heshima zao za mwisho katika Kanisa kuu la  St George's ambako mwili wake umekuwa ukilazwa katika jeneza la kawaida. Tutu alikuwa mmoja wa watu waliokuwa na msukumo mkubwa nyuma ya vuguvugu la kumaliza sera ya ubaguzi wa rangi na ubaguzi kwa ujumla iliyotekelezwa na serikali ya wazungu wachache  dhidi ya  weusi walio wengi nchini Afrika Kusini kuanzia mwaka 1948 hadi 1991. Rais wa Afrika Kusini  Cyril Ramaphosa asoma wasifu wake mkuu katika mazishi ya kitaifa Jumamosi, ambako watu 100 pekee ndio watakaohururia kwasababu ya masharti ya  kudhibiti maambukizi ya virusi vya corona. Tutu alikuwa amesisistiza kuwa  hapapaswi kuwa na matumizi ya ""majivuno au ya kifahari""  katika mazishi yake na akasema  ""anapaswa kuzikwa katika jeneza la bei ya chini kabisa iwezekanavyo"". Alisema pia kwamba ni maua tu katika kanisa kuu  ""kutoka kwa familia yake  "", kulingana na Wakfu wa  Tutu IP Trust na  the Desmond and Leah Tutu Legacy Majivu ya mwili wake yanatarajiwa kuwekwa nyuma ya madhabahu katika kanisa kuu la  St George mjini Cape Town - Kanisa la Kianglikana ambalo alilihudumia kama Askofu mkuu kwa miaka 35. Awali ilifichuliwa kuwa mwili wa Tutu utachomwa kwa kutumia mbinu ya maji -inayofahamika kama aquamate-iliyoelezewa kama mbinu Rafiki kwa mazingira kuliko kuuchoma kwa moto wa kawaida, PICHA: Watu wengi katika  Cape Town walijitokeza kuupatia heshima mwili wa Tutu ambao umelala ndani ya jeneza. Mwanaume mmoja kwa jina , Wally Mdluli, aliyesafiri kwa baiskeli umbali wa kilomita   zaidi ya 1,000 (maili 620) kutoka upande  Bloemfontein hadi  Cape Town -  alielezea jinsi alivyoomba  msaada kutoka kwa marafiki na familia  wamsaidie kulipia safari yake n ahata alivyolala kweney kituo cha mafuta njiani  alipokuwa akija kwa mazishi. ""Nilihisi nimeridhika baada ya kuliona jeneza. Ni kama roho yake iko ndani yangu,"" alimwambia mwandishi wa BBC  Nomsa Maseko mjini  Cape Town. Tutu alitumia haiba na utambulisho wake wa juu kuzuzungumza wazi dhidi ya ubaguzi wa rangi na unyanyasaji wa watu weusi katika nchi yake, kila mara akisema anazungumzia hivyo kwa misingi ya kidini na sio kisisasa. Baada ya  Nelson Mandela  kuwa rais wa kwanza mweusi wa Afrika Kusini mwaka 1994,Tutu aliteuliwa naye  katika Tume ya ukweli na maridhiano iliyobuniwa kuchunguza uhalifu uliofanywa na wazungu na weusi wakat iwa enzi ya ubaguzi wa rangi. Tutu alitunukiwa Tuzo ya amani ya Nobel mwaka 1984 kwa mchango wake katika mapambano ya kumaliza mfumo wa ubaguzi wa rangi."	https://www.bbc.com/swahili/habari-59846068
entertainment	Kili Challenge: Msanii Diamond Platinumz arudia njiani	Msanii  wa muziki wa Bongo Fleva Nasib Abdul maarufu Diamond Platinumz ni mmoja wa wasanii walioshiriki kampeini ya kupanda mlima Kilimanjaro mwaka huu lakini hakufanikiwa kufika kileleni. Licha ya hatua ya msanii huyo kuangaziwa pakubwa katika mitandao ya kijamii alirudi baada ya kufika kituo cha kwanza. Kampeini hiyo ambayo imekua ikihamasisha baadhi ya raia kutoka nchini Tanzania, wasanii, viongozi mbali mbali na hata raia wa kawaida kujitokeza kuenda kupanda mlima kilimanjaro imekua ikiendelea kwa wiki moja sasa. Kampeini hiyo ilikua ikiendeshwa chini ya Waziri wa Mali asili na Utalii Daktari Hamisi Kigwangala ikiwa na kauli mbiu ya Tukutane Kileleni. Diamond alielezea sababu tofauti zilizomfanya avunje safari yake ikiwa ni pamoja na tamasha la wikendi la Arusha. Baadhi ya wasanii kutoka nchini Tanzania akiwemo balozi wa Utalii Miss Tanzania Queen Elizerbeth walifanikiwa kupanda mlima huo kwa wakati wake wakiandamana na waziri Kigwangala. Wasanii wa filamu za Bongo movie Steve Nyerere na Steve Jacobs pia waliojitoa kituo cha kwanza kuelekea kupanda mlima Kilimanjaro. Msanii huyo alionekana akiwa na maumivu makali kabla ya kujiondoa katika kampeini hiyo kwa kutokana na kuchoka. Wasanii hao walikuwa sehemu ya watu zaidi ya 130 walishiriki kampeni ya Kili Challenge, Twenzetu Kileleni iliyoandaliwa na Waziri wa Mali asili na Utalii Dkt Hamisi Kigwangala. Kampeini ya kupanda mlima Kilimanjaro imekuwa ikipewa maudhui tofauti  yote kwa ajili ya kuhamasisha Watnzania masuala kadhaa ya kijamii. Ripoti za hivi punde zinaashiria kuwa Tanzania imeorodheshwa taifa la 10 miongoni ma mataifa ya Afrika ambayo sekta yake ya Utalii inaendelea kukua kwa kasi. Licha ya kuwa na madhari ya kuvutia imekua ikiorodheshwa nyuma ya mataifa kama vile Mauritius, Ushelisheli, Namibia, Kenya, Ethiopia na Botswana. Kili Challenge ni mfuko ambao umeendelea kukusanya fedha nyingi kwa miaka yote, fedha ambazo zimetumika kusaidia maeneo mbalimbali na makundi ya Wajane, Watu Wanaoishi na Virusi vya UKIMWI, Watoto yatima, Vijana, pamoja na Taasisi zinazotoa huduma muhimu za UKIMWI nchini.	https://www.bbc.com/swahili/habari-49879459
business	Mtoto Aastha Arora: Raia wa bilioni moja wa India yuko wapi?	"Aastha Arora alikaribishwa duniani kwa shangwe nyingi. Ndani ya saa chache baada ya kuzaliwa kwake saa 05:05 tarehe 10 Mei 2000 katika hospitali ya Safdarjung ya Delhi, mtoto huyo mchanga aliorodheshwa kama ""raia bilioni moja wa India"". Mawaziri wa serikali walipigwa picha wakiwa wamembeba mtoto huyo mchanga aliyekuwa amefukwa blanketi laini la waridi. Kuzaliwa kwa mtoto Aastha kuliifanya India kujiunga na China, nchi pekee iliyo na zaidi ya watu bilioni moja. Katika hafla iliyofanyika kusherehekea hatua hiyo muhimu, mwakilishi wa Shirika la Umoja wa Mataifa la Idadi ya Watu India Micheal Vlassoff alimtaja Aastha kama mtoto ""wa kipekee sana"". Maafisa pia walisema kwamba kuzaliwa kwake kuliibua suala la kutafakari upya njia za kudhibiti idadi ya watu inyoongezeka kwa kasi nchini India. Lakini sherehe za kuzaliwa kwa mtoto huyo ziligonga vichwa vya habari duniani na, kwa siku kadhaa baada ya hapo, waandishi wa habari walipiga foleni kuelekea nyumbani kwao huko Najafgarh, eneo lenye watu wa tabaka la kati waliosongamana kusini magharibi mwa Delhi. Mimi pia nilikuwa sehemu ya waandishi wa BBC waliyozuri nyumbani kwao kumuona mtu mashuhuri mdogo zaidi wa India na kuzungumza na mama yake, Anjana Arora. Zaidi ya miongo miwili baadaye, niliwatembelea tena ili kujua “mtoto huyo wa pekee” alikuwa wapi sasa na jinsi alivyokuwa akiendelea. Kijana mwenye umri wa miaka 22 ambaye alinifungulia mlango siku ya Jumapili hivi majuzi asubuhi aliniambia kwamba aliacha kujihisi maalum zamani na kudai kwamba ahadi nyingi ambazo wanasiasa walitoa wakati wa kuzaliwa kwake hazikutimizwa. Sababu iliyomfanya anione Jumapili ni kwa sababu ndiyo siku pekee ya kutoka kazini - hivi majuzi alianza kufanya kazi kama nesi katika hospitali ya kibinafsi. ""Nilitamani kusomea sayansi na kuwa daktari, lakini wazazi wangu hawakuwa na uwezo wa kunipeleka katika shule ya kibinafsi hivyo nililazimika kukubaliana na kufanya mazoezi ya uuguzi,"" ananiambia. Aastha ananionyesha kabrasha la vijisehemu vya magazeti vilivyotungwa na wazazi wake kuhusu maisha yake - ni kutokana na haya ambapo alijifunza kuhusu hali ya kuzaliwa kwake na fadhaa inayoambatana nayo. Umakini uliendelea kwa muda baada ya kuzaliwa kwake. Kulingana na ripoti moja, alialikwa kuzindua tovuti, iliyoanzishwa kwa pamoja na wizara ya afya ya India na UNFPA, alipokuwa na umri wa miezi 11. Wiki moja baada ya siku yake ya kuzaliwa, siku moja akiwa na familia yake katika jiji la Ajmer ilifunikwa na chapisho la ndani ambalo liliandika kuhusu jinsi ""alifurahia kurarua vitabu vya kiada vya kaka yake mwenye umri wa miaka mitano na kazi za nyumbani"". Aastha anasema yeye mwenyewe alianza kufahamu hadhi yake maalum alipoanza shule. ""Pengine nilikuwa na umri wa miaka minne au mitano niliposikia neno mtoto wa bilioni kwa mara ya kwanza katika siku ya idadi ya watu ya Umoja wa Mataifa, wakati wanahabari walipotua shuleni kwangu,"" anasema. ""Kwa mtoto lilikuwa jambo kubwa kuonekana kwenye TV na nilipenda umakini wake."" Kuangaziwa katika vyombo vya habari pia kulitafsiriwa katika manufaa fulani yanayoonekana kwake. Baba yake, ambaye alifanya kazi kama mfanyabiashara katika duka, alipata zaidi ya dola 50 kwa mwezi na alikuwa akijitahidi kulipa karo ya shule ya watoto wake wawili. “Kila mwaka waandishi wa habari waliponitembelea kufanya habari juu yangu, ilimaanisha pia kutangazwa bure kwa shule, hivyo waliniondolea ada baada ya darasa la pili,” anasema. Huko shuleni, Aastha alistawi - alikuwa mzuri katika taaluma, alishiriki katika mijadala na maonyesho ya densi, na aliteuliwa kuwa mkuu wa kundi la shule yake. Alipokuwa na umri wa miaka 16, shule ilimtunuku ""tuzo la mtu mwenye neema"". Lakini licha ya alama zake bora, hali mbaya ya kifedha ya familia ilimlazimu kubadili shule ya serikali katika kiwango cha 11. ""Sikuwa na furaha sana katika shule mpya na ilionekana katika darasa langu,"" anasema, akiongeza kuwa ulikuwa mwisho wa ndoto yake ya kuwa daktari. Ijapokuwa wazazi wake walikuwa maskini, mama yake anasema kwamba kwa muda baada ya kuzaliwa kwa Aastha, kila ndoto ilionekana kufikiwa. Familia yake haina nyaraka za kuthibitisha madai hayo, lakini inasema kwamba Sumitra Mahajan - wakati huo waziri wa maendeleo ya wanawake na watoto - alikuwa amemuahidi binti yao ""elimu ya bure, huduma ya afya bila malipo na njia ya reli ya bure"" alipokuwa akiwatembelea hospitalini. Bi Arora anasema kwamba katika ziara nyingine nyumbani kwao miezi michache baadaye akiwa na mbunge wa eneo hilo wakati huo Sahib Singh Verma, walikuwa wamewahakikishia kwamba wangesaidia kumtafutia babake kazi serikalini. ""Tulijaribu kuwasiliana na ofisi yake mara nyingi baada ya hapo lakini tuliambiwa kila mara kuwa hayupo,"" aliongeza. Familia hiyo inasema msaada pekee wa kifedha waliopokea ulitoka kwa UNFPA ambayo ilianzisha mfuko wa rupee 200,000 ($2,425; £2,118) ambazo familia inaweza kutumia kwa elimu ya chuo kikuu cha Aastha mara tu alipokuwa na umri wa miaka 18. Mfuko huo, ambao ulikua rupee 700,000, ulisaidia kulipia sehemu ya kozi yake ya uuguzi. Bw Verma alifariki mnamo 2007, lakini nilimpigia simu Bi Mahajan, ambaye alistaafu kutoka kwa siasa mwaka 2019 baada ya kuhudumu kama Spika wa bunge la India, ili kumuuliza kuhusu madai ya familia hii. Bi Mahajan alisema hakumbuki ni ahadi gani - ikiwa zipo - zilitolewa kwa familia isipokuwa hazina iliyoahidiwa na UNFPA. ""Niliitembelea familia kama waziri na haikuwa kwa nafasi yangu binafsi,"" alisema. ""Nilikuwa waziri kwa muda mfupi na baada ya hapo ijapokuwa nilikuwa Delhi, nilielekeza juhudi zangu katika siasa. Lakini familia hiyo haikuwahi kuwasiliana nami. Kama wangeniandikia barua, bila shaka ningesaidia,"" aliniambia na kuongeza kuwa ""hata leo wakiniomba nitajaribu kuwasaidia"". Sherehe ya kuzaliwa kwa mtoto wa mabilioni pia ilikusudiwa kuwa wakati wa kutafakari kwa kina, ili kutoa ujumbe kwa wananchi kwamba ukuaji huu wa kasi wa idadi ya watu usio endelevu, kwamba idadi ya watu inayongezeka itaifanya serikali kukabiliwa na changamoto ya kutoa huduma za msingi na kuinua viwango vya maisha. Katika miaka ya hivi karibuni, Aastha pia ametilia maanani suala hili - kwenye mikutano ya hadhara ameelezea idadi kubwa ya watu wa India kama ""tatizo"". ""India lazima ifanye kitu kudhibiti idadi ya watu,"" aliniambia, akiongeza kuwa ""ni upendeleo wetu wa kitamaduni kwa wana ndio umetufikisha hapa"". ""Watu wanaendelea kupata watoto wa kike hadi wapate mtoto wa kiume kwa sababu wanaamini kwamba mtoto wa kiume ataendeleza kizazi chao.'' Serikali, anasema, lazima ifanye kazi kubadili mawazo. Mnamo 2000, wakati Aastha alizaliwa, makadirio ya serikali yalionyesha kuwa India inaweza kuipiku China na kuwa nchi yenye watu wengi zaididuniani ifikapo 2045. Mnamo Julai, UN ilisema itafanyika mapema mwaka ujao, na idadi ya watu wa India kufikia bilioni 1.4. ""Tayari kuna ushindani mkubwa kwa kila kitu, watu wengi sana wanapigania nafasi sawa shuleni na vyuoni na kwa kazi sawa,"" anasema Aastha. ""Nilikuwa mtoto wa bilioni moja, hivi karibuni tunaweza kupata mtoto wa bilioni mbili,"" anaongeza. ""Natumai hatutawahi kufikia hatua hiyo muhimu."""	https://www.bbc.com/swahili/articles/cz91g22w24ko
health	Lakini upasuaji huu unahusu nini na je unafaida yoyote?	Upasuaji wa kurekebisha uke ni upasuaji wa kawaida japo haufanyiki mara kwa mara ikilinganishwa na oparesheni za aina nyingine hasa katika nchi za kiafrika. Lakini upasuaji huu unahusu nini na je unafaida yoyote? Dkt Luzango Maembe, daktari bingwa wa wanawake nchini Tanzania amezungumza na mwandishi wa BBC Anne Ngugi.	https://www.bbc.com/swahili/habari-51329505
technology	Fatemeh Khishvand: Watumiaji mtandao wa Instagram wanaoikera serikali ya Iran	"Alipokuwa akikuwa nchini Iran  Fatemeh Khishvand alikua na ndoto ya kuwa mtu maarufu , akichapisha picha aina ya selfi  katika mtandao wa Instagram  kwa lengo la kutaka kuonekana. Picha zake hatahivyo zilikuwa picha za kupotosha zenye sura ilioharibika  . Akitumia jina lisilo lake la Sahar  Tabar, picha hizo zilivutia sana vyombo vya habari vya kimataifa  zilipoonekana kwa mara ya kwanza 2017. Katika baadhi yazo , bi Khishvand alifanana na muigizaji wa Marekani Angelina Jolie. Hatua hii ilisababisha uvumi kwamba kijana huyo alikua amefanyiwa upasuaji wa mapambo mara 50 ili kufanana na nyota huyo wa Hollywood, lakini kama alivyoelezea , alivutiwa na muigizaji wa filamu ya Corpse Bride kutoka kwa utunzi wa kitabu cha Tim Burton. Muda mfupi alikuwa tayari amewavutia zaidi ya wafuasi 500,000 katika mtandao wake wa Instagram , akijipatia umaarufu  ambao amekuwa akiutafuta miaka yote. Lakini umaarufu huo ulimuweka mashakani. Nchini Iran , ni hatari kuchapisha katika mitandao ya kijamii. Utawala wa taifa hilo wa madhehebu ya Shia huweka sheria kali kuhusu kile ambacho kinaweza kuchapishwa na kile ambacho hakiwezi. Kwao picha za bi Khishvand zilionekana kama uhalifu na sio picha za msichana aliye mwerevu. Hivyobasi mwezi Oktoba 2019, picha hizo zilionekana kama uhalifu na bi Khishvand alikamatwa na kushtakiwa na makosa kadhaa ikiwemo kukufuru , kuchochea ghasia  kutusi vazi la kiislamu na kuchochea ufisadi miongoni mwa vijana. Akaunti yake ya Instagram ilifutilia mbali  na kwa zaidi ya mwaka mmoja alitumikia kifungo jela bila dhamana. Baadaye mahakama ya mapinduzi  inayosifika kwa usiri na maamuzi yake yanayoshinikizwa kisiasa  dhidi ya wapinzani  - ilitoa hukumu ya miaka 10 gerezani mwezi Disemba mwaka uliopita. ''Hukumu hiyo kali ilivutia shutuma kali. Taifa la Iran lina historia ya kuwakamata wanawake kwa kucheza densi , kuimba, kwa kuvua vazi lake , kwa kuingia uwanjani, kwa uanamitindo , lakini wakati huo kwa kutumia picha bandia'', Masih Alinejad  mwandishi maarufu nchini Iran  na mwanaharakati alisema katika video ya mtandao wa twitter. Kama bi Alinejad alivyopendekeza, kesi ya bi Khishvand inaonekana kuwa njia mpya ya ukandamizaji wa Iran kuhusu watumiaji wa mitandao ya kijamii. Data ya uhalifu unaotokana na mitandao nchini Iran haijulikani lakini kulingana na utafiti uliofanywa na shirika la haki za binadamu nchini Iran, takriban watu 332 wamekamatwa kwa vitendo vyao katika intaneti tangu Disemba 2016. Kati yao 109 walikuwa wakitumia mtandao wa Instagram, lilisema kundi hilo. ""Pia kumekuwa ni mawimbi ya washawishi wa Instagram  ambao huitwa kwa mahojiano na serikali ya Iran mara kwa mara. Mojawapo ni raia sita wa Iran  ambao 2014 , walichapwa viboko na hukumu yao ya kifungo jela kufutwa kwa muda  kwa kuonekana katika kanda ya video  wakicheza densi ya  wimbo wa Pharrell William kwa jina Happy. Kundi jingine lilikuwa 2018, wakati kijana mmoja mjenga misuli alikamatwa kwa kuchapisha kanda ya video iliomuonesha akidensi wimbo wa muziki wa Pop . Seyed Ahmad Moinshirazi, 42, anasema kwamba yeye na mkewe Shabnam Shahrokhi, 38, wamezoea ukandamizaji wa utawala wa Iran. Walikuwa watu wenye ushawishi mkubwa katika mtandao wa Instagram Bwana Moinshirazi alisema kwamba 2018 alikabiliwa na kampeni ya vitisho kutoka kwa maafisa wa mtandaoni , ambacho kilimuita ili kumuhoji na kutaka ushirikiano wake. Wakati wa mahojiano yaliochukua takriban saa moja , bi Moinshirazi alisema kwamba alitishiwa mara kwa mara na mashtaka ya upelelezi na kutakiwa kuondoa baadhi ya machapisho yake katika mtandao huo kwa mfano yale yaliomuonesha mkewe bila kitambaa cha kufunika kichwa  kwa jina hijab. ''Walisema kwamba machapisho kama hayo yalikuwa yakiharibu utamaduni wa Iran na kuvutia ule wa mataifa ya magharibi'' , alisema bwana Moinshirazi, mpiganaji wa masumbwi na mateke{ kickboxer} aliyestaafu  kwa jina maarufu Picasso Moin akizungumza na BBC. Machapisho hayo yaliondolewa kama ilivyohitajika , lakini unyanyasaji ukaendelea hatua iliosababisha kukamatwa kwa wanandoa hao  na kuachiliwa kwa dhamana  ya $200,000 mwaka 2019. ''Waendesha mashtaka walikasirika'' , alisema bwana Moinshirazi . Ndio maana wanandoa hao walipewa hukumu yao licha ya kutokuwepo mahakamani wakifungwa miaka 16 ,viboko 74 au walipe faini kati ya adhabu hizo mbili. Kwa sasa hatahivyo bi Khishvand ameonewa huruma . Mwisho wa mwezi Disemba 2020, aliachiliwa kwa dhamana huku akikata rufaa kuhusu hukumu yake ya kwenda jela."	https://www.bbc.com/swahili/habari-55695082
religion	Virusi vya corona: Makundi ya kidini yanayopinga hatua za kukabiliana na Covid-19	"Nchini Chile, kingozi wa kanisa ya Kievanjeli aliaga dunia baada ya kujumuika katika mkusanyiko wa watu wengi. Nchini Peru au Colombia, walishangaza makasisi kwa kujumuika pamoja kwa misingi ya Imani zao licha ya kwamba watu mikusanyiko imepigwa marufuku. Na nchini Brazil au Marekani viongozi wengi wa kidini wa Kievanjilisti walichukulia mzaha tishio la virusi vya corona. Kuanzia Kusini hadi Amerika Kaskazini makundi mbalimbali ya Kievanjelisti yalikuwa yanaongoza kati ya yale yanayokiuka hatua ya kutokaribiana kama njia ya kukabiliana na janga la corona ambalo linaendelea kusababisha maafa makubwa katika bara hilo. Tabia hiyo imesababisha mgawanyiko katika jamii ya Waevanjelisti ambapo wengine wanaonya kuhusu hatari ya virusi vipya vya corona na kuamua kufanya ibada zao kwa njia za mtandao. Lakini hali hiyo imesababisha dhehebu hilo kuangaziwa zaidi hasa kutokana na waumini wake wengi ambao wanawaunga mkono marais Donald Trump au rais wa Brazilian Jair Bolsonaro, ambao wanataka hali ya kawaida kurejelelewa licha ya kwamba janga la virusi vya corona linaendelea kuongezeka katika nchi zao. Licha ya hayo kuna sababu zingine kwa baadhi ya makanisa kuanzia imani hadi kiuchumi ambazo wanahofia kuwa janga la corona huenda likapunguza umaarufu wake kuanzia kupunguza ustawi wao na pia michango ya sadaka wanazopokea kutoka kwa waumini wao, kulingana na wataalam. Dhehebu la Waevanjelisti limekuwa sana miaka ya hivi karibu huko Amerika Kusini: ambapo mmoja kati ya watu ni muumini wa kanisa hilo (2017), kulingana na utafiti uliofanywa katika nchi 18. Hilo pia limechangia ushawishi mkubwa katika ulingo wa kisiasa kwenye mijadala inayoghubika kanisa hilo katika masuala kama vile kupinga uavyaji mimba au kutambuliwa kwa haki za wapenzi wa jinsia moja. Lakini makundi hayo yamekumbwa na mtihani mkubwa kwa janga hili la corona. Nchini Argentina, mhubiri wa Kievanjelisti na seneta kutoka mtaa wa Mendoza alisababisha mjadala mkali wiki jana kwa kukosoa hatua ya kutokaribiana iliyowekwa na serikali ili kukabiliana na janga la corona. ""Vifo vingi bado vinatokana na uavyaji wa mimba kuliko ugonjwa wa Covi-19, kwa hiyo tungefungiwa ili watu wasitoe tena mimba,"" Héctor Bonarrico alisema hivyo kupitia mkutano wa wabunge na njia ya video na kudai kwamba makanisa ya Kievanjelisti yatapokea ruzuku. Pendekezo lake lilileta mgawanyiko mkubwa na ulinganisho wao ukazua maswali mengi. Nchini Brazil, ambapo virusi vya corona vinaendelea kuzua taharuki tayari vimesabaisha vifo vya zaidi ya watu 10,000 kulingana na Chuo Kikuu cha Johns Hopkins, Rais Bolsonaro anakosolewa vikali kwa kupinga hatua ya kusalia ndani kama njia moja ya kupunguza maambukizi ya covid-19 na kuitambua kama ""homa tu"". Hata hivyo Waevanjilisti wengi bado wanamuunga mkono rais Bolsonaro. Kulingana na utafiti uliofanywa na kampuni ya Datafolha Aprili, waevanjilisti nchini Brazil walitathmini utawala wa rais kama wenye mtazamo chanya na pia wanapinga vikali kufungiwa ndani kuliko jamii nyengine yoyote ile nchini humo. Viongozi wenye ushawishi wa Kievanjelisti kama Edir Macedo, kutoka Kanisa la Universal Church of the Kingdom of God, na Silas Malafaia, kutoka  Assembly Church of God Victory in Christ, ndio wakosoaji wakubwa wa kuchukuliwa kwa hatua ya kujitenga na kutokaribiana nchini Brazil, mitanzamo inayoendana na Bolsonaro. Katika makanisa mengine ya Kievanjelisti nchini Brazil, bado waumini wanahudhuria ibada licha ya hatua ya kutokaribiana kuchukuliwa ambapo waumini wanapewa vitakaza mkono mlangoni na waumini hadi 3,000 wanafanya ibada katika eneo hilo hilo ambalo wengine wapo kwenye karantini. ""Wanaamini kwamba Mungu ndio suluhisho kwa yote,"" amesema Mariz. ""Kilichopo ni kwamba Mungu ndio mtoaji wa kila jambo na huna haja ya kujitenga."" Hali hii imesababisha waubiri wengine kuendesha ibada zao kwa njia ya mtandao. ""Lakini hao ni wale walio wachache,"" amesema mwanatheolojia Kenner Terra, ambaye anakosolewa vikali kwa kuunga mkono hatua ya kutokaribiana. ""Ukilinganisha na mapendekezo ya WHO, ni sawa na kusema kuwa yanakutana na upinzani mkubwa sana,"" Terra ameiambia BBC Brazil. ""Wito kutoka kwa Mungu"" Makanisa mbalimbali Amerika Kusini yamefungwa kwa muda kwa sababu ya jangala virusi vya corona na kugeukia mtandao ya kijamii kama njia ya kufanya ibada. Makundi ya Kievanjelisti huko Nicaragua yameshiriki shughuli nyingi kama kawaida, matukio mengine yaandaliwa na serikali ya Daniel Ortega. Hio limepata ukosoaji mkubwa nje ya nchi kwa kutochukua hatu za kukabiliana na Covid-19 kama inayopendekezwa na wataalamu wa afya. Kutoka kwa kanisa Katoliki, Kadinali wa Nicaragua, Leopoldo Brenes alionya Jumapili kwamba kwenda nje ni kujiweka katika hatari. Katika maeneo ya Colombia na Peru mbali na maeneo ya mjini, maafisa wa polisi wamekuwa wakiingilia kati na kusitisha mikutano inayoendelea ya waumini wa Kievanjilisti. Nchini Chile kumeshuhudiwa visa ambapo wachungaji walioambukizwa ugonjwa wa Covid-19 wanaendesha ibada pamoja na waumini wao. Mchi 16, Mario Salfate, mhubiri mmoja alihudhuria mkutano wa kidini na waumini karibia 300 wakati ambapo tayari hatua za kukabiliana na virusi vya corona zilizuwa zimeshachukuliwa. Siku chache, Bwana Salfate alithibitishwa kuambukizwa ugonjwa wa Covid-19 pamoja na washirika wengine watatu waliokuwa wamekusanyika hapo awali. Bwana Salfate aliaga dunia katika ya Aprili. Nchini Marekani mhubiri wa Kievanjelisti Gerald Glenn, aliaga dunia mwezi huohuo baada ya kukiuka onyo na tahadhari ya maambukizi ya virusi vya corona na kudai kuwa ""Mungu ni Mkubwa"" na kuwa ataendelea kuhubiri tu katika kanisa lake la Virginia. Na licha ya hatua za Trump zinazokinzana hatua za kukabiliana na virusi vya corona, waumini wa Kievanjilisti watatu kati ya wanne walionyesha kumuungamkono Trump katika kura ya maoni iliyofanywa juu ya mlipuko wa maambukizi. Mkurugenzi wa utafiti, Greg Smith kutoka kampuni ya utafiti ya Pew, alisema kwamba wengine walihoji kuwa hatua zilizochukuliwa dhidi ya janga hilo zinaminya uhuru wao huku wengine wakiunga mkono wito wa Bwana Trump wa kutaka kurejelelewa kwa shughuli za kawaida. Asilimia kubwa ya raia wa Marekani ambao huudhuria ibada makanisani kwa sasa hivi wanapokea ibada zao kupitia Televisheni na mtandaoni, kulingana na kura ya maoni iliyofanywa na kampuni ya Pew mwishoni mwa Aprili. Lakini baadhi ya wahubiri bado wanafanya mikutano mafano akiwa Rich Vera, aliyeongoza hafla iliyofanyika Florida Jumapili na kutaka waliohudhuria kukaa karibu na yeye: ""Hapa hakuna virusi vya corona,"" alisema, bila ya uthibitisho wa kisayansi. ""Wito aliouweka Mungu ndani yangu ni kuhubiri injili, kuuekelea mikono wagonjwa ili wapone,"" Vera alijibu hivyo hivi karibuni baada ya BBC ikiwa inahakikisha kwamba hatua ya kutokaribiana kati ya waumini wake inatekelezwa. ""Huo ndio wito wangu."""	https://www.bbc.com/swahili/habari-52646912
religion	Temitope Balogun Joshua: Vifo vya wachungaji na wainjilisti wa televisheni na mitandao vilivyogusa mioyo ya wengi	"Vifo vya watu maarufu duniani vimekuwa vikigusa mioyo ya watu wengi, miongoni mwao ni viongozi wa kidini hususan wale wanaotumia televisheni au mtandao kufikisha huduma zao kwa hadhira. Katika makala haya tunawaangazia baadhi ya Wainjilisti wa televisheni na mtandao ambao vifo vyao viliigusa mioyo ya wengi. 1.Nabii TB Joshua Kifo cha Mchungaji  maarufu wa Nigeria Temitope Balogun Joshua, maarufu TB Joshua kilichotokea tarehe 5 Juni, 2021 ni cha hivi karibuni kilichowagusa wengi  duniani Bw Joshua ambaye alifariki akiwa na umri wa miaka 57, alikuwa maarufu kwa sababu tofauti. Miongoni mwa sababu hizo ni pamoja na ''miujiza'' aliyodaiwa kuifanya kama vile uponyaji, utajiri wake pamoja na ufuasi wa mamilioni ya watu barani Afrika na maeneo mengine ya duniani. Alikuwa na haiba ya kipekee na wengi waliamini kuwa  ''alitumwa'' na Mungu kwa ajili ya kutatua matatizo yao kupitia miujiza. Hatahivyo baadhi hawakuamini kuwa kweli alikuwa akifanya miujiza na baadhi walimuita ''mwanamazingaombwe'' na ''anayetumia uchawi'' badala ya miujiza ya Mungu. Kufuatia kifo chake maelfu ya wafuasi wake wamekita kambi kwenye makao makuu ya kanisa lake la Synagogue Church Of All Nations (SCOAN) kuomboleza kifo chake. 2.Mhubiri wa injili Billy Graham Kifo cha Mhubiri wa injili Billy Graham wa Marekani kilichotokea tarehe 21 Februari, 2018 kilikuwa ni pigo kubwa kwa wengi duniani. Billy Graham, aliyepata umaarufu mkubwa duniani katika karne ya 20 alifariki dunia akiwa na umri wa miaka 99. Graham, alianza kuhubiri jijini London Uingereza mnamo mwaka 1954, na alifahamika kwa sifa ya kukusanya maelfu ya watu kila mahali alipofanya mikutano ya hadhara ya injili tangu miaka ya 50 mpaka kifo chake. Afrika Mashariki, Graham aliwahi kuhubiri Tanzania, miaka 55 iliyopita, wakati nchi hiyo ikiitwa Tanganyika, ikiwa ni sehemu ya ziara yake ya Afrika miaka ya 1960. Takriban ""watu 40,000 walihudhuria mkutano huo wa siku moja, tarehe Feb 28. 1960"", kwa mujibu wa mtandao wa shirika lake. Mwaka 1949, alipata umaarufu wakati alihubiri kwa wiki nane kwenye hema kubwa huko Los Angeles. Wakati wa harakati za mashirika ya kupigania haki za binadamu, Graham aliibuka kuwa mkasoaji mkubwa wa ubaguzi wa rangi nchini Marekani. Kwa zaidi ya miaka 60 inakadiriwa kuwa alihubiri kwa jumla ya watu milioni 210. Mahubiri yake yalipendwa na wengi kutokana na haiba na mvuto kwa wafuasi wake. Zaidi ya mahubiri pia alifahamika kama Muinjilist ambaye aliheshimiwa si tu kwa wafuasi wake pekee, bali pia hata kwa watu wengine kutokana na haiba yake. 3.Reinhard Bonnke Sawa na Billy Graham, Kifo cha  Muinjilisti wa televisheni Reinhard Bonnke, Mchungaji na Muinjilisti aliyekuwa maarufu duniani nyoyo za mamilioni ya watu kote duniani, Bonnke MMarekani mwenye asili ya Ujerumani  ambaye alifariki akiwa na umri wa miaka 79 alifahamika kwa kuvutia umati wa watu kila mahali  alipokwenda. Katika taarifa iliiyotolewa na mke wake, Annie Bonnke kwenye ukurasa wake wa Facebook, alisema : Kifo cha mjumbe huyu wa Mungu kimetangazwa na Bw Bonnke amerejea kwa amani kwa Muumbaji wake mbinguni Kwa miaka 60 iliyopita, Bonnke alikuwa Muinjilisti kote duniani, hususan Afrika, ambako aliandaa mipango ya kuwafikia watu na alikubalika sana na wafuasi wake hasa nchini Nigeria. Miongoni mwa nchi za Afrika ambazo Bonnke alizitembelea ni pamoja na Nigeria, Kenya, na Zimbabwe. 4.Mchungaji Getrude Rwakatare Mchungaji Getrude Rwakatare kutoka Tanzania , ambaye alikuwa mchungaji mkuu wa Kanisa la Mlima wa Moto jijini Dar es Salaam na Mbunge wa Viti Maalumu nchini Tanzania aliaga dunia Aprili 20 jijini Dar es Salaam Tanzania. Bi Rwakatare alikuwa maarufu  kupendwa  na wafuasi wake kutokana na mtindo wa mvuto wa Mahubiri yake ambapo alichanganya na ucheshi na kutoa mifano halisi ya maisha. Mchungaji wa Kanisa la Mlima wa moto alipata umaarufu zaidi kwa  maombi yake ya kuwaombea watu wenza wao  katika kile alichokiita ''upepo wa kifulifuli'', kauli iliyoenea hata katika mataifa jirani kupitia video za mitandao ya kijamii zilizoonesha wanawake wakikimbilia madhabahu kuombewa ili wapate waume wa kuwaoa. Kwa mujibu wa familia yake, kifo chake kilisababishwa na shinikizo la damu na matatizo ya moyo. Siku moja baadaye, Spika wa Bunge Job Ndugai akatangaza kuwa mazishi yake yatasimamiwa na serikali na kuwa yatahudhuriwa na watu wasiozidi 10. 5.Mchungaji Mitimingi Usiku wa Mei 3,2020 hautasahaulika miongoni mwa wafuasi  na wapenzi wa   Mchungaji Maarufu wa Kanisa la Ghala la Chakula cha Uzima Peter Mitimingi aliyefariki dunia baada ya kuugua ghafla. Mitimingi  Kutoka Tanzania alikuwa maarufu kwa mahubiri yake ya mitandaoni nchini humo ambayo yalikuwa yakilenga nyanja mbalimbali za kimaisha kuanzia mahusiano, masomo mpaka ujasiriamali. Alikuwa na mvuto na haiba ya aina yake katika mahubiri yake. Alichanganya mahubiri na mifano iliyojaa mafunzo na ucheshi, jambo lililomfanya apendwe  na kufuatiliwa na hata wale ambao hawakuwa wafuasi wa kanisa lake  lake ambao walielezea  kuvutiwa na mafunzo yake kupitia mitandao ya kijamii kama vile YouTube. Pia alikuwa Mkurugenzi Mtendaji wa Huduma ya the Voice of Hope Ministry, Mshauri wa Saikolojia wa BLCCC. 6.Mchungaji Myles Munroe Mchungaji raia wa Bahamas Myles Munroe alifariki dunia katika ajali ya ndege mwaka 2004 alipokuwa akienda kwenye Mkutano wa dunia wa viongozi uliokuwa umeandaliwa na Shirika lake la Myles Munroe International. Alikuwa mmojawapo wa wachungaji waliokuwa na ufuasi mkubwa na kupendwa na watu mbali mbali duniani kutokana na Mahubiri yake hususan kwa jinsi alivyohusisha Biblia na maisha ya kawaida ya kila siku ya binadamu. ""Bila shaka alikuwa mmoja wa watu maarufu waliotambuliwa kidini kuwahi kuwa nao nchini mwetu,"" . ""Umaarufu wake kama balozi wa Huduma ya Kikristo uliambatana naye kokote alikosafiri  duniani , iwe ni katika  Caribbean, Marekani, Asia, Ulaya au Afrika'', alisema Waziri Mkuu wa Bahamas alipotangaza kifo chake. Mchungaji Myles Munroe, aliheshimika na kupendwa si tu na Wakristo bali pia viongozi wa kawaida nchini mwake na kote duniani kutokana na mafunzo yake ya uongozi kwa misingi ya kikristo na utu. Licha ya kwamba baadhi ya wachungaji hawa hawapo tena duniani, mahubiri yao yanaendelea kuishi na kusikilizwa na wengi  kupitia mitandao ya kijamii hususan YouTube."	https://www.bbc.com/swahili/habari-57423353
sports	Tetesi za soka Ulaya Alhamisi 04.02.2021: Upamecano, Sule, Sancho, Alaba, Wilder	"Kocha wa Chelsea Thomas Tuchel ametoa kipaumbele kwa mlinzi wa RB Leipzig raia wa Ufaransa Dayot Upamecano, 22, na beki wa kati wa Bayern Munich raia wa Ujerumani Niklas Sule, 25, kama anaolenga msimu huu. (Bild - in German) Sule ana mkataba hadi mwaka ujao na kocha wa Bayern Hansi Flick amesema ni jukumu la mlinzi huyo kuamua ""hatma yake"". (Metro) Borussia Dortmund iko tayari kupunguza dau lake kwa mchezaji wa Uingereza Jadon Sancho, 20, kwa pauni milioni 20 hadi pauni milioni 88 kama njia moja ya kuchochea nia ya Manchester United. (Bild, via Mirror) Real Madrid imefikia makubaliano ya miaka minne na mchezaji wa kimataifa wa Austria David Alaba, ambaye anaweza kucheza kama mlinzi au kiungo wa kati  na mkataba wake na Bayern Munich unamalizika msimu huu.(Marca - in Spanish) Mmiliki wa Sheffield United Malkia Abdullah amesema ana ruhusa maalum kusafiri kutoka Saudi Arabia hadi Uingrereza kumuarifu kocha Chris Wilder kuwa kazi yake iko salama - hata kama klabu hiyo itashushwa daraja. (Talksport) Manchester United imekubali kufikiwa kwa mkataba wa kwanza rasmi na winga, Shola Shoretire, 17, huku Paris St-Germain, Barcelona, Bayern Munich na Juventus zikiwa zinamnyatia. (Mail) Mshambuliaji wa Barcelona raia wa Denmark Martin Braithwaite, 29, alikataa matakwa ya West Bromwich Albion mnamo mwezi Januari ya kusalia Nou Camp. (Sport) John Terry na Patrick Vieira ni miongoni mwa wanaowania kazi ya Bournemouth baada ya Jason Tindall kufutwa kazi. (Mail) Huddersfield inafanya mazungumzo na mshambuliaji wa Senegal Oumar Niasse, ambaye kwasasa yuko huru baada ya kutoka Everton mwisho wa msimu uliopita. (Sun) Manchester United, Everton na Southampton zimefuatilia usajili wa mlinda lango wa Celtic Vincent Angelini, 17, ambaye mkataba wake unaisha mwisho wa msimu. (Tuttomercatoweb - in Italian) Aliyekuwa kocha wa Chelsea na Juventus Maurizio Sarri amebadili msimamo wake wa kuwa kocha mpya wa Marseille. (Sky Sports) Kurejea kwa mshambuliaji wa Real Madrid Karim Benzema Lyon kunategemea na matokeo ya upande wa Uhispania. Raia huyo wa Ufaransa, 33, aliondoka Lyon na kujiunga na Real mwaka 2009. (Marca) Kiungo wa kati wa Arsenal Joe Willock, 21, anasema kuwa alisaini makubaliano ya mkopo na Newcastle kwa miezi sita kwasababu iliwasiliana na Steve Bruce kwa njia ya video. (Newcastle Chronicle) New York Red Bulls imekubaliana dau lake na Celtic kumsajili winga wa Marekani Cameron Harper. (Daily Record)"	https://www.bbc.com/swahili/habari-55931605
entertainment	Tyler Perry: Tajiri wa Marekani aliyewapa makao Meghan na Harry nyumbani kwake	"Katika mahojiano yao na Oprah Winfrey, Duke na Duchess wa Sussex wamesema wazi kwamba baada ya kusitishwa kwa ufadhili wao na Familia ya Kifalme - tajiri wa Marekani Tyler Perry ndiye aliyewapa hifadhi ya makao na ulinzi katika eneo la California mwaka 2020. Ni mtengenezaji filamu mashuhuri, 51, mchekeshaji, mwigizaji, mzalishaji wa vipindi na mtunzi. Filamu zake na vipindi vya kwenye televisheni ndio chanzo cha kumfanya kuwa mmiliki wa nyumba Marekani hasa miongoni mwa Wamarekani Waafrika. Bwana Perry anafahamika sana kwa filamu zake za Madea alizoandika, akazisimamia, mwelekezi na aliyeshiriki kama mhusika mkuu, mwanamke mzee anayetumia viungo bandia. Mwaka 2015, alijenga studio yake katika kipande cha ardhi cha ekari 330 nje ya eneo la Atlanta, Georga. Mwaka jana alikuwa bilionea, kulingana na jarida la Forbes. Pia aligonga vichwa vya habari miezi michache alipoweka wazi kwamba anapitia changamoto za kimaisha, akitangaza kuwa ameachana na mchumba wake wa muda mrefu, na mama ya mtoto wake mmoja, Gelila Bekele. ""Nina miaka 51, sina mchumba na najiuliza ukurasa wangu wa maisha unaofuata utakuwaje. Haijalishi vile hali itakavyokuwa, nitasimama na Mungu, nitakuwa baba mzuri kadiri ya uwezo wangu, na kujitahidi kwa kila namna!!"" Bwana Perry aliandika katika ukurasa wake wa Instagram. ""Katika dunia yenye huzuni nyingi, tafadhali jitahidi kuwa mzuri!"" Bwana Perry alijitolea kuishi na wanandoa hao - bure - katika moja ya majumba yake ya kifahari na kutuma ulinzi wake walipokuwa wanahama kutoka Canada hadi Los Angeles mwaka 2020, Mwanamfalme Harry na Meghan walisema hivyo katika mahojiano yao maalum na shirika la habari la CBS nchini Marekani Jumapili. Wanandoa hao walisema waliamua kuondoka baada ya eneo la nyumba waliokuwa wanaishi kisiwa cha Vancouver, magharibi mwa Canada kufahamika na watu wengi. ""Hatukuwa na mpango wowote,"" Meghan amesema katika mahijiano. ""Tulihitaji nyumba na [Tyler Perry] alijitolea kutusaidia na maafisa wake wa ulinzi pia na hilo likatupatia fursa ya kupumua na kufikiria hatua tutakayochukua."" ""Wasiwasi mkubwa ulikuwa ni kwamba wakati tuko Canada, katika nyumba ya mtu mwingine, niliarifiwa kwamba ulinzi utaondolewa ndani ya kipindi kifupi,"" Harry amesema. ""Ghafla ikanijia akilini kwamba: 'Nikafikiria kwa haraka, mipaka inaweza kufungwa, ulinzi wetu utaondolewa, na hakuna anayejua hatua ya kufungiwa itaendelea kwa muda gani, dunia inajua tuko wapi, sio salama, na bila shaka tutahitajika kuondoka hapa.'"" Harry na Meghan walisema kwamba baadaye, waliamua kwenda kuishi California, na kununua nyumba Montecito."	https://www.bbc.com/swahili/habari-56330113
health	'Umeolewa au hujaolewa'	Wanawake wawili nchini Kuwait  wanasimulia jinsi walivyokosa huduma kutoka kwa daktari bingwa wa wanawake baada ya daktari kugundua kuwa hawajaolewa.	https://www.bbc.com/swahili/habari-51092756
entertainment	Nyota wa Nigeria wa Afrobeats Davido: Vitu vingine vinavyonisisimua zaidi ya muziki	"Wakati nyota wa Nigeria wa muziki wa  Afrobeats star Davido  alipokuwa anazungumzia muziki alikuwa mwenye  utulivu na asiye na papara. Lakini ilipozungumziwa mada ya siasa au shuguli za misaada aliruka na kusimama nje ya kiti. ""Nimekuw anikifanya muziki kwa miaka 11,"" alimwambia DJ wa BBC  Edu. ""vitu vingine huwa ni ni kama vinananichangamsha zaidi ,"" aliendelea, huku akisisitiza kuwa bado amejitolea kutengeneza muziki. Anataka kuingia katika kazi ya kutengeneza Makala na  Netflix, ambayo anaielezea kama  ""ya aina yake"". Davido, ambaye jina lake halisi ni  David Adeleke,pia anatengeneza  onyesho la mchezo wa Televisheni . '' Ninafurahisha kunitazama,"" alitania. Itakuwa   ""kama  Fear Factor""  lakini itakuwa na wasichana na kazi.  Mshindi anapata  ""pesa nyingi"" na ataweza kwenda kwenye onyesho na yeye. Nje ya muziki anapenda Habari na siasa, anasema, lakini binafsi hajioni binafsi akibadili kazi yake hivi karibuni kwasababu anasema kila kitu nchini mwake ni fujo. Nigeriakwa sasa inakabiliwa na upungufu wa mafuta, migomo ya vyuo vikuu, kutoridhika kwa kiasi kikubwa kwa rai ana usalama mbovu katika maeneo mengi yan chi. ""Inanipatia tu maumivu ya kichwa,"" alisema. ""Siwezi kuharibu miaka yangu yote ya burudani, kuwafurahisha watu, halafu nibadilike kuwa mwanasiasa na ndoto zangu zote kama Davido na kila kitu kizuri nilichokifanya kwa ajili yangu kipotee kwasababu hicho ndicho kitakachotokea kiukweli  ,"" alisema. ""Wengi wao waliishia kuharibu jinsi ambavyo wangekumbukwa,"" aliongeza, akielezea kuhusu watu maarufu ambao waliingia siasa. Jinsi utakavyokumbukwa ni muhimu kwangu. Anataka kukumbukwa kwa kuwa mtu aliyetengeneza njia, kutoa fursa, kubadili mawazo na Maisha ya watu. Mwezi Novemba Davido alitoa Naora milioni 250  ($608,000; £450,000) kwa vituo vya mayatima nchini Nigeria baada ya kutuma ujumbe wa Twitter kwa mashabiki wake akiwaomba wampatie pesa iwapo wanaamini kuwa alitoa wimbo uliovuma. Aliishia kupata pesa zaidi kuliko alizotarajia, ambapo awali aliandika ujumbe wa Twitter uliokuwa zaidi kama mzaha kuliko ombi lenye umakini kla kuomba msaada mashabiki wake wamtumie pesa. ""Nililewa na nikatuma ujumbe wa Twitter wan amba yangu ya  akaunti,"" alisema.   Lakini wale walio karibu naye walimshawishi pesa hizo azichukue ziwe zake. ""Usiku mzima nilikuwa na watu waliokuwa wananiambia : 'Yo,ni pesa yako'"". Lakini alikuw ani baba yake, bilionea mfanyabiashara  Adedeji Adeleke, ambaye alimshawishi Davido kuongeza pesa zake mwenyewe, na kutoa kama msaada. Ilimchukua miezi mitatu kwake yeye na timu yake kuandaa orodha ya vituo 300 vya yatima ambavyo vilipewa msaada.   Anapanga kutoa msaada kila mwaka, alisema. Mwana wa kiume asiye wa kawaida Alipoanza katika sekta ya muziki zaidi muongo mmoja uliopita, Davido alisema alichukua njia isiyo ya kawaida  akilinganishwa na wengine katika familia yake. Kwa   Adelekes  ""dhana iliyokuwepo"" ilikuwa ni kwenda shuleni na halafu   ""aende amfanie kazi baba "".  Lakini hakufuata mtindo huu. ""Kufariki kwa mama yang una baba yangu kuwa na kazi nyingi kazini ilinipatia muda wa kujitambua binafsi "" ana kwamba hapo ndipo muziki ukawa lengo lake. Hata  ""alishindwa kuendelea "" na shule kwasababu  ilikuwa inamsumbua. Lengo lake mapema katika kazi yake lilikuwa ni kufanikiwa sana nchini Marekani kama  Akon, lakini baadaye aligundua kuwa  sauti ya Kiafrika ndio kilikuwa kitu alichokipenda. Awali alikuwa  mwenye mashaka kuhusu kazi ya muziki ya kijana wake, hakuiamini hadi Davido alipotoa wimbo  uliopendwa zaidi wa - Dami Duro mwaka 2012, hapo ndipo baba yake aliona ni umbali gani anaweza kufika kijana wake katika sekta ya muziki. Kuanzia wakati ule, marafiki wa baba yake ''mabilionea'' walikuwa wakimuita na  kumshawishi Bw Adeleke amuache Davido aendelee na muziki. Walipenda sauti yake. Muongo mmoja baadaye, Davido yuko London kwa ajili ya tamasha la - O2 arena. Lakini mwanzoni mwa kazi yake, hakuwahi kila mara kuhisi akikaribishwa nchini Uingereza : ""Bora ningeenda  nyumbani ambako ningetendewa kama mfalme kuliko kwenda kwingine ambako nisingeheshimiwa  ."" Lakini , ""nyakati ni tofauti"", alisema, na muziki wa  Afrobeats  kwa sasa unapewa heshima unayopaswa kupewa, huku Davido akiwa miongoni mwa nyota kadhaa waliojenga ufuasi wa dunia. ""Huku utamaduni ukiendelea kukua njia zinapanuka, nyimbo zinaendela kutambuliwa,na inafurahisha kuona. Inakuwa ni aina yake ya kipekee ya muiziki, jambo ambalo linafurahisha."	https://www.bbc.com/swahili/habari-60631584
entertainment	Shakira ndiye nyota wa hivi karibuni kuuza haki za nyimbo zake	Shakira amekuwa msanii wa hivi karibuni kuuza haki za muziki wake kwa kitita cha mamilioni ya dola. Nyimbo zake zote 145, pamoja na Hips dont Lie, Whenever, Wherever, na She Wolf, zimejumuishwa kwenye mpango huo. Nyimbo hizo zilimfanya msanii wa kike wa Kilatini aliyeuza  rekodi nyigi zaidi ulimwenguni. Mkataba huo ni baina na kampuni ya Hipgnosis, ambao pia hivi karibuni walipata haki za muziki za mwanamziki Blondie na Neil Young.	https://www.bbc.com/swahili/gnb-55660162
sports	Tetesi za Soka Ulaya Jumapili 22.11.2020: Sterling, Jesus, Nunez, Ronaldo, Romero, Giroud	Manchester City iko tayari kutoa ofa ya mkataba mpya kwa mshambuliaji wa England Raheem Sterling, 25. (Sunday Mirror) United iko katika hatari ya kumkosa kiungo wa kati wa Iceland Isak Bergmann Johannesson huku Juventus ikiimarisha mipango yake ya kumsaka mchezaji huyo wa timu ya IFK Norrkoping, 17. (Sunday Mirror) Kocha wa Manchester City Pep Guardiola amelipa kipau mbele suala la mrithi wa mshambuliaji wa Argentina Sergio Aguero, 32, na mshambuliaji wa Benfica raia wa Uruguay Darwin Nunez, 21, yuko kwenye orodha hiyo. (Sunday Telegraph - subscription required) Manchester City, pia ina uhakika wa kutoa ofa kwa mshambuliaji wa Brazil Gabriel Jesus, 23, na kuongeza kima chake cha mshahara hadi pauni 150,000 kwa wiki. (Star on Sunday) Mshambuliaji wa Juventus na Ureno Cristiano Ronaldo, 35, anafuatilia kwa karibu kurejea Real Madrid. (Marca) Manchester United iko tayari kumuuza mlinda lango wa Argentine Sergio Romero, 33, mnamo mwezi Januari dirisha la usajili litakapofunguliwa kwa kima cha chini cha pauni milioni 2.5. (Star on Sunday) Mshambuliaji wa Chelsea raia wa Ufaransa Olivier Giroud, 34, amejitokeza kuwa mlengwa wa David Beckham kwa timu ya Inter Miami wakati wa dirisha la usajili litakapofunguliwa Januari mwakani. (Sunday Mirror) Inter Milan pia inamfuatilia kiungo wa kati wa Giroud, pamoja na Georginio Wijnaldum, 30 wa Liverpool na uholanzi. (Corriere dello Sport) Kiungo wa kati wa Uhispania Isco ameifahamisha Real Madrid nia yake ya kutaka kuondoka huku Madrid ikiwa tayari kumuuza kwa karibu pauni milioni 45, Arsenal na Manchester City zinasemekana kumwinda mchezaji huyo, 28. (Marca) Inter Milan itafurahia makubaliano ya mabadilishano na kiungo wa kati wa Denmark Christian Eriksen, 28, na kiungo wa kati wa Manchester United raia wa Brazil Fred, 27. (Football Italia) Kocha wa Inter Antonio Conte anashikilia kuwa Eriksen ameshapewa fursa nyingi tu za kujiimarisha na haiwezi kukubali makubaliano ya mabadilishano katika nafasi hiyo. (Goal) Kocha wa Real Madrid Zinedine Zidane anasisitiza kuwa mlinzi wa Ufaransa Raphael Varane, 27, hauzwi, baada ya kuhusishwa na Manchester United. (Goal) Manchester United ilikubali kumsajili winga wa Uhispania Ansu Fati kwa Euro milioni 150 sawa na pauni (milioni 133) msimu uliopita, lakini mwisho wa siku ilichofanya Barcelona ilikuwa ni kupiga simu na kusitisha mazungumzo juu ya mchezaji huyo, 18. (Sport) Mlinzi raia wa Ufaransa wa timu ya RB Leipzig  Dayot Upamecano, 22, amependa ujumbe uliotumwa kwa mtandao wa Instagram unaomuhusishwa na kuhamia Manchester United. (Manchester Evening News)	https://www.bbc.com/swahili/habari-55033781
technology	Serikali ya Tanzania imepiga marufuku kuratibu, kupanga maandamano mtandaoni	Kampeni za mtandaoni za kuunga mkono maandamano zimepigwa marufuku Tanzania. Kwa mujibu wa kanuni mpya za mitandao, ambazo zimeanza kufanya kazi mwezi uliopita, zinataka watoaji wa maudhui ya burudani, elimu na dini kupata leseni kutoka kwa mamlaka. Katika orodha ya maudhui yaliyopigwa marufuku, kanuni hizo mpya pia zimeharamisha kutoa taarifa kuhusu milipuko ya maradhi ya kuambukiza bila idhini ya mamlaka. Kanuni hizo ni mbadala wa kanuni ya maudhui ya mtandaoni ya mwaka 2018, ambayo wanaharakati waliikosoa wakisema ni kuingilia uhuru wa kujieleza. Lakini kama ilivyokuwa kwa kanuni za mwaka 2018, kanuni za sasa zinaweza kutafsiriwa kwa namna ambayo itagusa pia makundi ya WhatsApp. Ukiukaji wa kanuni ni jinai ambayo adhabu yake ni faini ambayo si chini ya shilingi milioni tano (takribani dola 2145) au kifungo cha miezi kumi na miwili au vyote kwa pamoja. Kanuni hizo zinagusa maudhui kama ya mapenzi ya jinsia moja, maudhui yasiyo na staha, faragha, maudhui ya udhalilishaji, maudhui dhidi ya usalama wa Umma, maudhui yanayosababisha vurugu na kutishia usalama wa taifa. Pia maudhui yanayogusa masuala ya dini, imani ya mtu binafsi, haki ya umiliki na masuala ya afya. Taarifa kwa Umma ambayo inaweza kusababisha hali ya vurugu, matumizi ya lugha chafu, pia utoaji wa taarifa za uongo na taarifa za maudhui ya kupotosha. Athari zitakazojitokeza Wanaharakati wanasema kuwa kanuni hizi ni muendelezo tu wa kuminya watu kujieleza na kuminya uhuru wa watu kutoa taarifa ''Mfano katika kifungu cha nane kinachotoa adhabu kali ya kufutiwa leseni au kusimamishwa kwa wale watakaothubutu kukiuka''. Alisema Anna Henga Mkurugenzi mtendaji kituo sheria na haki za binadamu, LHRC Bi Henga ameiambia BBC : ''Kuna vifungu viwili ambavyo ni vigumu sana  kwa mfano kuhusu utoaji wa leseni kwa kanda, kwamba unatakakiwa kutoa taarifa za kanda husika na si vinginevyo'' Leseni zimegawanywa kutokana na maudhui, kama dini, habari za papohapo, hivyo itawawia vigumu watoa habari kutoa taarifa kuhusu maudhui ya namna nyingine. Biashara haramu Kanuni hizi mpya zinawagusa pia wale wafanyabiashara za mitandaoni ambao huweka maudhui ya kuwashawishi watu kwenye mitandao ya kijamii yanayohamasisha michezo ya kamari na bahati na sibu na biashara nyingine ya kufanana na hizo Kanuni zinapiga marufuku kuweka mtandaoni maudhui ya kuhamasisha  ''wito wa kuchochea uvunjaji wa kanuni na sheria'' kwa kuhimiza 'maandamano ' mtandaoni. ''Maudhui yanayojihusisha na upangaji, uratibu , na kuhamasisha maandamano. Biashara mitandaoni Kutangaza bidhaa mitandaoni hasa zile zisizo na leseni kumepigwa marufuku na kwamba adhabu itatolewa dhidi wafanya biashara hao. Hii itawagusa wale wanaofanya biashara ya dawa (Suplements), za kupunguza uzito, vidonge vya urembo na krimu. Kanuni hizi zimezua gumzo mtandaoni huku wanaharakati mbalimbali wakihoji kuhusu makali ya kanuni hizi na utekelezaji wake.	https://www.bbc.com/swahili/habari-53637671
health	Fahamu jinsi ambavyo panya wanaweza kusaidia kuwatibu binadamu	"Ni mamalia wachache wenye uwezo wa kutengeneza uti wa mgongo uliokatwa na kuponya majeraha mengine makubwa bila kovu, lakini panya mdogo kutoka Afrika anaweza kushikilia ufunguo wa mapinduzi ya matibabu. Monica Sousa, mwanasayansi mwenye uzoefu, hakuamini kabisa kile alichokiona. Katika chumba kidogo kulikuwa na panya ambaye wiki chache zilizopita alikuwa amepooza nusu, miguu yake ya nyuma ikiburuta nyuma yake popote alipokwenda. Lakini sasa anatembea na hata kuruka sarakasi, licha ya kuwa amepokea tu dawa za kutuliza maumivu tangu kuumia kwake. Mamalia, kutoka kwa panya wadogo hadi kwa binadamu, kwa kawaida huwa hawaponi wakipata tatizo la uti wa mgongo au majeraha ya mfumo mkuu wa neva. Isipokuwa, inaonekana, kwa panya wa Kiafrika. Katika miaka ya hivi karibuni, wanasayansi wamegundua kwamba kiumbe huyu anayepatikana katika makazi ya ukame ya nchi za Kiafrika kama Kenya, Somalia na Tanzania, ana zawadi ya ajabu ya kuzaliwa upya. Anaweza kupona majeraha makubwa kwa ngozi, moyo, figo na uti wa mgongo. Hakuna aliyetarajia, ikiwa ni pamoja na wanasayansi wa Marekani ambao waligundua mwaka 2012 kwamba panya aina ya spiny wanaweza kurejesha maeneo makubwa ya ngozi yaliyoharibiwa. ""Sote tulishangazwa,"" anasema Sousa, mtaalam wa neva katika Chuo Kikuu cha Porto, Ureno, akimaanisha uwezo wa ajabu wa panya wa kurekebisha uti wa mgongo, ambao yeye na wenzake waliandika katika utafiti uliochapishwa mapema mwaka huu. Panya hao walipona baada ya kupooza ndani ya wiki chache tu. Panya wa Kiafrika uingia katika orodha maalum ya aina spishi ambao si mamalia zinazojulikana kwa uwezo wao wa kuzalisha upya sehemu muhimu za miili yao. Kuzaliwa upya ni aina maalum ya uponyaji ambao unachukua nafasi ya tishu zilizopotea zaidi au chini kwa kufanana, kuepuka kuwa na kovu, ili sehemu ya mwili inayohusika iweze kufanya kazi kama hapo awali. Watafiti wengi wanasema wanyama hawa wanaweza kushikilia siri za kibaiolojia ambazo zinaweza kuleta mapinduzi katika dawa na kusababisha matibabu ya kiwewe cha kubadilisha maisha na magonjwa. Na kuwachunguza wanyama hawa kunatokeza fikira za kiadili, kwa kuwa ni lazima wanasayansi wawadhuru kimakusudi ili kujua jinsi wanavyofanya kazi. Baada ya miongo kadhaa ya utafiti juu ya baadhi ya wanyama hawa, hatuwezi kuwa karibu sana na kutafuta njia ya kuzalisha upya sehemu muhimu za miili yetu wenyewe. Hii ni hadithi ya jinsi tulivyogundua uwezo wa ajabu wa kuzaliwa upya wa panya wa Kiafrika - na kama inaweza kusaidia mamilioni ya watu ambao wanakabiliwa na hali mbaya. Wanyama hawa wanaweza kuwa wagumu kuwapata, ingawa wameuzwa sana nchini Marekani. Ripoti zilikuwa zimesambaa katika majarida ya kitaaluma ya aina ya panya wa ajabu barani Afrika ambao wakati fulani huondoa ngozi yake ghafla. Seifert alijiuliza ikiwa panya anayeweza kufanya kitu kama hicho anaweza pia kuwa na uwezo wa kuponya. Kukutana kwake kwa mara ya kwanza na wanyama hawa ilikuwa nchini Kenya, ambapo alifanikiwa kuwanasa wachache wakati wa safari ya utafiti. Kwa kutazama jinsi walivyopata nafuu alipotoa matundu madogo kwenye ngozi ya masikio yao katika majaribio yaliyodhibitiwa, alitambua jambo la kushangaza: Panya wa miiba wa Kiafrika wanapona majeraha hayo kwa ustadi. Lakini, inapowezekana, watafiti ambao walijaribu panya hai wa spiny katika tafiti hizi wanasema pia wanatumaini kukuza tamaduni za seli za kutumia katika majaribio badala ya kuhusisha wanyama hai. Wanasayansi mara nyingi huhalalisha kufanya taratibu hizo kwa misingi kwamba kazi hiyo inaweza kusababisha dawa za kulevya au matibabu mengine ambayo yanaweza kubadilisha maisha ya mamilioni ya watu. Lakini, haijulikani wazi ikiwa hii itatokea kweli. Kwa hivyo inafaa kuzingatia ikiwa kuna mifano yoyote ambayo inaweza kuonesha jinsi utafiti wa kuzaliwa upya kwa wanyama yanaweza kuchochea maendeleo ya matibabu. Kazi nyingi katika uwanja huu ni, ni kweli, hivi karibuni sana. Wanasayansi bado wanajaribu kuthibitisha mifumo ya seli zinazosababisha kuzaliwa upya kwa spishi mbalimbali. Mabadiliko kati ya spishi huonesha dalili za kuzeeka.Chukua aina ya majongoo bahari, kwa mfano, ambayo yanaweza kurejesha matumbo yake. Utafiti wa 2019 ulionesha kuwa asidi ya retinoic ilihusika katika mchakato huu mgumu. Pia inaonekana kusaidia kukua upya ncha zake. Retinoids kwa uhalisia imesomwa kwa miongo kadhaa na hutumiwa katika matibabu ya hali mbalimbali za ngozi, ikiwa ni pamoja na psoriasis. Wanasayansi wengi wanasema bado tuna mengi ya kujifunza kuhusu retinoids, hasa kwa kuzingatia jukumu lao la kuzaliwa upya kwa wanyama wengine. Kisha kuna seli za kongosho za islet, ambazo zinashambuliwa na mfumo wa kinga wa watu wenye ugonjwa wa kisukari cha aina ya 1, na kuwazuia kutokeza kiasi kinachofaa cha insulini. Katika kipindi cha miaka kumi au ishirini iliyopita, madaktari wamefanikiwa kupandikiza seli za islet kutoka kwa wafadhili waliokufa hadi kwa watu walio na ugonjwa wa kisukari cha aina ya 1. Penny Hawkins, mkuu wa wanyama na sayansi katika Jumuiya ya Kifalme ya Kuzuia Ukatili kwa Wanyama, anabainisha uvamizi wa baadhi ya majaribio kwenye panya wa miiba, lakini pia uwezekano kwamba hatimaye wangeweza kubadilisha Dawa. Mashirika ya ufadhili na taasisi za utafiti zinapaswa kutathmini kwa makini athari za kweli za utafiti huo, ili kupunguza madhara kwa wanyama, anasema. ""Wakati mwingine unaweza kuona kwamba utafiti kama huu unaendelea kwa miongo kadhaa,"" Hawkins anasema. ""Ni swali la maadili: ni wakati gani unaamua kuwa hii haitakupeleka popote? Kwa kukagua mioyo ya panya hao wa Afrika wenye miiba, watafiti waligundua kuwa ingawa viungo hivyo havijazaliwa upya, kovu la moyo wao lilikuwa na mishipa mikubwa iliyojaa damu, jambo ambalo si la kawaida na haliendani na kile ambacho mtu angetarajia kutoka kwa moyo wa mwanadamu baada ya kipindi kama hicho. Panya shujaa anayenusa mabomu ya ardhini afariki akiwa na umri wa miaka minane. Hii inaonekana kuwa sehemu muhimu katika tiba ya panya. Wanyama hao pia walionekana kuwa na afya njema baadaye, wakikimbia huku na huko na kuzunguka zunguka zuio zao kama kawaida, Bartscherer anasema. ""Swali ni kwa nini panya wa spiny wana sifa tofauti za uponyaji na kwa nini wanatengeneza mishipa mpya ya damu. Hatujui,"" anaongeza. Wanasayansi wanaosoma panya wa spiny sasa wana hamu ya kugundua mifumo katika miili yao inayowaruhusu kurekebisha au kutengeneza upya tishu hizi zote tofauti kwa mafanikio."	https://www.bbc.com/swahili/61295478
business	Bandari ya Bagamoyo: Ijengwe au isijengwe?	"MIAKA sita iliyopita, Mradi wa Ujenzi wa Bandari ya Bagamoyo nchini Tanzania ulikuwa ukitajwa kama mmoja wa miradi ya kimkakati yenye fursa kubwa ya kuzimua uchumi wa taifa hilo. Midomoni kwa watumishi wa umma na viongozi wa serikali, neno bandari ya Bagamoyo halikutoka. Hata hivyo, miaka miwili iliyopita, upepo ukaanza kubadilika. Aliyekuwa Rais waTanzania wakati huo, hayati John Magufuli, alizungumza hadharani kuhusu mradi huo na kusema ulikuwa na ""masharti ya hovyo"" ambayo serikali yake isingeweza kuyakubali. Watanzania ni watu ambao kwa tabia wanapenda kuwaamini viongozi wao. Kauli hiyo kutoka kwa Kiongozi Mkuu wan chi ilizua mkanganyiko miongoni mwa wananchi; wengine wakiamini wale waliosema bandari hiyo ijengwe na wengine wakiamini mradi huo ni wa hovyo. Hiyo ndiyo Tanzania ambayo Rais Samia Suluhu Hassan ameirithi linapokuja suala la ujenzi wa bandari hiyo. Kwenye kujibu swali kubwa la makala haya, ni muhimu kurudi nyuma kidogo kufahamu kuhusu mradi wenyewe. Kwa sadfa ya kijiografia, Tanzania imejikuta ikiwa nchi yenye bandari katika eneo ambalo wengi wa jirani zake hawana bandari. Miongoni mwa jirani zake nane; Malawi, Msumbiji, Kenya, Rwanda, Uganda, Burundi, Jamhuri ya Kidemokrasia ya Congo na Zambia, ni Kenya na Msumbiji pekee ndiyo wenye bahari. Bandari ya Dar es Salaam ndiyo imekuwa kama lango kuu la kupitishia bidhaa zinazokwenda katika nchi jirani zisizo na bahari. Hata hivyo, ingawa huduma za bandari hiyo zinahitajika sana, bandari ya Dar es Salaam- kwa sababu tofauti ikiwamo udogo wa eneo lake na ongezeko la mahitaji ya huduma na teknolojia za kisasa za meli, imeanza kuzidiwa. Iliyokuwa Mamlaka ya Bandari wakati huo, iliona changamoto hiyo na ndiyo ikapendekeza kujengwa kwa bandari nyingine kubwa zaidi katika eneo la Bagamoyo - umbali wa takribani kilomita 75 tu kutoka Dar es Salaam ili kuendelea kuwa kitovu cha usafiri wa maji katika eneo la Afrika. Katika kutimiza azma hiyo, Mamlaka ya Bandari ikaja na Mpango Kabambe wa Miaka 20 wa Uendelezwaji wa Bandari za Tanzania - ambao, pamoja na mambo mengine, ulipendekeza Bandari ya Bagamoyo ijengwe katika miaka ya 2021/2022. Sadfa nyingine ya kijiografia ni kwamba eneo la Bagamoyo ni mojawapo ya maeneo ambayo China imeyatambua kama ya kimkakati katika Mpango wake Kabambe wa Belt and Road - ambao kimsingi unaunganisha dunia kupitia njia ya maji. Tanzania iko katika eneo la kimkakati kwa sababu inazungukwa na nchi nyingi zisizo na bahari, tayari ina reli mbili zinazounganisha na nchi jirani; TAZARA kwa maana ya Zambia na ile ya Kati inayokwenda mpaka Kigoma ambako ni jirani na Congo, Rwanda na Burundi pia. Kama ujenzi wa Reli ya Mwendokasi (SGR) ukikamilika, Tanzania itakuwa na reli ya kisasa ya kusafirisha watu na mizigo kutoka Tanzania kwenda katika nchi jirani kwa haraka. Kwa hiyo, wakati Tanzania ikipanga kuwa na Bandari ya Bagamoyo kubwa na imara, wawekezaji kutoka China na Oman waliona fursa ya Eneo la Uwekezaji wa Biashara (EPZ) katika mji huo kwa sababu ya urahisi wa kusafirisha bidhaa kutoka eneo la Maziwa Makuu kwenda kwingineko duniani. Faida nyingine ya Bandari ya Bagamoyo ilikuwa kwamba kwa sababu ya ukubwa wake, itakuwa na uwezo wa kupokea mizigo zaidi ya mara 20 ya Bandari ya Dar es Salaam na pia kupokea meli kubwa za kisasa ambao kwa sababu ya ukubwa wake, haziwezi kuja Dar es Salaam. Bandari ya Dar es Salaam ndiyo imekuwa kama lango kuu la kupitishia bidhaa zinazokwenda katika nchi jirani zisizo na bahari. Kupitia mradi wa EPZ, ilielezwa vitafunguliwa zaidi ya viwanda  ya 700 na kuajiri takribani watu 250,000 - ukiwamo mradi wa masuala ya teknolojia ya habari na mawasiliano kutoka kwa wawekezaji kutoka Korea Kusini. Huu ulikuwa uwe mradi mkubwa zaidi katika historia ya Tanzania ambako wawekezaji hao kutoka China, Oman na Korea Kusini wangeingiza nchini mtaji wa zaidi ya dola bilioni 10 (zaidi ya shilingi trilioni 23). Wawekezaji hao na nchi wanazotoka kwenye mabano ni China Merchants Ports Limited(China), Mfuko wa Uwekezaji wa Oman (OIA), na Science and Technology Policy Institute(STEPI)Korea Kusini. Maneno ya Magufuli yalikuja katika wakati ambao kulikuwa na taarifa nyingi kuhusu namna China inavyotwaa mali zisizohamishika za nchi zilizokopa fedha kutoka kwake na zikashindwa kurejesha kwa wakati. Mifano iliyokuwa ikitolewa sana ilihusu nchi kama Zambia na Sri Lanka. Katika mkutano wake na wafanyabiashara wa Tanzania, Magufuli alizungumza waziwazi kwamba kwa namna makubaliano yale ya Tanzania na wawekezaji yalivyokuwa, mkataba ule ulikuwa hauna maslahi na Tanzania naye asingekubali kuona mradi huo ukiendelea kwa namna hiyo. ""Yaani kwenye eneo lote kuanzia Tanga hadi Mtwara kusijengwe bandari yoyote. Bandari ya Kilwa tusiiendeleze, Bandari ya Mtwara ambayo itawezesha mikoa ya Kusini kupokea mafuta badala ya Dar es Salaam kisha yarudihuko, hatutakiwi kuiendeleza, barabara kutoka Mtwara hadi Bamba Bay ambayo itatuwezesha kusafirisha mizigo hadi Msumbiji tusiijenge,"" alisema Rais Magufuli. Rais huyo aliyefariki dunia Machi 17 mwaka huu na nafasi yake kuchukuliwa na aliyekuwa Makamu Rais wake, alisema masharti mengine ya kufanyika kwa mradi huo ni kama Mamlaka ya Mapato Tanzania (TRA) kutotakiwa kwenda kukusanya ushuru wala kodi katika eneo hilo, umiliki wa eneo hilo kwa miaka 33 na kufidiwa kwa gharama za uwekezaji wa ujenzi huo. Spika wa Bunge, Job Ndugai, alizungumza katika nyakati hizo na kulalama kwamba serikali inafanya makosa kutoendelea na mradi huo kwa vile una faida kubwa na hizo ambazo zinaonekana kasoro zinaweza kuzungumzika. Mmoja wa viongozi wa juu katika utawala wa Rais Jakaya Kikwete ambao mradi huo ulikuwa unaelekea kukamilika, ameniambia mengi ya yanayoyosemwa kuhusu mradi huo hayana ukweli na kwamba kulikuwa na upotoshaji mkubwa. Akizungumza kwa masharti ya kutotajwa majina yake, kiongozi huyo alisema gharama pekee kubwa ambayo serikali ingetakiwa kuingia katika mradi huo ni ulipaji wa fidia kwa wananchi watakaohamishwa kupisha ujenzi wa bandari hiyo ambao kwa makisio ya mwaka 2016 yalikuwa kiasi cha dola takribani dola milioni 20.9 (shilingi bilioni 43). "" Gharama yetu ni hizo dola milioni 20 za kulipa wananchi lakini mengine yote ni siasa tu. Wanaokuja wanaleta shilingi trilioni 23 na ni uwekezaji wala si mkopo. Ni sawa na kampuni zinazokuja kuchimba madini hapa kwetu. Huwezi kusema wanakuja kutukopesha hela za kuchimba madini. Ni biashara yao. "" Jambo la muhimu kuliko yote ni kwamba huo mpango wa kuwa na Bandari ya Bagamoyo tulikuwa nao hata kabla wawekezaji hawajaja. Na wala hakuna masharti ya kutuzuia kujenga barabara wala  miundombinu mingine. Hilo suala la miaka 33 ni la kawaida, yaani mtu aweke shilingi trilioni 23 na halafu asiweke muda wa kurudisha hela zake? Mwisho kabisa, baada ya miaka 33, bandari na hivyo viwanda havitahamishwa Tanzania na nina imani nchi yetu itakuwepo bado,"" alisema kiongozi huyo. Kenya, kwa muda mrefu, ilikuwa ikitegemea Bandari ya Mombasa kwa ajili ya usafirishaji wa mizigo kwa wateja wake wa ndani na katika eneo la maziwa makuu. Kwa sababu ya ongezeko la mahitaji, yenyewe pia ikaamua kujenga Bandari ya Lamu - kwa sababu zilezile ambazo zimeifanya Tanzania kuwa na mpango wa Bagamoyo. Hadi sasa, nchi hizi mbili zinashindana katika kuhakikisha ipi inakuwa ya kwanza kufanikisha mradi huo ambao unatarajiwa kuleta picha mpya ya ukuaji wa uchumi wa mataifa haya mawili jirani. Bandari ni mojawapo ya maeneo ambayo yana fursa kubwa katika ukuaji wa uchumi na majirani hawa wote sasa wanatafuta wawekezaji katika miradi ya bandari lakini kwa kuiunganisha na ile ya miundombinu ya reli za kisasa. Hata hivyo, kwa maana ya ukubwa na umuhimu, mradi wa Bandari ya Bagamoyo una faida kubwa na muhimu zaidi kwa Tanzania kwa sababu ya faida kubwa za viwanda na kilimo zitakazosababishwa moja kwa moja na uwepo wa bandari hiyo. Katika muda wote aliowahi kuwa Makamu wa Rais, Samia hajawahi kutoa kauli yake rasmi kuhusu mradi wa Bagamoyo. Hata hivyo, sasa akiwa Rais, ni wazi washauri wake wa uchumi na wenzake ndani ya Serikali na Chama Cha Mapinduzi (CCM), watampa ushauri unaofaa kuhusu nini hasa anatakiwa kufanya sasa. Dhana ya hofu dhidi ya Wachina ina mashiko miongoni mwa Watanzania wengi na ukweli kwamba hofu hiyo ilitangazwa na Rais Magufuli hadharani na katika namna ambayo ilikuwa rahisi kueleweka kwa Watanzania, inampa Rais Samia fursa ya kufanya upembuzi yakinifu wa kuondoa mambo ambayo yanaweza kuwa hayana maslahi kwa taifa lake. Bahati nzuri ambayo Watanzania wanayo kwasasa ni kwamba Samia ana asili ya Zanzibar na anajua nini maana ya bandari - pengine kuliko viongozi waliozaliwa mbali na pwani."	https://www.bbc.com/swahili/habari-56743547
technology	Athari za unyanyasaji wa watoto mtandaoni	"Kutokana na ongezeko la ukatili dhidi ya watoto katika nchi nyingi barani Afrika, nchini Tanzania , mashirika zaidi ya 40 yamekutana kutafuta mbinu za kukomesha udhalilishaji wa watoto nchini Tanzania. Hatua hii inakuja wakati ambapo kuna ongezeko la watumiaji wa mitandao na watoto wakiwa miongoni mwao. Katika kizazi cha sasa ambapo unakuta teknolojia imekuwa , si jambo la ajabu kukuta picha ya mtoto kwenye mitandao bila ridhaa yake. Dr.Herzon Zakaria Onditi,mhadhiri wa Chuo kikuu cha Dar es salaam amefanya utafiti juu ya unyanyasaji wa kwenye mitandao na kubaini kuwa si watoto wa Tanzania pekee wanaoathirika bali ni tatizo linaloikabili dunia kwa ujumla. Takribani asilimia 42 ya watoto ambao ni sawa na watoto wanne kati ya kumi, wameonyesha kuwa wamewahi kuwanyanyasa wenzao kwenye mtandao. Walifanya hivyo kwa kuwatumia ujumbe wa kuudhi au picha ambazo hazina staha.Na hao wanaofanya vitendo hivyo  ni wale wanaowafahamu na wakati mwingine hawawafahamu. Asilimia 60 ya watoto wameripoti kunyanyaswa katika mtandao. ""Kwa mfano kuna mtoto ambaye alikuwa na marafiki zaidi ya 500 ambao hawafahamu hivyo anaponyanyaswa huwa ni vigumu sana kusema alichofanyiwa hivyo unakuta anakaa kimya na kuumia moyoni na  wengine unakuta wanaathirika kisaikolojia, katika mahusiano yao na familia au marafiki ,wanakumbwa na sonona ,wanaathirika kitaaluma na kushindwa kuwa makini katika kusoma na kujifunza"" Onditi alieleza. Mtafiti huyo aliongeza kuwa tafiti zinaonyesha athari za watoto kunyanyaswa katika mitandao ni kubwa zaidi ya kupingwa kofi, maana kofi mtu atasamehe na kusahau lakini mtandao utatunza kumbukumbu. Kwa upande wa watoto ambao walihojiwa na BBC, kwa ridhaa ya Shirika la Utu wa mtoto, CDF,  walisisitiza kuwa elimu dhidi ya unyanyasaji wa watoto ni muhimu sana kwa jamii. Wanaamini kuwa inawezekana kuna watu ambao wanawafanyia watoto unyanyasaji kwa makUsudi au bila kujua. "" Watoto wengi ambao wanaishi kwenye mazingira magumu wamekuwa wakipigwa picha zao ili wapatiwe msaada,jambo ambalo baadae mtu anaweza kuona kuwa anadhalilishwa badala ya kusaidiwa,"" mtoto wa kidato cha tano alieleza.Huku mwingine alisema, ""Watoto wamekuwa wakiadhibiwa kupitia mtandao,mfano unaweza kukuta video ya mtoto amefanya kitendo kibaya na inasambazwa kwenye mtandao na lengo linakuwa kama kuadhibiwa katika mtandao, wakati mtoto huyo angeweza kubadilika labda alifanya jambo hilo kwa sababu ya hali ya utoto,""mtoto mwingine alieleza. Daktari Katanta Simwanza ambaye mtaalamu wa masuala ya jinsia kutoka shirika la Plan international anasema unyanyasaji wa kijinsia uko katika wigo mkubwa haswa katika masuala ya mimba za utotoni,ufanyishwaji kazi katika mazingira magumu na unyanyasaji wa kijinsia vitendo vya kingono, kiuchumi, kisaikolojia. ""Ni vizuri kuvunja ukimya maana unyanyasaji mwingi uko kwenye vyombo vya habari, simu, intaneti na kwenye mitandao ya kijamii kwa ujumla, ili kuona namna gani unyanyasaji huo unaathiri afya ya mtoto. Mtoto anayefanyiwa unyanyasaji kwanza anakuwa hana amani lakini pia hawezi kuzingatia vizuri masomo yake. Hata serikali yenyewe inatoa muongozo hata wa kupiga picha tu, lazima mzazi awe ameridhia na mtoto pia. Kuna watu ambao wamekuwa wakitumia picha cha watoto na kutumia bila ridhaa na hata kwa upande wa maadili. ''Bahati nzuri mimi ni daktari, na kwenye  upande wa afya kuna miiko pia ya kutomdhalilisha .Unaweza kukuta mzazi anakubali mtoto wake apigwe picha ili apate msaada jambo ambalo si sahihi kwa mtoto mwenyewe.Ugonjwa ni siri ya mgonjwa.Kuna namna ambayo mtoto anapaswa kulindwa.""Dr.Katanta aliongeza Ni jukumu na wajibu wa wazazi kuwashauri na kuwasimamia watoto wao katika matumizi chanya ya simu na mitandao."	https://www.bbc.com/swahili/habari-47668717
religion	Mazungumzo ya kuwabadilisha wapenzi wa jinsia moja: Mamia ya viongozi wa kidini wataka yapigwe marufuku	"Zaidi ya viongozi 370 wa kidini kutoka maeneo tofauti duniani wametoa wito wa kupigwa marufuku kwa mazungumzo -jaribio la kubadilisha mwelekeo wa kijinsia wa mtu au utambulisho wa kijinsia. Waliotia saini azimio hilo wanawakilisha imani kuu zote ulimwenguni na wengi wanajulikana kama watetezi wa watu wanaoshiriki mapenzi ya jinsia moja na waliobadili jinsia zao (LGBT). Miongoni mwao ni Askofu Mkuu wa Afrika Kusini Desmond Tutu na Chief Rabbi wa zamani wa Ireland David Rosen. Viongozi wengine wa kidini walisema marufuku hiyo huenda iwatia mashakani viongozi wa kidini. Azimio la marufuku hiyo litazinduliwa katika mkutano uliofadhiliwa na Ofisi ya masuala ya kigeni, Jumuiya ya Madola na Maendeleo (FCDO) Jumatano. Askofu wa kanisa la Kianglikana mjini  Liverpool, Paul Bayes, na Mary McAleese, rais wa zamani wa Ireland, pia ni miongoni mwa wale waliyotia saini tangazo hilo. Waziri Mkuu wa Uingereza Boris Johnson ameahidi tena kupiga marufuku dhidi ya mazungumzo yanayowahusu wapenzi wa jinsia moja , akisema mwezi Julai kuwa hatua hiyo  ""haifai kabisa"" na ""haina nafasi katika nchi hii"". Serikali haijachapisha maelezo kuhusu marufuku hiyo,  lakini imesema imesema kuwa imeagiza utafiti kufanywa na itatoa muongozo wa mpango wake ""hivi karibuni"". Neno The term ""tiba ya uongofu"" linamaanisha aina yoyote ya tiba  ambayo inakusudia kubadilisha mwelekeo wa kijinsia ya mtu au kukandamiza kitambulisho cha jinsia ya mtu. Inakjumuisha mafundisho ya kidini au mazungumzo yanayolenga kubadilisha jinsia ya mtu. Mazungumzo hayo tayari yamepigwa marufuku Uswizi na katika baadhi ya maeneo nchini Australia, Canada na Marekani. 'Niliogopa' Utafiti wa mwaka 2018  uliyojumuisha watu 108,000 kutoka jamii ya wapenzi wa jinsia moja nchini Uingereza ulibaini kuwa asilimia mbili ya watu wamepata tiba hiyo, wengine asilimia tano wameshawishiwa kuipata. Imani nyingi duniani zikiwemo, Ukristo, Uislamu na Uyahudi zinatoa mafunzo yanayopinga ndoa ya watu wa jinsia moja. Joe Hyman, 28,  alilelewa katika familia ya Kiyahudi na Orthodox kaskazini mwa London. Anasema alipokuwa kijana mdogo alipewa manzo yanayowahusu wapenzi wa jinsia moja mtandaoni. ""Nilitaka wanibadilishe,"" aliambia BBC. ""Sikutaka kufikiria kuwa shoga wakati nikiwa Myahudi. Sikudhani familia yangu ingelinikubali. Niliogoma sana."" Anasema alipewa tiba ya kubadilisha jinsia mtandaoni na ana kwa ana. ""Iliniacha nikijisikia mtupu kweli, niliyepungukiwa na wasiwasi, kila wakati nilikuwa na wasiwasi na hofu kwamba sikuwa nikifanya jambo sahihi,"" alisema. Azimio hilo linatoa wito wa kupigwa marufuku "" jaribio la kutaka kubadilisha,kukandamiza au kufuta mwelekeo wa kijinsia wa mtu, kitambulisho cha kijinsia au usemi wa kijinsia - unaojulikana kama 'tiba ya uongofu' - kumaliza, na mazoea haya mabaya kupigwa marufuku. ""."" Hata hivyo, baadhi ya makundi ya hafidhina ya kidini  kutoka imani tofauti yanasema marufuku hiyo huenda yakaingilia uhuru wa kidini, Wanahofia marufuku hiyo itamaanisha serikali itabuni sheria ya kudhibiti mafunzo  yatakayotolewa na viongozi wa kidini- kile wanachoweza kufunza au la Peter Lynas, Mkurugenzi wa Uingereza wa Muungano wa Kiinjili  unaojumuisha makanisha 3,000 nchini Uingereza, anesema anaunga mkono "" kukomeshwa [kwa] tabia mbaya na ya kulazimisha bila kupiga marufuku mabadiliko mafundisho ya kidini, ambayo ni msingi wa Ukristo"". Aliambia BBC marufuku hiyo huenda "" ikawatia mashakani washauri nasaha, wachungajina hata wale wanaoombwa kuwaombea watu."" 'Tunataka kusaidia' Sheikh Ramzy, mwanazuoni wa Kiislam na mwanzilishi wa Kituo cha Habari cha Kiislamu, amesema ni muhimu kwa maimamu kupewa nafasi ya  ""kusaidia"" ikiwa Waislamu mashoga wanataka kubadilisha muelekeao wao wa kijinsia. ""Tunataka kuwasaidia sio kuwadhuru,"" aliambia BBC. Lakini Joe, anasema tiba hiyo inastahili kupigwa marufuku mara moja."	https://www.bbc.com/swahili/habari-55328226
technology	Twitter yazuia ujumbe wa Trump saa chache baada ya kusaini amri ya kudhibiti mitando ya kijamii	"Mtandao wa Twitter umeficha ujumbe wa rais Donald Trump katika wasifu wake, na kusema kwamba unakiuka sheria ya kutosifia ghasia. Na badala ya kufutwa, ujumbe huo umebadilishwa kwa onyo lililoandikwa na unaweza kuonekana kwa kuubofya. Onyo hilo linasema ""Twitter imebaini kwamba huenda kwa maslahi ya umma ujumbe huo ukaendelea kuwepo Hiyo ni hatua ya hivi karibuni ya mzozo kati ya mtandao wa Twitter na Ikulu ya Marekani. Bwana Trump aliandika ujumbe kuhusu mji wa Minneapolis, Marekani ambao umekubwa na maandano kwa siku kadhaa baada ya kifo cha mwanaume mweusi aliyekuwa kizuizini. Rais amesema atatuma ""jeshi la Taifa"", na kufuatia ujumbe huo kwa onyo kwamba ""uporaji ukianza, ufyatuaji wa risasi unaanza."" Ujumbe huo wa pili ulifichwa na mtandao wa Twitter kwa kuchochea ghasia. Sera ya Twitter ya kuongeza onyo badala ya kufuta kabisa ujumbe ambao unavunja sheria zake linapokuja suala la umma ilitangazwa katikati ya 2019. Lakini hakuna mtandao wa kijamii ambao umewahi kutumia sera hiyo dhidi ya bwana Trump - au kuondoa kufuta kabisa ujmbe wake wowote. ""Hii ni hatua ya kishujaa na yenye changamoto zake ambayo haijawahi kuchukuliwa na Twitter - au mtandao wowote wa kijamii,"" amesema Carl Miller, wa Kituo cha Takwimu cha Mitandao ya Kijamii Uingereza. ""Hatua hii imeendelea kuzua mjadala mkali kwenye mitandao ya kijamii kati ya kuhusu suala la matumizi mabaya ya mtandao na uhuru wa kujieleza. Sera ya maudhui mtandaoni haijapata cheche za maneno kama kwa hili."" Kwa miaka minne mtandao wa Twitter ulivumilia wito wa kumchukulia Donald Trump kama mtumiaji mwengine yeyote na kumfanya atekeleze masharti yaliyowekwa. Na Jumatano ikachukua hatua kidogo tu sio kuondoka ujumbe wake lakini kuongeza kiunganishi cha kutathmini ukweli. Kampuni hiyo ilikuwa na machaguo mawili - kujikunyata au kuendelea kuchukua hatua kulingana na sheria za mtandao huo. Na kwa sasa hivi imechagua kuchukua hatua na kutoa wito kwa rais wa kuacha kuchochea ghasia. Kwa mtumiaji mwengine yoyote katika hali ya kawaida,  ujumbe wake ungekuwa umeondolewa kabisa na pengine hata akaunti yake kufungiwa kabisa. Na kwasasa hivi inaonekana kana kwamba hakuna njia rahisi kwa pande hizo mbili hasimu - mgogoro mkubwa unanukia  juu ya kiwango cha uhuru wa kujieleza na haki za mitandao ya kijamii kupunguza makali ya maudhui yanayotumwa. Hatua hiyo inamaanisha kwamba hakuna mtumiaji mwengine atakayeweza kupenda, kujibu au kuutuma tena ujumbe wa Trump, Twitter imesema - lakini bado mtu anaweza kutuma tena maoni ya kwenye ujumbe huo. Twitter imesema: ""Ujumbe huu unakiuka sera yetu inayohusia na kuchochea ghasia kwa kuzingaia mstari wa mwisho wa ujumbe huo, unaohusisha ghasia, na hatari ya kuchochea hatua kama hiyo kuendelea kuchukuliwa."" ""Tumechukua hatua kuzuia wengine ambao huenda wakachochewa kutekeleza vitendo vya ghasia, lakini ujumbe huo umeendelea kuwepo kwasababu ni muhimu kwa umma kuona ujumbe huo kwa kuzingatia kile kinachoendelea kwa manufaa ya umma."" Saa kadhaa baada ya oyno hilo kutolewa, rais Trump alituma ujumbe: ""Twitter haifanyi chochote zaidi ya uwongo na propaganda za China au chama cha mrengo wa shoto cha Democrat "" Moja kwa moja alirejelelea hatua ya kutia saini agizo la raisi kwa lengo la kuondoa baadhi ya sheria zinazolinda mitandao ya kijamii. Je rais wa Marekani amesaini nini? Trump ameamua kuweka saini ya kuondoa baadhi ya marufuku ya kisheria ambayo mitandao ya kijamii inayo. Saini hiyo inampa mamlaka ya kuweka hatua za kisheria dhidi ya makampuni ya mitandao ya kijamii kama Facebook na Twitter katika sheria walizoweka katika maudhui wanayochapisha katika mitandao yao. Rais Trump ameishutumu mitandao ya kijamii kwa kushindwa kuwa makini wakati wa kusaini mamlaka ambayo iko huru kuondolewa wakati wa kuweka saini. Amri hiyo inatarajiwa kukabiliwa na changamoto za kisheria. Wataalamu wa kisheria wanasema kuwa bunge la Marekani au mfumo wa mahakama lazima iusike ili kubadili sheria iliyopo sasa ambayo inaeleweka kuwa inalinda mitandao ya kijamii. Bwana Trump amekuwa akiishutumu mitandao ya kijamii kila mara kuharihi sauti yake au hat ahata kuweka sauti ambayo hajazungumza lakini anakuwa anasikika kama yeye. Jumatano, bwana Trump aliishutumu Twitter kwa kuingilia uchaguzi baada ya kuongeza maelezo ya tweet mbili kama uthibitisho. Alhamisi , Twitter iliongeza taarifa za kuhakiki taarifa kuhusu Covid-19"" na kujumuisha ujumbe wa tweet kutoka kwa msemaji wa serikali ya China anayedai kuwa virusi vya corona vilitengenezwa Marekani. Amri hiyo imewekwa ili kufafanua sheria ya mawasiliano ya staha ambayo Marekani imeweka katika mitandao ya kijamii kama Facebook, Twitter na Youtube pamoja na ulinzi wa kisheria katika hali fulani. Chini ya kifungu cha sheria cha namba 230, mitandao ya kijamii haiwajibishwi kwa maudhui ambayo watumiaji wake wanaweka mtandaoni lakini inaweza kuhusika kwa upande wa usamaria mwema wa kuondoa maudhui hayo mtandaoni ambayo labda yana maudhui ya unyanyasaji, chuki na yanahaibisha . Amri hiyo maalumu inaainisha kuwa sheria ambayo italinda maudhui ya mitandao ya kijamii kama maudhui hayo hayajabilishwa kwa kuhaririwa na mtumiaji wa mtandao huo na kutaka sheria hiyo ibadilishwe au kuondolewa na wabunge kwa kifungu namba 230. Bwana Trump alisema mwanasheria mkuu William Barr ataanza mara moja kuandaa sheria ambayo itapigiwa kura. Maamuzi hayo yanasema kuwa kuzuia maudhui ya mtu sio jambo la busara, pamoja na kujumuisha sababu ya kutochapisha maudhui hayo ambazo ziko tofauti na maelezo yaliyoandikwa katika sheria zilizopo kwenye huduma ya tovuti, amri hiyo mpya inataka lazima zilindwe. Seneta wa Republican, Marco Rubio ni miongoni mwa watu wanaodai kuwa mitandao ya kijamii inachukua jukumu la mchapishaji hivyo wana haki ya kuongeza ukweli wa jambo katika baadhi ya machapisho. ""Sheria bado inalinda kampeni za mitandao ya kijamii kama Twitter kwa sababu wanajulikana kama jukwaa na sio wachapishaji,"" alisema bwana Rubio. ""Lakini kama wataamua sasa kufuata sheria za uhariri kama wachapishaji, basi watapaswa kutambuliwa kisheria kuwa wachapishaji."" Donald Trump amehaidi kuchukua hatua kubwa dhidi ya maamuzi ya tweeter ya kuongeza ujumbe wa kuangalia ukweli wa jambo katika ujumbe wake. Wakati tangazo la amri hiyo kutakiwa kuchukuliwa kwa uzito mkubwa na kuishutumu mitandao ya kijamii kwa kuwa na ubaguzi na kuhatarisha uhuru wa  kuzungumza- itachukua muda mrefu kabla ya mazungumzo kuwa utekelezaji wa kweli, mkubwa au wa namna nyingine. Wakala huru wa serikai watatakiwa kuangalia sheria zilizopo, kutangaza utaratibu mpya. Kuupigia kura na kuutetea mahakamani. Wakati wote huo, uchaguzi wa rais utakuja na kuondoka. Hii inafafanua kwa nini rais Trump pia anahamasisha uwepo wa sheria mpya ambayo itapitishwa na watunga sheria na kuwa na namna ya moja kwa moja ya kubadili sera za Marekani katika kampuni za mitandao ya kijamii nchini Marekani. Lengo kuu la amri ya rais, hata hivyo linaweza kuonekana kama ishara. Kwa kiwango kidogo sana  itafanya Twitter kufikiria mara mbili kuhusu kuangalia namna ya kujumuisha ukweli wa taarifa katika huduma zao. Rais anategemea Twitter kuchapisha ujumbe wake bila kuongeza taarifa nyingine ambazo si zake.Kama Twitter itaanza kupunguza moja ya chombo chake cha mawasiliano, basi itakuwa inatuma ujumbe kuwa itajiondoa na kuweka vitu kuwa katika  kiwango cha chini - na kampuni kutokuwa huru. Twitter imeweka amri kuwa kujibu hatua hizo za kisiasa kwa kutumia taratibu za sheria pia, "" aliongeza kuwa kifungu namba 230 ""ambacho kinalinda uvumbuzi na uhuru wa kujieleza wa Marekani na kusisitiza umuhimu wa demokrasia"". Google, ambayo inamiliki YouTube, imesema kubadili kwa kifungu namba 230  kutaweza kuathiri uchumi wa Marekani na uongozi wa kimataifa katika uhuru wa mtandao. ""Tuna sera za wazi ya maudhui yetu na tunatekeleza bila kuangalia mitazamo ya kisiasa. Majukwaa yetu yanasaidia idadi kubwa ya watu na kampuni mbalimbali ukiachilia mbali siasa, na kuwapa muongozo na namna mpya ya kuwasilisha kwa wafuatiliaji wao,"" aliiambia BBC. Mkurugenzi wa Facebook bwana Mark Zuckerberg alihojiwa na  Fox News, Jumatano na  kusema kuwa katika suala la kuzuia maudhui yasichapishwe kwenye mitandao ya kijamii ni jambo ambalo serikali ilipaswa kuona kuwa jambo sahihi na kuhamasisha kufanyika badala ya kuwa na uhuru wa kujieleza. ""Nina Imani kubwa kuwa kama Facebook isingekuwa inahariri au kutoweka zuio la kila kitu ambacho wanaandika mtandaoni, hali ingekuwa mbaya,"" alisema bwana Zuckerberg. ""Nadhani kampuni binafsi zisingekuwepo labda katika majukwaa haya basi tusingekuwa katika nafasi ya kuendesha mitandao hii."" Wakati think tank ilionya kuwa amri hiyo inaweza kusababisha athari ambazo hazikutegemewa. ""Wakati huohuo, kampeni dhidi ya kampuni za mitandao ya kijamii ikiendelea basi wategemee athari kubwa kutokea katika uhuru wa kujieleza,"" alisema Matthew Feeney kutoka taasisi ya Cato. Na kubadili sheria ya namna ya mawasiliano ya staha  na kuweka utashi wa kisiasa katika kampuni za mitandao ya kijamii,"" unaweza kuona kuwa jukwaa hilo limeweka maudhui mengi ya kisheria ambayo kwa namna moja au nyingine wanataka kuondoa basi maudhui ya ngono , chuki na ubaguzi yatatawala bila kupingwa. ""Au wanaweza watachunguza maudhui kwa kiwango ambacho kinaweza kuathiri upatikanaji wa taarifa katika mitandao ya kijamii ambazo tumezoea kuzipata kwa sasa,"" alisema. Bwana Feeney alisema mapendekezo ya amri hiyo ni upuuzi mtupu lakini ingeweza kuonyesha umaarufu wa kisiasa katika uchaguzi wa rais."	https://www.bbc.com/swahili/habari-52844945
politics	Afghanistan: 'Taliban wataniua wakiuteka mji wangu'	"""Katika ndoto zangu mara kwa mara naona wanamgambo wa Taliban wakichukua udhibiti wa mji wangu,""anasema Habib. Habib ni mwandishi wa habari wa Afghanistan na kwa miaka minane iliyopita amekuwa akifanyia kazi kituo cha habari kinachofadhiliwa na majeshi ya Ujerumani. Ajira yake ilikomeshwa mwishoni mwa Juni wakati wanajeshi wa kimataifa walipoanza kuondoka nchini. Kutokana na sababu za kiusalama, ametuomba tusitumie jina lake halisi. ""Taliban wataniua ikiwa watauteka mji wangu,"" baba huyo wa watoto watatu aliiambia BBC katika mahojiano ya simu. Wanamgambo wa Taliban wanakaribia kuingia mji wa Habib' uliopo kaskazini mwa nchi, na anasema barabara mara nyingi hazina magari hali inayoashiria hatari inayowakodolea macho. ""Nusu ya wilaya [mkoa wangu] tayari iko mikononi mwa Taliban. Siku chache zilizopita waliingia karibu kilomita 10 hadi 12 ndani ya mji kabla warudishwe nyuma,"" anasema. Raia wa Afghanistan wamekabiliwa na miongo kadhaa ya mzozo, lakini baadhi yao wanahofia hali inaweza kuwa mbaya zaidi baada ya Rais Biden kutangaza kuondoa wanajeshi wote wa Marekani kufikia mwezi Agosti. Vikosi vinavyoongozwa Marekani vilifanikiwa pakubwa kudumisha utulivu, lakini kuna wasiwasi ikiwa majeshi ya Afghan wanaweza kufanya hivyo. Wakiwa wameingiwa na woga, wengi wanahangaika kupata pasipoti. Wakati wa utawala wao wa muda mfupi mwishoni mwa 1990, Taliban uliwaua watu hadharani na kuwazuia wanawake kupata elimu na ajira. Taliban wanasema wamebadilika na kwamba hawatarejelea kufanya ghasia kama hizo. Katika taarifa, walisema watu kama Habib waliofanyia kazi majeshi ya kigeni hawatalengwa,lakini kwa masharti: ""Wanapaswa kuonyesha kuwa  wanajutia vitendo vyao vya zamani na hawapaswi kushiriki katika shughuli kama hizo ambazo ni uhaini dhidi ya Uislamu na nchi. Habib ana mashaka na licha ya shirika la kutetea haki la Human Rights Watch, kuorodhesha visa vya mashambulio ya kisasi vinavyotekelezwa na wanamgambo dhidi ya raia waliodhaniwa kuunga mkono serikali. Habib hana shaka kuwa atabandikwa jina la msaliti na amekusanya virago vyake tayari kuondoka. ""Jamii yetu inabadilika haraka sana. Watu sasa wananiambia wazi wazi, 'lifanyia kazi wageni'. Hali inayonifanya kuwa na uwoga sana."" Hana uhakika ikiwa jamaa zake aua marafiki wanaweza kumficha hali ya dharura ikitokea wakifahamu fika hatari inayohusiana na hatua hiyo. ""Tulifanya kazi na Wajerumani. Tulichapisha taarifa zilizokuwa na umuhimu kwa wanamgambo wa Taliban. Kwetu, tishio kubwa linatoka kwao."" Habib na wenzake hukutana mara kwa mara kupeana taarifa. ""Nimesoma kwamba Ujerumani itawapatia hifadhi wale wote waliofanyia kazi wanajeshi wao. Lakini hatujui  lolote kuhusu mchakato huo na utachukua muda gani,"" anasema. Baadhi yao wametoa maombi ya visa ya usafiri - Habib pia anajaribu bahati yake katika ubalozi wa India. ""Ni hatari kwenda kinyume cha sheria. Tunaweza kuibiwa au hata kuuawa. Kuna tofauti gani kati ya kufariki hapa na kufariki ukiwa njiani kwenda Ulaya?"" Tofauti na Habib, wengine wengi wanatathmini njia zote za kutoroka, kisheria au vinginevyo. ""Najaribu kupata visa ya kwenda Uingereza. Ikiwa sitapata, Nitaenda Ulaya kupitia njia njia za kiharamu,"" daktari mmoja kutoka mashariki mwa Afghanistan aliiambia BBC. ""Katika kipindi cha miezi mitatu, wafanyakazi tisa wameuawa na wengine wanne kujeruhiwa,"" alisema. Daktari huyo alifanyia kazi kampeni ya afya ya umma katika mikoa minne ya kusini. Kampeni hiyoilisitishwa katika mkoa wa - Nangarhar - baaada ya wafanyakazi watano kuua wa Juni 15.  Kundi la Islamic State linashukiwa pakubwa kuhusika na mauaji hayo. Daktari huyo anasema amepokea vitosho kadhaa kutoka kwa makundi yaliyojihami yanayohudumu katika eneo hilo na ambayo  yanayopinga. Hana imani kwamba serikali inaweza kumhakikishaia usalama wake. Baba huyo wa watoto watanoanataka kuuza alicho nacho na kuondoka nchini humo haraka iwezekanavyo. Ni raia wachache sana wa Afghanistan wanaweza kupata visa hali inayowafanya wengi wao kutafuta msaaada wa mtandao wa wahalifu. ""Mahitaji yako juu, kwa hivyo gharama iko juu sana,"" anasema Sami (sio jina lake halisi - alisisitiza utambulisho wake usitolewe), ambaye ni mlanguzi wa watu aliye na makao yake mjini Kabul. ""Nilikuwa nikitoza hadi dola elfu 8,000 kumpeleka mtu Italia. Sasa ni dola milioni 10,000."" Hizi ni pesa nyingi katika nchi ambayo mapato ya wastani ni karibu dola 500 kwa mwaka. Tangu Marekani ilipoondoka kabi kubwa ya anga ya Bagram, Sami anasema biashara yake imeshamiri. ""Katika wiki mbili zilizopita, Nimewapeleka karibu watu 195. Natarajia kupeleka makumi ya wengine zaidi hivi karibuni."" Safari hatari Sami anasema yeye huwaambia wateja wake kuhusu hatari inayohusika, lakini hamzuilii mtu yeyote. Baadhi yao  wamewahiukamatwa na kurejeshwa nyumbani. ""Ikiwa Taliban watachukua uongozi, watu zaidi huenda wakauawa, kwa hivyo wengi wako tayari kuhatarisha maisha yao ili kujinusuru,"" anasema. Watu wanasafirishwa kiharamu kupitia Iran hadi Uturuki na kupelekwa Ugiriki kwa kutumia maboti. ""Karibu watu 900 wameangamia wakati wa safari ya kuvuka bahari na kuingia Ulaya mwaka huu,"" anasema Babar Baloch ambaye ni msemaji wa Shirika la Umoja wa Mataifa la Kushughulikia Wakimbizi (UNHCR) . ""Kuna karibu waomba hifadhi 9,000 katika visiwa vya Ugiriki. Raia wa Afghanistan wanakadiria hadi asilimia 48 ya watu hao,"" anasem. Kulingana na ripoti ya UNHCR ya Mwelekeo wa Ulimwenguni 2020, karibu watu miilioni tatu wa walifurushwa makwao ndani ya Afghanistan kufikia mwisho wa mwaka jana, milioni  2.6 wakiwa ughaibuni. Ndani ya miezi sita ya kwanza ya mwaka huu, Waafghan wengine 200,000 walitoroka makwao na Umoja wa Mataifa unahofia  ""wengine wengi watafurushwa makwao ndani ya nchi na nje ya mipaka yake''. Mmoja wa wahamiaji aliymlipa  Sami ni Asad( sio jina laki sahihi) aliye na umri wa miaka 17, kutoka mkoa wa Nangarhar. Alivuka  Iran na kuzungumza na BBC -kwa masharti ya kutotambulishwa - kupitia mji wa mpakani wa Van nchini Uturuki. ""Katika wiki chache zijazo watakuwa wakitembea kutoka mtaa moja hadi mwingine wakipigana,""anasema Asad. Makundi mengi yaliyojihami yanahudumu nchini. Baadhi yao ni sehemu ya serikali na ni maadui wakubwa wa Taliban na makundi mengine ya wanamgambo kama vile Islamic State. ""Hatujui ni nini kitafanyika Afghanistan siku zijazo. Nataka kwenda mahali palipo na amani,"" Asad anasema. Hawezi kuongea Kiingereza au lugha nyingine ya Ulaya. anasafiri na wanaume wengine 30 wa Afghanistan - wenigi wao sawa na yeye walimaliza shule lakini hawana ujuzi wa kiufundi. ""Nikishikwa nitajaribu tena. Sitaki kuishi nchini Afghanistan,"" anasema. Asad - ambaye familia yake angalau  inajiweza - anasema anatazamia omba hifadhi nchini Ufaransa. Nyumbani Afghanistan, kadri muda unavyosonga ndivyo Habib anaingiwa na wasiwasi. Mji wake bado uko chini ya udhibiti wa majeshi ya Afghan, lakini wanamgambo wa hawako mbali na hapo kwani anasikia milipuko ya vilipuzi na makabiliano ya risasi nyakati za usiku. Ana wasiwasi huenda asifanikiwe kuondoka endapo uwanja wa ndege utatekwa. Kwa sasa kila anachomiliki kinaendelea kupoteza thamani kwa haraka. ""Hakuna anayetaka kununua gari au nyumba. Watu wanataka kuuza kila kitu na kutoroka,""anasema. Habib anaendelea kusubiri ujumbe muhimu utakao okoa maisha yake. ""Tunaishi kati ya matumaini na kukata tamaa.  Nasubiri ujumbe wa barua pepe ambayo unasema 'unaweza kuja Ujerumani',""aliiambia BBC."	https://www.bbc.com/swahili/habari-57820119
technology	Coronavirus: Wakazi wa Wuhan waimba kujipatia motisha	Video zilizosambazwa katika mitandao ya kijamii ya China zinaonesha wananchi wanaoimba na kushangilia kutoka kwa madirisha ya nyumba zao, katika kile kinachoonekana kuwa juhudi za kujipatia motisha.	https://www.bbc.com/swahili/habari-51298027
politics	Uchaguzi Tanzania 2020: Je, namna gani wapiga kura wanaweza kuepuka migogoro wakati wa kampeni?	"Matukio ya vurugu za kisiasa miongoni mwa wapiga kura wakati wa kampeni za uchaguzi mkuu wa urais,ubunge na udiwani unaoendelea nchini Tanzania yameathiri mahusiano moja kwa moja kutokana na itikadi tofauti za vyama vya siasa licha ya Katiba ya nchi hiyo kusisitiza uhuru wa kila mwananchi katika kuchagua itikadi hizo pamwe na kudumisha misingi ya demokrasia na siasa za vyama vya vingi. Baadhi ya matukio hayo ni pamoja na matamko ya vitisho dhidi ya wafuasi na wanasiasa wa pande mbili tofauti, kujinyonga, kupigana kwa kutumia mapanga na silaha zingine za jadi hali ambayo inachochea uvunjaji wa sheria pamoja na kuibua taharuki miongoni mwa familia, ndugu, marafiki na taifa kwa ujumla. Duru za kisiasa zimetafsiri hali hiyo ni kiwango duni cha uvumilivu wa kisiasa miongoni mwa wapigakura, na kusababisha baadhi ya wapiga kura kuchukua uamuzi wa kukatisha uhai wao kwa sababu ya kutokukubaliana na wengine ndani ya familia, pamoja na viongozi kushindwa kuwa na lugha za ushawishi wafuasi wao kwenye masuala mbalimbali. Migogoro inayotokana na tofauti za kiitikadi ni dhahiri watu wengi wanashindwa kuelewa maana halisi ya demokrasia ambapo kila mtu ana haki ya kuamini na kuwa na msimamo wa kile anachokiamini bila kulazimishwa na mtu mwingine. Hoja hii inasimamiwa pia na Katiba ya Tanzania Ibara ya 21(2) isemayo; ""Kila raia anayo haki na uhuru wa kushiriki kwa ukamilifu katika kufikia uamuzi juu ya mambo yanayomhusu yeye, maisha yake au yanayolihusu taifa."" Je ni matukio yapi hatarishi? Mnamo Oktoba 3 kuliripotiwa katika vyombo vya habari tukio la kijana wa miaka 22 kujinyonga. Kamanda wa Polisi Mkoa wa Katavi, Kamishna Msaidizi Abdi Isango alithibitisha kutokea kifo hicho mkoani humo kuwa tukio hilo lilitokea Oktoba 1 katika Kata ya Nsemulwa, Manispaa ya Mpanda. Ilielezwa kifo cha kijana huyo kilitokana na kutofautiana kauli na mama yake mzazi,  kuhusu mabishano ya kisiasa. Kijana anaripotiwa kuwa alikuwa mwanachama wa Chadema, wakati mama yake ni mwanachama wa CCM. Kamanda Isango alisema mabishano hayo yalisababisha mama huyo kumchapa makofi mtoto wake hali ambayo ilimlazimu kutoweka nyumbani kwao na kurejea usiku kisha kujinyonga. Msingi wa mabishano hayo ni kijana kujaribu kumshawishi mama yake ahame CCM na kwenda Chadema. Kisiwani Pemba kumeripotiwa matukio ya wanachama wa CCM kushambuliwa kwa mapanga, baadhi ya matukio hayo yakiripotiwa kufanyika msikitini. Oktoba 17 mwaka huu gazeti la kila siku la Mwananchi lililiripoti msafara wa mgombea wa urais wa chama cha ADC, Queen Sendiga ulivamiwa na kundi la vijana ambao waliaminika wa CCM mkoani Iringa. Msafara huo ulitoka Soko Kuu kwenda Stendi ya zamani mkoani humo. Hali hiyo sit u ilichochea taharuki bali ni kama kutangaza mgogoro wa kisiasa baina ya wanachama wa vyama hivyo. Oktoba 6 mwaka huu vyama vya CCM na ACT Wazalendo mkoani Geita vililazimika kulaani matukio ya vurugu zilizotokea kwenye kampeni baina ya wafuasi wa CCM na Chadema zilizosababisha baadhi yao kujeruhiwa vibaya kwa kurushiana mawe na marungu hali iliyosababisha Polisi kuwatawanya kwa kuwapiga mabomu ya machozi. Hayo ni baadhi ya matukio ya namna tatu; yale yanayohusisha familia moja kwa moja, makada binafsi na makundi ya wafuasi ambao wanatumika kuleta vurugu dhidi ya mengine hali ambayo inachochea migogoro ndani ya jamii, hasa hasa upande wa pili utaamua kuchukua njia hiyo hiyo kulipiza kisasi hivyo kuzua tafrani zaidi. Katika siasa familia kuwa katika itikadi tofauti za kisiasa ni jambo la kawaida na ambalo linasherehesha misingi ya demokrasia na siasa za vyama vingi. Mathalani mbunge wa zamani wa Kigoma kusini, David Kafulila ni mfano wa karibuni, ambapo alipokuwa mwanachama wa NCCR Mageuzi, mkewe Jeska Kishoa ni mwanachama wa Chadema. Ikumbukwe Kafulila alifukuzwa uanachama wa Chadema, na baadaye alihamia NCCR Mageuzi kabla ya kwenda CCM aliko sasa. Hawa ni mume na mke ambao wanaonesha namna inavyowezekana familia moja kuwa na itikadi tofauti za vyama vya siasa, ambapo Jeska Kishoa ni miongoni mwa wagombea ubunge kwa tiketi ya Chadema mwaka huu. Hivyo basi, tukitumia mfano huo mmoja tunaona inawezekana kabisa familia moja kufuata itikadi tofauti za kisiasa na zikakosa nafasi ya kuathiri familia husika. Duru za kisiasa zinaonesha kuwa miaka ya karibuni hali imebadilika kwa viongozi wa kisiasa ambao wanatumia nafasi zao kuhamasisha na kuaminisha wafuasi wao kuwa mawazo mbadala au itikadi inayopishana na yako ni uhaini au usaliti na hivyo hilo linastahili adhabu ama walau kutengwa. Wafuasi wa CCM,ACT Wazalendo,ADC,NRA,AAFP,DP,SAU, Chadema, CUF na vingine wameaminishwa kuwa lazima wasikilize wanachama wenzao kuliko makundi mengine. Wao hudhani uhuru wa mwanachi ni ule uliopo kwenye vyama hivyo. Mara kadhaa yametokea matukio baadhi ya vyama vya siasa kugombania kuzika mwili wa marehemu au kususiana misiba na majanga kwa sababu hayawahusu wafuasi wa itikadi nyingine. Hata kwa baadhi ya viongozi wakiwa majukwaani hutamka kuwa 'wasipochagua chama changu hamtapata maendeleo' au 'hapa mlikuwa na mwakilishi wa chama fulani na hatukuleta maendeleo kwa kuwa sisi ndiyo tunaoamua ba tusipofanya hamna la kutufanya'. Hizi ni kauli ambayo inatoa picha halisi ya kwamba nguvu na mamlaka ya wanasiasa wa Tanzania kwa sasa haitolewi kwa wananchi bali ni wanasiasa hivyo kuathiri wapigakura moja kwa moja. Richard Ngaya, mhadhiri wa Chuo Kikuu cha SUA na mchambuzi wa siasa na utawala bora amemwambia mwandishi wa makala haya kuwa, ""Matamshi ya viongozi wa vyama vya siasa ni miongoni mwa nyenzo za kwanza kutumiwa kwa wafuasi wao linapofika suala la kukabiliana na washindani wao kisiasa hutumika kama ngao ama muongozo kwa vile wafuasi huaminishwa ndivyo siasa anavyotakiwa kuenenda, kwamba hakuna ulazima wa kushirikiana na watu ambao si wanachama wenzako. Anaongeza kwa kusema, ""Katika siasa za aina hii miaka hii mitano chini ya kile kinachoitwa CCM mpya, siasa zimevuka mipaka na utamaduni ambao umekuwepo kwa miaka kadhaa ndani ya familia na jamii zetu. Ilikuwa kawaida ndugu na jamaa kushirikiana kwa mambo ya kijamii huku wakijua kila mmoja na mtazamo wake kwenye masuala ya kisiasa japo pia kulishakuwepo baadhi ya watu kwenye familia kwa kuzingatia taarifa za baadhi za wabunge wa viti maalumu ama wabunge wa kuchaguliwa ndoa kuyumba kwa sababu za kisiasa. Lakini pia kulishakuwepo mifano mingi ya ndoa ambazo pamoja na utofauti wa kisiasa wanandoa na wanafamilia walikuwa wamoja siku zote walau kwa jamii kutosikia misuguano kisa itikadi zao za kisiasa kutofautiana. ""Mtaani kwa sasa ni kawaida kuona watu wakisusiana kusaidiana matukio kadhaa kiitikadi kwa kuwa mwenye shida ni mfuasi wa chama fulani cha siasa, mfano iwe CCM,Chadema, CUF na ACT Wazalendo, hawawezi kushirikiana kijamii, hali inayojenga ufa wa mahusiano na rahisi kuibua matukio tatanishi kama ya Omary na wengine waliopitia kadhia hizo. Mosi, wanasiasa ambao kwa kiasi kikubwa wenye nafasi ya kuleta maridhiano kwenye jamii wanapaswa kujihangaisha sasa kuondokana na  kauli za kutishia hasa upande ambao si wao ama kutishia jamii juu ya vita iwapo watamchagua upande usio wao. Kasoro hii iko kwenye itikadi za vyama vyote vya siasa, hakuna anajenga jamii yenye maelewano badala yake inajengwa jamii yenye utengano. Pili, wananchi kutambua kuwa ni haki ya kila mmoja kujiunga na chama chochote kilichosajiliwa na kufuata sheria za nchi. Ni suala la haki ya kila mtu si idhini ya mwingine asiyehusika. Kinyume cha hayo haitakuwa tofauti na udikteta wa kidemokrasia. ""Suala hili limeota mizizi Tanzania, kwa upande wa wanawake kama mtakuwa na mtazamo tofauti wa kisiasa au mmoja hamuungi mkono mwenzake kutakuwa na shida, naweza kusema asilimia kubwa ya wanawake wakiingia siasa huku waume zao wakiwa si wanasiasa ndoa ina hatari kubwa kuvunjika. Kuna familia hawazungumzi kabisa kisa tofauti za kisiasa, mfano baba mzazi wa Ben Saanane hazungumzi na mwenyekiti wa Chadema, kwani mara kadhaa amelalamika kuwa Freeman Mbowe hakuwahi kumtembelea tangu alipopotea kijana wake. Hapo tayari ni mgogoro na familia hizi zimeathirika''. ""Sasa, unajua siasa ni imani, mtu anapenda chama chake hapendi kusikia mabaya kuhusu chama chake. Njia ya kuondokana na hilo ni kuelimisha jamii kuvumilaiana kiitikadi si chokochoko, kuongeza elimu ya uraia kuhusu siasa na kwamba kuwa itikadi tofauti si dhambi wala makosa. Njia nyingine ni vyama vya upinzani kuwaelimisha vijana ambao wanaunga mkono upande wao juu ya sheria Makosa ya Mitandaoni, ambapo vijana wengi wamepitia changamoto kubwa kwani hawana ufahamu nayo, hivyo kuwa chanzo cha migogoro kati ya familia,makundi,wafuasi na vyama vyao mara baada ya kukamatwa na vyombo vya dola. Tuwaelimishe kila upande ili wadumishe demokrasia kwa kuandaa vipindi vya redio, Televisheni,sanaa na maonesho na viongozi wa vyama wachukue hatua si kutelekeza wafuasi wao ambao ni rasilimali na viongozi wajao."" anasema Theresia Mushi, Mwalimu, mwanasiasa na mchambuzi wa utawala bora."	https://www.bbc.com/swahili/habari-54625955
business	Uchumi wa China 'kuupiku ule wa Marekani kufikia 2028' kutokana na janga la corona	"Uchumi wa China utaupiku ule wa Marekani kufikia 2028 , miaka mitano mapema ya ilivyokadiriwa  ripoti imesema. Kituo cha kutafiti  uchumi na biashara kilicho na makao yake huko Uingereza CEBR  kilisema kuwa uwezo wa China kukabiliana na mlipuko wa virusi vya corona utaimarisha ukuaji wake ikilinganishwa na Marekani na Ulaya katika kipindi cha miaka ijayo. Wakati huohuo India inatarajiwa kuwa taifa la tatu lenye uchumi mkubwa duniani kufikia 2030. Kituo hicho cha CBR hutoa matokeo ya utafiti wake kila mwaka tarehe 26 mwezi Disemba. Ijapokuwa China ilikuwa nchi ya kwanza kuathiriwa na mlipuko wa virusi vya corona , ilifanikiwa kuudhibiti ugonjwa huo kupitia vitendo vyenye masharti makali ikimaanisha kwamba haikulazimika kusitisha kufunga baadhi ya maeneo na kufungua kama inavyofanyika barani Ulaya. Kutokana na hilo ikilinganishwa na mataifa mengine yenye uchumi mkubwa , imefanikiwa kuzuia mfumuko wa kiuchumi mwaka 2020 na badala yake taifa hilo linatarajiwa kukua kwa asilimia 2 mwaka huu. Uchumi wa Marekani umeathiriwa vibaya na virusi vya corona kulingana na takwimu. Zaidi ya watu 300,000 wamefariki nchini humo huku takriban watu milioni 18.5 wakiambukizwa . Uharibifu wa kiuchumi umezuiwa na sera za kifedha  pamoja na vichocheo vya kiuchumi , lakini tofauti za kisiasa kuhusu kiwango cha kifedha cha kuchochea uchumi huo huenda zikawawacha takriban Wamarekani milioni 14 bila ajira na marupurupu mwaka mpya. "" Kwa muda, mada kuu ya uchumi wa ulimwengu imekuwa mapambano ya kiuchumi kati ya Marekani na China, ""inasema ripoti ya CEBR. Janga la Covid-19 na uchumi unaolingana kwa kweli umesababisha China kufaidika zaidi na uhasama huo. Ripoti hiyo inasema kwamba baada ya kuimarika kufuatia kuisha kwa virusi vya Covid 19 , uchumi wa Marekani utakuwa kwa asilimia 1.9 kila mwaka kutoka 2022-24 na baadaye kupunguza kasi kwa asilimia 1.6% katika miaka itakayofuata. Kwa upande mwingine uchumi wa Wachina umedhamiriwa kukua kwa 5.7% kila mwaka hadi 2025, na 4.5% kila mwaka kutoka 2026-2030. Sehemu ya China ya uchumi wa dunia imepanda kutoka 3.6% mwaka 2000 hadi 17.8% sasa na nchi hiyo itakuwa na ""uchumi wa kipato cha juu"" ifikapo 2023, ripoti inasema. Uchumi wa China haunufaiki tu kwa kuwa na Covid-19 iliyodhibitiwa mapema, lakini pia kutengeneza sera mahsusi kulenga viwanda kama utengenezaji wa bidhaa za hali ya juu, alisema naibu mwenyekiti wa CEBR Douglas McWilliams ""Wanaonekana wanajaribu kuwa na udhibiti wa kati katika ngazi moja, lakini uchumi wa soko huria katika maeneo mengine,"" aliiambia BBC ""Na ni soko huria ambalo linawasaidia kusonga mbele haswa katika maeneo kama teknolojia."" Lakini wastani wa Wachina utasalia kuwa na watu masikini zaidi katika suala la kifedha kuliko Mmarekani wa kawaida hata baada ya China kuwa na uchumi mkubwa zaidi ulimwenguni, ikizingatiwa kuwa idadi ya Wachina ni kubwa mara nne."	https://www.bbc.com/swahili/habari-55459109
sports	Kombe la Dunia 2022: Cameroon, Ghana, Morocco, Senegal na Tunisia kuiwakilisha Afrika Qatar	Timu za Cameroon, Ghana, Morocco, Senegal na Tunisia zimefuzu kutoka ukanda wa Afrika kucheza fainali za kombe la dunia ziakazopigwa baadae mwaka huu huko Qatar, kufuatia matokeo yao ya michezo ya jana. Cameroon ikishinda ugenini 2-1 dhidi ya Algeria kwa bao la jioni na kufuzu kwa bao la ugenini baada ya mchezo wa kwanza Algeria kushinda ugenini bao 1-0. Ghana ikaiondosha Nigeria kufuatia sare ya 1-1 ugenini, mchezo wa kwanza uliopigwa Ghana, timu hizo zilienda sare ya 0-0. Morocco ikachafua sherehe ya kumkaribisha mwanachama mpya wa Jumuia ya Afrika Mashariki, DRC baada ya kuitandika 4-1 huko Casablanca na kuiondosha kwa jumla ya mabao 5-2 kufuatia mchezo wa kwanza mjini Kinshasa kwenda sare a 1-1. Sadio Mane akafunga penati ya ushindi Senegal ikiondosha kwa matuta Misri baada ya kulingana kwa mabao, kila mmoja akishinda kwake kwa bao 1-0. Baada ya sare ya nyumbani ya bila kufungana, Tunisia imesongwa mbele kwa bao la ugenini ililolipata kwenye mchezo wa awali. Barani Ulaya, Poland na Ureno zimefanikiwa kufuzu baada ya kushinda michezo yao ya jana usiku. Shujaa wa Ureno alikuwa Bruno Fernandes, kiungo wa Ma aliyefunga mabao mawili, Ureno ikizaba Macedonia Kaskazini mabao 2-0. Poland ikafuzu kwenda Qatar kwa magoli ya Robert Lewandowski na Piotr Zielinski kuwapa ushindi wa mabao 2-0 dhidi ya Sweden. Nchi zingine zilizofuzu kutoka bara la Ulaya mpaka sasa ni pamoja na Ubelgiji, Ufaransa, England, Serbia, Uholanzi, Hispania, Croatia, Switzerland Canada ilikuwa nchi ya kwanza kufuzu kucheza kombe la dunia kutoka ukanda huu. Brazil, Argentina, Ecuador, Uruguay zimefuzu kutoka ukanda huu. Brazil ikikamilisha ratiba alfajiri ya leo kwa kuzaba 4-0 Bolivia, Argentina ikaenda sare ya 1-1 na Ecuador, Chile ikalala 2-0 dhidi ya Uruguay. Qatar yenyewe imefuzu moja kwa moja kutokana na kuwa mwenyeji wa mashindano hayo ikiungana na Korea Kusini na Iran, Japan Saudi Arabia.  Iran jana imeichapa Lebanon 2-0, Syria na Iraq zikaenda sare ya 1-1 huku UAE ikiilaza Korea Kusini kwa bao 1-0. Mambo muhimu kufahamu kuhusu Kombe la dunia mwaka huu Droo ya ratiba ya mashindano hayo makubwa kabisa ya soka duniani itafanyika April 1 2022, ikiwa ni miezi saba kabla ya kuanza kwa mashindano hayo Novemba 21, 2022. Mpaka kufikia April 1, ni timu 29 kati ya 32 zitakuwa zimejulikana nafasi tatu kati ya hizo 32 zitapatikana mwezi Juni. Mechi zingne zitaendelea ikiwemo ya baadae usiku leo Visiwa vya Solomon vitakuwa mwenyeji wa New Zeeland. Fainali ya mashindano hayo yatakayo shirikisha mataifa 32 inatarajiwa kupigwa Disemba 18, 2022. Hata atakuwa mashindano ya kwanza kufanyika msahriki ya kati na yakiwa ya mwisho yakayotumia mfumo wa sasa wa kushirikisha timu 32, kabla ya kuanza kwa mfumo mpya utakaoshirikisha timu 48 kuanzia fainali za mwaka 2026. 1: Argentina 2: Ubelgiji 3: Denmark 4: Cameroon 5: Brazil 6: England 7: Croatia 8: Ujerumani 9: Canada 10: Ecuador 11: Ufaransa 12: Japan 13: Iran 14: Morocco 15: Ghana 16: Uruguay 17: Serbia 18: Korea Kusini 19: Saudi Arabia 20: Poland 21: Ureno 22: Qatar 23: Uholanzi 24: Tunisia 25: Hispania 26: Switzerland 27: Senegal	https://www.bbc.com/swahili/habari-60923793
technology	App za Facebook, Instagram, WhatsApp zashindwa kupakia na kupakua picha	Baadhi ya watumiaji wa Facebook, Instagram na WhatsApp walishindwa kuweka picha, video na mafaili. Facebook, inayomiliki App zote tatu, imesema inafahamu kuhusu tatizo hilo na ilikuwa ''ikifanyia kazi ili kurudisha kila kitu sawa haraka iwezekanavyo''. Mitandao ya kijamii, ina mabilioni ya watumiaji wake ulimwenguni. Washindani wake Twitter pia walikuwa na tatizo kwa watumiaji wake kushindwa kutuma ujumbe wa moja kwa moja au kupokea taarifa kuhusu ujumbe ulioingia. Kampuni iliomba radhi kwa dosari hiyo kupitia ukurasa wake wa Twitter wakisema kuwa wanashughulikia tatizo hilo. Watumiaji bado waliweza kuweka ujumbe kwenye twitter na ujumbe wa hashtag #instagramdown ukaanza kushika kasi mtandaoni wengi wakitumia kueleza matatizo ya mshindani wake. App ya Facebook Messenger, ambayo huwa inapakuliwa kivyake, nayo ailiathirika. Mwezi Machi, Facebook  na Instagram ilipata changamoto za kiteknolojia ambayo ilidumu wa muda. Matatizo pia yalikumba app zote mbili sambamba na Whats App mwezi Aprili. Facebook ina watumiaji zaidi ya bilioni 2.3  kwa mwezi wanaotumia app hiyo na Instagram ina watumiaji bilioni moja.	https://www.bbc.com/swahili/habari-48864433
politics	Mzozo wa UKraine: Je Urusi inatawala vipi maeneo iliyovamia?	"Urusi inatambulisha sarafu yake, huduma ya vyombo vya habari na mtandao katika baadhi ya  maeneo nchini Ukraine ambayo jeshi lake limeyachukua - hasa katika mji wa kusini wa Kherson. Ukraine inasema kuwa huenda Urusi inapanga kufanya kura ya maoni katika mji huo - ili kuona kama wakazi wake wanataka kuanzisha ""jamhuri ya watu"" waliojitenga inayounga mkono Urusi lakini kura hiyo itakuwa kinyume cha sheria na udanganyifu. Vikosi vya Urusi viliutwaa mji wa  Kherson mapema mwezi Machi, wiki moja baada ya uvamizi wa Ukraine kuanza. Ulikuwa mji muhimu wa kwanza kuanguka. Kabla ya uvamizi huo, kulikuwa na idadi ya watu 290,000. Lakini, kulingana na meya wake wa zamani, baadhi ya 40% ya wakazi wamekimbia jiji hilo. Ikiwa Urusi inalenga kuchukua kusini mwa Ukraine na kuanzisha daraja la ardhini hadi Crimea, Kherson, kwenye mlango wa Mto Dnieper katika pwani ya Bahari Nyeusi, itakuwa  muhimu, Wizara ya Ulinzi ya Uingereza inasema. Mamlaka za kijeshi za Urusi zilimfukuza meya aliyechaguliwa kutoka kwenye wadhifa wake. Ihor Kolykhaiev ""hakuwa akishirikiana"" na vikosi vinavyotawala, shirika la habari la serikali ya Urusi Ria lilisema. Katika nafasi yake, utawala unaounga mkono Urusi  katika mji huo na eneo jirani umewekwa. Upatikanaji wa chaneli za televisheni za Kiukreni umezuiwa na watoa huduma za mtandao zimebadilishwa na kuwekwa za Kirusi. Wakaazi wa Kherson wamehimizwa kusikiliza vituo vya redio vinavyounga mkono Urusi ili kupata habari zao. Ukraine inasema lengo la Urusi ni ""kufanya propaganda zao za uongo kuwa chanzo chga habari kisichopingwa"". Serikali mpya ya katika mji huo pia imeondoa sarafu ya Ukraine, hryvnia, na kuanzisha sarafu ya rouble ya Urusi. Kipindi cha mpito cha miezi minne kilianza tarehe 1 Mei, huku mamlaka ikipiga marufuku uwasilishaji wa pesa za Kiukreni kwenye benki. Wakaazi wa Kherson wameiambia BBC kuwa mamlaka ya kijeshi imeanza kulipa pensheni za watu kwa sarafu ya Urusi rouble. Lakini wengi wanajaribu kutafuta njia ndogo za kukaidi majeshi ya Kirusi, ikiwa ni pamoja na kubadilishana pesa ya urusi rouble yoyote wanayopokea tena kwenye hryvnia. Rais wa Ukraine Volodymyr Zelensky amewaonya wakazi kuwa Urusi inalenga kufanya ""kinachojulikana kura ya maoni"" katika eneo la Kherson, juu ya kujitenga na Ukraine na kuwa ""jamhuri ya watu"". Amewashauri watu kutozipa mamlaka za Urusi taarifa zozote  binafsi, kama vile nambari za pasipoti, kwa kuwa zinaweza kutumiwa kughushi kura. Wizara ya Ulinzi ya Uingereza ilisema, katika taarifa za kiinteligensia za mwezi Aprili, kura ya maoni itakuwa njia ya Urusi kuhalalisha uvamizi wake wa Ukraine. Lakini Bw Kolykhaiev alisema itakuwa kinyume cha sheria kwa vile Kherson inabakia kuwa sehemu ya Ukraine. Na Rais Zelensky amesema inalingana na mipango ya Urusi ya kuivunja Ukraine kwa kuunda ""jamhuri bandia"" kote nchini. Mtazamo wa Urusi kwa Kherson umefuata muundo wake walioutumia Crimea, ambayo ilitwaa mwaka wa 2014, baada ya kura ya maoni kutangazwa kuwa batili na Baraza Kuu la Umoja wa Mataifa. Ilijenga daraja kati ya Crimea na kusini mwa Urusi na kuhamisha silaha, ilianzisha ruble na kuondokana na hryvnia. Na vyombo vya habari vinavyounga mkono Urusi sasa vinatawala katika eneo hilo Lakini hali ya Kherson inafanana na ile ya miji miwili ya mashariki mwa Ukraine iliyotekwa na vikosi vinavyotumiwa na Urusi muda mfupi baada ya Crimea kutwaliwa. Viongozi ambao ni vibaraka wa mashariki waliunda kinachojulikana kama jamhuri za watu, huko Luhansk na Donetsk, ambapo pia wanatumia ruble na wamewapa idadi ya watu pasipoti za Kirusi. Urusi inalipa pensheni na mishahara ya serikali huko. Katika shule, watoto hufundishwa kwa mtaala wa Kirusi. Na Ukraine ililalamika kwa Moscow juu ya kile kinachoitwa ""Russification"" ya mashariki mwa Ukraine. Bado hakuna pendekezo la kuitawala Kherson, la kuunda jamhuri ya watu. Kura sawa kama hiyo huko Luhansk na Donetsk, Mei 2014, zimekataliwa kwa kiasi kikubwa kuwa zimeibiwa na si halali. Lakini kuna mazungumzo juu ya Urusi kupanga kura ya maoni zaidi katika kanda hizo mbili, juu ya kuziunganisha na Urusi. Ukraine imeweka wazi kura zote ni bandia zitakuwa batili na kuepukwa Unaweza pia kusoma"	https://www.bbc.com/swahili/habari-61403872
