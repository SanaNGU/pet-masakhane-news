politics	Afghanistan: 'Taliban wataniua wakiuteka mji wangu'	"""Katika ndoto zangu mara kwa mara naona wanamgambo wa Taliban wakichukua udhibiti wa mji wangu,""anasema Habib. Habib ni mwandishi wa habari wa Afghanistan na kwa miaka minane iliyopita amekuwa akifanyia kazi kituo cha habari kinachofadhiliwa na majeshi ya Ujerumani. Ajira yake ilikomeshwa mwishoni mwa Juni wakati wanajeshi wa kimataifa walipoanza kuondoka nchini. Kutokana na sababu za kiusalama, ametuomba tusitumie jina lake halisi. ""Taliban wataniua ikiwa watauteka mji wangu,"" baba huyo wa watoto watatu aliiambia BBC katika mahojiano ya simu. Wanamgambo wa Taliban wanakaribia kuingia mji wa Habib' uliopo kaskazini mwa nchi, na anasema barabara mara nyingi hazina magari hali inayoashiria hatari inayowakodolea macho. ""Nusu ya wilaya [mkoa wangu] tayari iko mikononi mwa Taliban. Siku chache zilizopita waliingia karibu kilomita 10 hadi 12 ndani ya mji kabla warudishwe nyuma,"" anasema. Raia wa Afghanistan wamekabiliwa na miongo kadhaa ya mzozo, lakini baadhi yao wanahofia hali inaweza kuwa mbaya zaidi baada ya Rais Biden kutangaza kuondoa wanajeshi wote wa Marekani kufikia mwezi Agosti. Vikosi vinavyoongozwa Marekani vilifanikiwa pakubwa kudumisha utulivu, lakini kuna wasiwasi ikiwa majeshi ya Afghan wanaweza kufanya hivyo. Wakiwa wameingiwa na woga, wengi wanahangaika kupata pasipoti. Wakati wa utawala wao wa muda mfupi mwishoni mwa 1990, Taliban uliwaua watu hadharani na kuwazuia wanawake kupata elimu na ajira. Taliban wanasema wamebadilika na kwamba hawatarejelea kufanya ghasia kama hizo. Katika taarifa, walisema watu kama Habib waliofanyia kazi majeshi ya kigeni hawatalengwa,lakini kwa masharti: ""Wanapaswa kuonyesha kuwa  wanajutia vitendo vyao vya zamani na hawapaswi kushiriki katika shughuli kama hizo ambazo ni uhaini dhidi ya Uislamu na nchi. Habib ana mashaka na licha ya shirika la kutetea haki la Human Rights Watch, kuorodhesha visa vya mashambulio ya kisasi vinavyotekelezwa na wanamgambo dhidi ya raia waliodhaniwa kuunga mkono serikali. Habib hana shaka kuwa atabandikwa jina la msaliti na amekusanya virago vyake tayari kuondoka. ""Jamii yetu inabadilika haraka sana. Watu sasa wananiambia wazi wazi, 'lifanyia kazi wageni'. Hali inayonifanya kuwa na uwoga sana."" Hana uhakika ikiwa jamaa zake aua marafiki wanaweza kumficha hali ya dharura ikitokea wakifahamu fika hatari inayohusiana na hatua hiyo. ""Tulifanya kazi na Wajerumani. Tulichapisha taarifa zilizokuwa na umuhimu kwa wanamgambo wa Taliban. Kwetu, tishio kubwa linatoka kwao."" Habib na wenzake hukutana mara kwa mara kupeana taarifa. ""Nimesoma kwamba Ujerumani itawapatia hifadhi wale wote waliofanyia kazi wanajeshi wao. Lakini hatujui  lolote kuhusu mchakato huo na utachukua muda gani,"" anasema. Baadhi yao wametoa maombi ya visa ya usafiri - Habib pia anajaribu bahati yake katika ubalozi wa India. ""Ni hatari kwenda kinyume cha sheria. Tunaweza kuibiwa au hata kuuawa. Kuna tofauti gani kati ya kufariki hapa na kufariki ukiwa njiani kwenda Ulaya?"" Tofauti na Habib, wengine wengi wanatathmini njia zote za kutoroka, kisheria au vinginevyo. ""Najaribu kupata visa ya kwenda Uingereza. Ikiwa sitapata, Nitaenda Ulaya kupitia njia njia za kiharamu,"" daktari mmoja kutoka mashariki mwa Afghanistan aliiambia BBC. ""Katika kipindi cha miezi mitatu, wafanyakazi tisa wameuawa na wengine wanne kujeruhiwa,"" alisema. Daktari huyo alifanyia kazi kampeni ya afya ya umma katika mikoa minne ya kusini. Kampeni hiyoilisitishwa katika mkoa wa - Nangarhar - baaada ya wafanyakazi watano kuua wa Juni 15.  Kundi la Islamic State linashukiwa pakubwa kuhusika na mauaji hayo. Daktari huyo anasema amepokea vitosho kadhaa kutoka kwa makundi yaliyojihami yanayohudumu katika eneo hilo na ambayo  yanayopinga. Hana imani kwamba serikali inaweza kumhakikishaia usalama wake. Baba huyo wa watoto watanoanataka kuuza alicho nacho na kuondoka nchini humo haraka iwezekanavyo. Ni raia wachache sana wa Afghanistan wanaweza kupata visa hali inayowafanya wengi wao kutafuta msaaada wa mtandao wa wahalifu. ""Mahitaji yako juu, kwa hivyo gharama iko juu sana,"" anasema Sami (sio jina lake halisi - alisisitiza utambulisho wake usitolewe), ambaye ni mlanguzi wa watu aliye na makao yake mjini Kabul. ""Nilikuwa nikitoza hadi dola elfu 8,000 kumpeleka mtu Italia. Sasa ni dola milioni 10,000."" Hizi ni pesa nyingi katika nchi ambayo mapato ya wastani ni karibu dola 500 kwa mwaka. Tangu Marekani ilipoondoka kabi kubwa ya anga ya Bagram, Sami anasema biashara yake imeshamiri. ""Katika wiki mbili zilizopita, Nimewapeleka karibu watu 195. Natarajia kupeleka makumi ya wengine zaidi hivi karibuni."" Safari hatari Sami anasema yeye huwaambia wateja wake kuhusu hatari inayohusika, lakini hamzuilii mtu yeyote. Baadhi yao  wamewahiukamatwa na kurejeshwa nyumbani. ""Ikiwa Taliban watachukua uongozi, watu zaidi huenda wakauawa, kwa hivyo wengi wako tayari kuhatarisha maisha yao ili kujinusuru,"" anasema. Watu wanasafirishwa kiharamu kupitia Iran hadi Uturuki na kupelekwa Ugiriki kwa kutumia maboti. ""Karibu watu 900 wameangamia wakati wa safari ya kuvuka bahari na kuingia Ulaya mwaka huu,"" anasema Babar Baloch ambaye ni msemaji wa Shirika la Umoja wa Mataifa la Kushughulikia Wakimbizi (UNHCR) . ""Kuna karibu waomba hifadhi 9,000 katika visiwa vya Ugiriki. Raia wa Afghanistan wanakadiria hadi asilimia 48 ya watu hao,"" anasem. Kulingana na ripoti ya UNHCR ya Mwelekeo wa Ulimwenguni 2020, karibu watu miilioni tatu wa walifurushwa makwao ndani ya Afghanistan kufikia mwisho wa mwaka jana, milioni  2.6 wakiwa ughaibuni. Ndani ya miezi sita ya kwanza ya mwaka huu, Waafghan wengine 200,000 walitoroka makwao na Umoja wa Mataifa unahofia  ""wengine wengi watafurushwa makwao ndani ya nchi na nje ya mipaka yake''. Mmoja wa wahamiaji aliymlipa  Sami ni Asad( sio jina laki sahihi) aliye na umri wa miaka 17, kutoka mkoa wa Nangarhar. Alivuka  Iran na kuzungumza na BBC -kwa masharti ya kutotambulishwa - kupitia mji wa mpakani wa Van nchini Uturuki. ""Katika wiki chache zijazo watakuwa wakitembea kutoka mtaa moja hadi mwingine wakipigana,""anasema Asad. Makundi mengi yaliyojihami yanahudumu nchini. Baadhi yao ni sehemu ya serikali na ni maadui wakubwa wa Taliban na makundi mengine ya wanamgambo kama vile Islamic State. ""Hatujui ni nini kitafanyika Afghanistan siku zijazo. Nataka kwenda mahali palipo na amani,"" Asad anasema. Hawezi kuongea Kiingereza au lugha nyingine ya Ulaya. anasafiri na wanaume wengine 30 wa Afghanistan - wenigi wao sawa na yeye walimaliza shule lakini hawana ujuzi wa kiufundi. ""Nikishikwa nitajaribu tena. Sitaki kuishi nchini Afghanistan,"" anasema. Asad - ambaye familia yake angalau  inajiweza - anasema anatazamia omba hifadhi nchini Ufaransa. Nyumbani Afghanistan, kadri muda unavyosonga ndivyo Habib anaingiwa na wasiwasi. Mji wake bado uko chini ya udhibiti wa majeshi ya Afghan, lakini wanamgambo wa hawako mbali na hapo kwani anasikia milipuko ya vilipuzi na makabiliano ya risasi nyakati za usiku. Ana wasiwasi huenda asifanikiwe kuondoka endapo uwanja wa ndege utatekwa. Kwa sasa kila anachomiliki kinaendelea kupoteza thamani kwa haraka. ""Hakuna anayetaka kununua gari au nyumba. Watu wanataka kuuza kila kitu na kutoroka,""anasema. Habib anaendelea kusubiri ujumbe muhimu utakao okoa maisha yake. ""Tunaishi kati ya matumaini na kukata tamaa.  Nasubiri ujumbe wa barua pepe ambayo unasema 'unaweza kuja Ujerumani',""aliiambia BBC."	https://www.bbc.com/swahili/habari-57820119
business	Marekani yatoa orodha ya makampuni yanayomilikiwa na Jeshi la China na kuonya	"Idara ya ulinzi nchini Marekani imebaini kwamba makampuni 20 makubwa nchini China, ikiwemo Huwawei yanamilikiwa na jeshi la China. Orodha hiyo, ilioonekana na vyombo vya habari vya Marekani inashirikisha kampuni za video Hikvision, China Telecoms, China mobile  na AVIC. Ufichuzi huo huenda ukasababisha kuwekwa kwa vikwazo vipya vya kifedha dhidi ya kampuni hizo. Hatua hiyo inajiri huku Marekani ikiwa imeyashinikiza mataifa mengine ikiwemo Uingereza kuipiga marufuku Huawei kwa sababu za kiusalama wa kitaifa. BBC inaelewa kwamba orodha hiyo imechapishwa ili kuwajuza wawekezaji, washirika muhimu, kamati za bunge la Congress, wafanyabiashara wa Marekani na washirika muhimu wa kampuni za China kuhusu jukumu ambalo kampuni hizo huchukua  katika kuhamisha teknolojia muhimu kwa jeshi la China. Chini ya sheria za Marekani, Idara ya ulinzi inahitajika kuzichunguza kampuni  zinazomilikiwa na jeshi la jamhuri ya China ambazo zinafanyakazi nchini Marekani Idara ya ulinzi imekuwa chini ya shinikizo katika miezi ya hivi karibuni  kutoka kwa wabunge  wa Democrats na wenzao wa Republican kuchapisha na kuongeza orodha hiyo. Mnamo mwezi Novemba, maseneta wa Marekani Tom Cotton na Chuck Schumer waliandika barua kwa waziri wa biashara  Wilbur Ross, wakitaka kufahamishwa kuhusu mpango wa kubadilisha sera za Marekani  ambazo ziliamrishwa na sheria za udhibiti wa mauzo ya nje mwaka 2018 na sheria ya ulinzi wa kitaifa ya Marekani 2019. Maseneta Chuck Schumer na Tom Cotton wametoa wito kwa idara ya biashara kuchunguza iwapo China imekuwa ikiiba teknolojia za Marekani kwa kutumia vifaa vya kijesh Katika barua, maseneta walisisitiza wasiwasi wao kuhusu hatari ya kuuza teknolojia muhimu ya Marekani  kwa kampuni zilizona na uhusiano na China. Pia zilihoji kwanini idara ya biashara imekuwa ikijivuta kuweka mabadiliko ya sera ya mauzo ya nje kama ilivyoamrishwa na sheria hizo mbili. Maseneta hao walisisitiza kwamba mabadiliko hayo yanapaswa kufanywa ili kuona iwapo chama tawala cha kikomyunisti nchini China kimekuwa kikiiba teknolojia ya Marekani kupitia vifaa vya kijeshi, pamoja na iwapo imekuwa ikiorodhesha makampuni ya China yanayotumia teknolojia ibuka kwa madhumuni ya jeshi. Je! mabadiliko haya ni ya kiwango gani na matokeo yake yatatekelezwaje? Je matokeo yake yataathiri sekta maalum za uchumi wa Marekani ambazo kampuni hizo za China zinaulenga kupitia wizi wa teknolojia, Je, matokeo ya marekebisho hayo yatawekwa wazi kwa umma, waliandika maseneta  Cotton na Schumer. ""Tunawataka kufanya marekebisho hayo muhimu kwa haraka iwezekanavyo. Ahsanteni kwa muda wenu kwa suala hili lenye umuhimu mkubwa katika usalama wetu wa kitaifa. Ikulu ya Whitehouse tayari imechukua hatua kadhaa dhidi ya Huawei na makampuni mengine ya China ikiwemo kuzuia makampuni ya Marekani kutoyauzia baadhi ya teknolojia bila ruhusa. Utawala huo pia umesema kwamba vita vyake vya kibiashara na China , vilivyosababisha ruzuku ya mabilioni ya madola  lilikuwa jibu la wizi wa njama za kibiashara za Marekani. Taifa hilo limepokea simu kutoka kwa baadhi ya watu kuchukua hatua kali zaidi. Huawei imekana madai dhidi yake kama yasiokuwa na ushahidi. i."	https://www.bbc.com/swahili/habari-53175583
politics	Uchaguzi Tanzania 2020: Vijana wana tathimini gani kuhusu uchaguzi?	Wakati Tanzania ikielekea kwenye uchaguzi mkuu mwezi Oktoba, vijana hawajabaki nyuma katika kuhakikisha kuwa wanashiriki kikamilifu katika kumpata kiongozi atakayewatumikia na kuwawakilisha vyema. Vijana mbalimbali nchini Tanzania wameileza BBC umuhimu wa mchakato huu kwao. VIDEO: Munira Hussein	https://www.bbc.com/swahili/habari-54172657
health	Wasichana walioandika barua kwa damu yao wenyewe na kumfanya baba yao kuhukumiwa kifungo cha maisha	Miaka sita baada ya kuandika barua kwa kutumia tone la damu yake , akiomba haki kwa mamake , ambaye alichomwa moto akiwa hai , mwanamke mmmoja nchini India ameona jinsi muuaji alivyoadhibiwa. Kutokana na ushahidi wa Latika Bansal- ambaye sasa ana umri wa miaka 21 pamoja na dadake, mahakama moja imemuhukumu baba yao na mume wa mwathiriwa Manoj Bansal kifungo cha maisha jela. Mwanamke huyo mwenye umri mchanga alisema katika kesi hiyo kwamba baba yao alikuwa akimpiga mama yao kwa kushindwa kujifungua mtoto wa kiume. Bansal alikana madai hayo na kusema kwamba mkewe alifariki kwa kujiua – madai ambayo mahakama ya Bulandshahr , katika jimbo la kaskazini la Uttar Pradesh haikuamini. Upendeleo wa watoto wa kiume nchini India una mizizi yake katika Imani za tamaduni tofauti duniani. Tamaduni zinasema kwamba mtoto wa kiume atabeba sifa za familia hiyo na kuwaangalia wazazi wake uzeeni, huku watoto wa kike wakiwa hawana gharama kutokana na mahari itakayolipwa wakati wa harusi , na kwamba pia huondoka na kuacha familia zao ili kujiunga na familia za waume zao. Wakati wa kesi hiyo ,madada hao  walisema kwamba walikuwa wakimuona baba yao akimnyanyasa mama yao kwa madai ya kuzaa wasichana pekee. Mahakama hiyo pia iliambiwa kwamba mwathiriwa alilazimishwa kuavya mimba mara sita , baada ya vipimo haramu vya kubaini jinsia ya kijusi kuonesha kwamba alikuwa na mimba ya mtoto wa kike. Dadake anasema kwamba maisha yake yalibadilika asubuhi ya Juni 14 2016 , wakati babake – akisaidiwa na watu wengine wa familia ,ambao wanakana madai hayo , walimwagia mafuta ya taa mama yao na kumchoma moto. ''Mapema mwendo wa saa kumi na mbili na nusu alfajiri, tuliamshwa na kelele za mama yetu . Hatukuweza kumsaidia kwasababu mlango wa kuingia chumba chetu ulikuwa umefungwa kutoka nje. Tulimuona akiungua''. Akikumbuka baada ya wito wake kwa maafisa wa polisi na huduma ya dharura kupuuzwa, latika alisema kwamba alimuita mjombake  na bibi yake , ambao waliwasili haraka na kumpeleka mama yao hospitalini. Daktari aliyemtibu Anu Bansal alidai kwamba asilimia 80 ya mwili wake ulikuwa umeungua. Kiwango cha majeraha yaliotokana na moto kilimfanya kuaga dunia. Tukio hilo la mauaji lilipewa kipaumbele baada ya wasicha hao wakati huo wakiwa na umri wa miaka 15 na 11 – kuandika barua kwa kutumia damu yao kwa aliyekuwa Waziri mkuu Akhilesh Yadav , wakiwashutumu maafisa wa polisi wa eneo hilo ambao walibadilisha mashtaka kutoka mauaji hadi kujiua mwenyewe. Afisa wa polisi alisimamishwa kazi kwa kutofanya uchunguzi wa kina kabla ya Waziri huyo mkuu kuagiza uchunguzi mpya kufanywa. Imechukua miaka sita , mwezi mmoja na siku kumi na tatu kupata haki, Sanjay Sharma , wakili aliyewawakilisha madada hao wawili katika kesi hiyo aliambia BBC. ''Hili ni tukio nadra ambapo wasichana walianzisha kesi dhidi ya baba yao na hatimaye kupata haki'', alisema, akiongezea kwamba katika kipindi cha miaka sita , wasichnaa hao walihudhuria vikao vya kesi hiyo zaidi ya mara 100 na hakuna hata wakati mmoja walikosa kuhuduria. Sharma alisema  kwamba hakuwatoza hata shilingi moja  familia hiyo kwasababu  hawakuwa na raslimali  na kwamba alitaka kuwavutia wanawake zaidi walionyanyaswa kwa kushindwa kujifungua Watoto wa kiume. ''Hii sio kwasababu ya mauaji ya mwanamke pekee. Ni uhalifu  dhidi ya jamii'', alisema. Sio uwezo wa mwanamke kuamua kuhusu jinsia ya mtoto, hivyobasi ni kwanini anyanyaswe na kuadhibiwa? Hii ni makosa''.	https://www.bbc.com/swahili/articles/czr3p8nr0m1o
politics	Uchina yakanusha kuingilia katika siasa za Uingereza baada ya tahadhari ya MI5	"Uchina imekanusha kuingilia siasa za Uingereza baada ya Idara ya usalama ya Uingereza MI5 kutoa tahadhari kuwa nchi hiyo imepenya na kuingia katika bunge. Huduma za usalama zilisema kuwa Bi Christine Ching Kui Lee ""alianzisha mahusiano"" kwa ajili ya chama cha kikomunisti na wabunge wa sasa na wale wanaotarajia kuwa wabunge nchini Uingereza. Halafu alitoa misaada kwa wanasiasa , akiwemo mbunge wa chama cha Labour Barry Gadner, ambaye alipokea zaidi ya pauni  420,000 kutoka kwake. Ubalozi wa Uchina mjini London uliishutumu MI5 kwa  "" uchochezi na vitisho"" dhidi ya jamii  ya Wachina wa Uingereza. Katika taarifa iliyochapishwa kwenye wavuti wa ubalozi huo, msemaji alisema: ""China kila mara inaheshimu kanuni ya kutoingilia masuala ya ndani ya nchi nyingine. ""Hatuna haja na hatujawahi kutaka  'kununua ushawishi' katika bunge lolote la kigeni. Tunapinga kabisa njama ya uchochezi na vitisho dhidi ya jamii ya Wachina Uingereza."" Kulingana na tahadhari iliyotolewa na MI5, Bi Lee alidai kuhusika kwake na bunge kulikuwa ni kwa lengo la  ""kuwakilisha Wachina Waingereza na kuongeza ushirikishwaji wa watu wa aina mbali mbali"". Lakini  MI5  ilisema kuwa shughuli zake  ""zimekuwa zikifanywa na idara ya  United Front Work Department [ya CCP], huku udhamini ukitolewa na raia wa kigeni wanaoishi nchini Uchina na Hong Kong "". UFWD inadai kutaka "" kuanzisha mahusiano"" na  ""watu wenye ushawishi "" kuhakikisha siasa za Uingereza zinapendelea  CCP na kuwakosoa wale wanaoelezea wazi wazi kuhusu chama, ikiwa ni pamoja na juu ya haki za binadamu. Huduma za usalama MI5 zilisema kuwa Bi lee alikuwa na "" mawasiliano ya mara kwa mara na wanasiasa  binafsi  wa vyama vya kisiasa tofauti  kote nchini Uingereza  "", ikiwa ni pamoja na chama kilichovunjwa kwa sasa cha  kikundi cha  -All Party Parliamentary Group kilichoitwa Wachina nchini Uingereza(  Chinese in Britain) MI5 ilionya  kuwa Bi Lee ""anaweza kutaka kuanzisha APPG  [makundi ya wabunge] kwa ajili ya kuendeleaza ajenda za to CCP"". Mbunge wa Conservative  na kiongozi wa zamani wa chama  Sir Iain Duncan Smith aliwasilisha tahadhari yake katika bunge la Uingereza Alhamisi, akithibitisha kuwa imetumwa na Spika kwa  wabunge kwa njia ya barua pepe. Alisema kuwa lilikuwa ni  ""jambo la hofu kubwa"",  alitoa wito kwa Bi Lee kurudishwa Uchina na akiitaka serikali kutoa taarifa kwa Bunge. Waziri wa mambo ya ndani wa Uingereza  Priti Patel alisema  ""inatia hofu kubwa "" kwamba mtu fulani ""ambaye alifahamika kuhusika katika uingiliaji wa siasa za Uingereza kwa niaba ya chama cha kikomunisti cha Uchina aliwalenga wabunge "". Lakini alisema Uingereza ina hatua ""za kutambua uingiliaji wa kigeni"". Bw  Gardiner alianza kupata misaada kutoka kwa kampuni ya sheria ya Lee, Christine Lee & Co, mwishoni mwa mwaka  2014. Mtoto wa kiume wa  Lee pia alifahamika kuwa alijitolea kwa ajili ya kumsaidia mbunge wa labour na baadaye aliajiriwa kama meneja wa  shajara. Bw Gardiner, ambaye alikuwa mjumbe wa waziri kivuli wakati  Jeremy Corbyn alipokuwa kiongozi wa chama cha Labour , alisema kuwa "" amekuwa akiwasiliana na  huduma zetu za usalama kwa miaka mingi  "" kumhusu Bi Lee. Bi Lee ''hakuwa na jukumu"" katika kazi aliyoteuliwa kama watafiti wake na misaada yote iliripotiwa ipasavyo'', alisema. Bw Gardiner baadaye alikiambia kituo cha habari cha  Sky News: ""Kwa mtizamo wangu, pesa zile zilikuwa pale kuboresha kazi ambayo niliweza kuifanya katika bunge, na kuboresha kazi ambayo niliweza kuifanya kwa maeneo bunge yangu-ililipwa kwa wale watafiti na ililipwa kwao moja kwa moja, hakuna sehemu ya pesa hiyo iliyokuwa kwa ajili faida yangu binafsi ."" Kiongozi wa Liberal Democrat Sir Ed Davey pia alipokea msaafa wa  5,000 alipokuwa waziri wa nishati - lakini alisema kuwa pesa hizo zilikubaliwa na shirika la eneo na ilikuwa ""mara ya kwanza kupata sababu ya kuwa na hofu ""."	https://www.bbc.com/swahili/habari-59991050
entertainment	Habari katika picha: Baadhi ya picha bora zilizopigwa barani Afrika	Pictures from AFP, EPA and Reuters.	https://www.bbc.com/swahili/52926620
religion	Isa Sulaiman, mwanaume wa Nigeria aliyeamua kumuoan mchumba wake licha ya wazazi kumkataa	"Ni wapenzi waliozungumziwa sana kwenye mitandao ya kijamii nchini Nigeria hususan kutokana na utofauti wa umri, dini na asili zao na jinsi walivyofahamiana. Isa Sulaiman mwenye umri wa miaka 26 anatarajia kufunga pingu za maisha na Mwanadada wa Kimarekani Janine Sanchez mwenye umri wa miaka 46. Isa ambaye ni mhitimu wa Chuo Kikuu cha Maitama  kilichopo katika jimbo la Kano Kaskazini mwa Nigeria anatarajia kumuoa mchumba wake Janine ambaye ni mpishi katika  Mgahawa wa Afghanstan uliopo California Jumapili hii. Wapenzi hao walizua gumzo kubwa mtandaoni hususan pale Janine alipotembelea nchini Nigeria  miezi kadhaa baada ya kuwasiliana na mpenzi wake kwa njia ya jumbe na video mtandaoni. Wakazi wa kano waliwazungumzia na kuwafuatilia maisha yao tangu alipowasili katika jimbo hilo na Isa anasema alishindwa hata kumtembeza mpenzi wake katika maeneo kama sokoni na madukani kutokana na umati mkubwa wa watu waliokuwa wakiwashangaa kila mara walipowaona wakitembea barabarani  pamoja. Ndoa yao ilikuwa imepangwa kufanyika mwezi Machi lakini iliaahirishwa kutokana na janga la virusi vya corona. Lakini baada ya miezi kadhaa ya subra , hatimaye ndoa yapo itafanyika na sasa familia ya Isa imeamua kuwaunga mkono na kuipa baraka ndoa yao licha ya kwamba mwanzoni walikuwa wamekataa kutokana na hofu ya kwamba mtoto wao hafahamiani na mchumba wake waliyekutana kwa mara ya kwanza kwa njia ya mtandao. baba yake Isa Mzee Mallam Isa Panshekara ambaye ni polisi mstaafu  amesema  hakuna kitu kinachoweza kuwa sawa kwa asilimia 100, kwa hiyo ameamua kuwapa baraka  na ameahidi kuwaombea baraka. "" Kama mtu ninayefahamu masuala ya usalama nilihakikisha wakati wa harusi kunakuwa na usalama wa kutosha na tayari nimetembelea kamati ya Sharia  kuongea na viongozi wa kidini , kwa hiyo hakuna tatizo ."" Kuhusu harusi yao , wapenzi hao wameshauriwa wasifanye sherehe zozote za harusi, isipokuwa sala ya ndoa itakayofanyika katika msikiti Jumapili  kutokana na hofu ya usalama wao. Jimbo la Kano nchini Nigeria limekuwa likikabiliwa  na mashambulio ya Waislam wenye itikadi kali. Mallam Isa Panshekara afisa wa zamnai wa polisi alisema  alisema hawanabudi  kwa hiyo wameamua kuibariki ndoa ya mtoto wao. ""Kwa hiyo kando na sala ya harusi msikini hakuna kitu kingine kama sherehe kitakachofanyika  kutokana pia na hali iliyopo nchinimwetu  na pia jinsi gharama ya maisha ilivyopanda wakati huu, kukodisha ukumbi wa sherehe ni pesa nyingi . Lakini tutakapokwenda Marekani tutafanya sherehe kubwa huko ."", alisema Isa. ""Kuhusu sala ya harusi, Janine alitaka kuhudhuria lakini tukamwambia kuwa wanawake huwa hawashiriki sibala ya ndoa msikitini pamoja na wanaume ."" Tunamkosa mtoto wetu atakapohamia Marekani na mke wake ,Baba yake  Mallam Isa  alisema. Aina hii ya ndoa  ambapo mke anamzidi umri mwanaume na pia kwa wao kufahamiana kwa njia ya mtandao sio ya jambo la kawaida nchini Nigeria na ndio maana watu wengi wamekuwa wakiifuatilia kufahamu hadi mwisho wake"	https://www.bbc.com/swahili/habari-55285768
religion	Marekani yasaini muswada kupinga vikwazo vya China dhidi ya waislamu wa Uighur	Bunge la Marekani limepitisha muswada ili kupambana na vile wanavyovisema kuwa ni vikwazo visivyo na mantiki, mateso na unyanyasaji kwa waislamu wa jamii ya Uighur nchini China. Imelenga vile vikwazo vinavyowalenga wanachama wa serikali ya China na kumtaja kiongozi wa chama cha kikomunisti  katika mkoa wa Xinjiang,Chen Quanguo. Muswada huo bado unahitaji  idhini kutoka kwa seneta na Rais Donald Trump. Kwa upande wa China, Waziri wa mambo ya nje wa nchi hiyo ameoneshwa kutofurahishwa na kusema hatua hiyo ni ya ''uovu''. Muswada wa haki za kibinadamu za Uighur wa mwaka 2019 ulipitishwa bungeni na wabunge 407 kwa 1 usiku wa Jumanne. Kupitishwa kwake kunakuja mara baada ya Rais Trump kutia saini sheria inayounga mkono maandamano ya demokrasia mjini Hong Kong  pia kusababisha  ukandamizaji kutoka kwa China. Thomas Massie kutoka chama cha Republican kutoka Kentucky, amepiga kura kupinga muswada huo wa Uighur, vilevile hakuupigia kura muswada wa Hong Kong. Mwandishi wa BBC nchini China John Sudworth amesema kama muswada huu utapitishwa basi ''itaashiria jaribio muhimu sana la kimataifa kushinikiza China kuhusu kuwaweka kizuizini  waislamu wengi  wa Uighur na wale kutoka makundi mengine ya kiislam.'' Je ni nini kipo katika muswada huo? Lengo kuu la muswada huu ni kuweka wazi unyanyasaji wa haki za binaadam zijulikazo duniani kote, ikiwemo kufungwa kwa waislamu millioni 1 wa Uighur. Na pia unaushutumu China ''kwa kuwabagua waislamu wa jamii ya  Uighur katika mifumo yao kwa kuwanyima haki mbali mbali za kiraia na kisiasa, ikiwemo haki za kujieleza, dini, uhuru wa kuandamana na mashtaka ya haki.'' Muswada huu unashutumu sera za  China zinavyowakandamiza waislamu mkoani  Xinjiang. Hizi ni pamoja na: Muswada wa Uighur unalenga maafisa kutoka China ambao wanadhaniwa kuhusika na ukiukaji wa haki za kibinaadamu katika mkoa wa Xinjiang. Vievile unamtaja kiongozi wa chama cha kikomunisti cha Xinjiang Chen Quanguo, ambaye inasemekana kuwa mbunifu wa kambi hizo. Muswada huo unamtaka Rais Donald Trump kupinga unyanyasaji wa waislam wa Uighur, China kufunga kambi zote haraka iwezekananavyo na kuhahakisha haki inatendeka. Raia wa China wanasema nini? Waziri wa mambo ya nje kutoka China ameuita muswada huo kuwa ni wa ''uovu' na kuitaka Marekani kuacha kuingilia masuala ya ndani ya China.'' Msemaji mkuu wa wizara ya mambo ya nje ya China, Hua Chunying amesema ''Muswada huu unachafua sheria za haki za kibinadam mkoani Xinjiang na kushambulia vibaya sheria ya serikali ya China katika Mkoa wa Xinjiang,'' ''Tunaiomba Marekani kurekebisha makosa yao mara moja, na kuzuia muswada huu kuwa sheria, na kuacha kutumia  matatizo ya Xianjing kama njia ya kuingilia masuala ya ndani ya China.'' China pia imeonesha kukasirishwa na muswada wa Hong Kong, na kusimamisha safari za meli za jeshi la Marekani na ndege zote zinazokwenda Hong Kong, na kuweka vikwazo kwa makundi ya kutetea haki za binaadamu nchini Marekani. Ni nini kinaendelea mkoani Xinjiang? Makundi ya kutetea haki yanasema maelfu ya waislamu wanashikiliwa katika makambi ya gereza katika sehemu mbali mbali ndani ya mkoa huo. Mamlaka za China zinasema waislamu wa Uighur wanaelimishwa katika vituo vya mafunzo ya ufundi ili kukabiliana na msimamo mkali wa kidini. Lakini ushahidi unaonesha wengi wakiwa wameshikiliwa kwa kuikubali dini yao kwa mfano kwa kusali, kuvaa ushungi au kwakuwa na uhusiano na nchi kama Uturuki. Rekodi zilizotazamwa na BBC zinaonesha kuwa China wanawatenganisha watoto wa Kiislamu mbali na familia zao kwa makusudi. Mtafiti kutoka Ujerumani, Dkt Adrian Zenz, aliiambia BBC mapema mwaka huu kuwa hatua hiyo ni jaribio la ''kutengeneza kizazi kipya kilichotenganishwa mbali na asili zao, imani na lugha zao.'' ''Ninaamini ushahidi unasababisha kuwa kitendo hiki ni mauaji ya tamaduni.'' Balozi wa China nchini Uingereza amekataa shutuma hizo na kudai kuwa ni za ''uongo''.	https://www.bbc.com/swahili/habari-50654946
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."	https://www.bbc.com/swahili/habari-53915380
technology	OPlerou: Ni kwanini kijana huyu aliamua kutengeza Emoji za Kiafrika?	Huenda umekuwa ukitumia emoji  ambazo zinarangi ya wazungu, lakini kwa OPlerou ameamua kutengeneza Emoji zenye rangi nyeusi ya mwafrika. Katika video hii anaelezea ni kwanini ameamua kutengeneza Emoji za Waafrika.	https://www.bbc.com/swahili/habari-50152268
business	Ubunifu wa mvulana wa miaka 14 ulivyomsaidia kukabiliana na hali ngumu ya maisha	"Ana umri wa miaka 14 tu, lakini ujuzi wake umewashangaza wengi. Kwa mikono yake anaonekana kama  mshonaji wa viatu , 'cholas', kama wanavyoitwa nchini Venezuela, akitumia taili na vitambaa. Upande wa chini au soli ya kandambili hutumia magurudumu ya magari. Kwanza analitengeneza vizuri mithili ya nyayo, kisha anashonelea nguo kwenye kandambili za  mchuchumio kwa ajili ya wateja wanawake . Ni kazi ngumu. ""Kuna watu hapa  katika Ciudad Bolívar, ambao tayari wamekwisha fika mbali kimafanikio. Lakini walikuwa wafisadi, "" anasema, huku akionekana kuridhika na kazi yake. Ciudad Bolívar ni mji mkuu wa jimbo la  Bolívar, lililoko kusini mashariki mwa Venezuella. Sawa na maeneo mengine ya nchi hiyo, mji huo unakabiliwa na  mfumuka mkubwa wa bei , ukosefu wa upatikanaji  dola , sarafu pekee ambayo   inaweza kumruhusu mtu kuishi,  na kumudu viwango vya juu vya bei za bidhaa za msingi. Ni kutokana na hali hii ndipo mvulana  López, alipobuni biashara ili kuisaidia familia yake kukabiliana na maisha magumu ya kila siku katika taifa hilo la Amerika Kusini. Wazo lilimjia usiku .Andrés López alipoteza kandambili zake na hakukuwa na pesa ya kukunua mpya. Anaishi na mama yake, kaka yake mwenye umri wa miaka 17, na babu yake. Mama yake  Carla Cabrera hawezi kufanya kazi kwasababu anaumwa ugonjwa wa kukosa damu mwilini na hivyo lazima akae nyumba. ""Kwahiyo nilichukua gurudumu nikajitengenezea kandambili mwenyewe. Zilionekana nzuri na nikahisi ninaweza kuziuza ,"" anasema mvulana huyo mwenye umri wa kubalehe. ""Kutokana na ugonjwa wangu, mvulana alihamasika kuuza  cholas, "" anasema mama yake. Uamuzi wake ulitokana na matatizo ya familia katika kupata  dola taslimu na kununua chakula. Ubunifu na ujuzi aliurithi kwa babu yake  Andrés , sonara Mhispania ambaye kalikuwa na karakana yake kando na nyumba yake. Babu na mjukuu wake walitumia muda mwingi  kuwa pamoja na hivyo Andrés alijifunza kutumia mikono yake . López alikuwa akikusanya magurudumu katika  eneo la karibu na nyumbani kwao , lakini hivi karibuni yameadimika na sasa analazimika kuyanunua au kutoa cholas  kwa watu ili apewe gurudumu. ""Unahitaji soli na kuingiza uzi ndani ya kipande cha gurudumu.  Sindano nyuma ya visigino vya wanawake. Huwa ninaichukua, ninaipaka rangi ya viatu na kuipatia muundo wa mguu ,"" anaeleza. Ukosefu wa dola na viwango vya chini vya maisha ya watu ni vya hali ya juu katika Venezuela kiasi kwamba wakati mwingine anasema hakuweza kupokea pesa za malipo ya kanda mbili zlizoziuza. Wakati mwingine hulazimika kubadilisha kanda mbili kwa bidhaa za chakula ili walau kupata faida ya kazi yake, baada ya wateja ushindwa kumlipa. ""Alibadilisha kandambili kwa unga au vyakula vingine, ingawa nilisisitiza kuwa kila mara awe anajaribu kuwauzi ili walau aweze kujinunulia kitu fulani ,"" anasema mama yake Cabrera. Familia haikuwahi kufikiria kuwa kuuza cholas  kunaweza kuwa chanzo chao kikuu cha mapato na hata kandambili hizo kuwa marufu kwenye mitandao. ""Kwa sasa ninatengeneza cholas kwa oda. Watu hunipa kipimo chao cha mguu wanachotaka na rangi  ambayo wangeipenda halafu nawatengenezea. Huwa ninatengeneza pea moja  na kuuza kwa dola tano au sita , ""anasema mvulana huyo. Mauzo yalianza taratibu. Cabrera anakiri kuwa kandambili ya kwanza aliyoitengeneza mtoto wake haikuwa nzuri sana : ""Ujuzi wake umekuwa bora siku hadi siku."" Ndio maana anashuku kwa Imani na ushirikiano wa majirani, ambao tangu mwanzo walimuamini mbvulana wake na  kumpatia kazi jambo lililomsaidia kuanzisha biashara. ""Sasa inafurahisha, kwasababu tunapoketi nje ya nyumba yetu tunamuona karibu kila mtu amevaa kandambili za  Andrés's cholas,"" anasema mama yake. ""Katika eneo letu kuna watu wanaougua kuvu   na magonjwa mengine ya ngozi miguuni. Matatizo haya hayawapati wanapovaa kandambili ninazo watengenezea. Mbali na hayo hazitelezi ,"" anaelezea Andrés  kuhusu bidhaa yake. Mama na mvulana wake wanaiona biashara yao kama mafanikio, ingawa katika Venezuela hii kila mtu ana mtazamo wake kuhusu mafanikio. Faida hutumiwa kwa matumizi ya chakula, garama za kutengeneza kandambili. Kwahiyo, kwao kufahamika katika mitandao ya kijamii ni muhimu sana, ambapo mara kadhaa watu maarufu na washawishi wamekuwa wakihusika kutangaza kazi yake. Andrés López pia hutumia ujuzi wake katika kuendeleza huduma za kazi zamsaada. Yeye pamoja na mama yake wanafuatilia kwa karibu kazi ya daktarin Mvenezuela   María Torrealba kwenye Instagram, ambako anafanya kazi yake kama daktarin bingwa wa watoto wa umma. Katka akaunti yake ya mtandao hushirikisha umma ugumu wa familia za Wavenezuela wa kupata dawa kwa ajili ya watoto wao. Huwa ninaandaa kampeni za kutafuta usaidizi kwa ajili yao. Andrés walikuwa na wazo la kumuandikia daktari na kumpatia kandambili kama msaada kwa watoto wasiojiweza. Watu wengi walishangaa wakati  Torrealba  alipotangaza wazi kutoa msaafda huo kwenye utambulisho wake wa Insrtagram. Hii ilimpatia umaarufu sana mvulana huyu katika kazi yake. ""Mara moja wattu wengi kutoka nje ya eneo, waliandika na kuagiza viatu na kusaidia. Mlimbwende wa zamani wa   Venezuela, Daniela De Giacomo, alilipia viatu 30 ambavyo tulimpa Dkt Torrealba katika siku ya watoto kuvifikisha katika jamii ,"" anasema mama yake  Andrés. Hivi karibuni familia ilitoa kandambili 15 kwa majirani zao. Mtu aliyeagiza na kuzinunua alimwambia  Andrés azipeleke kwa yeyote aliyetaka  kumpatia. Alizigawa kwa watoto na wzee katika jamii ambao walizihitaji Carla Cabrera ana hofu kwamba mtoto wake atachukua majukumu ya familia Hatahivyo, Andrés anaimani kuwa siku zijazo ataanzisha kampuni, awe na mahali pake pa kufanyia kazi na vifaa bora vya kutengenezea kandambili zake. Eneo lililopo karibu na nyumbani kwao ambako babu yake alikuwa na karakana yake, liliungua na akabaki bila makazi. Moto ulilipua gesi na nyumba ikaungua, na kuangamia. Wakati huo huo  akaunti ya Instagram ya  Andrés ina wafuasi wapatao 11,000 na biashara imepanuka hadi nje ya  Bolívar , ambapo sasa anauza katika miji ya Caracas, Valencia na maeneo mengine ya nchi."	https://www.bbc.com/swahili/habari-58674549
entertainment	Prince Philip: Malkia aitoa kwa umma mojawapo ya picha zake anazozithamini	"Malkia Elizabeth ameitoa kwa  umma moja ya picha zake anazozipenda sana  akiwa pamoja na mume wake wa miaka 73 , Mtawala wa Edinburgh,  katika siku ya mazishi yake. Wanandoa hao wa ufalme wa Uingereza walipigwa picha hiyo wakiwa wamepumzika kwenye majani katika eneo zuri la  Aberdeenshire katika picha iliyochukuliwa na  mkuu wa kaunti ya  Wessex  mwaka 2003. Philip anaonekana akiwa amelala nyuma, huku akiwa ameegemea  kiwiko, huku kofia yake ikiwa imetundikwa kwenye goti lake. Mazishi yake yatafanyika katika  kasri la kifalme la Windsor Castle saa tisa kwa saa za Uingereza(15:00 BST) Jumamosi. Watoto wa Mtawala huyo watatembea nyuma ya jeneza lake wakati wa matembezi ya kuusindikiza mwili wake. Unaweza pia kusoma: Katika picha hiyo iliyopigwa katika siku iliyokuwa ya jua karibu na mji wa  Aberdeenshire wa  Ballater, Malkia na Mwanamfalme Philip  walionekana watulivu na walimtazama kwa tabasamu mkwe wao Sophie ambaye alipiga picha hiyo. Malkia - alikua amevalia sketi, blauzi na sweta pamoja na shanga shingoni-huku wakiwa wameketi na mume wake. Wakati huo huo , Mike Tindall, ambaye amemuoa mjukuu wa Malkia na Mwanamfalme Philip Zara Tindall,  ametoa salamu zake za rambi rambi kwa baba mkwe wake  Mtawala wa  Edinburgh  ambaye amemtaja kama  ""mwanaume aliyejitolea kwa familia yake ambaye hatakumbukwa tu bali atakayependwa daima  "". Mchezaji wa zamani wa timu ya raga ya Uingereza alituma picha kwenye mtandao wa  Instagram  kutoka katika albamu ya picha za kibinafsi ya Familia ya ufalme ya Mwanamfalme Philip akiwa pamoja na  mtoto mkubwa wa kike wa Tindall  Mia. Picha hiyo iliyochukuliwa na  Wanamfalme wa  Cambridge, inamuonesha Mia na babu yake mzaa baba wakila chakula pamoja kwenye benchi mbele ya nyumba ndogo iliyojengwa kwa mbao. Nusu glasi ya bia inaonekana nyuma ya Mwanamfalme upande wa mkono wake wa kulia. ""Imekua ni wiki ya huzuni sana lakini imetupatia muda wa kutafakari kuhusu kumbukumbu nzuri na  hadithi za kibinafsi na tulizoshirikishana ,""  Bw Tindall alisema. Mke wa Tindall aijifungua mtoto wake wa tatu wiki tatu tu zilizopita na akamuita Lucas Philip, ambapo jina lake la kati kati alipewa kwa heshima ya Mtawala wa  Edinburgh,  baba yake  Bw Tindall. Katika wiki tangu alipofariki Mwanamfalme Philip  akiwa na umri wa miaka 99, wanafamilia kadhaa wa familia ya ufalme wamekuwa wakichapisha picha ambazo awali hazikuwahi kuonekana."	https://www.bbc.com/swahili/habari-56785133
sports	Tetesi za Soka Ulaya Jumapili 31.07.2022	Newcastle United iko kwenye mazungumzo na Chelsea kuhusu mkataba wa mkopo kwa mshambuliaji wa Ujerumani Timo Werner, 26, ambaye pia amekuwa akihusishwa na klabu ya zamani ya RB Leipzig. (Sunday Mirror) Brighton haitafanya mazungumzo tena na Manchester City kuhusu kumuuza beki wa kushoto wa Uhispania Marc Cucurella, 24, na atakubali tu ofa ya angalau £50m. (Athletic - subscription required) Leicester City inataka zaidi ya £50m ikiwa ni imuuze mchezaji wa England James Maddison kwa Newcastle United, ambao dau la pauni milioni 40 kwa mchezaji huyo wa miaka 25 limekataliwa. (Times - subscription required) Bosi wa Magpies Eddie Howe hakuzungumzia lolote kuhusu uhamisho wa Maddison lakini alisema anatumai kuongeza kikosi chake kabla ya kuanza msimu dhidi ya Nottingham Forest mnamo 6 Agosti. (Northern Echo) Newcastle wamefanya mawasiliano na Burnley kuhusu Maxwel Cornet lakini bado hawajatoa ofa kwa winga huyo wa Ivory Coast mwenye umri wa miaka 25. (90 Min) Chelsea wanakaribia kufikia makubaliano ambayo yatamfanya mlinda lango wa Uhispania Kepa Arrizabalaga ajiunge na Napoli ya Italia kwa mkopo msimu huu. Barcelona inataka kuwasajili walinzi wa Uhispania Cesar Azpilicueta, 32, na Marcos Alonso, 31, kutoka Chelsea wiki ijayo. (Sport - in Spanish) Mkufunzi wa Arsenal Mikel Arteta anasema anataka kikosi chake kuongezwa zaidi msimu huu, huku The Gunners ikifahamika kuwa bado wana nia ya kumnunua kiungo wa kati wa Leicester City na Ubelgiji Youri Tielemans, 25. (90 min) AC Milan imekubali kumsajili kiungo wa kati wa Ubelgiji Charles de Ketelaere kutoka Club Bruges kwa £26.9m (euro 32m). Mchezaji huyo mwenye umri wa miaka 21 pia amekuwa akihusishwa na Leeds United. (Calciomercato - in Italian) Beki wa kulia wa Ufaransa Nordi Mukiele, 24, anasema alikataa mpango wa Chelsea uliochelewa kabla ya kusaini na Paris St-Germain.  (L'Equipe, via Metro) Chelsea imekuwa na ofa ya £6.7m (euro 8m) kwa kiungo wa kati wa Kiitaliano Cesare Casadei iliyokataliwa na Inter Milan, ambayo inataka £16.8m (euro 20m) kwa mchezaji huyo mwenye umri wa miaka 19. (Gazzetta - in Italian) Juventus imemuongeza mshambuliaji wa Ubelgiji Dries Mertens kwenye orodha ya wachezaji wanaoweza kusajiliwa huku mchezaji huyo mwenye umri wa miaka 35 akipatikana kwa uhamisho wa bure baada ya kuondoka Napoli. (Gazzetta dello Sport, via Football Italia) Stoke City inataka kumsajili mshambuliaji wa Manchester City Muingereza Liam Delap kwa mkopo. Mchezaji huyo wa miaka 19, aliichezea Potters. (Athletic - subscription required)	https://www.bbc.com/swahili/articles/cpdx204mrkno
religion	Virusi vya corona: Makundi ya kidini yanayopinga hatua za kukabiliana na Covid-19	"Nchini Chile, kingozi wa kanisa ya Kievanjeli aliaga dunia baada ya kujumuika katika mkusanyiko wa watu wengi. Nchini Peru au Colombia, walishangaza makasisi kwa kujumuika pamoja kwa misingi ya Imani zao licha ya kwamba watu mikusanyiko imepigwa marufuku. Na nchini Brazil au Marekani viongozi wengi wa kidini wa Kievanjilisti walichukulia mzaha tishio la virusi vya corona. Kuanzia Kusini hadi Amerika Kaskazini makundi mbalimbali ya Kievanjelisti yalikuwa yanaongoza kati ya yale yanayokiuka hatua ya kutokaribiana kama njia ya kukabiliana na janga la corona ambalo linaendelea kusababisha maafa makubwa katika bara hilo. Tabia hiyo imesababisha mgawanyiko katika jamii ya Waevanjelisti ambapo wengine wanaonya kuhusu hatari ya virusi vipya vya corona na kuamua kufanya ibada zao kwa njia za mtandao. Lakini hali hiyo imesababisha dhehebu hilo kuangaziwa zaidi hasa kutokana na waumini wake wengi ambao wanawaunga mkono marais Donald Trump au rais wa Brazilian Jair Bolsonaro, ambao wanataka hali ya kawaida kurejelelewa licha ya kwamba janga la virusi vya corona linaendelea kuongezeka katika nchi zao. Licha ya hayo kuna sababu zingine kwa baadhi ya makanisa kuanzia imani hadi kiuchumi ambazo wanahofia kuwa janga la corona huenda likapunguza umaarufu wake kuanzia kupunguza ustawi wao na pia michango ya sadaka wanazopokea kutoka kwa waumini wao, kulingana na wataalam. Dhehebu la Waevanjelisti limekuwa sana miaka ya hivi karibu huko Amerika Kusini: ambapo mmoja kati ya watu ni muumini wa kanisa hilo (2017), kulingana na utafiti uliofanywa katika nchi 18. Hilo pia limechangia ushawishi mkubwa katika ulingo wa kisiasa kwenye mijadala inayoghubika kanisa hilo katika masuala kama vile kupinga uavyaji mimba au kutambuliwa kwa haki za wapenzi wa jinsia moja. Lakini makundi hayo yamekumbwa na mtihani mkubwa kwa janga hili la corona. Nchini Argentina, mhubiri wa Kievanjelisti na seneta kutoka mtaa wa Mendoza alisababisha mjadala mkali wiki jana kwa kukosoa hatua ya kutokaribiana iliyowekwa na serikali ili kukabiliana na janga la corona. ""Vifo vingi bado vinatokana na uavyaji wa mimba kuliko ugonjwa wa Covi-19, kwa hiyo tungefungiwa ili watu wasitoe tena mimba,"" Héctor Bonarrico alisema hivyo kupitia mkutano wa wabunge na njia ya video na kudai kwamba makanisa ya Kievanjelisti yatapokea ruzuku. Pendekezo lake lilileta mgawanyiko mkubwa na ulinganisho wao ukazua maswali mengi. Nchini Brazil, ambapo virusi vya corona vinaendelea kuzua taharuki tayari vimesabaisha vifo vya zaidi ya watu 10,000 kulingana na Chuo Kikuu cha Johns Hopkins, Rais Bolsonaro anakosolewa vikali kwa kupinga hatua ya kusalia ndani kama njia moja ya kupunguza maambukizi ya covid-19 na kuitambua kama ""homa tu"". Hata hivyo Waevanjilisti wengi bado wanamuunga mkono rais Bolsonaro. Kulingana na utafiti uliofanywa na kampuni ya Datafolha Aprili, waevanjilisti nchini Brazil walitathmini utawala wa rais kama wenye mtazamo chanya na pia wanapinga vikali kufungiwa ndani kuliko jamii nyengine yoyote ile nchini humo. Viongozi wenye ushawishi wa Kievanjelisti kama Edir Macedo, kutoka Kanisa la Universal Church of the Kingdom of God, na Silas Malafaia, kutoka  Assembly Church of God Victory in Christ, ndio wakosoaji wakubwa wa kuchukuliwa kwa hatua ya kujitenga na kutokaribiana nchini Brazil, mitanzamo inayoendana na Bolsonaro. Katika makanisa mengine ya Kievanjelisti nchini Brazil, bado waumini wanahudhuria ibada licha ya hatua ya kutokaribiana kuchukuliwa ambapo waumini wanapewa vitakaza mkono mlangoni na waumini hadi 3,000 wanafanya ibada katika eneo hilo hilo ambalo wengine wapo kwenye karantini. ""Wanaamini kwamba Mungu ndio suluhisho kwa yote,"" amesema Mariz. ""Kilichopo ni kwamba Mungu ndio mtoaji wa kila jambo na huna haja ya kujitenga."" Hali hii imesababisha waubiri wengine kuendesha ibada zao kwa njia ya mtandao. ""Lakini hao ni wale walio wachache,"" amesema mwanatheolojia Kenner Terra, ambaye anakosolewa vikali kwa kuunga mkono hatua ya kutokaribiana. ""Ukilinganisha na mapendekezo ya WHO, ni sawa na kusema kuwa yanakutana na upinzani mkubwa sana,"" Terra ameiambia BBC Brazil. ""Wito kutoka kwa Mungu"" Makanisa mbalimbali Amerika Kusini yamefungwa kwa muda kwa sababu ya jangala virusi vya corona na kugeukia mtandao ya kijamii kama njia ya kufanya ibada. Makundi ya Kievanjelisti huko Nicaragua yameshiriki shughuli nyingi kama kawaida, matukio mengine yaandaliwa na serikali ya Daniel Ortega. Hio limepata ukosoaji mkubwa nje ya nchi kwa kutochukua hatu za kukabiliana na Covid-19 kama inayopendekezwa na wataalamu wa afya. Kutoka kwa kanisa Katoliki, Kadinali wa Nicaragua, Leopoldo Brenes alionya Jumapili kwamba kwenda nje ni kujiweka katika hatari. Katika maeneo ya Colombia na Peru mbali na maeneo ya mjini, maafisa wa polisi wamekuwa wakiingilia kati na kusitisha mikutano inayoendelea ya waumini wa Kievanjilisti. Nchini Chile kumeshuhudiwa visa ambapo wachungaji walioambukizwa ugonjwa wa Covid-19 wanaendesha ibada pamoja na waumini wao. Mchi 16, Mario Salfate, mhubiri mmoja alihudhuria mkutano wa kidini na waumini karibia 300 wakati ambapo tayari hatua za kukabiliana na virusi vya corona zilizuwa zimeshachukuliwa. Siku chache, Bwana Salfate alithibitishwa kuambukizwa ugonjwa wa Covid-19 pamoja na washirika wengine watatu waliokuwa wamekusanyika hapo awali. Bwana Salfate aliaga dunia katika ya Aprili. Nchini Marekani mhubiri wa Kievanjelisti Gerald Glenn, aliaga dunia mwezi huohuo baada ya kukiuka onyo na tahadhari ya maambukizi ya virusi vya corona na kudai kuwa ""Mungu ni Mkubwa"" na kuwa ataendelea kuhubiri tu katika kanisa lake la Virginia. Na licha ya hatua za Trump zinazokinzana hatua za kukabiliana na virusi vya corona, waumini wa Kievanjilisti watatu kati ya wanne walionyesha kumuungamkono Trump katika kura ya maoni iliyofanywa juu ya mlipuko wa maambukizi. Mkurugenzi wa utafiti, Greg Smith kutoka kampuni ya utafiti ya Pew, alisema kwamba wengine walihoji kuwa hatua zilizochukuliwa dhidi ya janga hilo zinaminya uhuru wao huku wengine wakiunga mkono wito wa Bwana Trump wa kutaka kurejelelewa kwa shughuli za kawaida. Asilimia kubwa ya raia wa Marekani ambao huudhuria ibada makanisani kwa sasa hivi wanapokea ibada zao kupitia Televisheni na mtandaoni, kulingana na kura ya maoni iliyofanywa na kampuni ya Pew mwishoni mwa Aprili. Lakini baadhi ya wahubiri bado wanafanya mikutano mafano akiwa Rich Vera, aliyeongoza hafla iliyofanyika Florida Jumapili na kutaka waliohudhuria kukaa karibu na yeye: ""Hapa hakuna virusi vya corona,"" alisema, bila ya uthibitisho wa kisayansi. ""Wito aliouweka Mungu ndani yangu ni kuhubiri injili, kuuekelea mikono wagonjwa ili wapone,"" Vera alijibu hivyo hivi karibuni baada ya BBC ikiwa inahakikisha kwamba hatua ya kutokaribiana kati ya waumini wake inatekelezwa. ""Huo ndio wito wangu."""	https://www.bbc.com/swahili/habari-52646912
sports	Dirisha la uhamisho wa Ligi Kuu ya Uingereza linafunguliwa - Wafahamu Wachezaji wanaohama	Dirisha la usajili la Ligi Kuu ya Uingereza lilifunguliwa siku ya Ijumaa, huku vilabu vikiwa na uwezo wa kusajili wachezaji rasmi msimu huu. Timu kadhaa za madaraja ya juu tayari zimetangaza watakaojiunga nao msimu utakaokamilika sasa au tarehe 1 Julai, wakati mikataba ya wachezaji wengi kwenye vilabu vyao vya zamani itakapomalizika. Dirisha la uhamisho litafungwa saa 23:00 BST siku ya Alhamisi, 1 Septemba. Dirisha la uhamisho la Scotland, kama lile la Premier League, lilifunguliwa Ijumaa. Vilabu vya Ligi ya Soka ya Uingereza vimeruhusiwa kusajili wachezaji tangu mchezo wao wa mwisho wa msimu huu. Moja ya matukio makubwa ya uhamisho wa msimu huu huenda zikamhusisha mshambuliaji wa Liverpool Sadio Mane. Nyota huyo wa Senegal anahusishwa sana na kuhamia Bayern Munich. Bayern wanaweza kuhitaji mshambuliaji mpya kwa sababu nyota wao Robert Lewandowski ameiambia klabu hiyo kuwa anataka kuondoka, huku Barcelona wakimtaka. Paul Pogba na Jesse Lingard pia watakuwa kwenye uhamisho baada ya kuondoka Manchester United wakiwa wachezaji huru. Mshambulizi wa zamani wa Real Madrid Gareth Bale anapatikana pia. Winga wa Barcelona Ousmane Dembele atakuwa kwenye uhamisho pindi mkataba wake utakapomalizika. Manchester United, Liverpool, Arsenal na Newcastle United zote zimehusishwa na mshambuliaji wa Benfica Darwin Nunez. Mshambulizi wa RB Leipzig Christopher Nkunku anavutia timu nyingi za juu za Uropa pia. Magpies wa Eddie Howe wanaweza kuwa wachezaji wakubwa sokoni msimu huu na utajiri wao mpya, baada ya kukwepa kushushwa daraja. Wapo kwenye mazungumzo ya kutaka kumsajili mshambuliaji wa Stade de Reims, Hugo Ekitike. Beki wa Burnley James Tarkowski yuko kwenye mazungumzo na Everton. Meneja wa Manchester United Erik ten Hag huenda akataka kuunda upya timu yake pia.	https://www.bbc.com/swahili/habari-61761933
sports	Tetesi za Soka Ulaya Jumamosi 03.09.2022	Paris St-Germain ilimtoa Neymar kwa Manchester City kabla tu ya tarehe ya mwisho ya dirisha la usajili kufungwa - lakini mabingwa hao wa Ligi Kuu ya Uingereza walikataa ofa hiyo ya kumsajili mshambuliaji huyo wa Brazil, 30. (Marca - in Spanish) Manchester United ilishindwa katika ombi la siku ya mwisho la kumsajili mshambuliaji wa Uhispania Raul de Tomas, 27, kutoka Espanyol. (Football Insider) Mshambuliaji wa Uholanzi Cody Gakpo, 23, atatia saini kandarasi mpya kabisa katika klabu ya PSV Eindhoven baada ya kuwindwa na Manchester United, Leeds United na Southampton msimu huu.(Eindhovens Dagblad - in Dutch) Gakpo alidhani anaondoka PSV kwenda Manchester United hadi wiki ya mwisho ya kufungwa kwa dirisha la usajili. (90min) Tottenham walitafuta kumsajili mshambuliaji wa Ivory Coast Wilfried Zaha, 29, kutoka Crystal Palace kabla ya tarehe ya mwisho usajili. (Athletic - subscription required) Leeds United walifanikiwa kumsajili mshambuliaji wa Italia Wilfried Gnonto kwa £4m pekee baada ya kukataa kufikia bei ya FC Zurich ya pauni milioni 7 kwa ajili ya mchezaji huyo mwenye umri wa miaka 18. (Football Insider) Rais wa Las Palmas Miguel Angel Ramirez anasema alikataa ofa ya euro 25m (£21.6m) kwa mshambuliaji wa Uhispania Alberto Moleiro, 18, ambaye alihusishwa na Barcelona na Manchester City mapema msimu huu. (Marca - in Spanish) Mkurugenzi wa kandanda wa Manchester United John Murtough amekubali klabu hiyo ingeachana na mazungumzo ya kumsajili kiungo wa kati wa Uholanzi Frenkie de Jong, 25, kutoka Barcelona mapema zaidi kuliko walivyofanya. (ESPN, via Express) Bodi ya Manchester United ilipiga kura ya turufu kwa winga wa Chelsea kutoka Morocco Hakim Ziyech, 29. (Manchester Evening News) Newcastle na Aston Villa waliwasiliana na Tottenham siku ya mwisho kuhusu kumsajili kiungo wa kati wa Brazil Lucas Moura, 30. (Fabrizio Romano). Winga wa Uhispania Bryan Gil, 21, amedokeza kuwa hana furaha Tottenham baada ya uhamisho wa pili wa mkopo kwenda Valencia kutofanikiwa siku ya mwisho ya usajili huku Spurs wakishindwa kupata mbadala wake. (Sun) Kocha wa Atletico Madrid Diego Simeone anakiri kuwa anafuata maagizo ya klabu kwa kumtumia mshambuliaji wa Ufaransa Antoine Griezmann kidogo ili kuepuka kuanzisha kipengele cha euro 40m (£34.5m) katika mkataba huo ambao ulimfanya mchezaji huyo wa miaka 31 kurudi kwa mkopo kutoka Barcelona. (Sport - in Spanish) Chelsea wanatazamia kumpa kandarasi mpya beki wa Uingereza Reece James, 22, na mshambuliaji wa Uingereza Mason Mount, 23. (90min).	https://www.bbc.com/swahili/articles/cmmj118vg25o
health	Virusi vya corona: Raia wa mataifa 'salama' 14 ndio watakaoruhusiwa kuingia EU	Umoja wa ulaya (EU) umetaja majina ya nchi 14 ambazo wananchi wake wanadaiwa kuwa salama kuruhusiwa kuingia katika nchi zake kuanzia Julai, mosi , licha ya mlipuko uliopo lakini Marekani, Brazil na China hazipo katika orodha hiyo. Mataifa yaliyotajwa ni pamoja na Australia, Canada, Japan, Morocco na South Korea. Muungano wa Ulaya  upo tayari kuiongeza China katika orodha kama tu serikali yake China itatoa ruhusa sawa kwa wasafiri wa umoja wa ulaya, mwanadiplomasia anasema. Makatazo katika mipaka ya Umoja wa ulaya imeondolewa kwa wasafiri ambao ni raia wa Umoja wa ulaya kusafiri ndani ya ukanda wao. Sheria zilizowekwa dhidi ya wasafiri wa Uingereza ziko tofauti na makubaliano ya Brexit. Wananchi wa Uingereza wanachukuliwa sawa na raia wa Muungano wa Ulaya  mpaka mwisho wa kipindi cha mpito Desemba, 31. Katika orodha ya sasa, maeneo salama ambayo yanaweza kuongezwa ni nchi za  Algeria, Australia, Canada, Georgia, Japan, Montenegro, Morocco, New Zealand, Rwanda, Serbia, South Korea, Thailand, Tunisia na Uruguay. Kwa sasa Uingereza inafanya majadiliano na mataifa kadhaa ambayo ni wanachama wa Umoja wa ulaya, kuona namna ambavyo virusi vya corona vinaweza kutozuia kabisa mapumziko ya wakati wa msimu wa watalii unaowaajiri mamilioni ya watu. Jumanne majira ya mchana, Umoja wa Ulaya itarasimisha nchi gani inapaswa kuhukumiwa kuwa salama au hapana . Mataifa mengi ya Umoja wa ulaya - yapata  55% ya mataifa ya Umoja wa mataifa, ambayo ni sawa na  65% ya idadi ya watu wa Umoja wa ulaya ambao wako kwenye orodha. Kuna mgawanyiko kati yao kama vile Uhispania - inataka kukuza utalii lakini inataka kujionyesha salama licha ya ugonjwa wa corona kuathiri nchi hiyo kwa ukubwa na nchi nyingine ni Ugiriki,na Ureno, ambazo zote zinategemea utalii lakini wanaogopa virusi. Unaweza kudhani kuwa itakuwa sawa moja kwa moja, kuamua mataifa gani ambayo hayapo kwenye Umoja wa Ulaya kutambuliwa kuwa salama. Lakini inaonekana  kuwa mchakato ambao hautakuwa wa  haki , unaweza kusababisha migogoro , kuchanganya masuala ya kisiasa na uchumi pamoja na afya ya umma. Mataifa kama Ujerumani na Uhispania, wameathirika pakubwa na Covid-19,na zinataka kuonekana salama. Wanataka kuwepo kwa orodha fupi ya mataifa ambayo yana maambukizi kwa kiwango kidogo, afya nzuri na data za uhakika za afya. Ingawa Ugiriki na Ureno walikuwa na mawazo mengine. Wana hofu ya kuongeza muda wa marufuku ya kutotoka nje, kuanguka kwa uchumi wake wa utalii na hawana hofu sana ya kuenea kwa maambukizi ya mlipuko, ilimradi tu wawepo kwenye orodha. Na kwa upande wa Ufaransa,  inasisitiza biashara katika mji wake. Kama mataifa ambayo sio nchi wanachama wa Umoja wa ulaya wanazuiwa kuingia katika ukanda huo basi inabidi wasionekane katika orodha, Paris ilihoji. Na mwisho kabisa, wanadiplomasia wnaona suala hilo la ajabu kwa Umoja wa ulaya kujumuisha baadhi ya nchi na nyingine kuzitenga. Wageni kutoka Canada, Japan na China wanaweza kuruhusiwa kuingia kuanzia Julai, Mosi - kama China itaruhusu wageni wa Muungano wa Ulaya kuingia nchi kwake lakini sio kwa wageni kutoka Marekani. Baada ya siku kadhaa za kujadiliana, orodha ya mwisho  imeweza kujaribu kuonyesha ushiririkiano. Orodha hii ya mwanzo inatarajiwa kuwa na uwezekano wa kufanyiwa maboresho kila wakati . Ripoti ya wiki iliyopita ilisema mataifa wanachama wanachujwa katika orodha mbili tofauti. Mtandao wa kisiasa umesema kuwa maambukizi kidogo chini ya 16 ya visa vya Covid-19 kwa watu 100,000 na wengine kesi 20, ambayo itajumuisha Canada na Uturuki. Marekani imesema kuwa inabidi orodha hiyo wafanyie marekebisho kila baada ya wiki mbili ili Marekani pia iwepo katika orodha hapo baadae. Mapema mwezi huu, tume ya ulaya iko katika mkakati wa kufungua mipaka kwa mataifa ambayo sin chi wanachama wa Umoja wa Ulaya magharibi mwa Balkans, nia ilikuwa kufungua kuanzia Julai, mosi. Hata hibvyo , nchi mwanachama wa Umoja wa Ulaya  Croatia imetangaza kuwa siku ya Jumatano wasafiri kutoka  Serbia, Kosovo, Bosnia  North Macedonia watakaa karantini kwa siku  14-ili kujitenga wenyewe kwa sababu ya ongezeko la maambukizi.	https://www.bbc.com/swahili/habari-53230833
religion	Priya Aggarwal: Bibi harusi wa Kihindi aliyepanda farasi na kuvunja miko	"Priya Aggarwal alipofika kwenye ukumbi wa harusi yake akiwa amepanda farasi mweupe, hakuwa tu umbo zuri katika vazi lake ya manjano ya dhahabu na kilemba chekundu na njano lakini pia alikuwa pigo kwa mfumo dume. Sherehe za kijana huyo mwenye umri wa miaka 27, mapema mwezi huu, ziligonga vichwa vya habari katika mji alikozaliwa wa Ambala, katika jimbo la kaskazini mwa India la Haryana. Video ya tukio hilo ambayo ilisambaa kwa kasi mitandaoni ilimuonyesha akiwa ameketi juu ya farasi, mikono iliyonyooshwa, akicheka, wakati familia na marafiki wakitembea kando kwenye msafara, wakisimama kucheza kila dakika chache huku bendi ikicheza muziki. ""Nilifurahi. Kila bwana harusi anajua kwamba atapanda farasi kwa ajili ya msafara wa harusi yake, lakini si jambo ambalo mabibi harusi hufanya,"" Priya aliambia BBC. ""Nilijihisi kama malkia, kamanda, anayeongoza msafara wangu,"" aliongeza huku akicheka. Priya sio bibi harusi wa kwanza wa Kihindi kupanda farasi hadi kwenye harusi yake, kumekuwa na matukio machache katika miaka ya hivi karibuni lakini yanaweza kuwa machache sana. Mtaalamu wa masuala ya harusi Neeta Raheja anasema ingawa bi harusi wa India mwenye haya amekuwa akionyesha mabadiliko kwa zaidi ya muongo mmoja sasa, bibi harusi anayepanda farasi ""ni kauli tu"". ""Sioni tena bibi-harusi ambaye anakuja ameinamisha kichwa, akiungwa mkono na marafiki na jamaa. Siku hizi, bibi harusi wanakuja na wasichana wa maua, au wamezungukwa na wasichana wanaobeba taa za udongo, wanakuja kwa magari ya kifahari au ndani ya mabehewa au magari yaliyopambwa kwa maua na muziki utakaopigwa anapoingia huchaguliwa kwa uangalifu."" Lakini kwa kuchagua kupanda farasi kwenye harusi yake, Bi Raheja asema, Priya anatoa kauli ya ufeministi. "" Anachosema hapa ni kwamba 'mimi ni sawa',"" anaongeza. Priya anasema ni babake Narinder Aggarwal aliyependekeza apande farasi kwenye harusi yake. Mfanyabiashara, Bw Aggarwal aliambia BBC kutoka nyumbani kwake Ambala kwamba alikuwa muumini thabiti wa usawa wa kijinsia. ""Sijawahi kumtendea binti yangu kwa namna yoyote tofauti na mwanangu. Katika harusi yake mwaka jana, mwanangu alipanda farasi hivyo ilikuwa inafaa binti yangu kufanya hivyo pia,"" alisema. ""Ilikuwa ni kutuma ujumbe kwa jamii kwamba binti ni wa thamani kama mtoto wa kiume na kwamba atafanya mengi ikiwa wazazi wangemuunga mkono,"" aliongeza. Huko Haryana, jimbo ambalo limekita mizizi katika mfumo dume, kauli yake inadhihirika - zaidi kwa vile Ambala limejulikana kwa muda mrefu kwa kukosa fadhili kwa mtoto wa kike. Katika muongo wa 1990 wakati Priya alizaliwa, mauaji ya wanawake yalikuwa yamekithiri katika wilaya hiyo. Familia zinazotaka watoto wa kiume zilikuwa zikitumia utambuzi wa kabla ya kuzaa ili kutoa mimba za watoto wa kike na kama Sensa ya mwaka 2001 ilionyesha, katika kikundi cha umri wa sifuri hadi sita, Ambala ilikuwa na wasichana 781 pekee kwa kila wavulana 1,000. Lakini Priya alipozaliwa, Bw Aggarwal anasema ""alifurahi sana"" na alisherehekea kwa kusambaza peremende hospitalini. ""Baadhi ya wanawake wazee waliokuwa pale na binti zao wajawazito au wakwe zao waliitupa mbali walipogundua kuwa nilikuwa nikisherehekea kuzaliwa kwa mtoto wa kike. Walifikiri nimerukwa na akili."" Bw Aggarwal - ambaye anamchukulia binti yake kuwa ""hirizi yake ya bahati"" na kwa miaka mingi amezipa biashara zake zote jina lake - anasema alipomwona akiendesha gari, alijisikia ""fahari sana"". Wakati msafara wa Priya ukipitia vichochoro vidogo vya mji huo, aliyekuwa akiutazama moja kwa moja kwenye simu ya video alikuwa bwana harusi wake Arav Gupta, ambaye  pia ni wakili. Priya na wazazi wake walikuwa wameficha mpango wao hivyo Arav hakujua kuhusu kuingia kwake kusiko kawaida, aliniambia huku akicheka. ""Nilikuwa nikiitazama na wazazi wangu, ndugu, jamaa na marafiki. Sote tulishangaa, hata kushtuka, lakini kwa njia nzuri. ""Sote tulikuwa tunashangaa nini kinaendelea? Ilikuwa ni jambo jipya kuona bibi-arusi ameketi juu ya farasi, lakini ilifanya mabadiliko ya kuburudisha na kila mtu alipenda. Na nilijivunia sana kwamba ninaoa mwanamke ambaye ni jasiri sana,"" alisema."	https://www.bbc.com/swahili/habari-60600570
technology	Dalili potofu za Corona zitaondolewa YouTube	Mtandao wa YouTube umepiga marufuku taarifa yoyote inayohusiana na virusi vya corona ambayo inapingana moja kwa moja na ushauri wa shirika la afya duniani (WHO). Mtandao huo pia umesisitiza kuondoa kitu chochote ambacho hakihusiani na matibabu halisi ya virusi hivyo.	https://www.bbc.com/swahili/gnb-52395528
business	Virusi vya corona: Jinsi Rwanda na Afrika Kusini zinavyojimudu bila watalii	"Uwepo wa vivutio vingi vya utalii barani Afrika kuanzia kwenye hifadhi za wanyama, fukwe na maeneo ya kihistoria, Afrika ni bara ambalo hutembelewa na wageni wengi, lakini idadi ya wageni hao ilishuka ghafla kwa kiwango kikubwa kutokana na mlipuko wa virusi vya corona, anaandika Larry Madowo. Maria Maile ambaye alikuwa anapokea wageni usiku na mchana nchini Afrika Kusini kwa miaka 22 iliyopita ameshuhudia sasa uhaba mkubwa wa wageni.tangu mwezi Machi. ""Wageni hawaji hivyo kipato nnachokipata ni msaada tu ambao nnapokea kutoka serikalini,"" alisema akiwa nyumbani kwake mjini Cape Town Aliongeza kusema kwamba ana miaka 70. Na anahitaji fedha lakini afya yake inakuja kwanza. Hali ya Bi. Maile' wakati wa mlipuko katika sekta ya utalii Afrika, imewaacha mamilioni wa watu bila ajira. Baadhi ya mataifa yameanza kuruhusu tena ndege za kimataifa. Lakini hali ya njia panda imejitokeza, kufungua utalii kwa haraka kunaweza kuleta mlipuko wa corona tena na kusalia kufunga kwa muda mrefu maisha yataendeleaje bila kazi. Athari za mlipuko huu,zimeleta majanga makubwa , alisema bwana Naledi Khabo, mkurugenzi wa Jumuiya ya Utalii Afrika. ""Sidhani kama utalii unaweza kurejea kuwa kama awali."" Afrika ilipokea watalii milioni 71.2 mwaka 2019 na sekta iliajiri watu karibu milioni 25, kwa mujibu wa Umoja wa mataifa. Sekta ya usafirishaji na utalii inachangia asilimia tisa ya kipato cha uchumi wa Afrika duniani. Tayari mataifa ya Afrika yamepoteza karibu dola bilioni 55bn (£43bn)  katika uchumi wake mpaka sasa kwa mujibu wa Umoja wa Afrika. ""Watu hawaoni kuwa watakuwa salama kusafiri  na hata wengi walipoteza ajira katika kipindi hiki hivyo ni ngumu kuwa na kipato kwa ajili ya likizo,"" alisema Eche Emole, ambaye anamiliki kampuni ya sherehe na usafirishaji 'Afropolitan Group'. Tayari amesitisha safari za kwenda Kenya, Tanzania, Ethiopia na Ghana. Na sasa tukio la kila mwishoni mwa mwaka mjini Accra, ambalo lililovutia watalii karibu 100,000 mwaka 2019, anaweza kusitisha safari za kwenda huko pia. ""Lengo lililopo sasa ni kubaki mzima, chochote kile ambacho unaweza kukipoteza unaweza kukipata tena,"" Bwana Emole alisema. Tanzania na Tunisia, mataifa ambayo ni maarufu kwa hifadhi za wanyama na fukwe ndio mataifa pekee ya Afrika ambayo yamefungua mipaka yake ya kimataifa na kukaribisha watalii. Morocco na Mauritius,zote  zimemaliza marufuku ya kutoka nje lakini bado wageni hawaruhusiwi kuingia. Kenya, Seychelles na Rwanda zitarudisha ndege za kimataifa kuanzia Agosti 1, kwa masharti ya wageni wote wawe wamepima virusi vya corona na kukutwaa hawana maambukizi. ""Tunatarajia kipato cha utalii kitashuka mwaka 2020 kwa asilimia 50  na 70%,"" Clare Akamanzi, mkurugenzi wa bodi ya maendeleo nchini  Rwanda alitoa maelezo. Katika taifa hilo dogo la Afrika mashariki, ambako kuna kivutio kikubwa cha sokwe, iliripotiwa mwaka 2019 kuwa wageni walifika milioni 1.63 na taifa hilo kupata dola milioni 498. Ni mwezi mmoja baada ya shughuli za utalii kurejea tena nchini Rwanda ,mamlaka ya maendeleo ya ya taifa hilo umetangaza kwamba utalii wa ndani umeanza kushika kasi. Sekta ya utalii ambayo inaingizia Rwanda fedha nyingi ni miongoni mwa sekta zilizoathiriwa zaidi na janga la corona. Mwandishi wa BBC Yve Bucyana anasema Rwanda ililazimika kushusha gharama za utalii wa sokwe kwa kiwango cha asilimia 86 kama njia ya kuwavutia watalii wa ndani. ''Sokwe wanaweza kuzungumza baina yao kwa kutumia sauti au pia alama,mfano wakisema namna hii mmmhhh….....na mimi nikasema  namna hii mmmhhh….….ni kama kuwasalimia na wao wanajibu namna hii Ahmhhh………. Ni kama kuwasalimia.'' Utalii unaovutia watu wengi nchini Rwanda ni utalii wa sokwe, Familia moja ya sokwe kwa jina Sa-Binyo yenye sokwe 17 wageni wanaelezwa kuacha mwanya wa mita 10 kati yao na sokwe na hii ni kutokana na masharti ya kudhibiti maambukizi ya covid-19 ingawa zamani hali ilikuwa tofauti na watu walikuwa wanaacha mwanya wa mita 7 kati yao na sokwe"". Afisa mkuu wa mbuga ya sokwe ya Volcano Prosper Uwingeri ameiambia BBC kwamba kuna hali ya matumaini baada ya milango ya sekta ya utalii kufunguliwa tena. ''Tumekwishapokea watalii 227 tangu shughuli za utalii kurejea. Watali hao wote ni wa ndani, wenyeji na raia wa kigeni wanaoishi hapa Rwanda. Si vibaya ukizingatia athari za covid19 kwa sekta nzima ya utalii, matumaini yapo kwa sababu wengine zaidi ya 450 wameshaomba kibali cha kutalii,tunawasubiri. Hali si kama zamani kabla ya virusi vya corona ambapo tulikuwa na watalii zaidi ya 150 kwa siku.'' Hii ndio sababu mamlaka ya maendeleo ya taifa iliharakisha kushusha bei ya kutalii kuona sokwe wa volcano kwa kiwango cha asilimia 86 kama njia ya kuwavutia watalii katika kipindi hiki cha Covid19. ''Kabla ya Covid-19 bei ya  kutalii sokwe ilikuwa dolla 1500 kwa mtu, sasa ni dolla 500 kwa raia wa kigeni na dolla 200 kwa  raia wa Rwanda, tulilazimika kushusha bei ili kuwavutia watalii wa ndani wakati huu ambapo mipaka imefungwa na hasa viwanja vya ndege. Ni vizuri kuwazowesha wananchi kuwa na desturi ya kutalii nchini kwao'' Danny Rugabira ni mmoja wa watalii yeye anasema, ''Nilitaka kutalii sokwe tangu zamani lakini gharama ilikuwa juu sana nikawa najiuliza nitatoa wapi dolla elfu 1 na mia 5. Lakini kwa kuwa sasa bei ilishushwa ,hii ilinivutia sana nikasema ngoja niende kuona sokwe hao'' Hata hivyo kabla ya kutalii sehemu yoyote ,watalii lazima wawe na cheti cha kuwa hawana virusi vya Corona na kabla ya kuingia katika mbuga ya Volcano lazima wafanyiwe vipimo vya joto na kufuata taratibu zote za kujilinda, Sekta ya utalii ndiyo ya kwanza kuingizia Rwanda kipato kikubwa kwa mujibu wa mamlaka ya maendeleo ya taifa mwaka 2017 ,utalii uliingiza  dolla milioni 438. Afrika kusini ndio taifa la Afrika ambalo liliathirika zaidi na  Covid-19 na linaweza kutokuwa na wageni kwa mwaka wote huu wa 2020. Inadhaniwa kuwa inaweza kuchukua miaka miwili mpaka mitatu kwa taifa hilo kufikia kiwango cha watalii waliofika Afrika Kusini cha milioni 10.2 kwa mwaka 2019. Waafrika Kusini wengi walituma taarifa mtandaoni mwanzoni mwa mlipuko wa corona walidanganya kuwa idadi kubwa ya maambukizi mjini Cape Town yalisababishwa na utalii wa wageni. Lakini Enver Duminy, mkurugenzi wa  utalii Cape Town alisema kesi ya kwanza ya  Covid-19 ilitoka kwa raia wa Afrika Kusini ambaye alikuwa ametoka ughaibuni. ""Karibu  83% ya biashara zilizokuepo haziwezi kuendelea kwa kipindi cha miezi sita kama hali ikiendelea kuwa hivi huku 56% ya biashara zimeweza kufanya mipango mingine maeneo mengine,"" bwana Duminy aliiambia BBC. Namibia, Kenya na Rwanda ni muongoni mwa mataifa ambayo yameanza kuhamasisha utalii wa ndani kwa idadi  ya watu wachache."	https://www.bbc.com/swahili/53489469
entertainment	Shakira ndiye nyota wa hivi karibuni kuuza haki za nyimbo zake	Shakira amekuwa msanii wa hivi karibuni kuuza haki za muziki wake kwa kitita cha mamilioni ya dola. Nyimbo zake zote 145, pamoja na Hips dont Lie, Whenever, Wherever, na She Wolf, zimejumuishwa kwenye mpango huo. Nyimbo hizo zilimfanya msanii wa kike wa Kilatini aliyeuza  rekodi nyigi zaidi ulimwenguni. Mkataba huo ni baina na kampuni ya Hipgnosis, ambao pia hivi karibuni walipata haki za muziki za mwanamziki Blondie na Neil Young.	https://www.bbc.com/swahili/gnb-55660162
sports	Man Utd yamsajili Amad Diallo kutoka Atalanta	"Mkataba wa kiungo huyo aliye na umri wa miaka 18- unajumuisha £18.2m za ziada pamoja na mkataba utakaodumu hadi Juni 2025, na chaguo la mwaka mmoja wa ziada United ilifikia uamuzi wa kumsajili Diallo mwezi Oktoba. ""Baada ya kumfuatilia mimi mwenyewe, Naamini ni mmoja wa wachezaji chipukizi wa kutegemewa katika mchezo wa kandanda,"" alisema meneja wa Old Trafford Ole Gunnar Solskjaer. ""Itamchukuwa muda kutulia lakini kasi yake, mtazamo na uwezo wake wa kuchenga utamweka katika nafasi nzuri ya kujiimarisha. ""Ni mchezaji alley na sifa zote zinazohitajika kuwa mchezaji muhimu wa Manchester United miaka zijazo."" Diallo ni mchezaji wa kwanza kusajiliwa chini ya masharti mapya ya baada ya -Brexit. Nyaraka za kufanikisha uhamisho wake ziliwasilishwa muda mfupi baada ya saa sita usiku wa mwaka mpya na ziliidhinishwa siku hiyo hiyo. Alihitaji idhini ya bodi inayosimamia soka kabla ya kuomba visa ya Uingereza, ombi ambalo aliwasilisha mapema wiki hii mjini Rome. Diallo atasafiri hadi England punde ombi lake litakapoidhinishwa  na hatahitajika kuala karantini kwani alikuwa sehemu ya 'bubble' ya Atlanta. ""Makocha wamekuwa wazuri kwangu tangu niliposainiwa, tumekuwa tukiwasiliana mara kwa mara na tayari wamenipa ushauri mzuri,"" alisema Diallo. ""Nimekuwa na muda wa kujiandaa kwa ajili ya uhamisho huu, kimwili na kiakili na nimefanya mazoezi kwa bidii kuwa tayari kujiunga na klabu hii kubwa."""	https://www.bbc.com/swahili/55590530
business	Airbus A220-300:Tanzania kununua ndege nyingine mbili	Serikali ya Tanzania imesaini mkataba na kampuni ya utengenezaji wa ndege ya Airbus, kununua ndege mbili aina ya Airbus A220-300. Mkataba huo umesainiwa leo, Septemba 19, 2019 kati ya  Makamu wa rais wa kampuni hiyo Afrika, Hadi Akoum na upande wa Serikali ya Tanzania imewakilishwa na ofisa Mtendaji Mkuu wa wakala wa Ndege za Serikali, Benjamin Ndimila. Muwakilishi huyo wa serikali ya Tanzania, bwana Ndimila amewaambia waandishi wa habari kuwa ndege hizo zitakuwa za kihistoria na ziko tofauti na ndege ambazo tayari shirika la ndege la Tanzania ATCL ilizozinunua awali. Aidha hakutaja kiwango cha fedha kilichotolewa katika manunuzi hayo ya ndege mpya za Airbus A220-300 . Kwa upande wake Akoum, alidai kuwa utengenezaji  wa ndege ya aina hiyo unachukua mwaka mmoja hadi mwaka mmoja na nusu kukamilika kutokana na oda kuwa nyingi. Ndege hii ina urefu wa ni mita 38.7, na kwa jumla inaweza kuketi abiria 141. Urefu wake kutoka chini kwenda juu ni mita 11.5, na upana wa mabawa yake ni mita 35.1. Airbus 220-300 inaweza kusafiri umbali wa 5,920km safari moja, na inaweza kupaa ikiwa na uzani wa tani 67.6, na kutua ikiwa na uzani wa tani 58.7. A220-300 ndiyo ndege kubwa miongoni mwa ndege za familia ya A220 na iliundwa kulenga soko la safai za ndege zinazowabeba abiria kati ya 130-160. Ni ndege ambayo imeundwa kupunguza gharama ya matumizi yake ya mafuta kwa kila safari na pia kuwa yenye uwezo wa juu. Injini zake zimepunguza matumizi ya mafuta kwa kila abiria kwa asilimia 20 ukilinganisha na ndege za awali za aina yake. Ndege za A220 zimejengwa kwa vipande vinavyoweza kutengenezwa kwa haraka kiwandani iwapo vitahitajika wakati wa ukarabati. Injini zake pia huwa za familia moja. Marubani waliozoea ndege aina ya A220-300 na A220-100 hawahitaji mafunzo zaidi kuweza kuziendesha. Ndege za Airbus A220 zilikuwa zinafahamika kama Bombardier CS100s kabla ya Airbus kuununua mradi huo wa utengenezaji wa ndege za C Series. Ununuzi huo ulifanikishwa kupitia mkataba wa kibiashara kati ya kampuni ya Airbus na kampuni nyingine mbili: Bombardier Inc na Investissement Québec ambao ulianza kutekelezwa 1 Julai, 2018. Airbus sasa humiliki 50.01% yahisa katika ubia wa utengezezaji wa ndege hizo ambao kirasmi hufahamika kama C Series Aircraft Limited Partnership, huku Bombardier na Investissement Québec wakimiliki takriban 34% na 16% ya hisa mtawalia. Makao makuu ya mradi huo wa utengenezaji wa ndege pamoja na karakana zake vyote vinapatikana Mirabel, Québec. Kutokana na ushirikiano huo, na hali kwamba Airbus inamiliki hisa nyingi, mradi wa C Series huhesabiwa sasa kuwa chini ya Airbus. Shirika la Air Tanzania kwa sasa lina ndege saba, baada ya kununuliwa ndege sita chini ya mpango wa kufufua shirika hilo lililoanzishwa mwaka 1977. Kuna Bombardier DASH8 Q400 tatu, mbili ambazo zilifika Tanzania Septemba 2016 na moja Juni 2017; Bombardier CS300 mbili na Boeing 787 Dreamliner ambazo zilitua Tanzania kati ya mei na Julai 2018. Shirika hilo lilikuwa na Bombardier DASH8 Q300 moja ambayo ilikuwa ikihudumu tangu 2011.	https://www.bbc.com/swahili/49754729
politics	Bobi Wine : Ashtakiwa kwa kumkasirisha na kumkejeli rais Yoweri Museveni	"Mbunge wa Uganda na mwanamuziki Bobi Wine ameshtakiwa kwa lengo la kumkasirisha, na kumkejeli rais wa Uganda Yoweri Museveni. Mbunge huyo na wenzake wametuhumiwa kwa kuurushia mawe msafara wa rais wakati wa mkutano wa kampeni za uchaguzi katika mji wa kaskazini wa Arua 2018. Shtaka hilo jipya limeongezwa katika shtaka jingine la uhaini dhidi ya mbunge huyo. Iwapo atapatikana na hatia Wine atakabiliwa na kifungo cha maisha jela. Wine na wenzake wengi wanasema kwamba waliteswa wakati walipokuwa kizuizini, kitu ambacho mamlaka imekana. Wine ambaye jina lake ni Robert Kyagulani bado anakabiliwa na mashtaka katika mahakama nyengine kwa kuongoza maandamano dhidi ya sheria inayoweka kodi katika mitandao ya kijamii pamoja na biashara zinazofanywa kupitia malipo ya simu za rununu 2018. Msanii huyo ambaye amekuwa mwanasiasa wa upinzani anayepinga utawala wa miongo mitatau ya rais Museveni hivi majuzi alitangaza kwamba atawania urais katika uchaguzi wa 2021. Tayari amezindua kikosi kitakachoendesha kampeni yake ya kuwania urais 2021. Umaarufu wake miongoni mwa vijana nchini Uganda unaonekana kama changamto kwa  Yoweri Museveni. Museveni, mwenye umri wa miaka 74, anatarajiwa kuwania muhula wa sita madarakani. Msanii huyo anakabiliwa na mashtaka ya uhaini baada ya kukamatwa mwaka jana kufuatia kupurwa mawe msafara wa rais baada ya mkutano wa kisiasa. Aliliambia gazeti la Financial Times kwamba zaidi ya wabunge 50 , ikiwemo 13 kutoka kwa chama tawala cha rais Museveni cha National Resistant Movement NRM waliunga mkono ugombeaji wake na hivyobasi kumpatia ujasiri wa kuogombea kiti hicho. Mchambuzi wa kisiasa Nicholas Sengoba anasema uchaguzi mdogo wa Arua ulioshindwa na mgombea aliyeungwa mkono na Wine ulikuwa ni wa 'kufa au kupona kwa Museveni'. ""Chama chake kitawaza iwapo sasa huu ni msururu. Bobi Wine sasa amemshinda Museveni na kiongozi wa upinzani Kizza Besigye mara nne'' katika uchaguzi mdogo. ""Bobi amepata ufuasi kwa nembo yake ya 'nguvu za watu', na ananuia kushinikiza na kupanga liwe vuguvugu,"" anaongeza. Mchambuzi wa kisiasa Robert Kirunda anasema mvuto wa Wines unatokana na kuwepo 'pengo la uongozi' Uganda. ""Kuna vijana wengi Uganda ambao hawana haja ya kujua vita vya kihistoria vilivyoiingiza NRM uongozini, au ukaidi wa upinzani mkuu. Wengi wanataka ajira na wanahisi uchumi hauwasaidi."" Kirunda anasema Wine 'anapigia upatu sana'. ""Anaweza kushinikiza watu pakubwa, lakini bado hajapata nguvu kama alizonazo Besigye katika upinzani""."	https://www.bbc.com/swahili/habari-49251971
health	Daktari wa Misri ahukumiwa kifungo cha jela kwa kutumia sumu 'kuyafukuza majini' kwa mkewe	"Waswahili husema, kuishi kwingi kuona mengi…basi wakati ukitafakari hayo, Daktari  mmoja nchini Uingereza, raia wa Misri amepatikana na hatia baada ya kumdunga mke wake sumu, alipokuwa katika harakati za 'kuyafukuza majini'  yaliyokuwa yakimsumbua. Mahakama ya Uingereza imeamua kumfunga kifungo cha miaka 14 kwa kumdunga sindano ya sumu aina ya Nicortin kwa lazina kama njia ya kumtoa mashetani nyumbani kwao katika eno la Grimsby . Mahakama ya  Sheffield ilisikiliza ushahidi kuwa Metwally, mwenye umri wa miaka 34, alimshutumu mke wake kwa kudhibitiwa na pepo wabaya. Mahakama ilimpata na hatia ya makosa manane Bw Metwally ikiwa ni pamoja na kudunga sindano yenye madhara  pamoja na  ulaghai. Pia alipatikana na hatia ya kutazama picha za utupu , baada ya kupatikana na kamera za siri  alizoziweka katika chumba cha mwanamke mmoja , alizoziweka ndani ya  kliniki yake ya kibinafsi. Kwa kipindi cha wiki nane, jopo la mahakama  lilisikia ushahidi wa madai ambapo alisema ilisemekana aliamini kwamba kulikuwa na kiumbe au ''majini'' ndani ya mwili wa mke wake  na kwamba alikuwa akisoma aya  kutoka ndani ya  Qur'an na kumwaga maji ya mafuta  kwenye mwili wa mpenzi wake Wilson. Waraka wa mashitaka pia ulitaja kwamba  mwanaume huyo alikuwa akishiriki katika aina 250 za matambiko  pamoja na mpenzi wake na alirekodi makumi kadhaa ya video za matibabu hayo aliyoyaanza na mke wake tangu mwaka 2016. Video 200 za tiba zilizorekodiwa, daktarin  Metwally alisikika akimdunga mke wake kimiminika  cha sumu ya Narcotin , huku akiwa amelala mbele yake bila fahamu kitandani. Metwally  alikamatwa baada ya Wilson   tarehe 4 Julai, 2019 alipokuwa mahututi na kulazimika kulazwa jioni baada ya kupoteza fahamu  jioni. Wakati wa uchunguzi kuhusiana na kesi  hiyo, polisi ilibaini kiwango kikubwa cha  sumu za narcotics, zikiwemo zile za aina ya ketamine, propofol na fentanyl. Polisi walibaini pia video pia  zilizotengenezwa  na kuhaririwa, zinazoonyesha muathiriwa akitazamwa mtupu, hatia ambayo ilimpata  Metwally. Jaji Jeremy Richardson alipinga madai yaliyotolewa na Husam Metwally, ambaye ni daktari  bingwa wa upasuaji na kuzuwia maumivu katika kituo cha taifa cha Uingereza  cha huduma za afya, kwamba alikuwa akitoa  sumu kutoka kwenye mwili wa mke wake, akisema kuwa alikuwa akifanya matambiko akisema ni ''uongo kabisa "".Jaji Muingereza pia alisisitiza kwamba   hii ilikuwa ni ibada ""haihusiani kabisa na taratibu za Kiislamu katika matukio kama hayo."" Richardson alielezea kile ambacho  Hossam Metwally alikitaja kama ""itikadi kali"", alisisitiza kwamba ""ibada hizo alizozifanya na  Wilson  zilikuwa ni taratibu za kidini ."" Jaji alisema  kwamba  Metwally huenda alikuwa anafikiria kuwa alikuwa akimsaidia , ""kwa njia iliyokatazwa"", na kwamba alifanya hivyo akitumia   ""mchakato wa tiba usio na ufanisi"" na  ""kumdunga na sumu kali za narcotic , na kuhatarisha Maisha yake ."" Aliongeza kwamba Metwally, ""ambaye hata hakuonyesha kujutia kitendo alichokifanya alipokuwa akijitetea ,"" alitumia udhaifu wa aliyekuwa mpenzi wake,   ""kumuweka hatarini kimwili."" Akizungumza na  Richardson jaji alisema: ""Wewe ni fedheha kwa kazi yako, na hautakuwa daktari tena ."" Aliongeza kuwa: ""Umemzuwia kupata matibabu ya hospitali kwa ajili ya faida zako za kibinafsi. Wewe sio daktari mzuri… nusura umuue mke unayedai unampenda."" ""Hii ni kesi ya ajabu ambayo haijawahi kusikilizwa na polisi wa   Humberside,"" Alisema Ispekta mkuu wa polisi   Police Rodrigue Truk."	https://www.bbc.com/swahili/habari-58634460
religion	Kundi la Islamic State nchini Nigeria 'limewakata vichwa mateka Wakristo'	"Kundi la Islamic State limetoa video linayodai inaonyesha mauji ya Wakristo 11 nchini Nigeria. IS linasema kuwa mauji hayo ni sehemu ya kampeni yao ya hivi karibuni  ya ""kulipiza kisasi cha mauaji ya kiongozi wake na msemaji nchini  Syria. Hakuna taarifa zaidi zilizotolewa kuwahusu wahanga, ambao wote walikua ni wanaume, lakini  inasema walikua ""wamekamatwa katika kipindi cha wiki kadhaa zilizopita"" katika jimbo la kaskazini-mashariki mwa Nigeria la Borno. Video hiyo ya dakika 56-ilitolewa na ''shirika la habari ''la IS Amaq. Video hiyo imetolewa tarehe 26 Disemba na wachambuzi wanasema ni wazi imetolewa kwa makusudi katika  kuambatana na sherehe za Christmas. Picha ilichukuliwa katika eneo la wazi lisilojulikana. Mmoja wa mateka aliyekua katikati anaonekana akipigwa risasi na kufa huku wengine 10 wakisukumwa ardhini na kukatwa vichwa. Viongozi  wa IS na msemaji alieuawa Abu Bakr al-Baghdadi na Abul-Hasan Al-Muhajir waliuawa nchini Syria mwishoni mwa mwezi wa Oktoba...Je Abu Bakr al-Baghdadi alikuwa nani? Awali IS ilitoa video ambayo mwandishi wa habari wa Nigeria Ahmad Salkida, anaamini ilikua na uhusiano na nyingine tofauti  ya  wapiganaji wa jihadi iliyoripotiwa kutolewa na kiongozi wa  Boko haram   Abubakar Shekau alidai 'Yesu sio mtoto wa mungu'. Shekau kwa mara nyingine tena aliripotiwa kuwatishia Waislamu na Wakristo  wanaounga mkono mawazo huru. Karibu miezi miwli baadae, tarehe  22 Disemba IS ilitangaza kampeni mpya ya wanamgambo hao ""kulipiza kisasi "" cha mauaji yao na tangu walkati huo wamedai kuendesha mashambulio katika nchi mbali mbali chini ya kampeni hiyo. Tawi moja la kundi hilo la wanamgambo wa Boko Haram kwa sasa wa apigana chini ya jina ""Jimbo la Kiislamu la Afrika Magharibi "" (Iswap).Mwaka jana Iswap liliwauwa wakunga wawili ambao lilikua limewateka nyara."	https://www.bbc.com/swahili/habari-50925895
technology	Wadukuzi wa Urusi walenga mashirika ya misaada, yasema Microsoft	"Microsoft imesema wimbi jingine la shambulio la kimtandao la Urusi limelenga mashirika ya serikali na vikundi vya haki za binadamu katika nchi 24,mengi ya nchini Marekani. Ilisema karibu akaunti 3,000 za barua pepe katika mashirika zaidi ya 150 zilishambuliwa wiki hii. Kundi lililohusika lilikuwa lile lile lililofanya mashambulio ya SolarWinds ya mwaka jana, ambayo Huduma ya Upelelezi wa Mambo ya nje ya Urusi (SVR) inatuhumiwa kwa kuratibu , Microsoft ilisema. Urusi imekataa mashambulizi yote ya kimtandao. Kremlin Ijumaa ilisema haina ufahamu wa matukio ya udukuzi ya hivi karibuni, na ikaitaka kampuni kubwa ya teknolojia ya Marekani kujibu maswali zaidi, pamoja na jinsi matukio hayo yalivyohusishwa na Urusi. Katika chapisho la blogu lililochapishwa  Alhamisi, Microsoft ilisema mashambulio hayo mapya yalilenga mashirika ya serikali yaliyohusika katika sera za kigeni kama sehemu ya ""juhudi za kukusanya taarifa za  kiintilejensia"". Imesema karibu robo ya mashirika yaliyolengwa yalishiriki katika maendeleo ya kimataifa, kazi za kibinadamu na haki za binadamu. Wakati mashirika mengi ni yaliyoko Marekani, waliolengwa wanatoka nchi takribani 24. Kwa mujibu wa Microsoft, Nobelium, kundi lililoundwa Urusi, lilitekeleza mashambulizi ya wiki hii kwa kupata akaunti ya uuzaji za barua pepe zinazotumiwa na shirika la misaada la Marekani USAID. Wadukuzi walituma barua pepe ambazo zilionekana kuwa za kweli lakini zilijumuisha tovuti ambayo mtu anapobofya  data huibiwa na kuathiri mtandao wa kompyuta nyingine. Msemaji wa Wakala wa Usalama wa Kimtandao na Usalama wa Miundombinu (Cisa) aliiambia Mamlaka ya Shirika la Habari za CBS kuwa walikuwa wanajua juu ya shambulio hilo na walikuwa wakijaribu ""kuelewa zaidi kiwango cha athari zilizojitokeza  na waathirika''. Microsoft ilisema mashambulizi mengi yanayowalenga wateja wake yalizuiliwa moja kwa moja. Haikufahamika mara moja ni majaribio mangapi yalifanikiwa. Jina la Putin laingizwa katika kila mzozo wa kisiasa wa Marekani Wadukuzi waliwezaje 'kufunga' bomba la mafuta Marekani? Mwaka jana, wadukuzi walitumia jukwaa la kampuni ya Marekani ya SolarWinds 'Orion kulenga idara za serikali za Marekani, karibu kampuni binafsi 100 na idadi ndogo ya mashirika ya Uingereza. Mwishowe, karibu wateja 18,000 waliweka programu hiyo ya udanganyifu. SVR ilishutumiwa na Uingereza na Marekani kwa udukuzi huo. Lakini ilikana shutuma hizo. Mkuu wa SVR aliiambia BBC kuwa haihusiki na kampeni hiyo ya mwisho, hata akidokeza Marekani ingeweza kujidukua yenyewe. Na sasa Microsoft imegundua kampeni mpya na kikundi hicho hicho. Itaongeza swali tena - katika mkutano kati ya Rais wa Marekani Joe Biden na mwenzake wa Urusi Vladimir Putin katika wiki chache - kuhusu kama kuna jambo lolote linaloweza kufanywa kudhibiti tishio hili."	https://www.bbc.com/swahili/habari-57299176
politics	Matokeo ya uchaguzi Marekani 2020: Jinsi Trump anavyotumia mamlaka yake kutoutambua ushindi wa Biden	"Kabla ya uchaguzi wa Marekani ,kuna maswali mawili yalikuepo kuhusu namna ambavyo rais Donald Trump atakubali kushindwa uchaguzi. Swali la kwanza lilikuwa ni Je, Trump atakubali ushindi wa mpinzani wake wa Democratic Joe Biden. Tayari tunajua jibu: Trump amekataa  kukubali kuwa Biden ameshinda na kudai kuwa waliiba kura, bila kuonesha ushaidi wowote. Swali la pili, lilikuwa ni kama rais atatumia mamlaka yake kuzuia  kutambua ushindi wa Biden. Na jibu linaanza kuonekana wiki hii, hatua kadhaa za utawala wa Trump kuhoji kuhusu matokeo ya uchaguzi  na kuweka ugumu katika kupokezana mamlaka. Katika mapambano haya ya matokeo ya uchaguzi , Trump amefanikiwa kuugwa mkono na viongozi wa chama chake cha Republican , ambapo maseneta wachache ndio walimpongeza Biden. Baadhi ya wataalamu wa matukio ya namna hii, wanasema kuna hatari ya makabidhiano ya utawala yasiwe ya kawaida Marekani. ""Mambo yataendaje? Hakuna anayefahamu . Ingawa itategemea na wanachama wenzake wa Republicans kumsukuma Trump aondoke madarakani. Lakini anaweza kuanzisha mgogoro katika katiba, anasema muandishi wa  BBC Joshua Sandman, Profesa wa siasa ya sayansi kutoka chuo kikuu cha  New Haven ambaye ni mtaalamu wa uchaguzi wa Marekani. ""Ni aibu "" Siku ya Jumanne, Biden alisema kuwa ni  jambo la aibu kwa  Trump kukataa matokeo ya uchaguzi , lakini kikosi chake kinaendelea na utaratibu wa kupokea mabadiliko ya utawala. Makadirio ya ushindi wa Biden yanaonesha wazi kuwa chama cha Democrat kimepata ushindi wa kishindo kwa kura za wajumbe 270 katika uchaguzi ambapo Desemba 14, watamchagua rais wa Marekani ajaye. Licha ya kwamba vyombo mbalimbali vya habari vimeripoti kuhusu suala hili na viongozi wengine  duniani wamempongeza Biden katika ushindi wake, Trump aliamua kupinga matokeo hayo kisheria. Jumatatu, Mwanasheria mkuu wa Marekani  William Barr alikubali kitengo cha haki kuchuguza madai hayo kama ya ukweli na yanaweza kuathiri matokeo ya uchaguzi wa jimbo lolote. Hatua hiyo haikuwavutia kundi la Trump pekee kuendelea kuonesha matokeo ya uongo, lakini ni kawaida kwa majimbo kufanyiwa uangalizi huru bila kuingiliwa na serikali iliyopo madarakani. Na uamuzi wa Barr unaweza kusababisha kujiuzulu kwa afisa wa ngazi ya  juu ambaye alisimamia uchunguzi huo, Richard Pilger. Waziri wa mambo ya nje,Mike Pompeo pia alizua taharuki Jumanne baada ya kudai kuwa anategemea awamu ya pili ya uongozi wa Trump utaenda vizuri,"" bila kufafanua kama alikuwa anawatania waandishi wa habari au la. Kwa upande mwingine timu ya Biden katika  harakati za kumpitisha kwenye mamlaka iliripoti kuwa serikali ya shirikisho  inawakwamisha  na afisa aliyeteuliwa na Trump, Emily Murphy. Murphy , kiongozi katika utawala ambao unaidhinisha kuanza kwa taratibu za kukabidhiana  na amekuwa anakwepa kufanya taratibu zozote kwa kuwa Trump anapambania matokeo ya uchaguzi katika upande wa sheria bado. Wanachama wa kundi la  Biden wamesema kuwa amekuwa anawazuia hata kupokea simu kutoka kwa viongozi wa kigeni na kudai kuwa sheria itafuata mkondo wake. Lakini mwisho wa yote haya itajulikana Januari 20, siku ya kuapishwa kwa rais  mpya."	https://www.bbc.com/swahili/habari-54902321
politics	Bobi Wine kurejelea kampeni baada ya mauaji ya mlinzi wake na waandishi habari kujeruhiwa	Mgombea wa kiti cha urais kupitia chama cha NUP Robert Kyagulanyi maarufu kama Bobi Wine ametangaza kuendelea na kampeni zake hapo kesho alizokuwa amesitisha kwa siku 3 baada ya waandishi habari 3 kujeruhiwa na mlinzi wake kugongwa na gari. Kulingana na mwandishi wa BBC Swahili mjini Kampala, Issaac Mumena, siku ya Jumapili Robert Kyagulanyi mgombea kupitia chama cha NUP alisitisha kampeni zake wilayani Masaka, kusini magharibi mwa Uganda baada ya mwandishi habari Ashirafu Kasirye kujeruhiwa vibaya na walinda usalama na kukimbizwa mjini Kampala kupata matibabu huku hali yake ikiwa mahututi. Akiwa njiani kuelekea mjini Kampala mlinzi wake naye aligongwa na gari ambalo Bobi Wine anadai lilikuwa la jeshi la UPDF na kufariki dunia na mazishi yake yalifanyika hapo jana. Katika mkutano na waandishi habari uliofanyika leo makao makuu ya chama cha NUP Kamokya kitongoji cha jiji la Kampala Bobi Wine ametangaza kurejea kwenye kampeni kesho akianzia kisiwani Kalanga na baadaye Wakiso hadi jiji la Kampala ikiwa ni kati ya wilaya 13 zilizopigwa maarufuku kufanya kampeni na tume ya uchaguzi kutokana na kuongezeka kwa maambukizi ya virusi vya Covid-19 lakini Bobi Wine amekaidi agizo la tume ya uchuguzi. ''Baada ya kutumia tume ya uchaguzi wamepiga maarufu kampeni zetu sehemu hizo zote, jana nimemuona rais Museveni akiwa Mukono, na nikajiuliza viongozi wa tume ya uchaguzi wanavyofanya kazi zao. Hata hivyo mimi nitafanya kampeni hata kama wamepiga marufuku sehemu hizo nitakuja na kuzungumuza na nyinyi'', amesema Bobi Wine. Wakati huohuo, Rais Yoweri Museveni anayetetea kiti chake amewajibu viongozi wa kidini kuhusu zoezi la uchaguzi kufanyika kama lilivyopangwa tarehe 14 Januari hata kama kuna virusi vya corona. Mgombea huyo wa chama tawala cha NRM alitakiwa kufanya kampeni wilaya ya Kampala na Wakiso lakini kwasababu ya marufuku ya tume ya uchaguzi, alizinduwa barabara ya Mukono katosi na kuzinduwa kiwanda cha gesi wilayani Mukono na baadaye kuwahutubia wafuasi wake kwa njia ya telivisoni na radio. Katika hotuba yake Rais Museveni amesema uchaguzi mkuu hauwezi kuahirishwa kama walivyoomba viogozi wa madhehebu ya Wakristo nchini humo. ''Siyo muhimu tunaweza kufanya zoezi la uchaguzi hata kama kuna virusi vya corona, mtu anakwenda anapiga kura na kuondoka, pia tayari kuna wabunge karibu 13 wamepita bila kupingwa sasa utawezaje kusitisha uchaguzi. Na fedha ambazo zimeshatumika katika zoezi hili na tume ya uchaguzi utazipata wapi, fedha ambazo zimetumika zinaweza kujenga barabara kama tano'', Museveni amesema. Wagombea wengine wameendelea na kampeni zao kama vile Jenerali Mugisha Muntu ambaye amezungumuza  na wafasi wake wilayani Mitiyana kusini magharibi mwa Kampala na kuwaomba kujitokeza kwa wingi tarehe 14 Januari ili wampumzishe Rais Museveni. ''Nchi jirani za Kenya na Tanzania tumeona marais wanapokezana kwa amani kama tulivyomuona Moi akimpatia Kibaki na Kibaki akampatia Uhuru. Tumeshuhudia nchini Tanzania mara nne, ni sharti kutibu ugonjwa huo. Tunawaomba tarehe 14 Januari, 2021, mumpumzishe Jenerali Museveni kwa kura zenu ili aende akapumzike'', amesema Mugisaha Muntu. Patrick Amuriat Oboi wa chama cha FDC baada ya kupuliziwa maji ya pilipili jana na walinda usalama na kupelekwa hospitali kupata matibabu, amerejea tena katika kampeni akiwa mkoa wa Teso wilaya Bukedea.	https://www.bbc.com/swahili/habari-55477036
health	Njia 7 za kula vizuri na kubana matumizi ya chakula wakati wa mfumuko wa bei	"Kwa wastani Familia moja ya Amerika Kusini hutumia kati ya 25% na 40% ya bajeti yake ya kila mwezi kwa chakula, kulingana na takwimu rasmi kutoka kwa kila nchi. Sekta maskini zaidi zinatenga asilimia kubwa zaidi. Amerika ya Kusini ni eneo ambalo ili kula kwa afya ni gharama  pamoja na Afrika, kulingana na Shirika la Chakula na Kilimo la Umoja wa Mataifa (FAO). Ili kuweza kula, kila mtu anahitaji kiasi cha $4.25 kwa siku hii ni kwa  mwaka  2019 hizi ndio takwimu mwisho zilizopo. Hiyo ni mara tatu zaidi ya watu wangeweza kumudu. Kiasi kilichosahihishwa kitakuwa kikubwa zaidi, anakadiria naibu mkurugenzi mkuu wa FAO na mwakilishi wa Amerika ya Kusini na Karibea, Julio Berdegué, katika mazungumzo na BBC Mundo. Shirika la chakula duniani FAO hukokotoa orodha ya  bei ya chakula na sasa ndio wakati ambapo kula ni ghali zaidi  angalau tangu kuanza kwa kuhifadhi. Hii husababisha lishe duni na viwango vya juu vya utapiamlo na hata njaa. Kwa hiyo, katika wakati wa mfumuko wa bei wa juu na kupanda kwa bei ya vyakula, jambo rahisi zaidi linaweza kuwa ni kubadilisha bidhaa za bei nafuu lakini ambazo si lazima ziwe na afya au kuwa na usawa wa lishe ambayo mwili wetu unahitaji. ""Kutokana na kwamba katika Amerika ya Kusini ni ghali zaidi vyakua vyenye afya, tunahamia zaidi kwenye wanga, sukari na mafuta. Yote hayo ni ya bei nafuu, ""anasema Berdegué. Kula vizuri na wakati huo huo kutumia kidogo ni changamoto. Hizi ni hatua 7 unazoweza kuchukua ili kuifanikisha. Labda ni dhahiri zaidi, lakini ni muhimu. Kununua chakula nje, mitaani au katika duka, mara nyingi ni haraka zaidi, lakini sio rahisi zaidi mfukoni. Kwa kuongeza, tunaponunua chakula kilichopikwa tayari hatujui ubora wa viungo vilivyotumiwa ni nini, au hata ni viungo gani vilivyotumiwa kutengeneza. Vile vile hufanyika kwa vyakula vilivyotayarishwa tayari ambavyo huuzwa kwenye maduka makubwa, bidhaa zinazojulikana kama ultra-processed. Hizi zina ziada ya mafuta mabaya, sodiamu na sukari mbavyo vinaongezwa ili kuipa ladha bora lakini sio vizuri kiafya. Kupika nyumbani kunamaanisha kwamba tunajua hasa tunachokula na kwamba tunalipa kidogo kwa hiyo. 2.Kula kwa kiwango ambacho mwili unahitaji tu Asilimia kubwa ya watu hula chakula zaidi ya mwili unavyohitaji Kupunguza kiwango cha chakula tuachojipakulia wenyewe  kwa kiasi kinachopendekezwa kwa utendaji wa binadamu kusaidia mifuko yetu na, wakati huo huo, kusaidia kujisikia vizuri zaidi kimwili. ""Kiasi ambacho hutolewa katika nchi zetu nyingi ni kikubwa mno. Ununuzi sokoni umepanda sana na, zaidi ya hayo, ziada hii ya chakula husababisha uzito kupita kiasi,"" mtaalamu wa lishe wa Venezuela Ariana Araujo anaiambia BBC Mundo. Lishe ya kati ya kilocalories 2,000 na 2,500 ni idadi ya kutosha ya ulaji wa kila siku. Kubadilisha viungo au vyakula vyote ni mojawapo ya njia za kupunguza gharama za chakula. Baadhi ya bidhaa za kimsingi kama vile mafuta, kahawa, baadhi ya matunda na mboga, nyama ya ng'ombe, mkate (na unga wa ngano kwa ujumla), mayai na baadhi ya kunde ziliongezeka kwa bei zaidi ya ongezeko la wastani la vyakula na vinywaji. vileo katika nchi nyingi za Amerika ya Kusini, kulingana na habari iliyochapishwa na taasisi rasmi ambazo zina jukumu la kupima mfumuko wa bei. tortilla, sehemu kuu ya lishe ya Mexico, ziligharimu watumiaji katika nchi hiyo 17.7% zaidi sasa kuliko mwaka mmoja uliopita. Unga wa mahindi, bidhaa muhimu ya kupikia chapati za arepas bei imepanda katika eneo lote. Unaweza kutafuta mbadala ambazo ni sawa na lishe, lakini hazijawa ghali au hata kupatikana kwa  bei ya chini. Kwa hili ni muhimu kujua ni bidhaa gani zinaweza kubadilishana. Mlo kamili unapaswa kujumuisha nusu ya matunda na mboga, robo ya protini, na robo nyingine ya wanga, anasema Araujo. Katika kundi la protini ni nyama ya ng'ombe na nguruwe, kuku, samaki, maziwa, jibini, mayai, maharagwe, dengu, na mbaazi. Nyama ya nguruwe ndiyo ambayo, kwa ujumla, ilipanda bei ya chini zaidi katika miezi 12 iliyopita katika Amerika ya Kusini, wakati kuku na samaki vikiambatana na kupanda kwa ujumla, ambayo ilikuwa chini ya ongezeko la bei ya nyama ya ng'ombe. Maharage, kwa upande mwingine, hayakuwa na ongezeko hilo la bei na ni nafuu zaidi kuliko mwaka mmoja uliopita katika baadhi ya nchi. ""Tumepunguza sana matumizi ya kunde, maharagwe, njegere, dengu, wakati ni bidhaa zinazoweza kufikiwa ambazo hutoa kiwango kizuri cha protini,"" anasema Berdegué. Wanga ni pamoja na mchele, mkate, mahindi, pasta, ndizi na mizizi -viazi, mihogo na  viazi vitamu Mchele na mizizi ikawa chini ya gharama kubwa kuliko ngano na mahindi, hivyo kuchagua kwa zamani itasaidia kufanya orodha ya bei nafuu. Kufanya mpango wa kile tunachopaswa kununua kabla ya kwenda sokoni ni muhimu katika kupunguza matumizi. Jambo la kwanza ni kujua tunataka kununua nini na kisha kuamua wapi. Kununua matunda na mboga mboga, jibini au nyama kwenye maeneo ya kawaida ni nafuu kuliko katika maduka makubwa. Unapoenda kwenye maduka makubwa, kulingana na Araujo, ni kuzunguka kuta tatu za duka, pembeni na nyuma kutengeneza ""U"" iliyopinduliwa. ""Huwezi kwenda dukani ukiwa na njaa, kwa sababu nikipungukiwa na pesa na zaidi ya hayo nahisi njaa, naona matangazo ya bidhaa zilizosindikwa kabisa ambazo napenda sana na ninashawishika kuinunua,"" Anasema Kialbania. Kuwa wazi juu ya kile kitakachopikwa katika siku zifuatazo husaidia kuhesabu vizuri kiasi na sio kununua zaidi, kitu muhimu katika vyakula vinavyoharibika ili usivitupe baadaye kwa sababu vimeharibika. Ushauri wa Kialbania ni kununua kwa kiasi kikubwa, kwa familia moja au kati ya watu kadhaa ili kuokoa pesa. Pendekezo moja kutoka kwa Araujo ni kuangalia rafu za chini, ambapo bidhaa zisizochakatwa huwa ziko na ni za bei nafuu. Matunda na mboga ni hubadilishana kwa kila moja; cha muhimu ni kutofautisha baina yao. ""Wanatoa nyuzinyuzi, vitamini na madini ambayo ni vigumu sana kupatikana katika vyakula vingine,"" anasema Baalbania. Ili kupunguza gharama za chakula, wanachoshauri wataalam ni kununua bidhaa za msimu, kulingana na nchi na hali ya hewa yake. Kujaribu kula nyanya nje ya msimu kunazifanya kuwa ghali zaidi kwa sababu wale wanaoziuza wameamua kutumia ili kuziweka kwa miezi kadhaa au kuzizalisha kwenye greenhouses, mifumo yote inayofanya chakula kuwa ghali zaidi. Kinyume chake, katika bidhaa za msimu hupatikana kwa wingi, kwa bei ya chini, na ndio wakati ambao chakula huwa kitamu zaidi na cha lishe. Njia mbadala ni kununua wakati ni nafuu na kutumia mbinu fulani ya uhifadhi. Rahisi zaidi ni kuweka chakula kwenye friji. Zinaweza kuwa na nyama na mboga nyingi - mradi hutaki kuzila mbichi baadaye- na matunda. Unaweza pia kupika kiasi kikubwa kuliko utakachokula mara moja na kuhifadhi sehemu kwenye friji kwa ajili ya baadaye, au kupika viungo vilivyolegea na kuvigandisha kwa matumizi ya baadaye katika matayarisho. ""Hiyo huhifadhi zaidi ya 90% ya virutubisho,"" anasema Araujo, akiongeza kuwa yeye hufanya hivyo nyumbani. 7. Usinunue chapa maarufu za vyakula, lakini soma kwanza maelezo yake Kwa sababu ya uuzaji, mara nyingi tunaamini kuwa bidhaa ya chapa maarufu - pia inaitwa chapa ya kwanza- ni bora kuliko zingine. Hii si lazima iwe hivyo. ""Ni muhimu kusoma orodha ya viambato, badala ya chati ya lishe, na kutambua sukari na mafuta yenye ubora duni,"" anasema Balbanian. Araujo anasema kwamba wakati mwingine chapa za pili au hata lebo binafsi - zile  kutoka kwa mnyororo wa maduka makubwa - huwa na afya bora kwa sababu ili kupunguza bei hawatumii mafuta fulani au sukari ambayo chapa za kwanza hutumia kuzipa bidhaa ladha nyingine. Kwa wengine, sio bora, lakini sio mbaya zaidi. ""Mapendekezo yangu ni kusoma lebo na kulinganisha. Karibu kila mara zinafanana kabisa na kuna akiba kubwa,"" anasema Araujo."	https://www.bbc.com/swahili/habari-61482952
technology	Kwa Picha: Ndege kubwa zaidi zilizowahi kuundwa duniani	Tangu binadamu alipofanikiwa kuunda ndege na kupaa angani, wataalamu wamekuwa wakijitahidi kuunda ndege kubwa na kubwa zaidi. Wakati wa Vita Vikuu vya Kwanza vya Dunia, majaribio ya kwanza ya kuunda ndege kubwa zaidi yalifanyika. Ndege hizo zilikuwa na injini kadha, na zilikuwa na uwezo wa kubeba na kuangusha mabomu mengi. Kabla ya Vita Vikuu vya Pili vya Dunia kuliundwa ndege kama vile Dornier Do X ambayo ilikuwa kama meli kubwa na ndege ya ANT-20 ya Muungano wa Usovieti ambayo ilikuwa kubwa ajabu. ANT-20 ilikuwa na uzani wa tani 50 ilipokuwa inapaa, na mabawa yake yalikuwa na urefu wa futi 207 (mita 63). Ndege hii ilikuwa na chumba chake cha kupigia chapa, ukumbi wa sinema na chumba cha kutolea picha. Kuundwa kwa injini ya jeti kuliwezesha ndege kubwa na nzito zaidi kuundwa. Ni hapo ambapo ndege kubwa kama vile Airbus A380, ndege ya ghorofa yenye uwezo wa kubeba abiria zaidi ya 850 ziliundwa. Kuliundwa pia Antonov An-225, ndege kubwa ya mizigo ambayo inaweza kubeba mizigo ya tani 250. Ndege hiyo ni kubwa kuliko ambali ambao ndege ya kwanza ya Ndugu ya Wright ilisafiri mara ya kwanza ilipofanikiwa kupaa. Hapa chini ni mkusanyiko wa baadhi ya ndege kubwa zaidi kuwahi kuundwa. (Picha ya Convair B-36 imetoka kwa Clemens Vasters katika Flickr).	https://www.bbc.com/swahili/habari-40028598
politics	Picha adimu zinazoonyesha athari za vita vya wenyewe kwa wenyewe Ethiopia	Mzozo wa Tigray, Ethiopia: Picha adimu zinazoonyesha kuishi kwa miaka 2 ya vita vya wenyewe kwa wenyewe. Pande zinazopigana katika eneo lililozingirwa la Ethiopia la Tigray zimetia saini makubaliano ya amani Jumatano usiku. Watu wa huko wameishi na vita hivi vya wenyewe kwa wenyewe kwa karibu miaka miwili. Mawasiliano yamekatika katika eneo hilo na kupata habari kutoka huko imekuwa vigumu. BBC World Service imepata kanda hii ya kipekee, ya kwanza kutoka kwa shirika la utangazaji la kimataifa tangu mapigano kuanza tena mwezi Agosti. Ushuhuda huu unaonyesha kiwango cha wasiwasi ambacho watu wa Tigray wanaishi nao	https://www.bbc.com/swahili/articles/cnl5vynz91lo
sports	Tetesi za soka Ulaya Jumamosi, tarehe 17.09.2022	Manchester United wanataka kusaini mkataba na  kiungo wa kati wa Leicester City  a Ubelgiji Youri Tielemans  katika msimu wa dirisha  la uhamisho la mwezi Januari. Kijana huyo mwenye umri wa miaka 25 anakaribia kukamilisha makataba wake katika uwanja wa King Power . (Fichajes via Leicester Mercury) Arsenal wanafikiria hatua kwa ajili ya wakala huru Mreno Xeka, huku miungo huyo wa zamani wa Lille, 27, akiwa amepewa ofa ya kujiunga na  Gunners na klabu nyingine za Primia Ligi. (90min) Liverpool na  Manchester United wanaweza kupambana katika kusaini mkataba na kiungo wa kati wa  Flamengo mwenye umri wa miaka 21  Mbrazili 'Joao Gomes katika mwezi wa Januari kwa dau la pauni milioni 30 za ziada. (Liverpool Echo) Real Madrid wako tayari kuipiku Tottenham kusaini mkataba na mlinzi wa Inter Milan Mslovakia  Milan Skriniar, 27. (Football Insider) Meneja wa Liverpool  Jurgen Klopp yuko tayari kufikilia kuhusu pendekezo kuhusu iwapo akatize mkataba wa mkopo wa kiungo wa kati Mbrazil  Arthur Melo kutoka Juventus. (Mirror) Mchezaji wa Brighton mwenye thamani ya juu zaidi  na kiungo wa kati  wa Ecuadorian mwenye umri wa miaka 20  Moises Caicedo  yuko makini kumguata meneja wa zamani wa  Seagulls Graham Potte Chelsea. (Ole via Evening Standard) Real Madrid na Chelsea wamejiunga na  Liverpool  na  Manchester United  katika mbio za kusaini mkataba na kiungo wa kati wa England Jude Bellingham, 19,  kutoka Borussia Dortmund msimu ujao. (Sport - in Spanish) Liverpool inaweza kugeuza umakini wake kwa kiungo mpya wa kati wa   Wolves Mreno Matheus Nunes, 24, iwapo watashindwa katika azma yao ya kumpata  Bellingham. (UOL, via Mail) Paris St-Germain  wanamtaka mshambuliaji wa Argentina forward Lionel Messi, 35, na mlinzi wa uhispania Sergio Ramos, 36, wasaini upya mikataba yao. (AS - in Spanish) Mlinzi wa Uturuki  Caglar Soyuncu, 26, ataondoka Leicester City kujiunga na Atletico Madrid kwa uhamiisho huru msimu ujao . (Mundo Deportivo - in Spanish) Mkufunzi wa Roma Jose Mourinho anataka mlinzi wa zamani wa kikosi cha England chini ya miaka 21 Trevoh Chalobah, 23, ajiunge na klabu hiyo kwa mkopo kutoka Chelsea mwezi Januari . (Sport - in Spanish) Mkufunzi wa Roma Jose Mourinho anataka mlinzi wa zamani wa kikosi cha England chini ya miaka 21 Trevoh Chalobah, 23, ajiunge na klabu hiyo kwa mkopo kutoka Chelsea mwezi Januari. (Sport - in Spanish) Everton imeanzishwa mazungumzo na winga Muingereza  Anthony Gordon, 21,  kwa mkataba mpya mnono wenye thamani mara tatu ya mshara anaolipwa. (Independent)	https://www.bbc.com/swahili/articles/cqvzqq60welo
health	Tangazo la mtu anayekula Sandwichi ya popo lachunguzwa kufuatia hisia Australia	Tangazo moja linalomuonesha mtu mmoja akiwa anakula popo aliyewekwa ndani ya Sandwichi linachunguzwa na bodi ya matangazo nchini Australia. Tangazo hilo kutoka kwa kampuni ya matangazo ya Boating Camping Fishing Store BCFS limetazamwa zaidi ya mara 250,000 katika mtandao wa Youtube. Katika tangazo hilo mtu mmoja anafanya mzaha kwamba mlipuko wa virusi vya corona ulisababishwa na mtu aliyekuwa akila popo. Huku maradhi ya kwanza yakidaiwa kutoka katika soko la wanyama mjini Wuhan, China hakujakuwa na thibitisho la moja kwa moja kwamba ndio chanzo cha virusi hivyo na kusambaa kwake. Kampuni hiyo ya tangazo imepokea malalamishi kadhaa kuhusu tangazo hilo la majira ya joto  na iko katika harakati ya kuangazia malalamishi hayo  ili kuona iwapo tangazo hilo linakera , alisema msemaji wa kampuni hiyo ya matangazo akizungumza na BBC. Msemaji wa BCF awali alikua ameaviambia vyombo vya habari vya Australia kwamba tangazo lake linatambua  kwamba raia wengi wa Australia watasalia majumbani mwao msimu huu wa joto na akawataka kutembelea maeneo yao ya nyumbani. ''Ni kweli kwamba tunaelewa athari za mlipuko huu na kusambaa kwake , lakini ni wazi kwamba tangazo hili limeundwa kuwa na malengo kama hayo''. BCF sio mgeni kwa bodi ya kudhibiti matangazo nchini Australia  ikiwa miongoni mwa kampuni zenye matangazo yaliowakera wengi  katika mwaka 2016 na 2018. Katika kipindi cha miaka iliopita BCF imeanzisha utamaduni wa kampeni za kukera kwa lengo la kufurahisha , smemaji aliongezea. Tutakuwa na wakosoaji na tunaheshimu hilo.	https://www.bbc.com/swahili/habari-55541525
technology	Facebook kuhakiki maudhui yanayochapishwa kwa lugha za kiafrika kupambana na taarifa za urongo	"Mtandao wa kijamii wa Facebook, kwa ushirikiano na shirika la kuhakiki taarifa la Africa Check, umeanza mpango wa kufuatilia taarifa bandia zinazochapishwa katika mtandao huo kwa kutumia lugha za kiasili za kiafrika. Mpango huo uliozinduliwa mwaka jana katika eneo la Kusini mwa Jangwa la Sahara barani Afrika, sasa utajumuisha uhakiki wa lugha za Yoruba, Igbo, Swahili, Wolof, Afrikaans, Zulu, Setswana na Sotho. Taarifa zitakazosadikiwa kuwa  ghushi zitadhibitiwa hali ambayo itahakikisha haziwafikii watumiaji wengu wa mtandao huo ili zisisambazwe kwa urahisi. Facebook inasema kuwa inategemea mrejesho kutoka kwa watumiaji wake kudhibiti taarifa bandia inapochambua uhalisia wa taarifa husika. Mtandao huo wa kijamii wa umekuwa ukilamiwa vikali wa kusambaza taarika ghushi na kauli za uchochezi na chuki. Barani Afrika pekee zaidi ya watu milioni 130 wanatumia mtandao wa Facebook. Hivi karibuni Facebook iliunda mfumo mpya unaowalenga watu wanaoweka matangazo ya uongo kwenye mtandao huo. Mfumo huo umekuja baada ya Martin Lewis, mwanzilishi wa tovuti ya Money Saving Expert, kushtakiwa baada ya jina na picha yake kutumika kwenye matangazo bandia kwenye ukurasa wa Facebook. Facebook iliamua kuchangia kiasi cha pauni milioni 3 kwa ajili ya kutengeneza programu ya kupambana na wadanganyifu nchini Uingereza. Mtandao huo  pia ulichapisha orodha ya mabilioni ya akaunti feki ilizochukulia hatua kati ya  mwezi Oktoba 2018 na  Machi 2019. Katika kipindi hicho cha miezi sita, Facebook ilifunga zaidi ya akaunti bilioni tatu feki - idadi ambayo inasema ni kubwa zaidi kuwahi kufungwa. Zaidi ya ujumbe milioni saba za""chuki"" pia zilitolewa katika mtandao huo wa kijami. Kwa mara ya kwanza, Facebook pia iliripoti kuwa baadhi ya watumiaji wa mtandao huo ambao ujumbe wao ulifutwa wamekata rufaa na kuongeza kuwa zingine zilirudishwa baada ya uchunguzi wa kina. Mwanzilishi wa mtandao huo Mark Zuckerberg aliwakosoa baadhi ya watu wale wanaopendekeza kampuni hiyo ivunjiliwe mbali, akiongeza kuwa wanafanya kila wawezalo kukabiliana na changamoto zinazoibuka. ""Sidhani suluhisho ni kuvunjilia mbali kampuni kwasababu tunashughulikia [tatizo hilo],"" Zuckerberg alisema. Kwa sasa Taasisi ya kujitolea ya Citizens Advice imebuni laini ya simu ili iweze kuwasaidia watu wanapokutana na wadanganyifu mitandaoni-si tu kwa matangazo. Citizens Advice imeainisha viashiria vitakavyojulisha kuwa matangazo ni bandia Ndani ya Facebook, timu ya watu wenye ujuzi imeundwa kwa ajili ya kuchunguza matangazo yaliyoripotiwa kwa kutumia mfumo huu mpya. Kuanzia tarehe 16 mwezi Julai, watumiaji wa Facebook nchini Uingereza wameweza kubofya sehemu yenye madoa matatu kwenye ukingo wa kila tangazo, ili kuweza kuripoti matangazo wanayohisi ni ya udanganyifu. Mamilioni ya watu wanajua kubaini matangazo bandia wakiyaona. Na mamilioni hawajui, hivyo wataalamu wanashauri kuyatambua kwa kutumia mfumo mpya wa kuripoti kwenye Facebook, na kuwalinda wale wasiojua."	https://www.bbc.com/swahili/habari-49350745
sports	Jinsi kimbunga kikali cha vumbi kilivyositisha mechi ya kandanda Bolivia	Vumbi la ‘shetani’ lilivamia uwanja mmoja wa kandanda na kusitisha mechi nchini Bolivia , hali iliofanya wachezaji kutoroka. Kimbunga hicho ambacho mara nyingi hudhaniwa kuwa kile cha tornado, kiliwashangaza wachezaji waliokuwa katika mechi hiyo lakini hakikufanya uharibifu wowote .	https://www.bbc.com/swahili/habari-57924707
business	Marekani imepitisha sheria ya dharura baada ya kuvamiwa kimtandao kwa bomba la mafuta	"Serikali ya Marekani imepitisha sheria ya dharura siku ya Jumapili baada ya bomba kubwa la mafuta la nchini humo kushambuliwa kimtandao na genge la wahalifu linalotaka malipo. Bomba hilo kwa kina la Colonial linabeba mapipa milioni 2.5 kila siku - sawa na 45% ya mahitaji ya mafuta ya Pwani ya Mashariki nchi hiyo na liinasambaza mafuta ya dizeli, ya petroli na mafuta ya ndege. Wahalifu wa mtandaoni walifanya hujuma dhidi ya bomba ambalo limeshindwa kushindwa kufanya kazi tangu siku ya Ijumaa na mpaka sasa bado oparesheni ya kujaribu kurudisha huduma za bomba hilo  zinaendelea. Hali ya dharura inaruhusu mafuta kusafirishwa kwa njia ya barabara. Jumla ya majimbo 18 yamepewa muda kidogo kusafirisha mafuta ya petroli, dizeli, ya ndege na aina nyingine za bidhaa za mafuta. Majimbo hayo ni Alabama, Arkansas, Columbia, Delaware, Florida, Georgia, Kentucky, Louisiana, Maryland, Mississippi, New Jersey, New York, North Carolina, Pennsylvania, South Carolina, Tennessee, Texas na Virginia. Wataaamu wanasema bei ya mafuta inaweza kuongezeka kwa asilimia mbili mpaka tatu leo Jumatatu, lakini athari zitakuwa kubwa zaidi kama tatizo hili litaendelea zaidi ya Jumatatu. Mchambuzi huru wawa soko la mafuta Gaurav Sharma ameiambia BBC kuwa kuna shehena kubwa ya mafuta iliyokwama kwenye vituo vya kusafishia mafuta huko Texas. ""Labda kama wataweza kutatua tatizo hilo ifikapo Jumanne, ila wapo kwenye tatizo kubwa,"" alisema bwana Sharma. ""Maeneo ya kwanza ambayo yatapata athari yanaweza kuwa ni Atlanta na Tennessee, na athari inaweza kufika New York."" Alisema wafanyabiashara wa mafuta wanahangaika sasa ili kufikia mahitaji ya watu kwa wakati, wakati hesabu ikipungua na mahitaji haswa ya mafuta ya magari yakiongezeka baada ya watumiaji wengi kuwa wamerudi barabarani na uchumi wa Marekani ukiwa unajaribu kurudi juu baada ya athari za janga la corona. Sheria hiyo ya msamaha ya muda iliyotolewa na idara ya usafirishaji inawezesha bidhaa za mafuta kusafirishwa kwa meli mpaka New York, lakini haitasaidia kwa namna yeyote kukidhi mahitaji ya bomba hilo la mafuta, bwana Sharma alitoa angalizo. Vyanzo kadhaa vimethibitisha kuwa shambulio hilo la kimtandao lilifanywa na genge la wahalifu wanaofahamika kama DarkSide, ambao walivamia mtandao wa bomba la mafuta la kikoloni  siku ya Alhamisi  na kuchukua karibu  100GB za data la bomba hilo. Baada ya  kuchukua data hizo,wavamizi wa mtandao walifunga data za baadhi ya komputa na kutaka malipo siku ya Ijumaa. Lakini malipo hayo yasipotolewa, wametishia kuvujisha kwenye intaneti. Colonial imesema inafanya kazi na sheria iliyowekwa, wataalamu wa usalama wa mtandaoni na idara ya nishati ili kurudisha huduma hiyo. Jumapili jioni ilisema licha ya kuwa njia nne kuu zimezimwa, kuna njia nyingine ndogo kutoka eneo moja mpaka sehemu ya kupokelea mizigo ambayo inafanya kazi. ""Mara tu baada ya kubaini shambulio hilo, Colonial iliamua kuzima mifumo mingine kama tahadhari la tishio. Hatua hii  iliatiri kwa muda utendaji wa bomba hilo na kuathiri mfumo wa taarifa ambao ulikuwa unarudisha huduma,"" kampuni hiyo imeeleza. ""Tuko kwenye jitihada za  kurejesha mifumo yote mtandaoni pale ambapo tutaamini kuwa ni salama na kudhibitishwa na mamlaka zote za shirikisho."" Wakati wadukuzi hao wa DarkSide sio genge kubwa katika eneo hilo lakini tukio hilo linaongeza hatari ya kuadhiri miundombinu ya taifa viwanda na sio biashara peke yake. Vilevile inaashiria kuongezeka kwa mfumo wa uhalifu wa kihalifu katika mfumo wa teknolojia ambao una thamani ya mamilioni ya pauni, ambayo ni tofauti na kitu chochote ambacho sekta viwanda ya usalama wa mtandao imewahi kukukabiliana nayo. Ukiachana na ilani iliyoachwa kwenye komputa , waathirika wa shambulio la DarkSide wamepokea kifurushi cha habari kuwajulisha kuwa kompyuta na mifumo yao imedukuliwa. Genge hilo limeorodhesha aina zote za data ambazo wameiba na kuwatumia waathirika kurasa binafsi ambayo ilivujishwa ambapo tayari data ilikuwa inachukuliwa na kusubiri kujichapisha yenyewe,hivyo kampuni inapaswa kulipa kabla ya muda waliopewa kufika. DarkSide waliwaambia waathirika pia kuwa watatoa ushahidi wa data ambazo wako nazo na wanajiandaa kufuta zote katika mtandao wa wahanga wao. Kwa mujibu wa Digital Shadows, kampuni ya uslama wa mtandaoni iliyopo inafuatilia wadukuzi wa mtandao ili kusaidia makampuni kutodukuliwa mtandaoni , DarkSide inafanya kazi kama biashara. Genge hilo linafanya kazi kwa kuwa na mfumo ambao unaiba data ambayo inawashirikisha washirika kwa kutuma barua pepe ya kutaka jambo na namna ya kufanya shambulio. Washirika wa genge la wadukuzi wa mtandaoni wanawalipa DarkSide asilimia kadhaa ya kile ambacho watakipata kwa shambulio lolote ambalo litafanikiwa. Na kuachiwa kwa mfumo mpya mwezi Machi inaweza kuhifadhi data haraka zaii kabla ya genge la wahalifu alijatoa taarifa kwa vyombo vya habari au kuwaalika wageni kwa ajili ya mahojiano."	https://www.bbc.com/swahili/habari-57053186
entertainment	Tazama baadhi ya picha bora Afrika 2020	Baadhi ya picha za Afrika zilizotia fora mwaka 2020: Picha kwa hisani ya AFP, Getty Images na Reuters	https://www.bbc.com/swahili/habari-55516423
entertainment	Mahojiano ya Oprah kwa Meghan na Harry: Fahamu umuhimu wa Binti mfalme Diana	"Mahojiano ya Oprah Winfrey na Mwanamfalme Harry na mkewe Meghan Markle yaliyogonga vichwa vyaa habari yalikuwa muhimu kwasababu kadhaa. Moja wapo ilikuwa ni mara ambazo marehemu mama yake Mwanamfalme Harry, Princess Diana alizitaja. Meghan Markle alisema alizungumza na mmoja wa rafiki za  bintimfalme Diana kuhusu kujiunga na familia yaa kifalme, ""kwasababu ... nani mwingine tena angeelewa ndani kuko vipi?"" Wanawake hao wawili walijiunga na familia ya Windsor na kuanza kuwa na nguvu kutoka siku ya kwanza, hivyobasi ulinganisho wao hauwezi kuepukika. Mwanamfalme Harry alisema katika mahojiano kwamba alihofia historia huenda ""ikajirudia"" kabla ya yeye na Meghan kuacha majukumu yao ya kifalme. Princess Diana alikuwa anachukuliwa mmoja kati ya wanawake maarufu duniani na kila mara taarifa zake zilikuwa zinaandikwa kwenye magazeti, kuhusiana na kazi yake ya kusaidia maskini na maisha yake binafsi. ""Diana alikuwa mfano wa kuigwa. Alitambuliwa kimataifa ,"" mwandishi na mtaalam katika nyumba ya Kifalme Katie Nicholl ameelezea BBC Radio 1 Newsbeat. Lakini alivyokuwa anaangaziwa na vyombo vya habari haikuwa kwa mtazamo mzuri kila wakati. ""Diana alikosolewa na vyombo vya habari. Alikuwa mtu maarufu kabisa duniani lakini wanahabari wapekuzi walikuwa wakimuandama kila sehemu ya maisha ya Mwanamfalme William na Harry,"" Nicholl amesema. Mwanahabari James Brookes anakubaliana na hilo. ""Wakati mwingine alikuwa na uhusiano mzuri na vyombo vya habari na walikuwa wanamuunga mkono. Wakati mwingine alilalamika kwama vyombo vya habari vilipenda kuingilia mambo ya watu. Ulikuwa uhusiano mchanganyiko,"" aliongeza. Diana alikuwa akifanya mahojiano binafsi ambayo yalipelekea wengine kufikiria kwamba alikuwa anatafuta umaarufu na kuvutia nadhari. Kwa upande wake, Meghan alifunga blogi yake binafsi alipojiunga na familia ya kifalme na mahojiano yake mengi kabla aliyofanya na Oprah Winfrey, yalikuwa ni kuhusu kazi za kusaidia maskini. 'Watu wanahoji maisha ya faragha waliodai ndio wanayotaka' Januari 2020, wanandoa hao walisema kwamba wanaacha kutekeleza majukumu ya kifalme baada ya kuangaziwa sana magazetini. Wakahamia Canada na baadaye California. Na siku za hivi karibuni ilitangazwa kwamba hawatarejea tena Uingereza kama wanaotekeleza majukumu yao ya  familia ya kifalme. Nicholl amesema kuwa mahojiano na Oprah ""yameweka wazi mengi kuhusu maisha yao ya sasa hivi kuliko walivyokuwa Uingereza."" Tangu walipoacha kutekeleza majukumu ya kifalme, wanandoa hao wamezindua podcast chini ya makubaliano na mtandao wa urushaji filamu wa Neflix na kufanya mahojiano na James Corden na Oprah Winfrey. ""Watu wanahoji kwamba wawili hao walihama Uingereza kwasababu walitaka maisha yenye faragha lakini 'Kwanini wanazungumza na James Corden na Oprah Winfrey na kutoa mengi hadharani kuhusu kijana wao?'"" Nicholl ameongeza. ""Wazo la kuondoka Uingereza na kuangaziwa sana na vyombo vya habari linaonekana kuwa lisilo na ukweli na watu wengi ambao sasa hivi wanamuona sana Harry na Meghan waliokuwa hawaonekani wakiwa Uingereza."" Harry alimwambia Oprah kwamba makubaliano ya Netflix na Spotify hayakuwa sehemu ya makubaliano lakini familia yake ""ilikuwa imekatisha ufadhili wa kifedha"" mapema mwaka 2020. ""Kila alipokwenda (Diana), kulikuwa na wanahabari wengi na wapiga picha wakiangazia kila hatua anayopiga,"" anakumbuka James Brookes. Brookes anaamini kuwa maoni ya Mwanamfalme Harry kuhusu vyombo vya habari aliangazia tangu wakati wa kifo cha Princess Diana. ""Mengi ya Harry na William kuhusu mtazamo wa vyombo vya habari ni hasi, machoni mwa Harry, mama yake alinyanyaswa na paparazzi,"" amesema. Princess Diana aliaga dunia katika ajali ya gari kwenye handaki nchini Paris Agosti 31, 1997. Mwanamfalme Harry wakati huo alikuwa na miaka 12 wakati huo. Dereva, Henri Paul, amekuwa akinywa pombe na gari yao ilikuwa inafuatiliwa na wapiga picha wasiri waliokuwa kwenye pikipiki. Baadaye, uchunguzi ulibaini kwamba Diana alifariki dunia kwasababu ya ""uzembe"" wa dereva na paparazzi. Mwaka 2017 katika makala iliyoandaliwa na BBC, Mwanamfalme Harry alizungumza kuhusu kifo cha mama yake na mchango wa wanahabari katika hilo. ""Nafikiri moja ya matukio magumu kuamini ni ukweli wa kwamba watu waliokuwa wanamfukuza hadi akatumbukia kwenye mtaro ndio haohao waliompiga picha wakati anaaga dunia akiwa kitu cha nyuma cha gari,"" alisema. Licha ya Mwanamfalme Harry kusema mwezi Oktoba mwaka 2019, Katie Nicholl anaamini kwamba ""Meghan hafuatiliwi au kunyanyaswa na paparazzi kama ilivyokuwa kwa Diana."" Hata hivyo, anafikiri pia Mwanamfalme amechoshwa na simulizi zinazomkosoa Meghan. ""Anavamia wanahabari ambao anaamini kuwa kila saa wanazungumza mabaya kumhusu mke wake,"" amesema. ""Kulikuwa na simulizi nyengine nyingi tu hasa kuhusu matumizi ikiwemo gharama za kuboresha nyumba yake ambazo zilisimamiwa na walipa kodi,"" aliongeza. Pesa hizo zilikuwa takriban dola milioni 3.3 ambazo baadaye wanandoa hao walizirejesha. Kuna wale wanaosema kwamba Meghan Markel alitaka kupata angalizo kwasababu tofauti na Princess Diana, yeye alikuwa maarufu kabla ya kuolewa na Harry. Ingawa Nicholl anapinga hilo. ""Nafikiri hata kama alikuwa na maisha ya kifahari kabla, huwezi kulinganisha hilo na kuwa ndani ya familia ya kifalme,"" amesema. ""Ndio, alikuwa na hadhi ya mtu maarufu lakini hakuwa mwigizaji wa ngazi ya juu sana kama vile Angelina Jolie au Nicole Kidman. Aliwahi kusema kwamba hajawahi kuangaziwa na umma kiasi hiki,"" aliongeza. Ni kweli kwamba watu wanahamu ya kujua kuhusu maisha ya Harry na Meghan lakini pia kuna mpaka wa kile kinachokubalika, mwandishi huyo anaamini. ""Kazi ya vyombo vya habari ni kuripoti kuhusu familia ya kifalme lakini lni lazima kuwe na usawa na bila upendeleo,"" aliongeza."	https://www.bbc.com/swahili/habari-56343006
health	Virusi vya corona: Changamoto ya kumuuguza mama wakati wa corona	Janga la Covid-19 limesababisha changamoto chungu nzima kote duniani. Lakini Sam Loko - 26, ambaye hana ajira anaishi katika kitongoji duni cha Mathare huko Nairobi nchini Kenya, anamuuguza mama yake mwenye maradhi ambayo yamekuwa vigumu kutibika hasa wakati huu wa janga la corona. Mama yake ana matatizo ya shinikizo la juu la damu, kiharusi pamoja na kupoteza fahamu na janga la corona.	https://www.bbc.com/swahili/54367782
sports	Mohamed Salah ndiye bora zaidi bila ya kipindi cha Messi na Ronaldo	"Kandarasi ya Mohamed Salah huenda isiwe wazi lakini hali ya mchambuliaji huyo kama mmchezaji bora wa nyakati zote haina  shaka. Salah amekuwa katika hali nzuri zaiid msimu huu na bao lake dhidi ya AC Milan katika Champions League  siku ya Jumanne lilifikisha mabao 20 katika mashindano yote na bado ni mapema Desemba. Kwa tarehe, ni mawiji tu wa Liverpool Ian Rush Novemba 7 na Roger Hunt Novemba 25 waliofika kiwango hicho haraka kuliko Salah ambaye pia amesaidia mara tisa Bila Lionel Messi na Cristiano Ronaldo tunaweza kumfikiria kwa njia gani Mohamed Salah sasa hivi? Aliuliza Pat Nevin katika BBC Radio 5. ""Tutamuona kama mchezaji bora zaidi katika soka."" Meneja wa zamani wa Celtic Neil Lennon alisema: ""Mohamed Salah yuko pale juu na mchezaji mwingine yeyote nimeona katika miaka michache iliyopia. Ndiye mchezaji nimeona akimkaribia sana Lionel Messi."" 'Anaweza kwenda wapi? Soka ya Uhisapania inakubwa na matatizo' Liverpool walianguka kufutia juhudi za beki Muingereza Fikayo Tomori kwa AC Milan kabla Slah kusawazisha dakika ya 36. Salah aliitikia kwa haraka jitihada za kipa Mike Maignan kuokoa mkwaju wake Alex Oxlade-Chamberlain. ""Anafikia vitu kwa njia tofauti. Anaonekana kupata nguvu kutoka mguu wake wa kushoto kwa njia ambayo ni Lionel Messi tu anaweza,"" alisema Nevin Lakini kuna maswali kuhusu hatma ya Salah huko Anfield kwa kuwa Mumisri huyo bado hajasaini kandarasi mpya na aliyo nayo sasa inakamilika mwaka 2023. Meneja wa Liverpool Klopp alisikia mwenye matumani wiki hii kuwa nyota wake atakubali mktaba mpya kitu ambacho mshambualiiji wa zamani Michael Owen anaamini kitafanyika. Owen aliiambia BT Sport: ""Mkataba wake utashughulikiwa, Lakini mambo ni magumu. Huu unaweza kuwa mkataba wake wa mwisho mkubwa katika taaluma yake kwa hivyo atachukua muda kufukiria. "" Anaweza kuenda wapi? Kandanda ya uhispania inakumbwa na changamoto. Mlinzi wa zamani wa Manchester United Rio Ferdinand aliongeza: unafiki ameketi tu pale na ajenti wake akisema nendeni mumtafute mchezaji anayelipwa hela nyingi zaidi katika ligi na mumuongezee pauni kadhha juu yake? Ndiye mchezaji bora katika ligi kwa wakati huu. Wakati Liverpool, Atletico Madrid, Porto na  AC Milan waliwekwa pamoja Agosti. Kundi B lilitajwa kuwa 'Kundi la Kifo' Lakini kikosi chake Klopp kilifagia timu zote  kwa urahisi. Kinakuwa kilabu cha kwanza cha Uingereza katika historia kushinda mechi zote sita kuu katika Champions League,  wakifunga mara 17 na kufungwa bao sita. Liverpool pia walishuhudia mechi sita za Champions League mfululizo kwa mara ya kwanza licha ya kufanya mabadiliko kadhaa katika kikosi cha kwanza wakimalizia ponti 11 mbele ya namba mbili. ""Nina furaha sana, alisema Klopp, hususan kwa mechi ya sita kwa kusema ukweli. Tulichagua kikosi kile sababu tulitaka kushinda mechi."" ""Kile vijana walifanya, sitaweza kujivunia zaidi. Ilikuwa mechi nzuri, Nina furaha sana."	https://www.bbc.com/swahili/habari-59608247
religion	Hagia Sophia: Papa 'asikitishwa' na uamuzi wa Uturuki kugeuza kanisa kuwa msikiti	"Kiongozi wa Kanisa Katoliki duniani Papa Francis amesema kuwa ""ameumizwa"" na hatua ya Uturuki kugeuza Hekalu la Hagia Sophia mjini Istanbul kuwa msikiti. Akizungumza katika ibada moja katika makao makuu ya Vatican, kiongozi huyo wa Kanisa Katoliki la Roma aliongeza kuwa mawazo yake ""yapo na watu wa Istanbul"". Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Muda mfupi baada ya tangazo hilo, mwito wa kwanza wa sala au adhana ambayo ilipeperushwa katika vituo vyote vikuu vya habari ilisikika kutoka katika jengo hilo. Vituo vya mitandao ya kijamii ya Hagia Sophia vimeondolewa mtandaoni. Makundi yenye itikadi kali ya Kiislam nchini Uturuki kwa muda mrefu yamekuwa yakishinikiza eneo hilo ligeuzwe kuwa msikiti tena lakini wanazuoni na wanachama wa upinzani walipinga hatua hiyo. Akitetea uamuzi huo, Rais Erdogan alisisitiza kuwa nchi yake imefikia uamuzi wa kitaifa ambao ni haki ya nchi inayojitawala, na kuongeza kuwa jengo hilo litakuwa wazi kwa watu wote- Waislamu, wasiokuwa Waislamu na wageni wa kimataifa. 'Maoni kutotiliwa maanani' Papa ni mmoja wa viongozi kadhaa wa kidini na kisiasa duniani mbao wamekosoa hatua hiyo. Baraza la Makanisa Duniani limetoa wito kwa Rais Erdogan kubatilisha uamuzi huo. Kanisa la Urusi ambalo, lina idadi kubwa ya waumini wa Kikristo wa dhehebu la Orthodox duniani, moja kwa moja lilielezea kusikitishwa kwake na uamuzi uliotolewa  a mahakama ya Uturuki likisema kuwa haikutilia maanani maoni yake kabla ya kuamua juu ya kuamua kuhusu kesi ya Hagia Sophia. Hatua hiyo pia imekosolewa vikali na Ugiriki huku Unesco ikisema Kamati ya Kimataifa kuhusu maeneo ya Kihistoria Duniani huenda ikatathmini upya hadhi ya eneo hilo la kale. Mmoja wa waandishi maarufu wa Uturuki, Orhan Pamuk, ameiambia BBC kuwa hatua hiyo huenda ikaondoa ""fahari"" waliokuwa nayo Waturuki dhidi ya nchi hiyo ya Kiislam. ""Kuna mamilioni ya Waturuki kama mimi ambao walipinga hatua hii na ambao sauti zao hazikusikika,"" alisema Bw. Pamuk."	https://www.bbc.com/swahili/habari-53389423
politics	W﻿afahamu 'viongozi watatu' wa Al shabab wanaosakwa na Marekani	"N﻿a Ambia Hirsi Siku moja baada ya Marekani  kutangaza zawadi ya dola milioni 10 za Kimarekani kwa yeyote atakayetoa taarifa zitakazosaidia kukamatwa kwa wanaume watatu wanaosadikiwa kuwa uti wa mgongo wa kundi la kigaidi la Alshabab linalohangaisha mamlaka nchini Somalia gumzo limeibuka kuhusu utambulisho wao. Siku ya Jumanne kupitia taarifa iliyochapishwa katika ukurasa wa Twitter wa Wizara ya Mambo ya nje ya Marekani na kushirikishwa katika akaunti ya Twitter Ubalozi wa Marekani  mjini Nairobi ilisema: "" Zawadi ya hadi dola milioni 10 itatolewa kupata taarifa zitakazosaidia kukamatwa kwa magaida kama vile MAHAD KARATE, AHMED DIRIYE & JEHAD MOSTAFA,ambao wamehusika katika mashambulio yaliyosababisha vifo vya maelfu ta watu, Somalia, Kenya na mataifa mengine. Je unajua wanakojificha? Tufahamishe! Je wanaume hawa ni kina nani Abdirahman Mohamed Warsame,anayefahamika kama ""Mahad Karate"" ni mmoja wa viongozi wenye ushawishi mkubwa katika kundi la Al-Shabaab. Kulingana na serikali ya Marekani, inaaminika uwa alizaliwa kati yam waka 1957 na 1962 huko Harardhere, uliopo eneo la Mudug katikati mwa Somali. Alikuwa  naibu kiongozi wa Al-Shabaab,aliyehudumu katika kitengo kikuu cha intelijensia cha kundi hili linalojulikana kama usalama n ahata wakati mwingine kuwa sehemu ya  usimamizi wa masuala ya kifedha ya kundi hilo. Marekani inasema Mahad Karate anaongea Kisomali, Kiarabu na Swahili. Ahmed Diriye Omar, ambaye pia anafahamika kama ""Abu Ubaydah"" ni mmoja wa viongozi wa ngazi ya juu wa Al-Shabaab. Hakuna maelezo mengi yanayojulikana kuhusu Maisha yake lakini aliwahi kuwa mkuu wa mrengo wa Al-Kataib. Sauti iliyotolewa na chombo cha habari cha Al-Shabaab mnamo Septemba 2019 inasadikiwa kuwa ya Ahmed Diriye na alisikika akizungumzia masuala ya Somalia ijapokuwa kumekuwa na uvumi kuhusu kifo chake. Ni nadra sana kumuona hadharani Ahmed Diriye lakini aliwahi kutuma ujumbe wa vitisho kwa wajumbe waliokuwa wakiwateua Wabunge wa bunge la Somalia mwezi Julai mwaka jana na kuwakosoa katika hotuba yake ya mkusanyiko wa half a ya Eid shere za Eid. Kwa mujibu wa tuvufi rasmi ya serikali ya Marekani Jehad Serwan Mostafa anaaminika kuwa raia wa ngazi ya juu zaidi wa Marekani anayepigana na kundi la kigaida la al-Shabaab,  lenye makao yake nchini Somalia. Inaaminika kuwa Mostafa alijiunga na al-Shabaab takriban 2006 na amehudumu katika nyadhifa tofauti, ikiwa ni pamoja na kuwa mwalimu wa kijeshi katika kambi za mafunzo za al-Shabaab, kiongozi wa wapiganaji wa kigeni, kiongozi na muenzaji propaganda katika tawi la vyombo vya habari la al-Shabaab, mpatanishi kati ya al-Shabaab na mashirika mengine ya kigaidi, na kama kiongozi katika matumizi ya milipuko ya kikundi katika mashambulizi ya kigaidi. Mostafa kwa sasa anakabiliwa na mashtaka  katika Mahakama ya Wilaya ya San Diego, kusini mwa California kwa kula njama ya kutoa msaada wa kifedha kwa magaidina pia njama ya kutoa msaada wa nyenzo kwa shirika la kigaidi la kigeni Wengine ambao majina yao yamefichuliwa  na pia kuwekewa vikwazo ni pamoja na: Abdullah Jeri- ambaye anasemekana kuwasilisha silaha kisiri kwa  wanamgambo wa Al-Shabaab. Marekamiinamuelezea Jeri  kama mkuu wa kitengo cha ununuzi wa silaha cha Al-Shabaab, anayehusika na uuzaji wa silaha katika masoko ya ndani na nje ya nchi, ambayo mengi yanaagizwa kutoka Yemen. Khalif Adale - Anadaiwa kuwa mchangishaji wa fedha wa Al-Shabaab kutoka mashirika yasiyo ya kiserikali. Hassan Afgooye- anayesemekana kuwa kiongozi mkuu wa Al-Shabaab, ambaye anasimamia sekta ya fedha. Marekani ilitoa zawadi ya dola milioni 5 kwa yeyote atakayetoa taarifa zitakazosaidia kukamatwa kwake. Abdikarim Hussein Gagaale - ambaye inasemekana aliwahi kuwa naibu mkuu wa idara ya fedha ya Al-Shabaab, na kufanya kazi chini ya Mahad Karate. Abdi Samad - anaelezewa kama mwanachama wa Al-Shabaab mwenye uhusiano wa karibu na Baraza Kuu la kikundi. Abdirahiman Nurey - anaelezewa kama kiungo kati ya Al-Shabaab na kampuni zinazomilikiwa na watu binafsi Wanachama watatu wa mtandao unaohusika na uhamisho wa silaha, waliyotajwa kama: Mohamed Hussein Salad (Salad), Ahmed Hasan Ali Sulaiman Mataan (Mataan), na Mohamed Ali Badaas (Badaas). Katika siku za hivi karibuni, Marekani inaonekana kuzidisha hatua zake dhidi ya Al-Shabaab, huku mashambulizi ya ndege zisizo na rubani za Marekani yakiendelea nchini Somalia."	https://www.bbc.com/swahili/articles/cyxe45q46gko
technology	Tanzania 'inatumia sera ya hatimiliki ya Twitter kuwanyamazisha wanaharakati'	"Sera ya Twitter inayokabiliana na ukiukaji wa hatimiliki inazidi kutumika vibaya ili kuzilenga akaunti za mitandao ya kujihami zinazomilikiwa na wanaharakati wa haki za kibinadamu nchini Tanzania  kwa lengo la kuwanyamazisha , wamesema wanaharakati wa haki za intaneti. Kila siku katika mtandao wa Twitter , Kigogo, jina la Kiswahili lenye maana ya mtu maarufu ama mtu tajiri huandika tetesi mpya zinazoendelea katika serikali ya Tanzania. Maelezo yanachukiza  na kushangaza  wakati mwingine lakini wafuasi wa Kigogo wanaokaribia kuwa 400,000 hupenda ufichuzi huo ambao hupamba matukio huku mara kadhaa ukikosea kuhusu maudhui yake. ''Mimi ni mfichuzi  na hufichua masuala ya ufisadi na unyanyasaji wa haki za kibinadamu  nchini humo'', Kigogo ambaye utambuzi wake ni siri kubwa aliambia BBC. Lakini muda mfupi kabla ya uchaguzi wa tarehe 28 mwezi Disemba , Twitter ilifutilia mbali akaunti ya Kigogo@2014 kutokana na zaidi ya malalamishi 300 kwa mtandao huo wa kijamii kwamba akaunti hiyo ilikuwa inakiuka hatimiliki - madai ambayo Kigogo ameyakana. Wanaharakati wa haki za Intaneti Acces Now wanadai kwamba sera hiyo inazidi kutumiwa na serikali ya Tanzania kuwanyamazisha wakosoaji wake. Twitter haijajibu moja kwa moja madai hayo lakini ilitoa taarifa  mwezi Oktoba ikipinga kuzuia mitandao ya kijamii  wakati ambapo uchaguzi unakaribia. Katika tukio moja ambalo Kigogo alilielezea, zaidi ya machapisho yake 1,000 yalitumika kuanzisha tovuti tatu, mlalamishi baadaye  alizitumia tovuti hizo kusema kwamba hatimiliki zake zimekiukwa. ''Baada ya akaunti yangu kufungwa kwa  muda niliandikia Twitter lakini  nilikuwa nikizungumza na roboti na sio binadamu .  Nilikuwa nikipata majibu ambayo yalikuwa yamerekodiwa . hakuna akili ya binadamu ilitumika'' , Kigogo alisema . Shambulio hilo lilijiri baada ya Kigogo kuchapisha ujumbe katika mtandao wa Twitter kuhusu njama ya serikali kufanya udanganyifu kwa kutumia makaratasi ya kupigia kura  kabla ya uchauzi  ambapo rais Magufuli alikuwa akiwania muhula wa pili. Tume ya uchaguzi ya Tanzania ilikana madai ya udanganyifu  kabla na hata baada ya uchaguzi. Walalamishi waliiomba Twitter kumsaka Kigogo kwa ukiukaji wa haki za sheria ya hatimiliki za Marekani ama DMCA ambapo Twitter na kampuni nyengine maarufu za teknolojia nchini Marekani ni sharti wafuate sheria zake duniani. Inatoa mwelekezo kuhusu jinsi ya kusimamia malalamishi ya hatimiliki ikiwemo jinsi ya kukabiliana na ukiukaji. Lakini wanaharakati wa haki za intaneti sasa wanasema kwamba kumekuwa na idadi kubwa ya malalamishi ya DMCA kwa lengo la kuwanyamazisha wanahabari, wanaharakati, na mashirika ya kijamii ambayo huripoti matukio ya unyanyasaji wa haki za kibinadamu. Shirika hilo linasema kwamba limekabiliana na kesi tisa ambapo malalamishi ya hatimiliki yametumika kulenga akaunti za watu binafsi nchini Tanzania. ''Baada ya Twitter kuifuta akaunti yangu kwa muda, nilitakiwa kutoa habari zangu binafsi kama vile anwani yangu na nambari ya simu ambayo walisema watampatia mlalamishi'', Kigogo alisema. ''Mpango uliokuwepo ulikuwa majasusi wa Tanzania kupata maelezo zaidi kunihusu ambayo yangewasaidia kunitambua, lakini nilikataa''. Sera ya Twitter inashauri jinsi mtu yeyote anavyoweza kukabili malalamishi ya hatimiliki. Akaunti ya Kigogo ilifutwa mara mbili kwa jumla ya siku 12, kabla ya shambulio la mwezi Oktoba. ''Akaunti hiyo ilikua imedukuliwa …mara tatu, na watu ninaoshuku kuwa majasusi wa Tanzania'', alisema Kigogo. BBC iliitaka Twitter kutoa tamko lake lakini msemaji wake alitupeleka katika chapisho ambalo kampuni hiyo ilichapisha mkesha wa uchaguzi wa Tanzania ikiitaka serikali ya taifa hilo kutofunga intaneti nchini humo. Kufungwa kwa intaneti nchini Tanzania kulianza siku chache kabla ya uchaguzi. Watumiaji wa simu walizuiwa kutoweza kutuma ujumbe  huku wengine wakidai kwamba ujumbe mfupi ulio na majina ya viongozi wa upinzani ulizuiwa. Mitandao mikubwa ya kijamii kama vile Facebook , Twitter na Instagram ilifungwa ama hata kuzuiwa. Ilikuwa vigumu kuingia katika mtandao wa Twitter am a hata simu ya rununu, ijapokuwa baadhi ya watu wanatumia mtandao wa kibinfasi wa VPN ili kukiuka ufungaji huo wa mtandao. Balozi wa Uholanzi nchini Tanzania hivi majuzi aliuliza ni kwanini mtandao wa kijamii wa Twitter bado unaminywa nchini humo? ""Je kuna mtu amesahau kuwasha Twitter,"" aliulizia Balozi huyo kupitia ukurasa wake wa Twitter. Kulingana na Peter Micek, mkuu wa sheria katika kundi la wanaharakati wa haki za mtandaoni Acces Now, Shirika la mawasiliano nchini Tanzania liliweka vifaa ambavyo vingeathiri mtandao wote , kufunga tovuti na kuzuia mawasiliano  ili picha na video zisiweze kusambazwa . BBC ilitafuta tamko la halmashauri ya mawasiliano nchini Tanzania lakini haikuzungumza. Wanaopinga na wasiopinga wote wamehusishwa  na uvumi kuhusu mmiliki wa akaunti ya Twitter ya Kigogo@2014 na mahala anapoishi. Wengine wanasema kwamba inaendeshwa na mtu mwenye uhusiano mzuri na maafisa wa serikali au wakala. Wengine wamejaribu kutafuta sababu za utumizi wa sura ya msanii wa muziki wa Hip Hop nchini Marekani Jay Z kama picha iliotumiwa sana katika akaunti nyengine zinazofanana na ile ya Kigogo. Maafisa kadhaa wa Tanzania wamesema wazi walikuwa wanamsaka jamaa anayemiliki akaunti hiyo wakimlaumu kwa kutoa siri za serikali , uchochezi, kusambaza uwongo na kutishia usalama wa kitaifa. Ujumbe wa Kigogo hunakiliwa na kusambazwa katika mtandao wa WhatsApp na kutoa habari sambamba katika taifa ambalo kumekuwa na msako mkali wa vyombo vya habari na wakosoaji wa serikali tangu rais Magufuli kuchukua madaraka 2015. Kabla ya kushinda awamu ya pili katika uchaguzi uliokumbwa na utata mwezi Oktoba, serikali ya bwana Magufuli ilipitisha sheria kama ile ya kudhibiti maudhui mitandaoni na ile ya kukabiliana na uhalifu wa mitandao ambayo inaagiza kuwepo kwa sajili ya mabloga wote mbali na mikahawa ya mitandao kuweka kamera za CCTV  na kuwapiga faini wale wanaokiuka sheria hiyo. Mwandishi Maria Sarungi Tsehai , ambaye biashara yake ya vyombo vya habari ilifungwa na serikali , aliambia BBC kwamba Twitter ndio mtandao wa pekee ambao Watanzania walio na ushawishi mkubwa walitumia kutoa maoni yao. 'Ni eneo la maoni ambayo hayajachujwa'', alisema. Hivyobasi hakuweza kunyamaza baada ya Kigogo na akaunti nyengine tano maarufu kufungwa kufuatia malalamishi ya hatimiliki siku kadhaa kabla ya uchaguzi. Muda mfupi baada ya bi Tsehai kuandika barua ya wazi , kwa mwanzilishi wa Twitter na afisa mkuu mtendaji  Jack Dorsey akimtaka kusitisha ukandamizaji  na kunyamazishwa kupitia mfumo wa kusimamia ukiukaji wa hatimiliki, akaunti hizo badala yake zilifunguliwa na nyengine kuthibitishwa kwa kutumia usaidizi wa shirika la kupigania haki za mtandaoni Acces Now. Ijapokuwa Kigogo anahisi  hakikisho kuhusu kulindwa kwa akaunti yake na kwamba Twitter sasa ina ufahamu kuhusu utumizi mbaya wa hatimiliki,  anasema kwamba kampuni hiyo inapaswa kuchukua hatua kali zaidi. Mambo yalibadilika baada ya Maria kumuandikia Jack Dorsey, lakini nadhani wanapaswa kuimarisha mfumo wao wa kuchunguza malalamishi ya hatimiliki. Kwa mfano iwapo ni kampuni basi nakala zote ambazo zinahalalisha kampuni hiyo zinahitaji kuchunguzwa na kuthibitishwa, hiyo ndio njia pekee wanaweza kusitisha malalamishi bandia . Shirika la Acces Now linaamini kwamba utumizi wa sheria ya hatimiliki nchini Tanzania unaweza kuigwa na mataifa mengine barani Afrika. Hatua ya serikali kutumia mianya ya sheria ya hatimiliki Tanzania inatia wasiwasi na kuwa tisho kubwa kwa uhuru wa kujieleza  barani Afrika, Berhan Taye kutoka shirika la Acces Kenya aliambia BBC. Aliongezea: Mitandao ya kijamii inayoathirika kutokana na mianya ya sheria ya hatimiliki haina chaguo bali kuangazia suala hilo , na kusaidia kuhakikisha kuwa serikali haziwezi kutumia mbinu hiyo dhidi ya wakosoaji. Kigogo anaendelea kuwafurahisha wafuasi wake na habari tamu  lakini pia anafurahia kile ambacho akaunti yake ya siri imesababisha  na kutumai kwamba itaendelea kuwa dondoo  kuhusu mmiliki wake. BBC imeomba maoni ya Msemaji wa Serikali ya Tanzania juu ya madai yaliyomo kwenye habari hii, lakini mpaka sasa haijapata tamko lolote."	https://www.bbc.com/swahili/habari-55407601
religion	Baphomet: Sanamu ya shetani inayozua utata Marekani	"Binadamu tangu zama za kale amekuwa akijenga, kuchonga na kuweka sanamu za aina nyingi kwa sababu mbalimbali. Baadhi hutumiwa kuwaenzi watu maarufu na kuwakumbuka, na nyingine huabudiwa kama miungu. Kwa muda mrefu hata hivyo, imekuwa ni nadra kuona sanamua ambayo moja kwa moja inahusishwa na shetani au ibilisi. Lakini ukifika Marekani, mambo ni tofauti. Kuna sanamu moja kubwa ya shaba ambayo inahusishwa na ushetani. Ni sanamu ya, Baphomet ni kiumbe mwenye kichwa kinachofanana na cha mbuzi lakini ameongezwa maungo ya ajabu. Ni kiumbe huntha mwenye mabawa, na kwenye sanamu hiyo inayotumiwa kwa sasa huoneshwa akiwa na watoto wawili wanaotabasamu. Sanamu inayotumiwa kwa sasa ina urefu wa karibu futi 9, na iligharimu $100,000 (£64,000) kuitengeneza. Sanamu hii imekuwa ikitumiwa kuwapiga vita wale walio na imani za Kikristo na imani nyingine zenye kumcha Mungu mmoja. Ni sanamu hii ambayo imekuwa ikitumiwa kuendesha vita dhidi ya kuwekwa kwa sanamu za Kikristo na dini nyingine katika majengo maarufu, bustani na maeneo ya umma nchini Marekani. Agosti 17, sanamu hiyo ya kiumbe anayefahamika kama Baphomet ilipelekwa katika jimbo la Arkansas anakotoka rais wa zamani wa Marekani Bill Clinton. Wanaotumia sanamu hiyo ni watu wa kundi linalofahamika kama Satanic Temple (Hekalu la Shetani) ambalo ni kundi la 'kidini' na kisiasa ambalo hupinga kuingizwa kwa dini katika masuala ya serikali. Kundi hilo liliandaa maandamano ya watu 150 waliyojumuisha waabudu shetani, watu wasioamini Mungu yupo na Wakristo pia. Maandamano hayo yalifanyika nje ya jengo lililo makao makuu ya jimbo la Arkansas katika mji wa Little Rock. Walikuwa wamekerwa na hatua ya kuweka sanamu ya Mnara wa Amri Kumi za Mungu katika uwanja wa makao makuu hayo. Satanic Temple walisema sanamu hiyo inakiuka Sheria ya Kwanza ya Marekebisho ya Katiba nchini Marekani ambayo huzungumzia uhuru na haki za kidini. ""Ikiwa utakubalia kuwepo kwa sanamu ya dini moja basi kunafaa kuwa na uhuru kwa wengine kuweka sanamu za kidini, na ukizuia basi kusiwe na sanamu yoyote ile,"" mwanzilishi mwenza wa tawi la Satanic Temple katika jimb la Arkansas Ivy Forrester alinukuliwa na wanahabari siku hiyo ya maandamano. Ndoto yao ni kuwa na sanamu ya kudumu, lakini siku hiyo hawakuruhusiwa na sheria kuiweka kwa muda mrefu. Kuna sheria ya Arkansas ya mwaka 2017 inayohitaji sanamu ya kuwekwa maeneo ya serikali iwe na udhamini wa mbunge ambaye atawasilisha mswada iidhinishwe kupitia bunge. Sanamu hiyo ya Mnara wa Amri Kumi za Mungu ilidhaminiwa na mwanasiasa wa Republican, Seneta Jason Rapert. Hata hivyo, chini ya saa 24 baada ya kuwekwa, mwanamume mmoja alivurumisha gari na kuugonga mnara huo na kuubomoa. Maandamano ya Satanic Temple Arkansas yalisababisha kuandaliwa kwa maandamano mengine ya kuwapinga yaliyoandaliwa na makundi ya Kikristo na wanachama wa Republican. Wakristo walikuwa wamebeba karatasi zilizokuwa na ujumbe kutoka kwa Biblia. Satanic Temple waliwasilisha ombi la kushirikishwa kwenye kesi ya kupinga mnara huo wa Amri Kumi za Mungu iliyowasilishwa na shirika la haki za kiraia la American Civil Liberties Union, lakini kundi hilo limewasilisha ombi kutaka wasishirikishwe kwenye kesi hiyo. Sanamu hiyo ya Baphomet ilizinduliwa mara ya kwanza katika mji wa Detroit, Michigan. Mipango ya kuuweka nje ya makao makuu ya jimbo la Oklahoma ambapo kulikuwa kumewekwa mnara mwingine wa Amri Kumi za Mungu mwaka 2015. Mnara huo ulizinduliwa 25 Julai mwaka huo, ambapo kupitia taarifa, Satanic temple walisema: ""Tulichagua Baphomet kwa sababu ni kiumbe ambaye huhusishwa na Shetani na maana inayohusishwa naye inafaa sana akiwekwa kando na sanamu inayowakilisha dini nyingine."" Sherehe ya kuuzindua ilikuwa ya faragha, na ukumbi uliotumiwa uliwekwa siri kubwa kwani Wakristo walikuwa wameandamana awali kuipinga mjini. Picha zilizopakiwa kwenye Facebook zilionyesha uzinduzi wake ulifanyika karibu na Mto wa Detroit. Kabla ya uzinduzi huo kufanyika, waumini takriban 200 walihudhuria ibada ya misa katika kanisa la St. Joseph mjini humo kupinga sanamu hiyo. Wengine 50 walifanya maombi mjini katika eneo ambalo awali Satanic Temple walikuwa wamepanga kuuzindulia mnara huo hapo. Mwanamume yule yule aliyeuharibu mnara wa Arkansas anadaiwa kufanya vivyo hivyo na kuubomoa mnara mwingine kama huo wa Amri Kumi za Mungu nje ya makao makuu ya jimbo la Oklahoma. Satanic Temple walisitisha juhudi zao za kutaka kuweka sanamu ya Baphomet huko baada ya Mahakama ya Juu ya Oklahoma kuamua kwamba Sanamu ya Mnara wa Amri Kumi za Mungu ilikuwa imewekwa kinyume cha sheria, hivyo wakawa wameshinda vita bila kupigana. Mahakama ilisema ni kinyume cha sheria kutumia mali ya umma kwa manufaa ya dini yoyote ile. Jina hili asili yake ni enzi ya kukomesha uasi katika Kanisa Katoliki katika miaka ya 1100, kwa Kiingereza  Inquisition, na kuteswa kwa wapiganaji wa kidini kwa jina Knights Templar waliokuwa wanateswa ili wafichue siri zao na wakubali kuifuata dini kwa mujibu wa viongozi wa kanisa wa wakati huo. Kwa mujibu wa waandishi wa enzi za vita vya kidini maarufu kama Crusade, wapiganaji hao walikiri kumuabudu miungo wa wapagani kwa jina Baphometh. Baadhi ya wasomi hata hivyo huamini kwamba ""Baphometh"" ni upotoshaji wa jina ""Mahomet"" - ambalo hutumiwa kumrejelea Nabii Muhammad, jambo linalozua utata zaidi. Lakini kadiri miaka ilivyosonga na mafumbo na siri kuwahusu tata na Knights Templar kuzidi, ndivyo ufafanuzi wa neno hilo na maana yake ulivyozidi kutofautiana. Moja ya ufasiri wa neno hilo unapatikana katika kitabu cha Da Vinci Code chake Dan Brown ambapo, neno Baphomet limefafanuliwa na kutafsiriwa kama ""Sophia"" au busara. Picha maarufu zaidi ya Baphomet ilichorwa na mwanamizungu wa Ufaransa Eliphas Levi mwaka 1856 katika kitabu chake cha Transcendental Magic: Its Doctrine and Ritual. Alichora kiumbe huntha mwenye mabawa na mwenye pembe na mwenge ulio katikati ya pembe hizo kichwani. Kuna mchoro pia wa pembe nane kwenye paji la uso. Mikononi kumeandikwa maneno ya Kilatino SOLVE (tenganishwa) na COAGULA (fungamanisha) - ambazo ni nguvu za kuunganisha na kutenganisha ambazo zilitwaliwa kutoka kwa Mungu. Mchoro wa Levi ulihamasisha zaidi sanamu inayotumiwa na Satanic Temple. Ni jinsia mbili kwa pamoja, nusu mnyama na nusu binadamu. Sanamu hiyo ina vidole viwili vilivyoelekezwa juu mkono wa kulia na viwili vinavyoelekezwa  chini mkono wa kushoto, maana yake ""kama ilivyo juu, na chini iwe pia"". Maneno hayo na ishara hiyo ya vidole ni maarufu miongoni mwa wenye kuamini katika mizungu na mafumbo. Chanzo chake ni kazi za kale za msomi Hermes Trismegistus, ambaye vitabu vyake vilikuwa maarufu sana enzi ya Kipindi mwamko-sanaa na mageuzi ya kidini, maarufu kama Renaissance and Reformation barani Ulaya. Maneno hayo pia hutumiwa kuhusiana na sayansi, vitu vyote na Mungu, lakini Levi aliandika kwamba kwa kutumia ishara hiyo, Baphomet wake alikuwa anaashiria kuwiana sawa kwa fadhila na haki. Lucien Greaves, msemaji wa Satanic Temple anasema lengo lao ni kwamba watoto watatazama kazi hiyo ya sanaa kama salama, isiyofaa kuzua wasiwasi wowote. ""Sura ya mbuzi huyo haioneshi chochote. Si ya kishetani wala ya kutisha - kama wanavyodai baadhi ya watu - ukiitazama bila kuongozwa na mzigo wa utamaduni."" Lakini watoto hawafai kumuoogopa Shetani? ""Sifikiri watoto wanaokutana na sanamu hii bila kutiwa hofu na propaganda wanaweza kuona chochote cha kuwatia wasiwasi,"" anasema Greaves. ""Lakini si kwamba tunapinga kuwaingiza watoto kwenye mitazamo ya kidini. Mara nyingi watoto hulazimishwa kuingia kwenye dini. Hilo ni jambo hatutaki kulifanya kamwe."" Kwenye tumbo la Baphomet kuna ishara ya kale ya Kigiriki ya nyoka wawili walio kwenye fimbo - fimbo ambayo ilibebwa na Hermes na maafisa wa kueneza matangazo au kutoa matangazo rasmi waliotumiwa kutoa matamko rasmi. Ishara hiyo kwenye sanamu hiyo inaashiria biashara, mashauriano na kutendeana, na iliingizwa kwenye Baphomet na Levi. ""Kwetu ni  ishara ya maridhiano ya vitu viwili tofauti - kwa mfano kuwa na sanamu ya Kishetani karibu na sanamu ya Kikristo,"" anasema Greaves. ""Tunafikiri ni ujumbe wenyenguvu sana kuwa na sanamu hii ikiwa karibu na sanamu ya Amri Kumi za Mungu. Unaweza kuwa na mambo mawili tofauti kwa pamoja bila mzozo."" Baphomet wa Levi alikuwa huntha mwenye maziwa, lakini ""tuliyaondoa maziwa hayo"" anasema Greaves. Anasema hakutana wajipate kwenye mdahalo kuhusu jinsia ya kiumbe huyo wao jambo ambalo lingewafanya watu kupoteza maana halisi. Badala yake anasema watoto wawili, mvulana na msichana, ndio wanaowakilisha jinsia. Kwenye paji la uso la Baphomet na kwenye kiti cha enzi alichokikalia kuna mchoro wa nyota ya pembe tano, ishara ambayo mara nyingi hutambuliwa kama ishara ya shetani. Mara nyingi huonekana ikiwa imepinduliwa. Msalaba wa Peter pia hupinduliwa. Greaves anasema lengo lao ni kuwafanya watu wabadilishe mtazamo wao na kuacha kuongozwa na waliyofunzwa na utamaduni wao. Waangazie mambo kwa kuzingatia ushahidi uliopo. Anasema mtazamo huo huwazuia watu kuchukua msimamo huru kuhusu masuala kama vile ndoa za wapenzi wa jinsia moja na haki za kutoa mimba pamoja na huduma nyingine za uzazi wa mpango. ""Mwenge wa maarifa ndio kama upembe wa kati - na inatukuza juhudi za kutafuta elimu na maarifa. Tunathamini hilo sana,"" anasema Greaves. Levi mwenyewe aliandika kwamba mwenge wa maarifa uolikuwa unawaka katikati ya pembe za Baphomet ni mwanga wa kusawazisha vitu vyote. Ni taswira ya roho iliyo juu ya vitu vyote vinavyoonekana, kama zilivyo ndimi za moto, ingawa bado imeunganishwa na vitu hivyo, mfano moto unavyoendelea kung'aa juu ya mafuta au kijiti. Kulikuwa na mpango wa kuongeza maandiko kwenye mchoro wa nyota ya pembe tano ya moja ya nguzo saba kuu za Satanic Temple: ""moyo wa huruma, busara na haki unafaa daima kuongoza zaidi ya neno lililoandikwa au kutamkwa."" Nyuma ya sanamu hiyo, kutakuwa na nukuu kutoka kwa kitabu cha Cain chake Lord Byron unaosema: ""Kisha, nani alikuwa Ibilisi? Yule hangekuruhusu wewe uishi milele, au yule ambaye angelikuumba uishi milele, katika raha na nguvu za elimu na maarifa?"" Kwa mujibu wa tovuti yao Satanic Temple wanaamini kwamba ""kimsingi watu kuteseka au kuumia ni vibaya, na chochote kile kinachopunguza madhilana mateso ni kizuri."" Hawaamini katika kutenda mabaya. Wanasema: ""Huwa tunakumabtia kukufuru kama njia halali ya kujieleza na kuonyesha uhuru wa mtu binafsi dhidi ya imani za kitamaduni zisizo na tija."" ""Msimamo wa Satanic Temple ni kwamba dini inaweza, na inafaa kutenganishwa na ushirikina. Hivyo basi, huwa hawaendelezi imani katika Shetani binafsi. ""Kukumbatia jina la Shetani ni kukumbatia mtazamo wa kutumia fikira na kujindoa kutoka kwa mfumo wa kuamini katika nguvu za kipekee za kutoka nje ya dunia na utamaduni uliopitwa na wakati wenye msingi wake katika ushirikina."""	https://www.bbc.com/swahili/habari-45327404
business	Watengenezaji wa pombe walioipa jina linalomaanisha ''nywele za siri'' waomba msamaha Canada	"Watengenezaji wa pombe nchini Canada wamelazimika kuomba msamaha kwa kuipatia pombe jina ambalo katika jamii ya  Maori   kwa kawaida hutumiwa kutaja ''nywele za sehemu za siri''. Watengenezaji wa pombe wa kampuni ya Hell's Basement Brewery  mjini Alberta walisema kuwa walitangaza kinywaji chao  kwa jina la  Huruhuru miaka miwili iliyopita, wakidhani neno hilo lina maanisha  ""manyoya"". Lakini mtangazaji maarufu wa kituo cha televisheni cha kabla la Maori-Hamua Nikora alieleza maana ya neno hilo kupitia video aliyotuma kwenye Facebook, kudhihirisha kuwa kweli neno Huruhuru  linamaanisha ''nywele za sehemu za siri''katika jamii ya Maori. Muasisi wa kampuni hiyo ya kutengeneza bidhaa za pombe aliwaahidi watu wa Maori kuwa bidhaa hiyo sasa itapatiwa nembo mpya ya kuinadi. ""Tunakubali kwamba hatukuzingatia matumizi ya kawaida ya neno huruhuru linalomaanisha nywele za sehemu za siri, na tungefanya mashauriano na wawakilishi wa Maori tungeweza kuelewa vema kuliko kutumia kutegemea kamusi za mitandaoni ,"" Mike Patriquin aliuambia mtandao wa habari wa  CBC. Tungependa kueleza bayana kwamba haikua nia yetu kukiuka maadili, au kuukera utamaduni wa Maori ama watu wake kwa njia yoyote ile, kwa wale wanaoihisi kuwa wamevunjiwa heshima, tunaomba msamaha ."" Bwana  Nikora pia amekosoa kiwanda cha ngozi cha   New Zealand kwa kutumia jina  Huruhuru na akasema kuwa aliwasiliana na viwanda vyote viwili, cha  bishaa za ngozi na cha pombe juu ya kosa hilo walilolifanya . ""Baadhi ya watu wanasema kupatia jina hilo bidhaa ni kupongeza , mimi ninasema  kuchukua bira idhini neno letu ,"" alisema. ""Ni ugonjwa wa kuchukua majina ya watu bila idhini walionao. Acheni. Tumieni lugha yenu wenyewe."" Msemaji wa kiwanda cha bidhaa za ngozi cha New Zealand  aliuambia wavuti wa   shirika la habari la RNZ kwamba hawakuwa na nia ya kumkosea yeyote kwa kutumia jina Huruhuru, ambalo walidhani lina maanisha pamba au manyoya."	https://www.bbc.com/swahili/habari-53712520
business	Taswira ya soko la kahawa inavyobadilika Tanzania	Zao la Kahawa nchini Tanzania limeendelea kuwa kwenye nafasi ya juu zaidi katika soko la dunia, ikiwa ni nchi ya nne barani Afrika huku Ethiopia ambaye ndio mzalishaji na muuzaji mkubwa katika bara hilo, kwa kipindi cha miaka 20.	https://www.bbc.com/swahili/60863234
health	“Ulemavu sio kushindwa, bali kushindwa ni ulemavu”	Ni mawaidha ambayo Muhammed Mugawa Maro, huwapa watu mara kwa mara akiwatumbuiza. Alizaliwa miaka 48 iliyopita na ulemavu wa macho, na ameibuka kuwa miongoni mwa wasanii wenye umaarufu katika ukanda wa pwani. Je ni changamoto gani yeye hupitia, na ana maoni gani kuhusu sera zitakazowasaidia walemavu ili waache maisha ya utegemezi?	https://www.bbc.com/swahili/articles/cx07l5k77wqo
sports	Tetesi za Soka Ulaya Jumamosi 02.04.2022: Lacazette, Torres, Haaland, Coutinho, Rudiger, Soucek, Muller	"Manchester City wana matumaini ya kuwashinda Real Madrid katika mbio za kumsajili mshambuliaji wa  Borussia Dortmund na  Norway Erling Braut Haaland, 21 msimu huu. (ESPN) Paul Torres wa Villarreal amerudi kwenye rada za Manchester United ambao msimu uliopita walizingumza na mlinzi huyo wa Hispania mwenye umri wa miaka 25, kabla ya kuamua kumsajili Raphael Varane. (90min) Barcelona inataka kumsajili mshambuliaji wa Arsenal na Ufaransa Alexandre Lacazette, 30, kwa uhamisho huru mwishoni mwa msimu, mkataba wake utakapomalizika. (Sport) Newcastle United inataka kumsajili kiungo wa Barcelona na Brazil Philippe Coutinho, 29 ambaye kwa sasa anacheza kwa mkopo Aston Villa.(Sport) Arsenal imekua ikiwafuatilia kwa karibu mshambuliaji wa Napoli na Nigeria  Victor Osimhen, 23, na mshambuliaji wa Inter Milan na Argentina Lautaro Martinez, 24. (CBS Sports) Aston Villa wanajiandaa kuvunja tena rekodi yao ya usajili msimu huu huenda wakatumia zaidi ya £150m kwa ajili ya kusajili wachezaji wapya. (Football Insider) Kocha wa Chelsea Thomas Tuchel ""ana uhakika"" klabu hiyo itaweza kushughulikia suala la mkataba mpya wa mlinzi wa kijerumani Antonio Rudiger, 29. (Goal) Leeds wako katika nafasi nzuri ya kumsajili kiungo wa Marekani Brenden Aaronson, 21, mazungumza yakiendelea kwa ajili ya uhamisho wake mwishoni msimu akitokea RB Salzburg. (Football Insider) Mazungumzo kuhusu mkataba mpya wa wa kusalia West Ham kwa kiungo wa Czech Tomas Soucek, 27, yamesimama mpaka mwishoni mwa msimu, licha ya kusakwa na vilabu vikubwa Ulaya. (90min) West Ham na Leeds ni miomgoni mwa vilabu vimavyotaka kumrejesha England kiungo wa Jamhuri ya Ireland, Josh Cullen, 25, kutoka Anderlecht. (Teamtalk) Bayern Munich imeanza mazungumzo ya mkataba mpya na mshambuliaji wake mjerumani Thomas Muller, 32. (Bild - in German)"	https://www.bbc.com/swahili/60965053
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.	https://www.bbc.com/swahili/habari-61242583
entertainment	Will Perry: 'Nimechoka kuchekwa kila siku'	"Will Perry, muogeleaji aliyewakilisha Uingereza katika michezo ya Olimpiki ya walemavu ,anasema ""amechoka’’ kuchekelewa kwa sababu ya kimo chake kifupi. Anakabiliwa na hali inayojulikana kama achondroplasia na anasema watu kama yeye mara nyingi huchukuliwa video au kudhihakiwa mtaani. Perry mwenye umri wa miaka 21 anatoa wito kwa watu kuwawajibisha wale wanaofanya hivyo."	https://www.bbc.com/swahili/habari-60109732
business	Hatari wanayokabiliana nayo walinzi wa sokwe katika mbuga ya wanyama ya Virunga DRC	"Kulinda mbuga ya kitaifa ya Virunga Mashariki mwa Jamhuri ya Kidemokrasia ya Congo - ambayo ni makazi ya sokwe wa milimani - imetajwa kuwa kazi ngumu sana duniani. Katika kipindi cha miezi 12 iliopita, zaidi ya wafanyakazi 20 wameuawa - na wiki iliyopita waasi walilaumiwa kwa kumuua balozi wa Italia nchini DR Congo, pamoja na mlinzi na dereva wake katika shambulio lililofanywa ndani ya mbuga hiyo. ""Kiwango cha kujitolea ambacho kinahusika katika kuendeleza kazi hii ni kikubwa sana,"" anasema Emmanuel de Merode, msimamizi mkuu wa zaidi ya walinzi 800 wa Virunga, mbuga ya kitaifa kongwe zaidi barani Afrika. Mbuga hiyo ilibuniwa karibu miaka 100 iliyopita kuwalinda sokwe wa milimani, ambao idadi yao imeongezeka  katika kipindi cha miongo kadhaa iliyopita, ijapokuwa ni 1,000 tu waliosalia duniani. Bw. De Merode ameishi DR Congo kwa karibu miaka 30, lakini bado anakumbuka siku alipofika nchini humo mara ya kwanza. ""Nilinunua pikipiki mjini Kampala na kuiendesha kutoka Uganda hadi Congo, na unapovuka mpaka moja kwa moja unakaribishwa ukubwa wa mbuga hii na mandhari ya kupendeza ajabu."" Bw. De Merode, alizaliwa Afrika Kaskazini na kulelewa Kenya, lakini ni mwanamfalme wa Ubelgiji ijapokuwa hatumii cheo chake. IMAGE COPYRIGHTGETTY IMAGES Anaonekana mtulivu licha ya changamoto zinazomkabili yeye na wafanyakazi wake kila siku. Mashambulio mawili mabaya katika muda wa mwaka mmoja uliopita umewatikisa wote vibaya sana: ""Inasikitisha sana kupoteza vijana wengi wadogo wakati mmoja,"" anasema mmoja wa walinzi Gracien Muyisa Sivanza, ambaye ni msimamizi wa maziwa ya mbuga hiyo. ""Walinzi wenzangu waliouawa walipenda sana kazi yao na walijitoa mhanga katika juhudi za kuhifadhi mazingira."" Lakini anasema vifo hivyo vimewapa motisha ya ""kuendelea na juhudi hizo kwa pamoja… kwa heshima yao. ""Nadhani wanajivunia jinsi tunavyowawakilisha."" Bw. De Merode pia aliwahi kupigwa risasi na kujeruhiwa mwaka 2014. ""Lazima ukubali kwamba [kuna hatari. Ni mbuga ya kitaifa ambayo ni sehemu ya nchi ya Congo iliyoathiriwa na vita vya wenyewe kwa wenyewe katika historia yake ya hivi karibuni ,"" anasema. Lakini pia ameangazia ufanisi uliopatikana katika mbuga hiyo licha ya changamoto zinazowakabili. ""Tumekuwa na panda shuka nyingi… tumeathirika sana, lakini changamoto hizo zimesaidia mbuga hii kuwa hai."" Shambulio dhidi ya Bw. De Merode  lilikuja wakati kulikua na vurugu zilizosababishwa na wanamgambo wa M23 katika eneo hilo. Wakati huo pia , kampuni ya mafuta ya Uingereza inayojulikana kama Soco ilikuwa imepewa idhini na serikali ya Kinshasa kuchimba mafuta katika ardhi ya buga. Hali tete iliyoshuhudiwa katika eneo hilo wakati huo iliangaziwa katika filamu ya ya mwaka 2014 kuhusu Virunga ambayo iliteuliwa katika tuzo za Oscar. ""Tunapigana dhidi ya kampuni ya mafuta ya Uingereza … tulikuwa tukikabiliana na watt kadhaa. Siku hiyo, Nilikuwa nimewasilisha ripoti ya uchunguzi kuhusu shughuli za kampuni hiyo ya mafuta."" Alishambuliwa alipokuwa akiendesha gari peke yake kupitia msitu huo kurudi nyumbani: ""Nilipigwa risasi ya kifua na tumbo.""  Mlinzi wa mbuga Rachel Masika Baraka aliuawa mwaka  2018 baada ya watalii wawili wa Uingereza kutekwa nyara. Kampuni hiyo Mililani shambulio hilo na kukana kuhusika nalo. Tangu wakati huo ilibadili jina lake na kujiondoa DR Congo . Bw. De Merode anasema alikua na ""bahati"". ""Watu kutoka kijiji kimoja walinisaidia, kwa hio juhudi zangu zinaendelea kutokana na usamaria wao. Baadhi ya wafanyakazi hawana bahati."" Watu wanapofariki wakitekeleza amri yake katika mbuga hiyo, anasema ""inaniacha na majonzi kupita maelezo kwani siwezi kuelezea familia zao mazingira ya vifo hivyo"". Inakadiriwa kuwa makumi ya makundi ya wanamgambo waliojihami kwa silaha wanajikimu kutokana na raslimali za mbuga hiyo kupitia shughuli za- uwindaji haramu, kukata miti na kuuza mbao au kuuza mafuta. Raslimali asili ya DR Congo imezozaniwa kwa miongo kadhaa. Nchi  hiyo ambayo ukubwa wake ni eneo la magharibi mwa Ulaya - ina utajiri mkubwa wa madini, ikiwa na almasi, mafuta, cobalt na shaba, kuliko mahali pengine popote duniani. IMAGE COPYRIGHTAFP image captionVirunga's Mount Nyiragongo is an active volcano - seen here in the distance - last erupting in 2002. Baadhi ya mad ini hizo zina muhimu kwa teknolojia ya kisasa, inayounda vitu muhimu katika magari ya umeme na simu za rununu za kisasa. Virunga pia  ina raslimali nyingi asililia na wanyama pori. Lakini watu milioni mbili wanaoishi katika eneo hilo wanaishi kwa chini ya dola 1.50 (£1.08) kwa siku. Mzozo unaokumba eneo hilo Sio mambo la kushangaza kwa Bwana De Merode amabaye anachukulia kulinda mbuga kama suala la haki ya kijamii. ""Tatizo sio kama dogo kama suala dogo kama kulinda sokwe na tembo; bali ni kupata ufumbuzi wa changamoto ya kiuchumi ambayo imekuwa chanzo cha vita vya wenyewe kwa wenyewe katika historia,"" anasema. ""Zaidi ya Wacongo milioni saba wanaaminiwa kufariki katika kipindi cha miaka 30 kutokana na mzozo wa kiuchumi. ""Tunaamini kwa Virunga kupata ustawi, kwanza lazima tutilie maanani maslahi ya wakazi. Lazaima tufanye mbuga hii kuwa mali… ili tuweze kupata faida."" Anatoa mfano na nchi jirani ya Rwanda ambayo kabla ya janga la corona ilikuwa na uwezo wa kukusanya dola milioni 500 kwa mawaka kutokana na shughuli za utalii. Nchini Kenya thamani ya septa ya utalii ni karibu dola bilioni 3.5. ""Hiyo ni zaidi ya bajeti ya kitaifa ya DR Congo,"" anasema akiongeza kuwa: ""Utalii sio mchezo, ni sekta ambayo inahitaji mikakati. Tunahitaji kutafuta mbinu ya kuzalisha mali bila kuharibu mbuga''."	https://www.bbc.com/swahili/habari-56275833
religion	Ramadhan: Wasio Waislamu wanaofunga mwezi wa Ramadhan	"Rehan Jayawickreme, mwanasiasa kijana anayewakilisha chama cha' upinzani nchini Sri Lanka, alitangaza kile kilichowashutua wengi Aprili 13. ""Mimi ni wa dini ya kibudha na najitahidi kwa kila namna kufuata falsafa ya maisha ya Kibudha,"" alisema kwenye mtandao wa Twitter. ""Baada ya kusema hivyo, nasubiri kwa hamu na ndugu zangu Waislamu kufunga mwezi mtukufu wa Ramadhan. Itakuwa mwezi wangu wa kwanza naomba munitakie kila la kheri."" Ni mwenyekiti wa Baraza la Mijini la kusini mwa Sri Lanka mji wa Weligama na tangu Ramadhan ilipoanza Aprili 14, amekuwa akijizuia kula na kunywa nyakati za mchana. Ni sadfa isiyo ya kawaida mwaka huu, Waislamu huko Sri Lanka, nchi ambayo waumini wake wengi ni wa Kibudha walianza kufunga siku ya kwanza ya mwezi wao, siku moja na jamii za Sinhala na Tamil wakisherehekea mwaka wao mpya. Lakini chama cha wenye imani tofauti tofauti cha Sri Lanka kilipata mshutuko mkubwa karibu miaka miwili iliyopita pale wanamgambo wa Kiislamu walipotekeleza mashambulizi makanisani wakati wa sherehe za sikukuu ya pasaka na kusababisha vifo vya watu karibu 270. Mwanasiasa wa imani ya Kibudha anasema uamuzi wake wa kuungana na Waislamu katika kufunga mwezi wa Ramadhan unalenga kukabiliana na matamshi ya kupinga Uislamu yaliyosemwa na washambuliaji hao. Mtandao wa Twitter wa Rehan Jayawickreme ulipokea maoni mengi ya watu waliojibu ujumbe wake ambao wanaunga mkono anachofanya lakini pia aliweka wazi kuwa kusherekea mwezi wa Ramadhan ingawa yeye sio Mwislamu halikuwa jambo la kipekee kwake. Marianne David, mwanahabari mwenye makao yake Sri Lankan katika mji wa Colombo, alisema kwamba amekuwa akifanya hivyo kwa muda sasa. ""Mimi ni Mkatoliki na huwa ninafunga wakati wa Ramadhan pia. Inaleta uwazi, hamasisho, rehema na nidhamu. Kila la Kheri!"" alisema. Anuradha K Herath, Mkurugenzi Mkuu wa masuala ya kimataifa katika ofisi ya Waziri Mkuu, alisema kuwa pia yeye aliwahi kufunga mwezi mtukufu wa Ramadhan mara moja. ""Nakumbuka kufanya vivyo hivyo siku zangu nikiwa chuo kikuu cha Moratuwa miaka mingi iliyopita,"" aliandika kwenye mtandao wa Twitter. ""Rafiki yangu @sifaan alikuwa akiamka mapema kila asubuhi kula chakula na kuwapa wengine vitafunio wakati anatoa mhadhara kwa wanafunzi nyakati za mchana kwa ajili ya kufungua. Nafkiri itakuwa tajriba nzuri."" ""Nilifikiria kufanya hivi kama ishara ya kupinga ubaguzi kunakoendelezwa na baadhi ya viongozi nchini mwetu,"" amesema Rehan Jayawickreme. ""Sio kwamba nimebadilika na kuwa Mwislamu lakini ninapinga ubaguzi."" Alizungumza na BBC kuwa jamii ya waliowachache ya Waislamu. Sri Lanka imeingiwa na hofu tangu kulipotokea mashambulizi sikukuu ya pasaka. Karibu asilimia 70 ya idadi ya watu Sri Lanka ni waumini wa Kibudha. Waliosalia ni Wahindu, Waislamu na Wakatoliki. ""Nitakapoonesha Waislamu kuwa kama tulio wengi, tunawajali, tunatarajia kuwa watatambua nia ya lengo fulani na kuhisi usalama. Na kuwaonesha kwamba tunawajali."" Baadhi ya wakosoaji wake wamemshutumu Rehan Jayawickreme kwa kufuata fuata Waislam ili wakubali anachofanya na kumuunga mkono. Na kama njia moja ya kujibu, mwanasiasa huyo anakumbuka maneno ya mfuasi wake mmoja kwenye mtandao wake wa Twitter: ""Ni kheri zaidi kupata kura kwa njia ya kuendeleza umoja wa kidini badala ya kusababisha chuki."" Mwanahabari Marianne David, Mkatoliki, amekuwa akifunga mwezi mtukufu wa Ramadhan kwa zaidi ya miaka 15. Anasema hutumia muda huu kujiakisi tena kuhusiana na masuala yenye umuhimu mkubwa maishani mwake. Kufunga kunaondoa mchakato wa kila saa kufikiria juu ya chakula utakachokula, au kukosa utulivu kwasababu ya chakula na kula bila malengo yoyote kila wakati, kwasababu tu mtu ni mvivu au ametamani kula kitu hicho. Ina leta nidhamu zaidi na utaratibu kwa siku hiyo."" Anaamini kuwa utamaduni huo ulimfanya awe mwangalifu zaidi na kumfanya ahisi kuwa na afya njema zaidi. ""Sio kwamba ni vigumu sana kufunga mwezi mtukufu wa Ramadhan kwa wale ambao tayari wanafurahia mambo fulani kwa misingi ya kiwango chao cha maisha na kazi wanazofanya,"" aliiambia  BBC. ""Ni mtihani mkubwa sana kwa wanaofanya kazi za dhorubu au kufanyakazi nje kipindi cha joto kama hiki huku watu wakiwa hawana pesa za kula chakula kizuri, chenye afya kipindi hiki."" Kwake yeye, cha msingi wakati wa Ramadhan ni kufikiria kuhusu wale wasioweza kupata chakula nchini Sri Lanka. Kutoa ni muhimu sana, anasema. ""Nafikiri kile kilicho muhimu wakati tunajinyima ni kusaidiana kadiri ya uwezo wetu, kulisha wengine wale wasio na chochote na kuwasaidia kufunga mwezi mtukufu wa Ramadhan kwa kusaidia kukimu mahitaji yao."" Upande mwingine wa dunia, Nadyne Parr kutoka Marekani ni mwengine asiye Mwislamu ambaye anafunga mwezi mtukufu wa Radhaman. Mkristo mcha Mungu, alitambulishwa kwenye Uislamu na rafiki yake, Mwislamu mwanamke. ""Ni kitendo cha mshikamano kutoka kwa rafiki zangu Waislamu pamoja na kwamba ni tabia ya kawaida kwa imani yangu yenyewe, nikiwa mfuasi wa Yesu, ninapochagua kufunga mwezi wa Ramadan."" Nadyne ni mwandishi, mtaalamu wa biashara na mwalimu wa shule katika jimbo la Michigan. ""Imekuwa muda sasa, lakini kwa kipindi cha miaka saba nimekuwa nikifuatilia kwa karibu masharti ya kunywa maji, nimekuwa nikifuatilia kwa karibu miongozo ya mwezi wa Ramadhan... kupata kiamsha kinywa kabla ya jua kuchomoza na kujizuia kula chakula hadi jua litakapo tua,"" amesema Nchini Sri Lanka, Marianne David anapenda kusisitiza kuwa ""sio tu kuhusu kujinyima na nidhamu, pia ni wakati wa kuja pamoja, kushikamana na kusherehekea na wapendwa wako "". ""Tunapokwenda kufurahia au tukiwa na familia wakati wa kufungua, huwa ni kama kula pamoja chakula cha jioni, isipokuwa huwa tu hakuna kinywaji cha pombe,"" amesema, ""Huwa tunakula chakula kipya na kufurahia hata kama kiwango unachokula kinapungua baada ya siku kadhaa. Kwa Nadyne, kufunga kumekuwa sehemu muhimu ya maisha yake ya kiroho. Anaamini kukaa bila kula kwa muda wala kunywa maji kunafanya imani yake kuwa na mtazamo mpya. ""Tunaangazia zaidi ya mahitaji yetu. Mahitaji yetu yanapitiwa tena na pia tunapitia kipindi muhimu na Mungu wetu."" Lakini kwa Rehan Jayawickreme, anasema tajriba mpya haijakuwa rahisi vile. ""Nina amka saa kumi asubuhi na kula tende kidogo, maziwa ya mtindi na matunda kama kiamsha kinywa. Na si kula chochote hadi saa kumi na mbili unusu jioni,"" aliiambia BBC. ""Nitaendelea kadiri ninavyoweza,"" amesema mwanasiasa wa Kibudha. Lakini akaongeza kuwa, ""ni vigumu sana kukaa bila kunywa maji"""	https://www.bbc.com/swahili/habari-56897814
politics	Aliyekuwa Waziri wa mambo ya nje wa Marekani, Mike Pompeo awekewa vikwazo na China	"Mike Pompeo, Steve Bannon, Peter Navarro, au Alex Azar ni miongoni mwa maafisa wakuu katika utawala wa rais Trump ambao wamewekewa vikwazo na China wiki hii. Taifa hilo la bara Asia linamshutumu waziri huyo wa masuala ya kigeni , aliyekuwa mshauri wa Ikulu ya White House na mpanga ratiba katika ofisi ya biashara na sera ,  na maafisa 24 wa zamani kwa kuchukua hatua zinazoingilia vibaya masuala ya ndani ya China. Vikwazo vilivyowekwa vinashirikisha marufuku ya kuingia nchini humo ama kufanya biashara na China. Kulingana na taarifa iliochapishwa katika gazeti la People Daily, msemaji wa chama cha kikomyunisti cha China , amesema kwamba ''maafisa hao walikiuka uhuru wa taifa hilo na kwamba ndio waliohusika na baadhi ya matatizo yanayoihusu China''. Katika kipindi chote cha utawala wa rais Trump, Maafisa walijulikana kwa msimamo wao mkali  dhidi ya China na wamekuwa wakishutumiwa na vyombo vya habari vya China. Kulingana na taarifa , katika miaka ya hivi karibuni , ''baadhi ya wanasiasa wanaopinga utawala wa China walioshawishiwa na maslahi yao na chuki bila kufikiria kuhusu maslahi ya raia wa China na wale wa Marekani wamepanga , kukuza na kutekeleza hatua mbaya dhidi ya China''. ''Vitendo hivyo vimeathiri vibaya masuala ya ndani ya China , kukandamiza maslahi yake kukera raia wake  na kuharibu vibaya uhusiano kati ya mataifa hayo mawili''. Uhusiano huo umezorota haraka tangu mwezi Machi 2018 , wakati rais Trump alipoanzisha vita vya kibiashara dhidi ya China ambavyo vilipanuka na kuathiri sekta nyingine. Makabiliano ya hivi karibuni yalitokea kabla tu ya uamuzi wa Wachina, wakati siku ya mwisho ya urais wa Trump, Waziri wa mambo ya nje Mike Pompeo alisema kwamba serikali ya China imetekeleza ""mauaji ya halaiki na uhalifu dhidi ya Binadamu"" katika kampeni yake ya ukandamizaji dhidi ya jamii ya Kiisilamu la Uighur katika mkoa  wa Xinjiang, Magharibi mwa China. Maneno hayo hayakupokewa vizuri huko Beijing, ambayo kwa muda mrefu imepokea ukosoaji kutoka kwa jamii ya kimataifa kuhusu namna inavyoitendea jamii hiyo ya wachache wa Uighur, ambayo imeandikwa sana na vyombo vya habari vya kimataifa, pamoja na BBC. Uchunguzi wa BBC: kambi zilizofichwa za mafunzo ambapo Waislamu wamefungwa nchini China Serikali ya China imekanusha kwa nguvu madai ya ukandamizaji na unyanyasaji huko Xinjiang. Imewahakikishia watu waliofungwa katika kambi za ""kutoa elimu"" zilizojengwa katika eneo hilo hupokea ""mafunzo ya ufundi"", katika mfumo wa mapambano dhidi ya ""ugaidi, msimamo mkali na kujitenga."" Matamshi ya Pompeo yalikuja wakati wa kuzorota vibaya kwa uhusiano kati ya serikali mbili kuu za ulimwengu na baada ya kampeni ya Biden mwenyewe kuelezea matukio huko Beijing huko Xinjiang kama ""mauaji ya kimbari,"" waandishi wa habari wa Marekani walisema. Rais mpya wa Marekani, Joe Biden, amewahi kumtaja Rais wa China Xi Jinping kuwa ""muasi."" Wataalam wanasema kwamba sera mpya na China haitabadilisha msimamo wake. Tofauti na Trump, Biden anatarajiwa kutafuta ushirikiano wa pande nyingi kuipiku China."	https://www.bbc.com/swahili/habari-55751030
technology	Wanaume 3 wakamatwa kwa kuwauza watoto wachanga Instagram Iran	"Mkuu wa polisi katika mji mkuu wa Iran -Tehran, Brigadia Jenera Hossein Rahimi, amesema kuwa mmoja wa watoto hao wachanga alikuwa ni wa siku 20.Mwingine alikua na umri wa mwezi mmoja. Watoto hao wachanga walikua tayari wamenunuliwa kwa hadi dola  $500 (£400), na walikua wanauzwa tena kwa dola kati ya  $2,000 na  $2,500. Mmoja wa watu waliokamtwa anadaiwa kusema kuwa ''alikua anawapata watoto wachanga kutoka familia maskini "" na  ""kuwakabidhi familia ambazo zinaweza kuwapatia maisha bora yajayo"". Brigadia  Rahimi aliviambia vyombo vya habari vya Tehran kwamba maafisa wa polisi walifahamishwa juu ya  ""matangazo ya kibiashara  katika mtandao wa Instagram yanayouza watoto wachanga"". Maafisa hao waligundua ""kurasa 10 hadi 15 za aina hiyo"" katika huduma ya kushirikisha picha na kubaini watoto wawili na wanaume watatu waliokua wamekamatwa, alisema. Watoto hao wachanga wamekabidhinwa kwa huduma za kijamii. Washukiwa walidai kuwa walikua wamewaleta watoto kutoka familia maskini kwa   ""gharama ndogo"", kwa mujibu wa jenerali. Katika video iliyochapishwa na Shirika la habari la Young Journalists Club ,mmoja wa wanaume hao alisema kuwa : ""Hii ingewasaidia sana watoto hawa wachanga kuwa na maisha bora yajayo."" Hii sio mara ya kwanza tukio la aina hii kufichuliwa na mamlaka nchini Iran. Mapema mwkaa huu, polisi katika jimbo la  Gorgan nchini humo alisema kuwa walikua wamewakamata wanawake wane na mwanaume mmoja ambao walidaiwa kuwatafuta wanawake maskini wajawazito na kulipia garama zao za hospitali, halafu wanawachukua watoto wao mara baada ya kujifungua. Mwaka  2016, aliekua Makamu wa rais wa masuala ya Familia na Wanawake Shahindokht Molaverdi alielezea wasiwasi wake juu ya kile alichosema kulikua na  ""idadi ya juu "" ya wanawake wanaotarajia kujifungua wanaouza watoto wao wachanga. Alisema wanawake wanalazimika kufanya hivyo kwa  ""sababu mbalimbali"", ikiwa ni pamoja na umaskini ,uraibu wa mihadarati, ndoa za utotoni na ukosefu wa mahala pa kuishi."	https://www.bbc.com/swahili/habari-53177833
entertainment	Thebe Magugu: Kijana aliyewapiku wenzake na kuibuka mshindi wa tuzo la kifahari	"Mbunifu wa mitindo mwenye umri wa miaka  26- raia wa Afrika Kusini amekuwa  Muafrika wa kwanza kushinda tuzo ya LVMH , ambayo ni tuzo ya kifahari ya kijana mdogo mbunifu zaidi wa mitindo ya mavazi,  tuzo ambayo ilianzishwa mwaka  2013. Thebe Magugu aliwashinda watu wengine 1,700 waliopigania tuzo hiyo   inayoambatana na zawadi ya dola  $331,272;  na pia atapatewa mafunzo ya mwaka mmoja wa mafunzo ya fasheni kutoka  kampuni nzuri ya kifahari. Majaji wa tuzo hiyo walimsifia  Magugu kwa  ""ubunifu wake asilia  wa kukata vitambaa, kutambua rangi na vitambaa "", ""ambavyo ni rahisi kwa jinsioa ya kike kuvaa "", na kujumuisha  ''hadithi ya Afrika Kusini'' katika ubunifu wake. Mwanamitindo huyo wa fasheni ambaye anafanyia kazi zake mjini  Johannesburg- akibuni mavazi  ya wanawake  amesema kuwa mavazi yake ya kipindi cha kipupwe ya mwaka 2018 yanaitwa Chumi za nyumbani ""yakiangazia hali ya kazi za kike za wanawake nchini Afrika Kusini "". Hivi karibuni kabisa mavazi yake  aliyoyapatia  majina Art History na African Studiespia yalikuwa na mtizamo wa utamaduni na siasa. Hii ni baadhi ya mitindo ya mavazi  yake:"	https://www.bbc.com/swahili/habari-49593701
religion	Makanisa 10 yachomwa moto Canada. Kunani?	"Makanisa 10 yamechomwa huko Alberta, Canada, katika mashambulizi ambayo polisi wamehusisha tukio hilo na dhulma za kihistoria dhidi ya wenyeji. Wachunguzi katika eneo hilo wamesema kuwa rangi za chungwa na nyekundu zilipakwa katika makanisa ya mji wa Calgary. Kiongozi wa eneo la Alberta amesema mashambulizi hayo ni yenye ""kuchukiza"". Na yanawadia baada ya kubainika kwa makaburi ambayo hayakuwa yametambuliwa karibu na kanisa la zamani kwenye makazi ya shule ambako watoto wa wenyeji wakati fulani walilazimshwa kuhudhuria. Ugunduzi huo umesababisha baadhi kutoa wito wa kufutwa kwa sherehe ya kitaifa kwa heshima ya siku ya Canada inayofanyika Julai 1. Kiongozi wa eneo la Alberta Jason Kenney, Alhamisi, amesema kuwa moja ya maeneo yaliyochomwa ilikuwa ni Kanisa la 'African Evangelical Church' mji wa Calgary. Alisema kuwa wafuasi wa kanisa hilo kwa kiasi kikubwa walikuwa ni waliokuwa wakimbizi waliotoroka nchi ambazo mara nyingi makanisa huchomwa au kuharibiwa. ""Hawa walikuja Canada wakiwa na matumaini kwamba wanaweza kuendeleza imani zao kwa amani,"" aliandika katika ukurasa wake wa Twitter Bwana Kenney, ambaye ni wa msimamo mkali. ""Baadhi yao wamefadhaishwa na mashambulizi kama hayo. ""Na hicho ndio chanzo cha chuki kwa kuzingatia dhulma za kihistoria zilipotufikisha. Tutafute umoja, kuheshimiana na maridhiano."" Polisi huko Calgary imesema kuwa matukio hayo yalitokea kati ya Jumatano usiku na Alhamisi asubuhi na kwamba ""maeneo yaliyoharibiwa yote ni sehemu za waumini wa Kikiristo"". Moja ya eneo la kuabudu lilikuwa na mjane na liliharibiwa ili wavamizi waweze kupaka rangi ndani, amesema. Taarifa kutoka kwa polisi imesema kuwa rangi hizo zilipakwa kwa mikono na kujumuisha nambari ""215"", ambapo wachunguzi wanahusisha kitendo hicho na ""sehemu mbaya zaidi ya kihistoria"" - mfumo wa makazi ya shule wa Canada. Serikali ilifadhili shule ambazo zilikuwa zinaendeshwa na makundi la kidini karne ya 19 na 20 lengo likiwa ni kujumuisha vijana wenyeji. Mnamo mwezi Mei, mabaki ya watoto wenyeji 215 - wanafunzi wa shule kubwa huko Canada - yalibainika katika makaburi ambayo hayakuwa yametambuliwa eneo la British Columbia. Makanisa kadhaa ya Kikatoliki yalichomwa mwezi uliopita eneo la magharibi katika jamii za wenyeji. Polisi ilisema kuwa imejitolea kutekeleza kazi yake na kuhakikisha kuna kuwepo na maridhiano. Lakini pia taarifa hiyo ilisema kuwa: ""Uharibifu wa namna hiyo sio tu kwamba ni kinyume cha sheria - lakini pia kuna sababisha mgawanyiko zaidi, hofu na uharibu wa mji wetu."""	https://www.bbc.com/swahili/habari-57705413
sports	Tetesi za soka Ulaya Jumatano 17.11.2021: Mbappe, Coutinho, Traore, Van de Beek, Adeyemi, Tarkowski, Chambers	"Wolves wako tayari kumuuza winga wa Hispania Adama Traore mwezi Januari wakati huu mazungumzo kuhusu mkataba mpya yakiendelea kusuasua, na klabu yake ya zamani Barcelona itachuana na Liverpool kuwania saini ya nyota huyo mwenye umri wa miaka 25. (90min) Real Madrid haitajaribu kumsajili Kylian Mbappe mwezi Januari badala yake itatupa ndoano kwa mshambuliaji huyo mfaransa mwenye umri wa miaka 22 katika dirisha lijalo la kiangazi -mkataba wake na Paris St-Germain utakapotamatika. (Mundo Deportivo - in Spanish) Kiungo mchezeshaji Mbrazil Philippe Coutinho, 29, atawakacha Newcastle United mwezi Januari kwakua hana  mpango wa kuondoka Barcelona. (Sport - in Spanish) Kocha wa zamani wa Chelsea Frank Lampard anataka kurejea ligi kuu England msimu huu akiifuatilia Leicester City iwapo Brendan Rodgers ataondoka kwenda kurithi mikoba ya Ole Gunnar Solskjaer pale Manchester United. (Eurosport) Wayne Rooney anatarajia kusalia kama kocha wa Derby County lich ya "" the Rams"" kukatwa alama 9 zaidi na kusalia shimoni kushuka daraja baada ya kukubali kuvunja sheria za fedha. (Sun) Real Madrid huenda ikatupa ndoano zake kwa kiungo wa Manchester United Muholanzi Donny van de Beek katika dirisha la mwezi Januari wakati huo kiungo huyo mwenye umri wa miaka 24  atapatikana kwa ada nafuu kutokana na kukosa nafasi ya kucheza. (Fichajes - in Spanish) Barcelona inajiandaa kuipa Red Bull Salzburg kitita cha £33.8m kwa ajili ya kumsajili Karim Adeyemi - lakini Borussia Dortmund wako kwenye nafasi nzuri zaidi ya kumsajili mshambuliaji huyo Mjerumani mwenye miaka 19. (Sport1 - in German) Burnley wako tayari nyota wake James Tarkowski amalizie mkataba wake msimu ujao kuliko kumuuza mwezi Januari  - huku West Ham na Newcastle wakimtaka mlinzi huyo wa kati wa  England, 28. (Football Insider) Everton huenda ikatoa £5m kumsajili Calum Chambers, 26, mwezi Januari kama watashindwa kumpata kwa mkopo mlinzi mwezie wa Arsenal Ainsley Maitland-Niles, 24. (Sun) Meneja mpya wa Norwich City Dean Smith anapanga kuungana tena na kiungo wa Aston Villa kutoka Jamhuri ya Ireland, Conor Hourihane, 30, mwezi Januari. (Football Insider) Manchester United imemfahamisha Dean Henderson kwamba watamruhusu kuondoka kwa mkopo mpaka mwaka 2023 - lakini kipa huyo wa England, 24, angetamani kuondoka kwa mkataba wa kudumu. (90min) Kiungo wa Uholanzi Xavi Simons atafikiria kuondoka Paris St-Germain wakati mkataba wake itakapomalizika msimu ujao, huku vilabu vya Hispania na Ujerumani wakimfuatilia kinda huyo mwenye miaka 18. (Fabrizio Romano) Juventus inapanga kukutana na wakala wa Matthijs de Ligt kuzungumzia mustakabali wa mlinzi huyo wa Uholanzi. Mkataba wa beki huyo mwenye miaka 22 unakwenda mpaka mwaka 2024 lakini nyota huyo anayewaniwa kwa muda mrefu na Barcelona huenda akaongezewa mkataba mwingine. (Calciomercato - in Italian) Nottingham Forest wanamtaka mlinzi wa kati wa Hearts na Scotland John Souttar, 25, na wana matumaini ya kuibwaga Rangers kwenye mbio za kupata saini yake mwezi Januari. (Football Insider) Borussia Monchengladbach na Crystal Palace zinamuwania mshanbuliaji wa Arsenal Eddie Nketiah, 23 ambaye anataka kuondoka mkataba wake utakapomalizika mwishoni mwa msimu. (Mail)"	https://www.bbc.com/swahili/59315432
religion	Waislamu kukosa Hijja baada ya ''kutapeliwa'' maelfu ya dola	Takriban Waislamu 30 nchini Kenya wanadaiwa kushindwa kusafiri kwenda Mecca nchini Saudi Arabia kwa ajili ya kutekeleza  nguzo muhimu katika dini ya kiislam ya Hija baada ya kutapeliwa na wakala wa Hajj nchini Kenya. Wanaodaiwa kutapeliwa wengi wao ni wazee ambao walikuwa wakijiandaa kwa ajili ya kushiriki ibada ya hija inayotekelezwa na waumini wa kiislamu kila mwaka mjini Makka Saudi Arabia. Wakala huyo anadaiwa kukusanya kati ya dola 3500 na 4000 kutoka kwa kila mmoja wa waumini hao na ''kutoweka''. Omar Said Hassan ni mmoja wa watu 30 wanaodaiwa kutapeliwa na  mwanamume huyo aliyewahakikishia kuwa kampuni yake ingewasaidia na mipango yote ya kusafiri kwa hija mwaka huu:'' Wiki iliyopita nilikutana na ajenti ambao wanafaa wapeleke watu Hijja. Mimi nimelipa dola 2,500 na mke wangu amelipa 2,700 tulikuwa tunategemea kwenda  hijja na tunasikia jamaa huyu amekwepa tayari alikuwa na paspoti zetu na si peke yangu tulikuwa na watu 28 wengine''  Bwana Omar ameiambia BBC Alhamisi, na kuongeza kuwa wakala huyo wa kampuni inayofahamika kama Itihaf tayari  anasakwa na polisi nchini Kenya. Taarifa zinasema kuwa polisi wamevamia chumba cha hoteli katika kitongoji cha  Eastleigh, mjini  Nairobi  ambapo waligundua baadhi ya pasipoti ambazo hazikuwa na visa ndani yake. Hijja inaanza Ijumaa tarehe 9 Agosti 2018. ''Tunatarajia polisi wafuatilie suala la jamaa huyu...apatikane, ndio maana tulimripoti polisi'' amesema Bwana Omar ambaye alitarajia ''kumpeleka mke wake Makka kuhijji kwa mara ya kwanza''. Bwana Omar anasema muda wa kwenda  Hijja kwa sasa umekwisha na hawezi tena kwa sasa kwenda kutokana na kwamba  pesa aliyokuwa ameipangia safari hiyo, imepotea. Hassan Omar anatoa wito kwa Waislamu wenzake wanaopanga kwenda kuhijji kwa kuwatumia mawakala, wathibitishe kwanza iwapo ni wakala halali, ili wasipoteze pasipoti na pesa zao. ''Watafute maajenti wanaofahamika'', anasema	https://www.bbc.com/swahili/habari-49277301
politics	Uchaguzi Tanzania 2020: Baada ya kupiga kura tarehe 28, Je unajua iwapo kura yako itabainika imeharibika?	Baada ya kupiga kura tarehe 28, je unajua iwapo kura yako  itahesabiwa? Je unajua iwapo kura yako itabainika imeharibika?	https://www.bbc.com/swahili/habari-54715301
technology	Joyce Beckwith, ni rubani wa kwanza wa kike kurusha puto la hewa moto	Joyce Beckwith, ni rubani wa kwanza wa kike mwenye asili ya Kiafrika kuendesha puto la hewa moto. Ni mtaalamu wa masuala ya hoteli, lakini mbobezi wa puto la hewa moto. Ni kazi ambayo mwanamke yoyote asingeweza kuifikiria, lakini Joyce amejiingiza huko	https://www.bbc.com/swahili/habari-55320814
business	Mashambulizi ya visima vya mafuta vya Saudia: Je ni nani anayetumia ndege zisizo na rubani zinazobeba silaha Mashariki ya kati?	Mashambulizi dhidi ya hifadhi za mafuta za taifa la Saudia yamezua uvumi kwamba ndege zisizo na rubani zilihusishwa. Mamlaka za Marekani na Saudia zinasema kwamba hivyo ndivyo ilivyokuwa. Shambulio la utumizi wa ndege zisio na rubani limeongezeka  katika miaka ya hivi karibuni na hususana katika eneo la mashariki ya kati. Hivyobasi ni nani anayemiliki na ni nani aliyetumia katika shambulizi? Matumizi ya kwanza ya kijeshi ya kutumia ndege isio na rubani ilio na silaha yalikuwa Oktoba 2001  usiku wa kwanza wa vita vya Afghanistan dhidi ya msafara wa Taliban. Ndege zisizo na rubani zinazomiliki silaha zilikuwa zikitumika na mataifa yalioendelea kama vile Israel  na Marekani. Hatahaivyo China nayo iliingilia na kuanza kuuza silaha zake duniani . China imepiga jeki usambazaji wa ndege za kijeshi zisizokuwa na rubani katika eneo la mashariki ya kati ikiuza silaha hizo kwa zaidi ya mataifa sita. Soko la ndege hizo zinazotumiwa na raia pia liligundua teknolojia hiyo  na kuibadilisha kuwa ndege zinazotumia silaha. Huku Teknolojia hiyo ikiwa sio ngumu, ndege kama hizi zilizo na uwezo mkubwa zinaweza kutengezwa na taifa lolote - Iran ikiwa mfano. Na Iran imechukua jukumu muhimu la  kuimarisha teknolojia ya ndege hizo na kuzisambaza kwa washirika wake  kama vile waasi wa Houthi waliopo Yemen. Eneo la mashariki ya kati ndilo lenye vita dhidi ya ugaidi.  Limevutia mataifa yenye teknolojia ya hali ya juu kama vile Marekani Uingereza na Urusi. Kuna uadui mkubwa . Uadui mkubwa unaojulikana  duniani ni ule kati ya Israel na mataifa ya Kiarabu upande mmoja na Iran, washirika wake kama Hezbollah  na waasi wa Houthi  katika upande mwengine. Marekani imetumia ndege zisizo na rubani zilizo na silaha  katika eneo la mashariki ya kati , katika kampeni yake dhidi ya al- Qaeda na Islamic State. Silaha kama vile ndege zisizo na rubiani za kuvizia zimetumika dhidi ya maeneo ya Syria , Iraq, Libya na Yemen. Ndege isio na rubani kwa jina MQ-9 ni kubwa , nzito na yenye uwezo zaidi ya ile ya kuvizia  ikiwa na uwezo wa kubeba  silaha kubwa  zinazoweza kusafiri mbali. Kama mshirika mkuu wa Marekani kijeshi , Uingereza ilinunua ndege kadhaa zisizo na rubani kutoka Marekani  na imezitumia  zaidi katika maeneo ya taifa la Iraq na Syria. Ikijulikana kwa muda mrefu kama taifa mwanzilishi wa teknolojia ya UAV , Israel  ni miongoni mwa wauzaji wa ndege zizsizo na rubani zinazotumika na raia ikiwa imeuza zaidi ya asilimia 60 ya ndege hizo kote duniani kulingana na utafiti wa 2018. Mbali na wateja wengine taifa hilo limeuzia Urusi na limefanikiwa kutungua ndege moja ilipokuwa ikitoka Syria kuingia Israel. Israel inatumia ndege tofauti  kukusanya  habari na kutekeleza mashambulizi. Ndege zake zilizo na silaha ni pamoja na Heron TP, The Hermes 450 na The Hermes 900. Lakini Israel imekuwa na wasiwasi kuuza ndege hizo zinazoweza kubeba silaha. Licha ya kuwekea marufuku ya kununua silaha , Iran imejenga uwezo wa kujitengezea ndege zisizo na rubani zinazoweza kubeba silaha. Ndege kwa jina Shahed 129  ilizinduliwa 2012  na imetumika kuwakabili IS  na maeneo kadhaa nchini Syria na Iraq. The Mohajer 6  imekuwa ikitengezwa tangu 2018. Lakini umuhimu mwengine wa utengezaji wa ndige hizo nchini Iran ni uwezo wake wa kutaka kueneza teknolojia yake kwa washirika wake katika eneo hilo Matumizi ya ndege hizo miongoni mwa makundi ya kivita Waasi wa Houthi ni miongoni mwa watumizi wa ndege za UAV  miongoni mwa makundi yasiokuwa na serikali. Wanaendesha idadi kubwa ya mifumo ambayo kulingana na UN  na wataalam  inategemea sana teknolojia kutoka Iran. Waasi wa Houthi wametumia Qasef-1 , ambayo jopo la Wataalam wa UN limesema kuwa inafanana na mifumo ya Iran. Hizi ni ndege zisizo na rubani ambazo hulipuka zinapowasili katika eneo zilikotumwa. Wapiganaji wa Lebanon wa dhehebu la Kishia  Hezbollah  wamekuwa wakitumia idadi ndogo ya kile kinachoonekana kuwa ndege za Iran zisizo na rubani. Ni wazi kwamba teknolojia ya ndege zisizo na rubani zinazobeba silaha imesambaa kote . Licha ya Marekani kukataa kuuza ndege hizo kwa wasihirika wake  hakujazuia ndege hizo kusamabaa kwa kuwa China imekuwa ikiziuza . Utumizi wa UAV kushambulia maeneo umesaidia kufungua mbinu nyengine ya mashambulizi. Ndege zenye rubani zimetumika kushambulia maeneo bila ya madhara makubwa kuonekana. Ndege hizo zinaonekana kutengezwa kukabiliana na vita dhidi ya ugaidi.	https://www.bbc.com/swahili/habari-49744426
health	Jinsi ugonjwa wa ngozi ulivyonitenganisha na watu wengine	Bi. Queen Ereba kutoka Nigeria anasema ugonjwa wa ngozi ulimlazimisha kujitenga na watu na hata kuacha shule. Vilevile alipata shida ya afya ya akili lakini sasa ameandika kitabu kuhusu kile alichokipitia akiwa na matumaini kuwa kitawasaidia kukabiliana na changamoto wanazopitia katika maisha.	https://www.bbc.com/swahili/55809501
technology	Virusi vya Corona: Nimekamatwa kwa kudanganya kwamba nina corona kwenye Facebook	"Michael Lane Brandin aliambiwa kwamba ujumbe wake aliotuma kwenye mtandao wa Facebook utasababisha hisia tofauti. Kile ambacho hakufahamu ni kwamba atakamatwa, atapoteza kazi na kushtakiwa kwa makosa ambayo huenda yakamfanya akajipata kizimbani. Ilikuwa ni majira ya mchana mwezi Machi na mjadala kuhusu namna ya kukabiliana na Covid-19 ulipokuwa unaendelea kila mahali. Hivyo yeye, akaamua kushiriki mjadala huo kwa kuandika. Michael alituma ujumbe unaosema kwamba yeye amepatikana na virusi vya corona na madaktari walikuwa wamemuambia kuwa virusi hivyo vinaweza kusambazwa kwa njia ya hewa. Kupitia mtandao wa Facebook, alichokutana nacho hakuamini, kuhurumiwa na mshtuko. Rafiki zangu walimtumia ujumbe kumuuliza kama yuko sawa, na akasema yuko sawa, katika ujumbe wake alikuwa anatania tu,' anasema. Kipi kilikuwa kinaendelea kando na mtandao hangewahi kukifikiria. Uvumi tayari ulikuwa umeanza kusambaa kama moto wa msituni katika kaunti yote ya Tyler. Kulingana na polisi katika mji wa Texas, tayari watu walikuwa wameanza kuwa na wasiwasi. Huo ni wakati ambapo hakuna nchi yoyote ambayo ilikuwa imetoa amri ya kutotoka nje kwa raia wake na pia walikuwa wanapiga simu hospitali uuliza ikiwa taarifa hizo zilikuwa za kweli na kile ambacho wanaweza kufanya  kujilinda. Polisi ikawasiliana na Michael na kumwambia kwamba arejee kwenye ujumbe wake wa Facebook na kuandika tena kwamba alichokisema hakikikuwa cha kweli na akafanya hivyo. Hatahivyo, uvumi huo ulikuwa unaendelea kusambaa na ujumbe mwingine katika ukurasa wa Facebook ukawa unatoka kwenye akaunti ya Tyler ofisi ya Sheriff: 'Katika lalamiko rasmi kutoka idara ya makosa ya jinai, hakimu Jacques Blanchett alitoa kibali cha kukamatwa kwa Brandin kwa makosa ya kuzua taharuki kwa taarifa za uwongo. Brandin akajipeleka kwa mamlaka. 'Nilijipeleka mwenyewe na baada ya mchakato wa kujiandikisha kukamilika, wakasema kwamba usiko huo nitalala jela kwasababu ni lazima nimsubiri hakimu siku itakayofuata. Nilikuwa na wasiwasi kupita maelezo,' Brandin anasema. Kwasasa amerejea nyumbani akisubiri siku ya kesi yake kusikizwa ambayo hadi kufikia sasa haijulikani kwasababu ya kusambaa kwa virusi vya coona lakini licha ya kwamba hali ilivyo kwa Brandin bado ni tete, anasema kwamba bado anahisia mchanganyiko kuhusu ikiwa anajutia kile alichofanya au la. 'Nina shahada ya uanahabari na nimesomea nyanja hiyo kuonesha vile ilivyo rahisi kwa yeote yule kutuma ujumbe mtandaoni na kusababisha wasiwasi. Pia nilitaka kudhihirisha kwamba ni muhimu kwa watu kuelimika na kufanya utafiti wao kabla ya kukubali kwamba kila wanachokisoma mtandaoni ni cha kweli. Lakini kwa ujumbe nilioandika Facebook, nimepoteza kazi, mafao yangu ya afya, na pia sikuweza kuanza shahada yangu ya uzamili kwa wakati niliokuwa nimepanga kwa ukosefu wa pesa na hilo limeniongezea mzigo wa kifedha kwa familia yangu kwasababu wote wananisaidia kulipa gharama zangu. 'Licha ya kwamba najutia, nililazimika kuandika barua ya kuacha kazi na kulala jela kwa usku mmoja na pia ama naweza kuambiwa nilipe faini au hata kuhukumiwa kifungo jela. Hayo sio mambo mazuri.' Katika ofisi ya umma, wamesema wamelazimika kuchukua hatua hiyo kwasababu ya wasiwasi uliokuwa unaendelea kuhusu virusi vya corona Marekani Marekani sio eneo pekee ambapo ambapo sheria mpya inamaanisha kusambaza taarifa kwa mitandao ya kijamii kuhusu virusi hivyo kunaweza kukufanya ukakamatwa. Waliokamatwa kwa kusambaza taarifa za uongo ni taarifa zinazoripotiwa India, Morocco, Thailand, Kenya, Cambodia, Somalia, Ethiopia, Singapore, Botswana, Russia na Afrika Kusini. Katika baadhi ya matukio, uvumi unaweza kusambaa ukiwa na nia njema lakini waangalizi wa haki za Binadamu wametuambia wamesema kwamba wana wasiwasi kuwa janga hili limefanya mafia kuwa na nguvu mno kiasi cha kukandamiza wale wanaowakosoa. Nchini Kenya, Robert Alai pia nawe ameachiliwa kwa dhamana na anakabiliwa na mashtaka ambayo huenda yakamfanya kuhukumiwa kifungo cha miaka 10 jela kwasababu ya virusi vya corona kupitia mtandao wa Twitter. Tayari aliwahi kuwa kizuizini kwa siku 3 kwa ujumbe uliodai kuwa amesikia kwamba kuna mlipuko wa ugonjwa huo katika bandari ya Mombasa. Kulingana na mamlaka, hatua hiyo ilichukuliwa kwa kuzingatia kifungu cha sheria cha matumizi mabaya ya kompyuta na uhalifu wa kimtandao 2018. Bwana Alai alikamatwa siku kama ya Ijumaa nakusalia kizuizini wikendi hadi pale hakimu alipoonekana. Bwana Alai anadai kwamba hatua ya kutokaribiana haikutimizwa wakati akiwa amekamatwa hadi alipozungumzia suala hilo. 'Nililala kwenye sakafu pamoja na wengine wengi tu. Sikupewa barakoa ya kujinga ama kitu kingine kile cha kujikinga. Tulipima chumba ambacho tulikuwa tumezuiliwa kwa kutumia programu ya kupima kwenye simu aina ya iPhone na kubaini kwamba ukubwa wake ulikuwa wa mita 4 kwa mita 3 na kulikuwa na watu wengi ambao  sikuweza kuwakalisha chini. Huwezi kunikamata kwasababu y kuhatarisha maisha a uniweke namna ile wakati wa janga kama hili. Tulilalamika na hatimae tukagawanywa.' Bwana Alai anafahamika kwa kuwa mwanablogu mwenye kupinga serikali akiwa na wafuasi karibia milioni 1 kwenye mtandao wa Twitter. Polisi bado hawajajibu ombi la kutaka kuzungumza na BBC lakini walituma ujumbe kwenye mtandao wa Twitter siku 5 kabla ya kukamatwa kwake kuhusiana na kesi inayofanana na hiyo. Mkuu wa kitengo cha uchunguzi wa kesi za uhalifu Kenya, alisema kuwa kuna mwanamme mmoja ambaye amekamatwa eneo la Mwingi kwa kuchapisha taarifa zenye kupotosha kuhusu virusi vya corona… atashtakiwa kwa kuchapisha taarifa za uwongo  ambazo zinasambaa na kusababisha wasiwasi tofauti na kifungi cha 23 cha sheria ya utumizi mbata wa Kompyuta. Mamlaka nchini Kenya imerejelelea ujumbe wake kwa jamii wa kutosambaza taarifa za uwongo na uvumi. Siku kabla ya Bwana Alai kukamatwa, Waziri wa Afya Mutahi Kagwe alisema: ""Uvumi huu ni lazima ukome…  lakini kwasababu najua kusema kwa mdomo tu hakutoshi, tutakamata kadhaa ili kudhihirisha kile tunachosema."" Bwana Alai anaamini kwamba taarifa alizopewa zilikuwa za kweli na kwamba hakuna sheria aliyovunja, ingawa BBC imeshindishwa kuthibitisha madaia yake. Bwana Alai amekamatwa kwa kutoa matamshi ya kutatanisha mara nyingi tu kabla ya tukio la hivi karibuni, lakini amefikiria kwamba polisi wanatumia janga hilo kuandama wakosoaji wake. 'Wamekamata wanablgu wengine kwa makossa kama hayo na kwangu mimi naona kuwa ujumbe wowote wa Twitter kuhusu virusi vya corona au katika mtandao mwingine wowote ule wa kijamii, kwasasa kunachukuliwa kama kosa la uhalifu. Sisemi kwamba wasikamate watu lakini naona ni muhimu polisi kufanya kazi yao ila wanastahili kuandama wale wakosaji. Watu wana haki ya kufahamishwa na mimi ni haki ya kujieleza,' alisema. Iwapo atapatikana na hatia, Bwana Alai anakabiliwa na faini ya milioni 5 za Kenya au kifungo cha miaka 10 jela. Anasema kwamba mke wake na watoto wana wasiwasi kuhusu hatma yao lakini anasema kuwa amedhamiria kuendelea kuzungumzia virusi vya corona mtandaoni. Hali kama hiyo inaendelea nchini India ambapo Sikandar Cuttrack anasubiri hukumu yake kwa kuhoj mamlaka ya eneo kwenye Twitter. Nimejaribu tu kufahamisha polisi na utawala kuhusu mgojwa aliyekuwa anashukiwa kuwa na covid-19,' anasema. 'Nimetuma ujumbe mara kadhaa na polisi wakanikamata wakisema kwamba nimesababisha hali ya wasiwasi miongoni mwa umma. Sikuhisi kwamba nimefanya makosa yoyote. Naamini kwamba polisi wamechukua hatua stahili. Hali ya corona imefanya polisi kuwa na nguvu zaidi. Wanafanya kile wanachotaka.' Bwana Cuttrack huenda akafungwa jela kwa miaka 3. Mwanaharakati wa kisiasa na anaaminikuwa kukamatwa kwake huenda kunahusishwa na msimamo wake unaopinga serikali. Ni madai ambayo polisi wamekanusha vikali. Kamishna wa polisi eneo la Odisha, anasema anajitahidi kukomesha usambaaji wa uvumi chanzo cha taarifa za uwongo kwenye mitandao ya kijamii."	https://www.bbc.com/swahili/habari-52385076
health	Mambo matano ya kuzingatia unapotumia bidhaa za urembo za kuzuia uzee	"Katika miongo ya hivi, shinikizo la kutaka kuwa uso usio na mikunyanzi na dalili zingine za kuzeeka limeongezeka: asidi ya hyaluronic, dutu ambayo inaweza kutumika kwa sehemu za ndani za ngozi ili kukuza unyevu, kunyoosha ngozi kuupatia uso muonekano unaohitajika hasa kwenye kidevu. mashavu, midomo na kope. Bidhaa maarufu ya ""kuhuisha ngozi ya uso"" imekuw akinadiwa kama krimu ya urembo na matangazo ya kliniki ya urembo. Lakini je inaweza kutumiwa na kila mtu? Je kuna madhara yanayotokana na utumizi wa bidhaa hii ya urembo? Na je kuna tofauti gani kati ya krimu zinazouzwa madukani na sindano zinazotolewa na madaktari? Kwa kujibu maswali haya matano tunaelezea ni changamoto zinazohusiana bidhaa hii. Hyaluronic acid ni dutu inayotengenezwa na miili yetu yenyewe na ya baadhi ya wanyama. Ina kazi ya kudumisha unyevu wa asili wa seli zinazounda tabaka za ndani za ngozi, na pia kusaidia na kujaza tishu hii. ""Kwa miaka mingi kutokana na mchakato wa kuzeeka, tunapoteza ngozi ya ziada, ambayo inakuwa nyembamba na huru,"" anaelezea daktari Alessandra Grassi Salles, mratibu wa Kikundi cha Upasuaji wa Urembo, Vipodozi na Laser katika idara ya Tiba ya Chuo Kikuu cha Sao Paulo (USP), nchini Brazil. Hii ""ngozi ya ziada"" iliyotajwa na mtaalamu inalingana kwa usahihi na vitu vyote ""hujaza"" ngozi na kushikilia seli za ngozi pamoja. Kadri miaka inavyosonga na kupngua kwa asili ya asidi hii muhmu inayotolewa na mwili, ni kawaida kwa sehemu ya juu ya mwili wetu kulegea, kupata makunyanzi na mwishowe kuwa nyembamba. Kwa kupita kwa miaka na kupungua kwa asili kwa misombo hii, ni kawaida kwa safu ya juu ya mwili wetu kuwa dhaifu, kupata makunyanzi na mwishowe kuwa nyembamba. Hapa ndipo kuna haja ya kupaka asidi ya hyaluronic: lengo ni kuhuisha mwili na kuongeza kiwango dutu hii, ili kuweka ngozi katika hali inayohitajika. ""Tatizo kubwa la asidi ya hyaluronic ambayo inatolewa na mwili haidumu kwa muda mrefu. Mwili huifyonza kwa chini ya saa 48,"" anasema Dkt. Daniel Boro, wa Jumuiya ya Upasuaji wa Umbo nchini Brazil. ""Sekta hiyo ilitengeneza aina nyingine ya dutu hii ambayo ni sugu zaidi na iliyo na uwezo wa kubaki kwenye mwili kwa miezi."" Kwa sasa, asidi ya hyaluronic hudungwa katika taratibu unaofahamika kama aesthetic ambayo hupatikana kupitia njia ya usindikaji wa baadhi ya viumbe vinavyoweza kuonekana tu kupitia darubini. Krimu huwa na toleo la synthetic ya kiungo hiki.\nJinsi uso wako unavyozeeka na umri kuongezeka ndivyo unavyopata (makunyanzi zaidi). Mbali na ujenzi, aina mbili za bidhaa zina tofauti za kimsingi katika utaratibu wa utendaji. ""Kazi ya msingi ya krimu ni kukuza unyevu wa juu sana wa ngozi. Sindano zina kazi ya kujaza, kusaidia na uso kung'aa,"" anasema  Dkt. Alessandra Ribeiro Romiti, mshauri wa Idara ya Vipodozi vya mwili kutoka Jumuiya ya Brazil ya masuala ya ngozi. Wataalamu wanaelezea kuwa krimu hutoa molekuli kubwa ambazo haziwezi kupitia sehemu ya kwanza za ngozi. Kwa hili, hakuna uwezekano kwamba asidi ya hyaluronic ambayo ni sehemu ya uundaji inazidi na kujaza matrix ya ziada ya seli iliyotajwa hapo juu. Athari sawa ya unyevu, kwa njia, huzingatiwa katika vidonge ambavyo pia vina kiungo hiki. Hata hivyo, kabla ya kuanza kutumia yoyote ya vipengele hivi, ni bora kutafuta mwongozo wa mtaalam. ""Iwapo mtu huyo ana ngozi ya mafuta na anatumia cream nyingi, kuna hatari ya tabia hii kuziba vinyweleo vya ngozi na kusababisha chunusi,"" anaeleza Salles. Kwa ujumla, hakuna mapendekezo ambayo yanafaa watu wote. ""Tunaweza kupaka asidi ya hyaluronic mwilini kama sehemu ya kudhibiti mchakato wa ngozi kuzeeka,"" anasema Boro. Kulingana na Romiti, kila kitu kitategemea kile mgonjwa anachotafuta na sifa zake za kibinafsi. ""Hakuna umri sahihi wa kuanza matibabu. Kuna watu   \nSalles anaongeza kuwa, pamoja na uwezekano wa kurekebisha vipengele fulani vya uso kupitia teknolojia mpya za urembo kama vile asidi ya hyaluronic, mtaalamu wa afya anahitaji kuelewa msukumu wa kila mtu. ""Ni kosa kubwa kufikiria kuwa tunahitaji kuwa na uso wa miaka 30 ili kuwa na furaha. Tusipogundua kinachoendelea kwa mgonjwa anaweza kuwa na sura mpya, lakini hataridhika kikamilifu,"" anasema La. Asidi ya Hyaluronic inayotumiwa katika utaratibu huu hudumu kwa muda mrefu, na inafyonzwa mwilini pole pole. ""Yote inategemea aina ya gel na itapakwa sehemu gani ya uso,"" Boro anajibu. ""Kwa ujumla, hukaa kwenye tabaka za ngozi kwa muda wa mwaka mmoja, lakini wakati huu kwa kawaida hutofautiana kati ya miezi sita na 18."" Inafaa kufafanua hapa kuwa sio asidi yote ya hyaluronic ni sawa: kuna uundaji thabiti zaidi na zingine ambazo zinaweza kuharibika zaidi. Wataalamu wanachagua  aina inayofaa kulingana na sehemu ya uso na matokeo yanayorajiwa. Kwa kidevu au taya, kwa mfano, jeli maaluma inaweza kuwa muhimu, wakati juu ya midomo au kope, ni bora kutumia bidhaa rahisi na, ambayo itawawezesha harakati zaidi ya asili ya kinywa au macho. Mbali na uthabiti, sababu nyingine inayoingilia muda wa asidi ya hyaluronic ni harakati ya miundo ya uso. Huelekea kwenda haraka katika sehemu zinazosonga sana, kama vile midomo na macho, na hukaa kwa muda mrefu katika sehemu ambazo hazisogei, kama kidevu. Lakini bila shaka, wataalam hawasubiri hadi asidi ya hyaluronic imechoka kabisa ili kuonyesha maombi mapya. ""Tunafanya ufuatiliaji wa mara kwa mara na tuna itifaki za kufanya mabadiliko, kama inavyohitajika,"" anasema Bor Athari mbaya zinaweza kutokea na ni muhimu kwamba wataalamu na wagonjwa wajue jinsi ya kuzitambua ili kuchukua hatua haraka na kuwa na uharibifu. Mojawapo ya hatari inayoogopa zaidi hutokea wakati bidhaa inapoingizwa kwenye sehemu isiyofaa ya uso. Kwa hili, asidi ya hyaluronic inaweza kukwama kwenye mishipa ya damu inayosaidia uso, hali ambayo itasababisha kufa kwa tishu katika sehemu za pua, midomo au hata upofu. ""Ili kupunguza hatari hii, ni muhimu kufanya utaratibu huu na wataalamu ambao wana uzoefu mkubwa,"" anasema Salles. ""Hili sio jambo unalojifunza katika kozi ya mwishoni mwa wiki. Inachukua miaka ya kujifunza kuelewa tofauti zote za anatomia ya uso. Na hata wataalamu wenye ujuzi zaidi wanaweza kufanya makosa"". Ili kupunguza uharibifu, inawezekana kutumia enzyme inayoitwa hyaluronidase, ambayo ina kazi ya kunyonya asidi ya hyaluronic iliyotumiwa vibaya."	https://www.bbc.com/swahili/articles/crger0m380yo
entertainment	Sarah Baartman: Mfahamu Mwanamke mweusi kutoka Afrika Kusini aliyesafirishwa Ulaya kwa maonesho	"Karne mbili zilizopita  Sarah Baartman alifariki baada ya kuishi akifanya   ""maonyesho ya vituko "". Sasa tetesi kwamba kuna uwezekano wa kutengenezwa kwa filamu ya Hollywood  inayohusu maisha ya  Baartman zimeibua utata. Sarah Baartman alifariki dunia tarehe 29 Disemba 1815,  lakini maonyesho yake yakaendelea Ubongo wake, mifupa, na viungo vyake vya uzazi viliendelea kuoneshwa  katika jumba la makumbusho ya Paris hadi mwaka  1974. Masalia yake hayakuwahi kuhamishwa na kuzikwa mpaka ilipofika mwaka 2002. Aliletwa Ulaya kwa njia za madai ya uongo na daktari Muingereza  , akiitwa kwa jina la jukwani ""Hottentot Venus"", ambapo alioneshwa katika kumbi za ""maonyesho ya vituko"" mbali mbali katika miji ya London na Paris, huku umati wa watu ukialikwa kuyaangalia makalio yake makubwa. Lakini sasa anaangaliwa na wengi kama kielelezo cha  unyonyaji wa kikoloni na ubaguzi wa rangi, kejeli na utumiwaji wa watu weusi kama vyombo. Taarifa kwamba Beyonce anapanga kuandika na kucheza katika filamu kuhusu Baartman zilikanushwa na wawakilishi wa mwanamuziki huyo. Lakini minong'ono ilikuwa tayari imesababisha hofu ya kutosha. Jean Burgess, chifu kutoka kikundi cha Khoikhoi ambacho ndicho alichotoka  Baartman , alidai kuwa  Beyonce alikosa ""utu wa kimsingi wa binadamu kuweza kuwa na thamani ya kuandika hadithi ya Sarah, mbali na kucheza filamu kama Sarah "". Lakini  Jack Devnarain,  mwenyekiti wa Shirikisho la wachezaji filamu wa Afrika Kusini  alisema kuwa watengenezaji wa filamu walikuwa na ''haki ya kuelezea hadithi za watu unaopata kuwa wanavutia na hilo ndio tunapaswa kuwa waangalifu na hilo"". Hata katika kukanusha kuhusika katika filamu, alisema mwakilishi wa  Beyonce   : ""Hii ni hadithi muhimu ambayo inaweza kuelezewa."" Maisha ya Baartman yalikuwa ni moja ya maisha magumu sana. Inadhaniwa kuwa alizaliwa katika jimbo la Afrika Kusini la  Eastern Cape mwaka 1789, mama yake alifariki dunia alipokuwa na umri wa miaka miwili na baba yake, mfugaji, alifariki alipokuwa katika  umri wa kubalehe. Aliingia katika utoaji wa huduma za nyumbani mjini   Cape Town baada ya mkoloni Mholanzi kumuua mwenza wake, ambaye alikuwa tayari amezaa naye mtoto ambaye alikufa. Mwezi Oktoba 1810, ingawa hakuwa amesoma, Baartman alidai kuwa alisaini mkataba na daktari wa upasuaji wa meli ya Uingereza William Dunlop na mjasiriamali chotara Hendrik Cesars, ambaye alimfanyia kazi kama kijakazi, akisema alisafiri kwenda Uingereza kushiriki katika maonyesho. Haya yalimfanya asababishe mvuto wakati alipokuwa akifanya onyesho katika eneo la Piccadilly Circus jijini London baada ya kuwasili. ""Unapaswa kukumbuka hilo, wakati ule ,ilikuwa ni kitu kilichokuwa kwenye fasheni na kupendwa kwa wanawake kuwa na makalio makubwa, kwa hiyo watu wengi walimuonea wivu kwa kile alichokuwa nacho cha asili yake, bila kuongezea umbo lake ,"" anasema Rachel Holmes, mwandishi wa kitabu cha  maisha na kifo cha Bi Baartman-The Hottentot Venus: The Life and Death of Saartjie Baartman. Jukwaani alivaa nguo ya kubana mwili wake ( skin-tight) yenye rangi, pamoja na shanga na manyoya na alikuwa akivuta tumbaku. Wateja matajiri walikuwa wanalipa pesa zao kwa ajili ya kuburudishwa kibinafsi majumbani mwao, huku wageni wakiruhusiwa kumgusa. Kuwasili kwake nchini Uingereza kulitokea wakati kukiwa na tetesi juu ya iwapo   Lord Grenville na muungano wake  Whigs - wanaofahamika kama  ""makalio mapana"" kwasababu ya ukubwa wa nyuma wa Grenville- wangejaribu kuiteka serikali . Hii ilikuwa ni zawadi kwa wachoraji wa vibonzo. Katuni moja, iliyokuwa na kichwa cha habari-A Pair of Broad Bottoms, iliwaonesha   Grenville na Baartman wakiwa wamesimama mmoja nyuma ya mwingine, huku mtu mwingine akipima ukubwa wa makalio yao. Mapromota wa Baartman walimpatia jina la bandia ""Hottentot Venus"", huku ""hottentot"" - sasa ikionekana kama  udhalilishaji- wakati ule likitumiwa na Waholanzi kuelezea makundi ya Khoikhoi na San, ambao kwa pamoja huunda jamii ya watu wanaofahamika kama Khoisan. Himaya ya Uingereza ilikuwa imezuia biashara ya utumwa katika mwaka 1807, lakini sio utumwa wenyewe. Hata hivyo, wanaharakati walishtushwa na jinsi Baartman alivyotumikishwa London. Waajiri wake walishitakiwa kwa kumshikilia Baartman kinyume na matakwa yake, lakini hawakuhukumiwa, huku Baartman mwenyewe akitoa ushahidi uliowatetea. ""Swali linasalia-je  Baartman alilazimishwa, kama wanaharakati wa haki za binadamu wanavyodai, au alikuwa katika maonyesho hayo kwa hiari?"" anasema Christer Petley, mwalimu wa historia katika Chuo kikuu cha Southampton . ""Iwapo alilazimishwa, lazima alihisi kutishwa kuelezea ukweli katika mahakama. Hatutajua hilo kamwe. Baada ya kesi, onyesho la Baartman taratibu lilianza kupoteza umaarufu wake miongoni mwa watazamaji katika jiji kuu la London na akaenda katika maonyesho katika maeneo mengine ya Uingereza na  Ireland. Alikuwa mtu maarufu sana, akinywa kahawa katika mgahawa wa Cafe de Paris na  kuhudhuria sherehe za kijamii. Cesars alirejea Afrika Kusini  Baartman akawa muonyeshaji mwenye ""tabia ya kinyama"", akiwa na jina la jukwaani - Reaux. Alikunywa pombe kali, kuvuta sigara nzito na , kulingana Holmes, alikuwa ""huenda kahaba"" wake. Baartman akikubali kufanyiwa utafiti na kuchorwa na kikundi cha wanasayansi na wasanii lakini alikataa kuonekana akiwa uchi wa mnyama mbele yao, akidai kuwa hilo lingekuwa chini ya heshima na  utu wake   - hakuwahi kufanya hili katika maonyesho yake mengine. Kipindi hiki kilikuwa mwanzo wa utafiti wa kile ambacho kinafahamika kama ""sayansi ya rangi "", anasema Holmes. Baartman alifariki akiwa na umri wa miaka 26. Sababu ya kifo chake ilielezewa kama  ""majeraha na ugonjwa wa kulipuka"". Ilisemekana kuwa hilo lilitokana na  maradhi ya kifua, kaswende au ulevi. Georges Cuvier, ambaye alicheza densi na Baartman katika moja ya sherehe zilizofanyika katika  Reaux nchini Ufaransa, alitengeneza kadi iliyoonesha umbile la mwili wake  kabla ya kuichana. Alitunza mifupa yake na kuchukua ubongo wake na sehemu zake za siri, na kuziweka katika birauli na kuiweka kwenye jumba la maonyesho ya binadamu la Paris . Mabaki ya mwili wake yalioneshwa kwenye jumba hilo hadi mwaka 1974, kitu ambacho  Holmes anakielezea kama  ""cha kutisha"" Baada ya kuchaguliwa kwake aliyekuwa rais wa Afrika Kusini 1994 , Nelson Mandela aliomba kuhamishwa kwa mabaki ya mwili wa Baartman na sanamu yake   . Serikali ya Ufaransa hatimaye ilikubali na mwezi Machi mwaka 2002 mabaki hayo yakapelekwa Afrika Kusini. Mwezi Agosti mwaka huo, mabaki yake yalizikwa katika eneo la Hankey, katika jimbo la Eastern Cape province, miaka 192  baada ya Baartman kuondoka akielekea Ulaya."	https://www.bbc.com/swahili/habari-58160660
sports	Kwanini Haaland anaweza kuipaisha Manchester City?	"Kocha wa kwanza wa Erling Haaland anakumbuka aliposhangazwa na uwezo wa mchezaji wake huyo wa zamani aliyekuwa na ufahamu mpana wa soka. Mshambuliaji huyo alikuwa akiifungia Red Bull Salzburg mabao huko Austria lakini jina lake lilipaa zaidi kwenye hatua za michuano ya Ulaya kwa kufunga mabao matatu (hat-trick) katika kipindi cha kwanza kwenye mechi yake ya kwanza ya Ligi ya Mabingwa dhidi ya Genk, Septemba 2019. ""Whoosh!"" anasema Alf Ingve Berntsen, kocha aliyemuonesha njia Haaland na kumpa nafasi ya kucheza kwenye ligi ya kiwango cha juu kupitia timu ya Bryne ya daraja la pili huko Norway akiwa na umri wa miaka 15 tu. ""Huu ulikuwa mwanzo wa kuwa mchezaji ambaye kila mtu anamfahamu. Hata mimi, kocha wake wa zamani toka siku za awali, niliona hili ni jambo tofauti."" Haaland akafunga katika mechi zake tano za kwanza za kundi la Ligi ya Mabingwa, akiwa kijana wa kwanza kufanya hivyo, na aliondoka kwenda Borussia Dortmund kwenye dirisha la uhamisho la Januari akiwa amefunga mabao 28 katika michezo 22 ya ligi msimu huo. ""Nimemwona Erling akifunga mabao kwa miaka mingi,"" Berntsen aliambia BBC Sport. ""Lakini sio kawaida unapokua mkubwa unaendelea kufunga. Kiwangpo chake hupaa kila uchwao."" Sasa amesajiliwa na timu kubwa ya Manchester City. akiwa na umri mdogo wa miaka 21 na ndoto kubwa zaidi. Ni wakati mzuri sana kwa mchezaji anayezingatiwa kuwa mmoja wapo wa vipaji vya ushambuliaji vya kufurahisha zaidi duniani. Haaland, ambaye mama yake Gry Marita Braut alikuwa mwanariadha, alikuwa sehemu ya kikundi chenye vipaji huko Bryne, na wachezaji wanne kati ya 40 waliofunzwa na Berntsen wakienda kuichezea timu ya taifa katika viwango mbalimbali. ""Alikuwa na mapenzi ya soka lakini watoto wengi wako hivyo,"" anasema Berntsen. ""Alikuwa na kile ambacho nchini Uingereza kinaitwa 'kipaji cha kipekee' . Alikuwa na kitu maalum na alipokuwa uwanjani alikuwa akizingatia kabisa soka. ""Alijifunza tangu akiwa mdogo jinsi ya kuwa mwanasoka, jinsi ya kuishi katika chumba cha kubadilishia nguo, jinsi ilivyo muhimu kujiburudisha lakini kufanya mazoezi mengi. ""Alikuwa na maumbile kamili na familia yake pia ilikuwa nzuri sana kumruhusu kufikiria kwa njia ya mpira wa miguu. ""Tulianza kuongea mapema sana, tangu alipokuwa na umri wa miaka 12, kwamba yeye ni mtu maalum kwa sababu kwa mbinu, kiufundi na kiakili haogopi kamwe, ana uchungu mkubwa na tulijua kwamba katika miaka michache, angekuwa mchezaji mkubwa. ""Alicheza dhidi ya watu wakubwa, wenye nguvu. Aliimarika zaidi na hilo ni muhimu sana. Unapaswa kuwa na mapambano kidogo ili kuwa mzuri - ikiwa kila kitu kinakwenda vizuri sana, ni rahisi sana."" Berntsen anasema vilabu vikubwa duniani vilichelewa kuona uwezo wa Haaland alipokuwa Salzburg, ingawa Dortmund imeonekana kuwa mahali pazuri kukuza kipaji chake. ""Nilisema alipokuwa Salzburg kwamba klabu kubwa sita au saba duniani zisipomnunua watakuwa wanafanya makosa makubwa,"" anasema. ""Sidhani kama walijua jinsi alivyokuwa mzuri. Alishangaza kila mtu, lakini tulipoona alikuwa akifunga mabao mengi huko Salzburg, tulisema hakuna wa kumzuia."" Sasa Fjortoft inaamini kuwa mchezaji huyo wa kimataifa wa Norway ni miongoni mwa wachezaji wachache wanaoweza kuipeleka Manchester City katika kiwango kingine. ""Pep Guardiola hakuwahi kupenda kucheza na namba tisa,"" anasema Fjortoft. ""Lakini nadhani umeona ukiwa Manchester City katika misimu michache iliyopita kwamba kufanya vizuri zaidi, unahitaji namba tisa. ""Pia ataona wachezaji anaoweza kucheza nao. Akiwa na Bernardo Silva, Kevin de Bruyne, Raheem Sterling na aina hii ya wachezaji, ni jambo la kupendeza kwa mshambuliaji kupata huduma za kumpaisha na kupaisha timu."" Licha ya wasifu wake mkubwa, Haaland bado anaweza kupata wakati wa utulivu anaporudi Bryne anaonekana ni ""mtu wa watu"". ""Anapokuwa na marafiki zake, yeye ni mtu wa watu,"" anasema Berntsen. ""Lakini inazidi kuwa ngumu kwake kwa sababu hatujawahi kuwa na nyota wa michezo maarufu kama Erling na ana miaka 21 tu, kwa hivyo maisha ya kawaida ni kitu ambacho hawezi kufanya tena. ""Tulikuwa na Solskjaer mwishoni mwa miaka ya 90 lakini alikuwa mchezaji mkubwa kabla ya mitandao ya kijamii. Sasa shinikizo na hamu ya Erling ni kubwa. ""Kwa sababu anatoka mji huu, ilikuwa na maana kubwa kwake kuwa na mechi yake ya kwanza kwenye kikosi cha kwanza na bado ni mfuasi wa timu. Anapokuwa na mapumziko ya wiki kadhaa, bado anarudi nyumbani na kukutana na marafiki na familia yake. ""Hapa Bryne, mji wetu mdogo, atakuwa na aina fulani ya amani, lakini si katika maeneo mengine - atatambuliwa milele. Ikiwa atakuja nyumbani na kufanya mazungumzo au kupumzika na marafiki zake, ni kijana wetu. ""Bila shaka ninajivunia; sote tunajivunia. Ninajivunia kundi hili lote kwa sababu limekuwa kundi la watu wazuri na wenye heshima. Hilo ndilo lililo muhimu zaidi"", Anaseme Berntsen."	https://www.bbc.com/swahili/61793671
health	Sababu za Familia ya Magdalena kuficha maradhi ya Fibroids	Mwogeleaji Magdalena Moshi ambaye amewakilisha Tanzania mara tatu kwenye michezo ya Olimpiki anataka  utamaduni wa kukaa kimya kuhusu maswala ya afya ya uzazi barani Afrika ukomeshwe. Hii ni baada ya kufanyiwa upasuaji wa dharura ambapo alitolewa kilo 3.7 za uvimbe kwenye mfuko wa uzazi, yaani fibroids. Ni baada ya matitabu tu Magdalena, 32, aliweza kugundua maradhi hayo yamewaathiri wanawake wengine katika familia na hata kusababisha vifo lakini hakufahamishwa kwa sababu ni mwiko katika jamii yao kuzungumzia wazi maswala ya afya ya uzazi. BBC Michezo Afrika ilimtembelea Magdalena mjini Adelaide, Australia anakoishi kusikia hadithi yake.	https://www.bbc.com/swahili/habari-62903620
technology	Barua kutoka Afrika: Jumbe za WhatsApp kwa akinamama wa Nigeria zimekuwa kero	"Katika mfulululizo wa barua kutoka Afrika, mwandishi wa vitabu vya simulizi nchini  Nigeria, Adaobi Tricia Nwaubani anasema watoto siku hizi wanalazimika kuondoa sauti wa ujumbe wa  WhatsApp kutoka kwa mama zao. Ni miaka michache tu iliyopita, mchekeshaji mmoja nchini humo aliwasema kwa utani akinamama wa makamu wa Nigeria na tabia zao kutuma simu kwa muda mrefu. Inawezekana wanahitaji watoto wao wawasaidie kuandika ujumbe na kuutuma, au kufungua akaunti na kusoma barua pepe zao. Na sababu zao za kila mara wanapokuta mtu alipiga simu na kumkosa wanasema  ""simu yangu ilikuwa kwenye mkoba."" Siku hizi, utani huo umekuwa kwa wamama wa Nigeria na namna wanavyowasiliana kwenye WhatsApp, mtandao ambao ni maarufu zaidi barani Afrika. Mchekeshaji wa Nigeria  kama Maraji amekuwa akitumia tabia yao hiyo kama utani . ""Mama yangu huwa anakaa muda wote wa asubuhi kwenye WhatsApp,"" alisema Udo mwenye miaka 39- ambaye nyumbani kwake ni Lagos. ""Muda wote anapokunywa kifungua kinywa au chai huwa anaangalia picha za watu zilizowekwa kwenye  whatsapp ."" Tofauti na kwenye mtandao wa Twitter na Instagram, WhatsApp inaweza kufanya kazi hata kama intaneti ni ya chini katika maeneo mengi ya  Nigeria. Whatsapp haiitaji mtu kuwa na maelezo ya mtu au neno la siri kufungua, hivyo inawafanya waweze kutumia mtandao huo kiurahisi na kiukweli kwao , WhatsApp ndio mtandao wao. Malalamiko yaliopo kwa vijana wa Nigeria kuhusu idadi ya meseji  ambazo wanapokea kutoka kwa mama zao ambao wanatumia mtandao wa WhatsApp ni nyingi. ""Ukiamka tu unakutana na video 10 kutoka kwa mama yako ,""  Ihuoma, 41 mkazi wa  Abuja Nigeria. ""Kila ujumbe unaanza kwa kusema : 'Lazima uangalie hii!' 'Hii inaweza kumsaidia mtu!' Hayo ndio maneno ya mwanzo."" 'Kushirikishana ujuzi' Lakini mama yangu mwenye umri wa miaka  76-, Patty, aliniambia kuwa jumbe zote huwa ametumiwa  na huwa anatuma kwangu zile ambazo anaona zinanifaa"". ""Huwa situmi jumbe za aina moja kwa kila mtu, ninaangalia maudhui yake,"" alisema. ""Huwa natuma jumbe hizo kwa watoto wangu, ni kama elimu na kuchangamsha akili zao na nnataka wapate ujuzi na kujua wengine wanafanyaje mambo. Ni kama semina ninayotaka wanangu waipate."" Tangu Ihuoma atoe sauti kwa meseji za  WhatsApp ambazo anatumiwa na mama yake na mara chache huwa anafungua meseji hizo. Kwa akinamama wengi Nigeria suala la kutuma katika matangazo ujumbe alioandika mwenyewe kwa WhatsApp ni kubwa sana. Inawafanya  kupeleka maombi, ushauri na maoni yao. Mwanamke mmoja alilalamika kwenye Twitter kuhusu tabia ya mama yake kuweka vitunguu katika kila pembezoni mwa nyumba  ili kuondoa sumu, na mama yake alidai kupata ujuzi huo kwenye WhatsApp. ""Katika kundi la whatsapp la familia , mama yangu huwa anatuma meseji nyingi kwangu na ndugu zangu kuhusu masuala ya afya na ushauri wa mambo mbalimbali ,"" alisema Udo. ""Na ukimuuliza baadhi ya maswali anakwambia jaribu kutumia  na utaona matokeao yake.'"" Jumbe za tahadhari za watoto kuibiwa au matukio mbalimbali ya uhalifu na kusisitiza kuwa tunapaswa kuwa makini. ""Meseji hizo nyingi zilinifanya kutoka katika kundi la familia,"" Udo alisema. ""Kaka yangu alimfungia mama asimtumie meseji tena jambo ambalo lilimuuma sana mama yangu. Lakini shida hata ukimwambia usitume hasikilizi anatuma tena."" Watu wengi wameniambia wamewafungia WhatsApp za mama zao bila kuwajulisha. ""Niliwahi kuhusika na mjadala mtandaoni kuhusu suala hili,"" Ihuoma alisema. ""Baadhi ya watu walitoa maoni kuwa wanataka kuwafungia mama zao wasiwatumie ujumbe wa whatsapp tena  lakini hawawezi kufanya hivyo kwa mtu ambaye amewabeba miezi tisa tumboni.."" Walikuwa wamechoka kupata meseji za tahadhari, mifano ya kidini, wataalamu wa afya kuzungumzia jambo fulani kwa kutoa hatari zakemfano ugonjwa wa kansana namna gani nguo ya kubana inavyoweza kusababisha shambulio la moyo. Simulizi nyigi zisizo za kweli au uelekeo sahihi. Taarifa zote zilikuwa na picha na video. Upatikanaji wa intaneti nchini Nigeria umefanya wanaigeria kuwa na maajabu mengi mtandaoni na picha nyingine huwa za kutengeneza. Na kuwaaminisha watu kuwa mambo hayo yametokea au taarifa hizo za kweli kwa sababu wanaona picha. ""Mama yangu aliwatumia ndugu zangu picha ya video ya mnyama wa kutisha jamii ya mjusi(dragon)- akielea angani "" alisema  Grace, 41 anayeishi Lagos. ""Aliwaambia kuwa hicho ni kirusi cha corona kinaondoka duniani."" Grace alihamaki kuona mama yake ambaye ana elimu nzuri tu kuamini mambo kama hayo, mama yake mwenye miaka  76-alikuwa ameamini kabisa kuwa kirusi cha corona kimepigwa picha kikiondoka angani huko katika mji wa China wa Wuhan. ""Alinihoji nimejuaje kuwa video ile sio ya kweli, 'Mama, virusi vya corona haviwezi kupaa!' tulimcheka tu ."" Ni ngumu mara nyingine kuwaelimisha kuhusu ukweli wa video hizo na hata isiwezekane kumweleza kitu chochote tofauti  na mara nyingine huwa ananiona kuwa nimekuwa mkali kwake au nmemdharau"". ."""	https://www.bbc.com/swahili/52807855
business	Soko lingine kubwa Tanzania laungua	"Rais Samia Suluhu ametuma salamu za pole kwa wafanyabiashara wote wa soko la mitumba la Karume jijini Dar-es-salaam nchini Tanzania ambalo limeungua usiku wa kuamkia leo na kusababisha asilimia 98 ya mali zote za eneo hilo kuteketea. Taarifa zinasema hakuna madhara kwa wananchi yaliyotokea mbali na hasara ya mali zilizopotea. Aidha Mkuu wa Mkoa wa Dar es Salaam Amos Makalla amewataka wafanyabiasha wa soko la Karume kuwa watulivu huku akiahidi kuundwa kamati itakayochunguza kujua chanzo cha moto huo. ""Chanzo cha moto huo katika soko la Karume au mchikichini bado hakijulikani huku kukiwa na makisio ya hitilafu ya umeme, soko hilo limeungua kwa takribani asilimia 98 licha ya jitihada za kuudhibiti,"" Mkuu wa mkoa wa Dar es Salaam ameeleza. Imeelezwa kuwa moto huo ulioteketeza sehemu kubwa ya soko hilo lenye wafanyabiashara zaidi ya 3,500 ulianza usiku wa kuamkia leo huku Jeshi la zimamoto na uokoaji likijitahidi kuuzima lakini uliteketeza soko hilo sehemu kubwa. ""Tutaaunda kamati itakayoongozwa na Mkuu wa Wilaya ya Ilala kuchunguza kwa siku 14 kisha tutapokea majibu na kujua cha kufanya na wakati wote wa uchunguzi hakuna mfanyabiashara atakayeruhusiwa kuendelea na biashara katika eneo hili tutaangalia utaratibu mwingine,""amesema bwana Makalla. Kwa mujibu wa gazeti la Mwananchi kamanda wa Jeshi la Zimamoto na uokoaji Wilaya ya Ilala, Elisa Mugisha amesema; ""Na kwa bahati nzuri wakati huo tulikuwa tunatoka Mabibo ambako nako kuna nyumba ilikuwa inaungua moto na tulifika hapa ndani ya muda mfupi tulifika eneo la tukio lakini moto ulikuwa mkali kutokana na asili ya bidhaa wanazouza hapa mbao, maturubahi na nguo ambazo vinasambaza moto kwa haraka tulijitahidi kuzunguka soko na kuanza kuzima."" ""Tunachoshukuru Mungu hakuna madhara kwa binadamu na wala moto haukuvuka kwenda kwenye nyumba za wananchi kwa sababu tulikuwa na gari nne ,"" aliongeza mkuu wa zima moto. Mnamo mwezi Julai, Soko la Kariakoo liliungua huku chanzo cha Moto kikiwa hakijafahamika. Tathmini zilionesha kuwa maduka zaidi ya 220 yalitekeketea kwa moto katika soko la Kariakoo lililopo jijini Dar es salaam. Na serikali iliagiza masoko yote na vituo vya mabasi kuwa na huduma za zima Moto ili kupunguza changamoto zinazotokea majanga kama hayo."	https://www.bbc.com/swahili/60014623
