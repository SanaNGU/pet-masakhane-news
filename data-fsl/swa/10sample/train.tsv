religion	Tazama daraja linaloaminika 'kujengwa na Mungu Tanzania'	Sieny ni eneo lililopo Mkoani Kilimanjaro, Kaskazini mwa Tanzania, ni miongoni mwa maeneo yanayoheshimika kutokana na imani ya kabila la Wachaga waishio katika eneo hilo. Ni katika eneo hilo, ndio kunapatikana Daraja la Mungu ambalo wakazi wake wanaamini limejengwa na Mungu, lakini pia kuna mapango yanayotumika kwa matambiko. David Nkya alitembelea eneo hilo na kuandaa taarifa ifuatayo.	https://www.bbc.com/swahili/habari-41681180
business	Aliko Dangote na Mohammed Dewji miongoni mwa mabilionea wa Afrika 2021	Barani Afrika na kwengineko  duniani, watu matajiri wamepitia mlipuko wa virusi vya corona bila shaka. Kwa mujibu wa jarida la Forbes mwaka 2021, utajiri wa Mabilionea 18 kutoka bara hili uliongezeka kwa $4.1b, ikiwa ni asilimia 12 zaidi ya mwaka mmoja uliopita. Kwa miaka kumi mfululizo Aliko Dangote kutoka Nigeria ndiye mtu tajiri zaidi barani Afrika akiwa na utajiri wenye thamani $12.1b. Thamani  hiyo imepanda kwa dola bilioni 2, ikilinganishwa na mwaka jana kutokana na kupanda kwa asilimia 30 ya bei za hisa za kampuni ya simiti ya Dangote kulingana na Forbes. Mtu wa pili kwa utajiri ni Nassef Sawiris  wa Misri ambaye mali yake kubwa ni asilimia sita ya hisa katika kampuni ya Addidas. Katika nafasi ya tatu ni Nicky Oppeheimer  wa Afrika Kusini ambaye alirithi hisa katika kampuni ya Almasi ya DeBeers  na kusimamia kampuni hiyo hadi mwaka 2012 wakati alipouza asilimia 40 ya hisa za familia yake katika kampuni ya DeBeers kwa kampuni ya kuchimba madini ya AngloAmerican kwa $5.1 billioni. Mwengine aliyetajirika mwaka huu ni mfanyabiashara mwengine wa simiti, Abdulsamad Rabiu. Hisa zake katika kampuni ya simiti ya BUA PLC ambayo iliorodheshwa katika soko la hisa la Nigeria  mwezi Januari, zimepanda maradufu kwa thamani katika kipindi cha mwaka mmoja uliopita. Hatua hiyo iliongeza thamani ya Rabiu kwa asilimia 77 hadi kufikia $5.5 billioni. Kitu kimoja muhimu ni kwamba Rabiu na mwanawe wanamiliki asilimia 97  ya kampuni hiyo na kuifanya kupata umaarufu. Soko la hisa la Nigeria linahitaji asilimia 20 ama zaidi ya hisa za kampuni kuuzwa kwa raia ama hisa hizo ziwe na thamani ya dola milioni 50 ili kuwa na hakika. Msemaji wa soko la hisa la Nigeria aliambia Forbes kwamba kampuni ya simiti ya BUA inaafikia sharti la pili - Kwamba Forbes hutoa punguzo la thamani ya hisa wakati hisa hizo zilizouzwa kwa raia zipo chini ya asilimia 5. Bilionea wa pekee kutoka Afrika mashariki aliyeorodheshwa katika orodha hiyo ya Forbes ni Mfanyabiashara wa Tanzania Mohammed Dewji aliyechukua nafasi ya 13.  Dewji ana thamani ya dola bilioni 1.6 kulingana na ripoti hiyo ya jarida la Forbes. Orodha ya watu matajiri zaidi duniani mwaka 2021: 1. Aliko Dangote     ana thamani ya $12.1b 2. Nassef Sawiris     ana thamani  ya $8.5b 3.  Nicky Openheimer   thamani ya  $8b 4. Johann Rupert  ana thaman ya    $7.2b 5. Mike Adenuga   ana thamani ya  $6.7b 6. Abdulsamad Rabiu  ana thamani ya $ 5.5b 7. Issad Rebrad ana thamani ya $4.8b 8. Naguib Sawiris   ana thamani ya $3.2b 9. Patrice Motsepe  ana thamani ya $ 3b 10. Koos Bekker ana thamani ya $2.8b Huku baadhi yao wakiongeza utajiri wao kwa mabilioni, mabilionea wawili kutoka katika orodha ya mwaka 2020  walishuka thamani na kuwa chini ya dola bilioni moja . Wanawake wawili wa pekee walioorodheshwa mabilionea kutoka Afrika mwaka 2020  wameshuka katika orodha hiyo. Kulingana na Forbes, thamani ya Folonrusho Alakija kutoka Nigeria , anayemiliki kampuni ya kuchimba mafuta ilishuka chini ya dola bilioni moja kutokana na  bei ya chini ya mafuta. Isabel dos Santos ambaye tangu 2013 amekuwa mwanamke tajiri zaidi barani Afrika alishuka kwa thamani kutokana na maamuzi  kadhaa ya mahakama ambayo yalipiga tanji mali yake nchini Angola na Portugal. Mabilionea hao 10 kutoka Afrika wanatoka kutoka mataifa saba tofauti . Afrika Kusini na Misri ina mabilionea watano, ikifuatiwa na Nigeria ilio na watatu na Morocco ilio na wawili.	https://www.bbc.com/swahili/habari-55902661
health	Virusi vya corona: Wajawazito wanakufa huku wagonjwa wakipigania oksijeni	"Uchunguzi uliofanywa na BBC kwa wiki kadhaa katika hospitali ambazo ni chafu nchini Afrika Kusini umebaini mapungufu kadhaa ya kimfumo na kuonyesha namna madaktari na wauguzi wanavyopitia kipindi kigumu kukabiliana na ugonjwa wa Covid-19 huku mfumo wa afya ukikaribia kuporomoka. Huku wahudumu muhimu wa afya wakiwa  kwenye mgomo ama wameambukizwa virusi vya corona mashariki mwa Cape, wauguzi wanalazimika kufanya kazi ya usafi, madaktari wa upasuaji wanaosha wenyewe nguo za hospitali. Pia kuna taarifa za kushtua kuwa watoto wanaokaribia kuzaliwa wanakufa kwa sababu ya msongamano na ukosefu wa wahuduma kwenye wodi za wamama wajawazito. Huku madaktari, jumuiya za usimamizi ukikabiliana na ukosefu wa raslimali, daktari mmoja mwandamizi alielezea hali hiyo kama kuporomoka kabisa kwa mfumo wa kiafya kwa sababu ya ufisadi huku mwingine akizungumzia kuathirika vibaya kwa taasisi, idara ya afya imefilisika na mfumo huo sasa hivi unapitia changamoto kubwa licha ya kwamba umekosa usimamizi wowote wa kimkakati. Hilo limejitokeza wakati tu ambapo Afrika Kusini ambayo ilikuwa imechukua hatua za kukabiliana na ugonjwa wa corona kwa miezi kadhaa iliyopita zilizolemaza hata shughuli za kiuchumi - sasa hivi maambukizi yanaendelea kuongezeka kote nchini humo na kupelekea Rais Cyril Ramaphosa kutoa onyo kwamba ni jukumu la kila mmoja kukabiliana na janga hilo. Mfumo wa afya unaoyumba hasa katika mji wa Bandari wa Elizabeth, ulizua maswali kuhusu maafisa husika waliokuwa wanawajibika. ""Kuna hofu kubwa, uchovu wa kiakili na hata kihisia.Tunashirikiana na wafanyakazi kidogo sana hata kabla ya ugonjwa wa Covid-19 na sasa hivi tumepungua kwa asilimia 30 zaidi,"" amesema Dkt John Black. ""Huduma zimeanza kuporomoka kipindi hiki kigumu.  Ugonjwa wa Covid umeweka wazi mapungufu yote ya mfumo. Unafanya kuwe na migogoro mingi,"" alisema, akithibitisha taarifa kwamba wagonjwa wamekuwa wakipigania oksijeni katika vyumba vya wagongwa katika Hospitali ya Livingstone Bandari ya Elizabeth. Dkt. Black - mmoja kati ya wataalamu wawili tu wa magonjwa ya kuambukiza katika eneo hilo leye idadi ya watu karibia milioni saba - alikuwa ni daktari pekee katika Bandari ya Elizabeth aliyekubali kuzungumza na BBC kwa kurekodiwa lakini wauguzi wengine kadhaa na madaktari walizungumza kwa masharti ya kutotambuliwa, wakihofia kwamba huenda wakapoteza kazi zao iwapo watajulikana. Hospitali ya Livingstone -iliyotengwa kwa wagonjwa wa Covid-19 - madaktari na wauguzi wanaelezea matukio yanayoendelea kama vita, yaani damu na uchafu vyote vikiwa sakafuni, ukosefu vifaa vya kujikinga, upungufu wa oksijeni, upungufu mkubwa wa magari ya kubeba wagonjwa (ambulansi), ukosefu wa mashine za kusaidia kupumua na wagonjwa kulala chini kwa kutandika magazeti. Pia panya nao wamejaa kwenye jalala la hospitali lenye taka nyekundu katika sehemu iliyowazi. ""Madaktari wanajitahidi kufanya upasuaji ambao ni wa dharura, kupangapanga, kusugua sakafu, kushirikiana na muuguzi mmoja au wawili. Wasimamizi wa kike wa wauguzi wanaosha nguo za hospitali,"" daktari mmoja ameandika kupitia barua pepe. ""Kila siku huwa ninakuja kufanya kazi kwa hofu,"" amesema muuguzi mwandamizi ambaye tu ndio amemaliza zamu yake. ""Maambukizi yanazidi kuongezeka. Kila wakati huwa kunatokea migogoro. Kuna wanawake wengi ambao ni wajawazito katika wodi zote,"" amesema muuguzi mwingine. Madaktari kadhaa wamesema wafanyakazi wamepata mfadhaiko kutokana na tukio la hivi karibuni ambapo chumba cha kujifungulia katika Bandari ya Elizabeth hospitali ya Dora Nginza kilizidiwa na wagonjwa kiasi kwamba kina mama kadhaa na watoto wachanga walikufa. ""Binafsi nilihusika na kuzalisha watoto wawili waliokuwa wamekufa tumboni na najua kuna wengine wengi. Hii si kawaida. Kuona kina mama na watoto kadhaa wamekufa kwa wiki moja katika hospitali moja haikubaliki,"" amesema mmoja wa madaktari. Walishawishika kwamba vifo hivyo ni kutokana na upungufu wa wafanyakazi ambao umesababisha wanawake wengi wajawazito kusubiri kwa siku kadhaa kupata huduma, wakati mwingine hata wanalala tu kwenye ushoroba wa hospitali wakisubiri kufanyiwa upasuaji wa dharura. Wahudumu wengine wa afya wenye taarifa za kinachoendelea kwenye wadi wamethibitsha taarifa za kutokea kwa vifo vingi vya watoto ambao bado hawajazaliwa wiki za hivi karibuni. Mgogoro huo wa afya pia umeripotiwa na gazeti la Daily Maverick la Afrika Kusini na vyombo vingine vya eneo  na kusemekana kwamba kumechangiwa na ukosefu wa usimamizi mzuri ambao umefanya idara mbalimbali kushirikiana wenyewe kwa wenyewe na kutumia ugonjwa wa Covid-19 kama fursa ya kutoa maliliko yao kuhusu kile kilichotokea"", kulingana na afisa mmoja. Hospitali ya Livingstone imekuwa bila afisa mkuu au timu ya usimamizi kwa mwaka mmoja na nusu baada ya timu iliyokuwepo kufutwa kazi kwa madai ya ufisadi. ""Kwa muda sasa tumekosa kiongozi,"" amesema Dkt Black akilalamikia ukosefu wa uongozi thabiti kutuliza migogoro inayoendelea kutibuka katika idara mbalimbali hospitalini hususan na wenyeji. Jumuiya za wafanyakazi Afrika Kusini zimekuwa zikionyesha utendakazi wake katika Bandari ya Elizabeth wakati wa janga hili. Wafanyakazi wanaohusika na kuosha nguo, kufanya usafi, na wauguzi wengine wote wamewahi kugoma kwa nyakati tofauti tofauti. Hatua ya kufungwa ghafla kwa kliniki ndogo ndogo kumefanya wagonjwa wengi kuelekea kwenye hospitali kubwa tatu na kusababisha kuzidiwa na wagonjwa. ""Tumeshuhudia Jumuiya za wafanyakazi zikifunga hospitali moja baada ya nyingine. Kila wakati mfanyakazi mmoja au mgonjwa anapothibitishwa kuambikizwa virusi vya corona, wafanyakazi wote wanagoma. Huku malalamiko ya miungano yote hiyo ikitolewa, hakuna kinachotokea… kwa hadi wiki mbili,"" daktari mmoja amelalamika. 'Hatuwezi kuweka maisha ya wauguzi hatarini' Maafisa wa muungano wa wafanyakazi wamekuwa wakitetea wanachama wao. ""Sio kweli kwamba tunatumia janga hili kujinufaisha,"" amesema Khaya Sodidi, katibu wa muungano wa wauguzi. ""Wauguzi wetu wamezidiwa, kulazimika kusafisha sakafu au kupika kwasababu hakuna wafanyakazi. Hatuwezi kuweka maisha ya wauguzi hatarini. Pia wao ni binadamu."" Aidha, madaktari kadhaa wametetea uamuzi wao wa kushiriki mgomo na kusema kwamba hatua iliyochukuliwa na wahudumu wa afya sio tu ni kwa sababu ya ugonjwa a Covid-19 lakini pia wamenyanyaswa kwa miaka mingi. Mwingine amekosoa hatua ya kufunga kliniki kwasababu ya kutokea kwa maambukizi ya mtu mmoja au wawili na kusema kuwa hatua hiyo haikustahili. Makubaliano ya pamoja miongoni mwa miungano na wahudumu wa afya ni kwamba mgogoro wa sasa wa kiafya ni matokeo ya moja kwa moja ya athari ambazo zimekuwepo kwa miaka mingi za usimamizi mbaya, wizara ya afya kutengewa pesa kidogo na ufisadi. Athari zinatofautiana lakini hospitali ya Livingstone sasa hivi inakabiliana na janga ikiwa na theluthi moja tu ya wafanyakazi. ""Tuna historia ya tatizo la ukosefu wa wafanyakazi, ukosefu wa uongozi, ufisadi, na mengine mengi. Huduma za afya zimekuwa zikikumbana na changamoto hizi kwa miaka 10. Sasa mfumo umeporomoka,"" amesema Cole Cameron kutoka wakfu wa Igazi, shirika la eneo la afya lisilo la kiserikali."	https://www.bbc.com/swahili/habari-53433362
sports	Tetesi za soka Ulaya Jumatatu 09.05.2022: Haaland, Martinez, Nkunku, Tchouameni, Ronaldo, Ramsay	Arsenal, Chelsea na Manchester United zinamuwania kiungo wa RB Leipzig mfaransa Christopher Nkunku, 24, msimu huu. (Football.London) Manchester City wiki ijayo ihuenda ikatangaza usajili wake ghali wa mshambuliaji wa Borussia Dortmund Mnorway Erling Braut Haaland, 2 (Sun) Liverpool inaongoza mbio zinazozijumuisha pia klabu za Real Madrid na Chelsea katika kuwania saini ya kiungo mfaransa n wa Monaco Aurelien Tchouameni, 22. (Marca via Metro) Arsenal inaweza kugonga mwamba katika mpango wake wa kumsajili mshambuliaji Muargentina Lautaro Martinez, 24 ambapo Inter Milan inaonekana haitamuuza. (Gazetta Dello Sport) Bayern Munich inaandaa ofa ya kwanza ya £15m ili kuanza mazungumzo na RB Leipzig kwa ajili ya kiungo wake muaustria Konrad Laimer. (Fabrizio Romano on Twitter) Hata hivyo, Manchester United pia inamtaka nyota huyo mwenye miaka 25 ambaye awali aliwahi kufundishwa na mkufunzi wa sasa wa muda wa United Ralf Rangnick. (Mirror) Kiungo wa zamani wa Manchester United David Beckham ana matumaini mshambuliaji mreno Cristiano Ronaldo, 37, atasalia Old Trafford msimu ujao. (Talksport) Kiungo wa zamani wa Uholanzi Fred Rutten amefichua kwamba amekataa ofa ya kuwa mmoja wa wasaidizi wa Erik ten Hag, Manchester United akijiandaa kurudi PSV Eindhoven. (Guardian) Tottenham Hotspur itakabiliana na upinzani kutoka klabu za Bundesliga na Serie A kwa ajili ya kiungo wa Hellas Verona kutoka Czech Antonin Barak, 27. (Inside Futbal) Liverpool wanamatumaini ya kuipiku Leeds katika usajili wa £4m wa mlinzi wa Aberdeen na  Scotland Calvin Ramsay,19. Kinda huyo anaandaliwa kumsaidia Trent Alexander-Arnold. (Goal) Meneja wa zamani wa Chelsea na Spurs Andre Villas-Boas anaweza kuwa kocha wa Morocco, na kufungua milango ya kurejea kwa Hakim Ziyech kwenye timu ya taifa. (Le360 via Sun)	https://www.bbc.com/swahili/habari-61375472
entertainment	Utata juu kukamatwa kwa 'shujaa' wa filamu ya mauaji ya Rwanda.	"Baada ya Paul Rusesabagina kuonyeshwa mbele ya waandishi wa habari na maafisa wa upelelezi wa serikali ya Rwanda (RIB) sasa familia yake inasema  kuwa alikuwa safarini Dubai wakidai kuwa alitekwa nyara. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za  kiarabu (UAE).'' ""Alifika Jumanne, ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Anaishi uhamishoni  Marekani na ni raia wa ubelgiji , aliongeza. ""Kwahiyo tungependa  nchi hizi mbili zitusaidie kumrudisha nyumbani. ""Mashitaka wanayomshitaki hayana msingi ,"" Bi Kanimba aliongeza katika mahojiano na kipindi cha  BBC Newsday Bwana  Rusesabagina, 66, ni mkosoaji mkubwa wa rais Paul Kagame. Unachosema Muungano wa kisiasa unaoongozwa na Rusesabagina Waziri Mkuu wa zamani wa Rwanda Faustin Twagiramungu na mkosoaji mkuu wa serikali ya Kigali  ambaye ndiye msemaji wa Muungano wa vyama vya upinzani,unaoongozwa na Rusesabagina -MRCD-Ubumwe, ameiambia BBC  pia kwamba  alitekwa nyara: ""Tunafahamu  vyema kuwa alikamatwa katika miji alikotoka, hatukufahamu kuwa alikuwa amesafiri Dubai . Alikua katika matembezi yake ya kibinafsi sio kuhusu vyama vyetu hivi."" Kwa upande wa serikali ya Rwanda, inasema kwa muda mrefu  jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa  amekamatwa kwa ushirikiano wa kimataifa. '' Rusesabagina anakabiliwa na  mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira  . Bwana Murangira aliwaambia waandishi wa habari kuwa uhalifu  anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na   mashambulizi yaliyotekelezwa katika wilaya ya Nyaruguru Juni  2018,  Nyungwe, na Wilaya ya Nyamagabe Disemba  2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa  Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye  alipongeza ushirikiano wa kimataifa na juhudi zilizofanyika katika kumkamata Bwana Rusesabagina. Paul Rusesabagina,  ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini. Mahakama ilisikiliza madai kwamba kundi la waasi wa  the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC.  Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."	https://www.bbc.com/swahili/53987979
health	Jane na mumewe Donah Omondi wamekuwa kwenye ndoa kwa miaka 12 bila mtoto	"Unapozitazama video za Jane Aller na nyimbo zake kwenye mitandao ya kijamii, huwezi kamwe kudhani kwamba anaupitia mtihani mgumu maishani. Kwa muda mrefu, yeye na mumewe Donah Omondi walikuwa wakifanya juhudi za kupata mtoto. Lakini kila walipokaribia kupata, bahati haikuwa upande wao. Ni safari ambayo Jane anaamini wanawake wengi wanaipitia kimya kimya bila kujitokeza hadharani. Jane, ambaye ni mwanamuziki wa nyimbo za Injili nchini Kenya anasema ameamua kuzungumzia changamoto zake kuwatia moyo wengine. Je, aliingiaje kwenye maisha ya ndoa? Alijaaliwa mtoto mwishowe? Ndoa na matumaini Jane Aller amekuwa kwenye ndoa kwa miaka 12. Kwa miaka ya kwanza minne ya kwa katika, ndoa yake  kulitokea msururu wa matukio ambayo hayakuwa ya kawaida. ""Mwaka wa kwanza tu baada ya ndoa nilishika mimba, na ikawa ni furaha kuu kwangu na mume wangu. Lakini kwa bahati mbaya ile mimba ilitoka yenyewe baada ya kipindi cha miezi mitatu tu,"" anakumbuka. Na kwa kuwa ilikuwa ni tukio la kwanza alihisi kuwa ilikuwa ni ajali na kwa hayo  hakuwa na  wasiwasi wowote. Alijua fika kwamba angeshika mimba tena na kujifungua. Kwa kawaida mwanamke anaposhika mimba, mchakato mzima hufanyika katika mfuko wa uzazi ambapo yai la mwanamke  hutungishwa mbegu ya mwanamume ndani ya mfuko huo. Hapo ndipo mtoto huanza kukua. Lakini kwake Jane, mara ya pili mchakato wa kushika mimba yake ulifanyika katika mishipa ya uzazi. Mimba ya aina hiyo hujulikana kama ectopic. Nusura apoteze uhai wake wakati huo. ""Kwa siku nne nilitokwa na damu ndani ya tumbo langu (kizazi), nisijue kuwa mimba ilikuwa imeharibika na maisha yangu yalikuwa hatarini,"" anasema. ""Kwa siku nne hizo nilikuwa nahisi uchungu mwingi mno. Kwa kuwa daktari aliyekuwa ananihudumia hakuwa jijini ilibidi kusubiri hadi arejee ofisini."" ""Wakati huu wote sikujua kuwa mtoto alikuwa amefariki, na ndani ya tumbo langu mlikuwa kumejaa damu iliyokuwa imeshikamana,"" Jane anakumbuka Ilibidi mwanamke huyu alazwe hospitalini na kufanyiwa upasuaji kuyaokoa maisha yake. Ni kipindi anachokitaja kuwa cha uchungu mwingi sio tu wa mwili bali pia msongo wa mawazo kwa kupoteza mtoto wao wa pili . ""Kabla ya kuingia kwenye chumba cha upasuaji ilibidi nitolewe damu kwa vipimo vya kawaida. Hapo ndipo daktari aliuliza ni vipi mimi niko hai ilhali damu yangu ilikuwa imeshikana na kuganda,""Jane anasema. Kipindi hicho Jane alianza kujiuliza maswali mengi mno ,vile vile akaanza kuwa na kero akiuliza Mwenyezi Mungu ni kwanini alikuwa anakubali yeye apitie hali hiyo. Jane anasema kuwa walirejea nyumbani bila mtoto. Lakini baada ya muda alishika mimba nyingine ila haikuchukua muda kwa mimba ile kutoka tena. Kujiuliza maswali mengi Mwanadada huyu anasema kuwa licha ya kuwa mtumishi wa Mungu yeye na mume wake walishikwa na hisia za hasira na akawa na majonzi mengi mno. Hawakupata majibu stahiki kutoka hata kwa madaktari wake kwani alikuwa anaelezwa kuwa kila kitu katika kizazi chake  kilikuwa sawa. ""Msimu ambao nilimpoteza mtoto wangu wa tatu nilikuwa katika pilikapilika za uimbaji,  na kwa kuwa nilikuwa nimefanyiwa upasuaji , sehemu iliyoshonwa ilianza  kuwa na matatizo katikati ya uimbaji wangu,"" anasema. ""Wakati huo nilishindwa kuelewa ni kwanini licha ya utumishi wangu wa uimbaji kwa Mungu nilipitia mapito hayo,""Jane anakumbuka. Mwanadada huyu anasema kuwa hakuelewa ni vipi Mwenyezi Mungu alikuwa anamtumia katika hali ya kupoza maisha na nyoyo za watu kupitia uimbaji wake , ilhali yeye alikuwa anawapoteza watoto kila aliposhika mimba. Kwa hivo msimu huo alipokuwa anashika kipaza sauti katika uimbaji wake alikuwa anadondokwa na machozi mengi. ""Wakati huo nilipokuwa nalia watu walikuwa wanafikiria kuwa niko kwenye maombi makubwa, wasijue kuwa nilikuwa nalilia hali yangu  ya kupoteza watoto wangu,"" Jane anakumbuka Kwa hivyo aliposhika mimba yake ya  mtoto wa wanne  alikuwa na msisimko , lakini Jane na mumewe waliamua kwenda hospitalini ili afanyiwe uchunguzi ilikubaini kuwa kila kitu kilikuwa sawa. Matokeo ya uchunguzi huo yalikuwa ya kukatisha tamaa. Daktari alimueleza kuwa mimba ilikuwa imeshika katika mshipa wake; alionywa kuwa ikiwa mshipa huo ungepasuka , basi maisha yake yangekuwa hatarini. Kwa hivyo alishauriwa kuwa mimba hiyo lazima itolewe ili asipoteza maisha yake. "" Kupoteza mimba ya nne haikuwa rahisi , nililia kwa siku nyingi mno, na sikutaka kuzitizama nguo ambazo nilikuwa nimenunulia watoto wangu, kati ya kupoteza mtoto wa kwanza hadi wanne nilikuwa najiuliza je huyu mume wangu ananipenda bado? "" Jane anasema. Jane anasema kuwa mwamba mkuu umekuwa ni mume wake, kwani amesimama naye katika hali hii ya kupoteza watoto wake . Baada ya kupoteza mtoto wao wanne alikaa kwa miaka kadhaa kabla ya kushika mimba tena. Ni hadi mwaka uliopita aliposhika mimba yake ya tano. Baada ya miezi mitatu ile mimba ya mtoto wa tano ilitoka. Kitu ambacho sio cha kawaida, Jane anasema, ni kuwa ule uchungu wa mwanzo aliokuwa nao ulikuwa haupo. Mwanadada huyu anasema kuwa alianza kukubali hali yake na kuamua kumuamini Mwenyezi Mungu kumpa mtoto katika wakati mwafaka. Jane na mumewe wamehimilije ndoa ya miaka 12 na hali hii? Kama mwimbaji Jane Aller anategemea mume wake  kama mtayarishi na mwelekezi  wa nyimbo zake. Kutokana na hilo, wameletwa pamoja na hali yao ya kupenda muziki  na pia hali ya huduma ya kuhubiri. Kando na kuwa ni mke na mume, wanashiriki katika maoni na kazi zao za kila siku ambayo ni huduma ya uimbaji. Mwanamke huyu anasema mume wake amekuwa nguzo kuu katika maisha yake hasa changamoto hizi za mimba kutoka . Changamoto zimetokana na jinsi jamii inavyochukulia hali yake ila Jane anasema kuwa jamaa wa karibu kwa mfano mama mkwe wamesimama na yeye sana. Na anapotoa mawaidha kwa watu ambao wanapitia hali hio anawaomba wasikate tamaa. ""Unajua kuna watu ambao wametengana kutokana na kukosa watoto kwenye ndoa , na hata wanapoingia kwenye ndoa mpya bado wanakabiliwa na changamoto hizo hizo,"" anasema. ""Ni muhimu kwa watu wanaopitia changamoto hizo kuwa na subira na kudumisha hali ya kupendana na kuvumiliana,"" Jane anasema. Jane anasema maisha ni kama kuendesha baiskeli , ili mtu awe na usawa lazima aendelee kusonga mbele. Kwa hivyo mambo mazuri huja kwa watu ambao wanaendelea kuwa na imani wakati ambapo hakuna cha kutumainia. Jane Aller na mumewe Donna wanaendelea kutumai kuwa wakati mmoja watapakata mtoto wao mikononi mwao. Mimba hutoka kwa nini? Mimba kutoka pekee yake  au kuharibika kwa mimba hutokea kwa kawaida kwa baadhi ya wanawake kote duniani. Wakati mwingine hutokea mapema sana kiasi cha kuwa mwanamke hawezi kufahamu kuwa alikuwa mjamzito. Maambukizi ya magonjwa ya zinaa, majeraha, vurugu,  na mafadhaiko ya kiakili yanaweza kufanya mimba kutoka mapema. Wakati mwingine pia  mimba huharibika kwa sababu mwanamke mjamzito amekuwa karibu na sumu au kemikali zilizo na sumu. Si rahisi kujua kila wakati kinachosababisha uharibikaji wa mimba, lakini baadhi ya sababu zinaweza kuepukika. Kuharibika kwa mimba wakati mwingine unaweza kuzuiwa kwa kutibu wanawake kutokana na maradhi na maambukizi na kuwasaidia kuepukana na sumu ya kemikali au maeneo ya hatari . Lakini wanawake wengine huwa na uharibikaji wa mimba moja baada ya nyingine, na huweza kushindwa kujua ni kwa nini. Wanawake walio na historia ya uharibikaji wa mimba unaojirudia wanapaswa kupimwa na kutibiwa katika kituo cha afya kilicho na huduma za kipekee ili kutafuta sababu na kuwasaidia kubeba mimba hadi mwisho wa ujauzito."	https://www.bbc.com/swahili/habari-53994544
sports	Kombe la dunia 2022: Tanzania, Uganda matumaini yafifia kufuzu hatua inayofuata?	Hatua ya pili ya kufuzu Kombe la Dunia mwaka ujao itafikia kilele chake wiki ijayo, kwa michezo itakayopigwa kati ya Alhamisi na Jumanne ijayo. Tanzania imepoteza mchezo wake nyumbani dhidi ya DRC kwa kufungwa mabao 3-0 na kupoteza matumaini ya kufuzu fainali hizo licha ya kuwa kabla ya mchezo huu, ilikuwa inaongoza kundi lake. Uganda imekwenda sare ya 1-1 na ndugu zao Kenya. Ethiopia imeenda sare ya 1-1 na wakali wa soka la Afrika, Ghana katika michezo ambayo imepigwa mapema leo. Tanzania imesalia na alama zake 7, DRC ikiwa na alama 8. Ili Tanzania ifuzu hatua inayofuata inapaswa kushinda mechi yake ya ugenini dhidi ya Madagascar, na kuomba angalau sare ya 0-0 kati ya DRC na Benini, ambayo mchezo wake dhidi ya Madagascar inapaswa kufungwa. Ni mtihani mkubwa na hesabu zinazowezekana licha ya ugumu wake katika halihalisi. Kutoka ukanda ya Afrika, timu nane zinatazamiwa kuungana na mataifa ya Morocco na Senegal katika mechi za mchujo za mikondo miwili mwezi Machi mwakani, wakati wawakilishi watano wa bara la Afrika katika fainali za kombe la dunia huko Qatar watakapojulikana. Huku wachezaji kadhaa wakiwa nje ya uwanja kutokana na majeraha, mbali na Tanzania na Uganda, BBC imekuwa ikichunguza kwa undani ni nani anaweza kuungana na Wamorocco na Wasenegali ambao tayari wameshafuzu. Morocco, chini ya nyota wake anayekipiga Wolves, Romain Saiss na Senegal yenye mkali Sadio Mane wanaweza kupumua kwa urahisi baada ya kuvuka hatua ya awali ya makundi kukiwa na michezo miwili. Mataifa mengine manane pekee wa kundi ndio watakaojiunga nao katika mchujo. Baada ya sare ya leo ya Ghana dhidi ya Ethiopia, inaipa nafasi kubwa Afrika Kusini kutinga hatua inayofuata, iwapo itashinda katika mchezo wake dhidi ya timu dhaifu kwenye kundi hilo ya Zimbabwe. Afrika Kusini imesalia na michezo miwili ikiwa na alama 10, ikiongoza kundi hilo, huku Ghana ikisalia na alama 10 na mchezo mmoja. Misri chini ya mkali Mohamed Salah ina pointi nne dhidi ya wapinzani wake wa karibu Libya baada ya kushinda mechi mbili mfululizo dhidi ya majirani zao hao wa kaskazini mwa Afrika mwezi uliopita. Mafarao wanajua ushindi mmoja kati ya mechi zao mbili zilizosalia dhidi ya Angola na Gabon utawapeleka hadi hatua ya tatu na ya mwisho ya kufuzu, wakipania kufuzu fainali za Kombe la Dunia kwa mara ya pili mfululizo. Hata hivyo, kikosi cha Libya bado kinaweza kufuzu iwapo kitashinda michezo yake miwili iliyosalia na kuiombea Misri kupoteza katika michezo yake miwili iliyosalia. Tunisia wanaongoza kwa alama tatu dhidi ya Equatorial Guinea katika Kundi B, wataweza kufuzu iwapo watashinda ugenini dhidi ya Waafrika magharibi katika mchezo wa tano wa timu hiyo kwenye kundi lake. Kwa vile Tunisia wana uwiano mzuri wa mabao, vijana wa Mondher Kbaier bado wanaweza kuongoza kundi hata wakipoteza mchezo huo. Matokeo ya mwezi Oktoba yameacha makundi kadhaa yakiwa yamejiweka sawa, huku timu sita zitakazofuzu itabidi zisubiri mpaka mechi ya mwisho ya sita ya kundi Katika Kundi A, mabingwa wa Kombe la Mataifa ya Afrika Algeria, wakiongozwa na Riyad Mahrez wa Manchester City na ambao hawajafungwa katika mechi 31, wako mbele ya Burkina Faso kwa tofauti ya mabao pekee, huku nchi hizo mbili zikitarajiwa kukutana katika mchezo wa mwisho baada ya kutoka Algeria kumenyana na Djibouti na Niger kukutana na Burkina Faso. Ivory Coast wako mbele ya Cameroon kwa alama moja katika Kundi D. Ikiwa nchi zote mbili zitashinda katika mechi zao za mwishoni mwa wiki, wenyeji Ivory Coast wakiwakaribisha Msumbiji nchini Benin na Cameroon wakimenyana na Malawi nchini Afrika Kusini, Indomitable Lions watahitaji kuwafunga Tembo nyumbani ili kusonga mbele. . Mshambuliaji wa Ivory Coast 'Tembo' mwenye uzoefu Gervinho atakuwa nje kwa sababu ya jeraha linalomsumbua kwa muda mrefu, huku nyota wa Bayern Munich Eric Maxim Choupo-Moting akiripotiwa kukosa mchezo ujao wa Cameroon baada ya kukutana na mtu ambaye alipimwa na kukutwa na Covid-19. Kipa wa Ajax Andre Onana pia anaweza kucheza mechi yake ya kwanza kwa Indomitable Lions baada ya mwaka mmoja, akiwa amekaa nje kwa muda mwingi wa 2021 kwa sababu ya marufuku ya kutumia dawa za kusisimua misuli. Nigeria wako alama mbili mbele ya Cape Verde katika Kundi C baada ya Super Eagles kupokea kichapo cha kushangaza nyumbani dhidi ya Jamhuri ya Afrika ya Kati. Nigeria, ambayo imemrejesha mshambuliaji wa zamani wa Manchester United Odion Ighalo ambaye alistaafu michezo ya kimataifa, itacheza na Liberia nchini Morocco na Cape Verde watawakaribisha CAR kabla ya Super Eagles kuwakaribisha wenyeji hao katika mchezo wa mwisho wa hatua hiyo ya makundi. Mali na Uganda hazijapoteza mchezo hata mmoja, huku Mali wakiwa mbele ya 'The Cranes' kwa alama 2 kwenye Kundi E.  Uganda ina nafasi ya kufuzu ikishinda mchezo wake wa mwisho dhidi ya Mali na kuiombea Mali ipoteze dhidi ya Rwanda. Tanzania imepoteza matumaini kiasi baada ya kipigo kutoka kwa DRC lakini Benini sasa matumaini yamesalia mikononi mwao ikicheza na Madagascar. Zambia (Kundi B), Jamhuri ya Afrika ya Kati (Kundi C), Gabon ya Pierre-Emerick Aubameyang (Kundi F) na Madagascar (Kundi J) bado wanaweza kuingia hatua inayofuata kwa hesabu za kawaida, lakini hatima zao haziko mikononi mwao, lazima, wategemee matokeo ya mechi zingine kwenye makundi yao. Mataifa hayo matatu yanahitaji kushinda michezo yao miwili iliyosalia na kutumaini matokeo mengine yatawapa faida wao, pamoja na tofauti ya mabao. Mpaka sasa, timu 17 zimeondolewa kwenye mbio za kutafuta timu 10 za kuingia hatua ya mwisho ya kutafuta timu 5 za kuiwakilisha Afrika kwenye fainali za kombe la dunia. Angola na Togo, ambazo zote zilifuzu katika fainali za Kombe la Dunia la 2006, ni miongoni mwa nchi ambazo haziwezi tena kufika fainali za mwaka ujao huko Qatari. Kongo, Djibouti, Ethiopia, Guinea, Guinea-Bissau, Liberia, Kenya, Malawi, Mauritania, Msumbiji, Namibia, Niger, Rwanda, Sudan na Zimbabwe zote zilitupwa nje mwezi uliopita.	https://www.bbc.com/swahili/59247082
entertainment	Diamond Platnumz analinganishwaje na nyota wengine wa Afrika katika mtandao wa YouTube?	Diamond Platinumz alishangazwa na wazalishaji wake wa muziki mwaka 2020 walipoingia katika nyumba yake na keki iliokuwa na nembo ya kuadhimisha hatua muhimu ya nyota huyo wa Tanzania. Huku akipigwa picha akivalia nguo , mwanamuziki huyo mwenye umri wa miaka 30 aliambiwa na kundi lake kwamba ndiye msanii wa kwanza katika jangwa la sahara kupata views bilioni moja  katika chaneli ya Youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja , ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema ''Hii inaweza kuwavutia wafuasi katika mtandao wa YouTube , ambapo fedha zinaweza kupatikana kupitia matangazo. Muhumu zaidi kwa wanamuziki barani Afrika , katika muongo mmoja uliopita  YouTube imewaruhusu kuingia moja kwa moja kupata mashabiki , badala ya kutegemea stesheni za runinga. Diamond Platnumz bado yuko nyuma ya wanamuziki wengine wa eneo la Afrika ya kaskazini  ambao wana mashabiki wengi katika eneo la mashariki ya kati. Na vilevile kuna wasanii wanaoishi Afrika kama mwanamuziki aliyezaliwa Mali Aya Nakamura , ambaye anampiku mwanamuziki huyo wa Tanzania  kwa Views zaidi ya bilioni 1.7  katika YouTube Msichana huyo alielekea Ufaransa wakati alipokuwa msichana mdogo na kujipatia umaruufu mkubwa kupitia wimbo wake wa 2018 Djadja. Na Akon mwanamuziki wa Senegal aliyebadilika na kuwa Rappa wa Marekani anawashinda wote kwa Views bilioni 3.5. Katika Afrika ya jangwa la sahara, washindani wa  Diamond Platinumz katika mtandao wa You Tube ni wasanii wa Nigeria. Takwimu za wasanii Davido na Burna Boy ndio zinazovutia zaidi ikizingatiwa  kwamba walifungua chaneli zao za YouTube  mwaka 2018. Diamond amekuwa katika ukumbi huo tangu 2011. Na kampuni ya kurekodi muziki ya Wizkid , StarboyTV - unapoongezea takwimu kwa chaneli zake nyengine  ana takriban Views Milioni 802. Nyota wengine hupendelea kuwa na chaneli zao wenyewe ili kukuza nyimbo zao na kuondoa urasimu kwa kuwa kampuni nyingi za muziki huchukua muda mrefu kutoa nyimbo mpya. Majina mengine  maarufu  ni Magic System ya  Wizkid . Nyota wengi hupendelea kumiliki chaneli zao wao wenyewe ili kukuza nyimbo zao  na kupunguza urasimu kwa kuwa kampuni hizo za kurekodi muziki huchukua muda mrefu kutoa nyimbo mpya. Kampuni nyengine maarufu ni Magic System ya Ivory Coast  ilio na zaidi ya views milioni 477. Kundi hilo ni maarufu hususan  katika maeneo ya magharibi mwa Afrika ambapo wenyeji huzungumza Kifaransa. Ufuasi huu unatokana na wimbo wao Gaou- ni wimbo mmoja ambao umefanikiwa kuliunganisha bara zima , kulingana na DJ Edu. Huku takwimu za chini za You Tube  miongoni mwa wasanii wa Afrika Kusini zikiponza umaarufu wao, wana uwezo wa kujipatia fedha kupitia kampuni zao wenyewe za muziki , anasema Dj Edu. Na kama unavyojua YouTube sio chaneli ya pekee ilio na huduma ya streaming. Wizkid alifanya kazi na rapa wa Canada Drake  mwaka 2016 - ambapo wimbo wao wa One dance - ulioonyeshwa zaidi ya bilioni 1,8,  lakini hakutolewa rasmi katika mtandao wa YouTube.	https://www.bbc.com/swahili/habari-53063941
politics	Uhamiaji: Kwanini Uingereza inawapeleka waomba hifadhi Rwanda?	"Baadhi ya waomba hifadhi wanaovuka bahari kati ya Ufaransa na Uingereza watatpelekwa Rwanda, chini ya mpango wa serikali ya Uingereza. Inasema mpango huo - ambao unapingwa mahakamani - utakatisha tamaa wengine wao kwenda Uingereza. Hata hivyo, kuna wasiwasi kuhusu haki za binadamu na ikiwa Rwanda itawafaa wanaotafuta hifadhi. Mpango huo wa majaribio wa miaka mitano utawezesha baadhi ya wakimbizi wanaowasili nchini Uingereza kupelekwa Rwanda, ili wakaombe hifadhi huko. Kundi la kwanza la waomba hifadhi linatarajiwa kuwasili Juni 14. Mpango huo zaidi unalenga wahamiaji wachanga wasio na waume ambao hufika kwa kile ambacho serikali ya Uingereza inakiita ""mbinu zisizo halali, hatari au zisizo za lazima"", kama vile kwa boti ndogo au kufichwa kwenye lori. Waomba hifadhi wa Uingereza wanatoka wapi? Hadi hivi karibuni, waomba hifadhi wengi wanaovuka bahari kuingia Ungereza wanatoka Iran - 80% mwaka 2018, na 66% mwaka 2019. Lakini kufikia sasa kuna mchanganyiko wawatu kutoka mataifa tofauti. Wairan walikuwa kama 30% ya waliofika kwa mashua ndogo mwaka jana. Takriban 21% walikuwa Wairaq, 11% Waeritrea na 9% Wasyria. Takriban 75% walikuwa wanaume wenye umri wa miaka 18 hadi 39. Mnamo 2021, watu 28,526 wanajulikana kuvuka Idhaa ya Kiingereza kwa boti ndogo - kutoka 8,404 mnamo 2020. Idadi hiyo  inatarajiwa kuogezeka zaidi mwaka huu. ""Mtu yeyote aliyeingia Uingereza kinyume cha sheria"" tangu Januari 1 anaweza kupelekwa Rwanda, hakuna idadi iliyowekwa, Waziri Mkuu wa Uingereza Boris Johnson amesema. Lakini chanzo kutoka Wizara ya Mambo ya Ndani kiliiambia BBC kwamba, katika wakimbizi 37 wa awali waliopangwa kusafirishwa Jumanne, lakini changamoto za kisheria kuhusu utumwa wa kisasa na haki za binadamu zimepunguza idadi hiyo kwa kiasi kikubwa. Kwa mujibu wa shirika la upendo Care4Calais, watu 11 sasa wanaweza kusafirishwa. Mashirika ya Misaada yanapinga mpango huo mahakamani, yakisema wanaotafuta hifadhi hawapewi muda wa kutosha kukata rufaa ya haki ya kukaa Uingereza. Makundi mengine yamehoji iwapo Rwanda ni salama kwa wanaotafuta hifadhi na kwamba sera hiyo inakiuka sheria za haki za binadamu. Mahakama ya Rufaa ya Uingereza ilikataa ombi la kusitisha safari ya ndege siku ya Jumanne. Shirika la misaada la Asylum Aid limetuma maombi ya zuio dhidi ya safari hiyo ya ndege. Mwanasheria wa Umoja wa Mataifa aliiambia Mahakama Kuu ya London kwamba wakimbizi watakuwa katika hatari ya ""madhara makubwa, yasiyoweza kurekebishwa"" ikiwa watapelekwa Rwanda. Lakini Bw. Johnson alisema serikali ilijua kwamba ""mawakili makini sana"" watapinga mahakamani sera hiyo. Alisema wanaharakati ""Wanaharakati wanataka kuwa na njia ya wazi kabisa ya uhamiaji"" na ilikuwa muhimu ""kukomesha magenge ya wahalifu"" kusafirisha watu katika Idhaa katika mashua hatari. Wakosoaji wa mpango huo ni pamoja na Justin Welby, mkuu wa Kanisa la Uingereza, ambaye alisema ""kanuni lazima izingatie hukumu ya Mungu, na haiwezi"". Na kulingana na ripoti za gazeti, Prince Charles ameelezea kuwa ""ya kutisha"". Itagharimu pesa ngapi? Uingereza inawekeza paundi milioni 120 katika ""maendeleo ya uchumi na ukuaji wa Rwanda"" kama sehemu ya makubaliano. Ofisi ya Mambo ya Ndani ilisema mfumo wa hifadhi ya Uingereza kwa sasa unagharimu £1.5bn kwa mwaka, huku zaidi ya £4.7m kwa siku zikitumika katika hoteli kuwahudumia wahamiaji wasio na makazi. Ulinganisho umefanywa na mfumo wa  Australia wa kuwahudumia wahamiaji nje ya nchi, ambao ulikadiriwa kugharimu $957m (£546m) mnamo 2021-22. Gharama ya kuwaondoa watu kutoka Uingereza kwa ndege ya kukodi ilikuwa zaidi ya pauni 13,000 kwa kila mtu mnamo 2020. Rwanda inawahifadhi vipi wakimbizi? Rwanda inarekebisha hosteli karibu na mji mkuu, Kigali, ili kuwahifadhi wahamiaji hao kutoka Uingereza. Waandishi wa habari ambao wametembelea maeneo hayo wanasema ni ya msingi. Nchi hiyo tayari ina yakriban wakimbizi 150,000, wengi kutoka nchi jirani za Burundi na DR Congo. Umoja wa Mataifa na Umoja wa Ulaya pia wameanzisha ""kituo cha usafiri"" huko Gashora, kilomita 90 kutoka mji mkuu, Kigali, ili kuwahifadhi wakimbizi 300 kutoka Mashariki ya Kati na kwingineko barani Afrika. Walijaribu kuvuka bahari ya Mediterania kutoka Libya hadi Ulaya, lakini walinaswa na vita vya wenyewe kwa wenyewe vya Libya. Nchi hiyo kwa sasa ni nyumbani kwa wakimbizi 150,000, wengi wao kutoka nchi jirani ya Burundi na DR Congo. Baadhi ya wakimbizi nchini Rwanda wameweza kupata kazi kama vibarua wa mashambani na watumishi wa nyumbani. Hata hivyo, wengi hawana ajira na wanategemea manufaa ya serikali ya takriban £35 kwa mwezi. Serikali ya Rwanda inasema nchi hiyo imekuwa na ukuaji wa ""muujiza"" wa kiuchumi tangu 1994, wakati vita vya mauaji ya halaiki vilipoua watu 800,000. Idadi ya watu wanaoishi chini ya mstari wa umaskini wa kitaifa imepungua kutoka 77% mwaka wa 2001 hadi 55% mwaka wa 2017. Umri wa kuishi wakati wa kuzaliwa uliongezeka kutoka miaka 29 katikati ya miaka ya 1990 hadi miaka 69 mwaka wa 2019. Hata hivyo, Rwanda inasalia kuwa mojawapo ya nchi maskini zaidi duniani, ikishika nafasi ya 165 kwa mapato ya wastani kwa kila mkuu wa watu. Takriban 70% ya watu milioni 13 nchini humo wanaishi kutoka mkono hadi mdomo kama wakulima wa kujikimu."	https://www.bbc.com/swahili/habari-61797375
technology	Unaweza kuiamini kwa kiwango gani FaceApp yenye sura yako?	"Kila mmoja anazungumza kuhusu  FaceApp - programu inayobadilisha picha za watu za nyuso na kuwaonyesha wakiwa vijana na wazee. maelfu ya watu wanashirikishana matokeo ya majaribio yao kwa kutumia app kwenye mitandao ya kijamii. Lakini tangu  mbinu hiyo ya mtandao  ya kuhariri picha isambae sana katika siku chache, baadhi wameelezea hofu yao juu ya sheria na mamasharti juu yake Wanadai kwamba kampuni inatumia njia ya kutojali data za watumiaji  - lakini FaceApp ilisema  katika kauli yake kuwa picha nyingi zinafutwa kutoka kwenye hifadhi yake  saaa 48 baada ya kupakuliwa na mtumiaji. Kampuni hiyo inasema kuwa iliwahi kupakuwa picha ambazo watumiaji wake walizichagua kuzihariri na sio picha zilizoongezwa. FaceApp ni nini? FaceApp si prigramu mpya.  kwa mara ya kwanza iligonga vichwa vya habari miaka miwili iliyopita kwa  ""utambuzi wa asili "". Hii ilidaiwa kubadilisha uso wa mtu kutoka asili moja na kuifanya kuwa asili nyingine- jambo ambalo lilipingwa vikali na  kuondolewa mara moja. App hiyo inaweza hata hivyo kuondoa au kuongeza kiwango cha mtu anavyotabasamu. Na inaweza kugeuza mitindo ya mapodozi ya mtu. Hii hufanyika kusaidia akili  isiyo halis (AI). Mtumiaji huchukua picha ya sura yako na kuirekebisha  kwa kutumia picha nyingine. Hii huwezesha kuingiza tabasamu lenye kuonyesha meno,  kwa mfano. wakato anaporekebisha mistari inayozingira mdomo, kidevu na mashavu kwa ajili ya kupata sura mpya Wasi wasi ulijitokeza hivi karibuni wakati mtengenezaji wa programu hiyo Joshua Nozzi alipotuma ujumbe wa twitter kwamba  FaceApp  imekuwa inapakua  picha za watu kutoka kwenye simu zao za   smartphones bila kuomba idhini. Hata hivyo  mtafiti wa masuala ya usalama wa mtandao  wa Ufaransa ambaye  Elliot Anderson alichunguza madai ya bwana Nozzi. Aligundua kuwa hakuna aina ya upakuaji wowote wa picha uliokuwa ukiendelea kutoka kwenye simu za smartphones za watu  - FaceApp ailikuwa ikichukua  tu picha ambazo watumiaji wake waliamua kuzituma. FaceApp pia imeithibitishia BBC kwamba ni picha tu ambazo watumiaji wake waliamua kuzituma zinazopakuliwa. Vipi kuhusu utambuzi wa uso? Wengine wame shuku kwamba FaceApp inaweza kutumia data zilizokusanywa kutoka kwenye picha za mtumiaji kujifunza utambuzi wa sura. Hii inaweza kufanyika hata baada ya picha zenyewe kufutwa kwasababu  vipimo vya utambuzi wa uso wa mtu vinaweza kuchukuliwa na kutumiwa kwa madhumuni ya aina hayo. ""Hapana, hatutumii picha kwa ajili ya mafunzo ya utambuzi wa  sura,""  Mkurugenzi mkuu wa kampuni , Yaroslav Goncharov aliiamba BBC News. ""Ni kwa matumizi tu ya kuhariri picha."" Ni hilo tu? Hapana. Kuna swali juu ya ni kwanini   FaceApp inahitaji kupakua picha wakati  programu hiyo inaweza  kinadharia kutengeneza picha kwenye smartphones badala ya kuzituma  katika cloud. Kwa  FaceApp , hifadhi ya kifaa kama vile simu au kompyuta inayohifadhi picha iko Marekani. FaceApp yenyewe ni kampuni ya Urusi yenye ofisi zake   St Petersburg. Mtafiti wa usalama wa mtandao Jane manchun Wong alituma ujumbe wa twitte kwamba hii inaweza kuifatia FaceApp faida ya ushindani  - ni vigumu kwa wengine wanaotengeneza app za aina hiyo kufahamu namna picha hizo zinavyotengenezwa Kwa baadhi  hiki ndio kiini  cha jambo lenyewe. Wakili wa masuala ya kibinafsi   Pat Walshe  ameainsha jinsi vipengele vya  sera ya taarifa za kibinafsi ya FaceApp vilivyoonyesha kuwa huenda data za mtumiaji zinaweza kutambuliwa kwa madhumuni ya kulenga matangazo. App pia imeambatanishwa na programu ya matangazo - Google Admob,  ambayo huwahudumia wa wanaotoa matangazo ya kibiashara  kupitia Google. Bwana Walshe aliiambia BC News kuwa hili lilifanyika  ""kwa njia ambayo si ya kawaida ""  na kuongeza kuwa : ""Hilo lilishindwa kuwapatia watu njia ya kweli ya kuchagua au udhibiti ."" wa matumizi ya app. Programu tumishi au app inayotumiwa kufanya hivyo imekumbwa na ukosoaji. Kumekuwa na onyo mbali mbali juu ya namna watumiaji wake wanavyotumia data na wanasiasa nchini Marekani hata wanataka shirika la ujasusi nchini humo FBI kufanyia uchunguzi FaceApp. Apple yazindua simu mpya ya iPhone X"	https://www.bbc.com/swahili/habari-49027608
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.	https://www.bbc.com/swahili/habari-54154862
technology	Joyce Beckwith, ni rubani wa kwanza wa kike kurusha puto la hewa moto	Joyce Beckwith, ni rubani wa kwanza wa kike mwenye asili ya Kiafrika kuendesha puto la hewa moto. Ni mtaalamu wa masuala ya hoteli, lakini mbobezi wa puto la hewa moto. Ni kazi ambayo mwanamke yoyote asingeweza kuifikiria, lakini Joyce amejiingiza huko	https://www.bbc.com/swahili/habari-55320814
business	Jinsi watu tajiri  na maarufu wanavyolinda nyumba zao?	"Kufuatia kufungwa jela Ijumaa kwa mmoja wa wezi katika nyumba ya mchezaji wa zamani wa soka Ashley Cole- ambapo yeye na mwenza wake walifungwa na waya-  tunaangalia je matajiri wanaomiliki nyumba  wamejizatiti vipi kulinda nyumba zao? ""Tunatafutwa sana hilo ni kweli  ,"" anasema John Moore, ambaye ni mkuu wa kampuni ya usalama - Westminster Security, kampuni ya kibinafsi inayofanya usalama wa kulinda nyumba katika maeneo ya kifahari kama vile Holland Park. Eneo kama vile  la Kensington, ambako majengo meupe ya kifahari yanauzwa mamilioni ya pesa, yamekuwa ""kitovu hasa cha shughuli za uhalifu"", anasema Bw  Moore. ""Karibu kila usiku pale kuna tukio ...  watu wakizurura kuanzia kama saa tisa usiku hadi asubuhi, kusema kweli bila malengo mazuri  Nyumba ya mchezaji soka wa zamani wa England David Beckham na nahodha wake na mke wake Victoria ambaye ni mbunifu wa mitindo ya mavazi ilivamiwa wakati walipokuwa ndani yake  na binti yao mwenye umri wa miaka 10. Polisi wa London walisema mali kadhaa ziliripotiwa kuibiwa. Tukio hili lilifuatiwa na tukio jingine ambapo jumba la Tamara muuzaji wa vipuli ghali liliporwa na wgenge la wezi wa vipuli, walioiba vipuli, pesa, almasi na mawe ya samani yenye thamani ya pauni milioni 25. Bw Moore anakadiria kuwa huwagarimu kiasi cha pauni kati ya  £250,000 hadi  £500,000 kwa mwaka – lakini kodi hupunguza gharama ya usalama  iwapo tisho la usalama lijatokana na ajira ya mtu. Alieleza kuwa : ""Hakuna kupinga kwamba kulinda usalama ni ghali’’ ""Wengi wa wateja wetu wanaona ulinzi kama uwekezaji, kwahiyo huwekeza katika usalama wa familia zao ."" Mshawishi wa mitandao ya kijamii  Molly-Mae Hague anaripotiwa  aliimarisha usalama baada ya kupoteza mali ya thamani ya  £800,000 mwaka jana katika  makazi ya Manchester anamoishi na mpenzi wake mwanandondi, Tommy Fury. Alisema ""bila shaka  ni kitu kibaya zaidi  ambacho kimetokea kwake ""katika video ya  YouTube akitoa machozi. Molly-Mae Hague  mwenye umri wa miaka 22 alisema kutuma kwenye mtandao wa kijamii taarifa na picha za maisha yake ya kifahari huenda kulionyesha wafuasi wake  na usalama wake. Tangu wakati huo amesema hataonyesha  kwenye mitandao yake ya kijamii ‘nyumbani kwake kamwe. Watu maarufu kadhaa wameweka mbwa wanne kulinda nyumba zao, akiwemo mwanamuziki wa rap Stormzy na  wachezaji soka Jack Grealish na Jesse Lingard. Robert Metcalfe, ambaye anaendesha kampuni ya mbwa wa ulinzi binafsi katika  Nottingham, huwapatia mafunzo mbwa kuwalinda wat una mali zao. Pia huuza mbwa wa ulinzi wa watu wa aina ya   German Shepherds  wenye thamani ya  £10,000  kwa watu kama wanamitindo na Wan awa wafalme wa  Kiarabu wanaoishi jijini London.  ""Iwapo utanunua mbwa wa kijilinda binafsi, haiwezi kupewa hongo ,"" Bw Metcalfe anaelezea. ""haiwezi kupokea pesa itoweke usiku ""Nilikuwa na ombi kutoka kwa mteja wiki moja iliyopita na akauliza bajeti ""Wakasema hawana bajeti- mali yake kwa ujumla ni ya thamani ya pauni  bilioni mbili ."" Na ninini kinatokea wakati mbwa wa ulinzi wa kibinafsi anapomiga risasi mvamizi? ""Unataka ibweke na iwazuie,"" alisema Bw Metcalfe."	https://www.bbc.com/swahili/articles/c6p7py9z0l5o
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
business	Spencon: Jinsi tuhuma za rushwa, vitisho na magenge ya uhalifu zilivyoandama mwisho wa kampuni kubwa ya ujenzi Afrika	"Spencon ilikuwa ni moja ya makampuni makubwa ya ujenzi Afrika Mashariki. Baada ya miaka kadhaa ya shida za kifedha, mabosi wawili raia wa Uingereza waliajiriwa kuinusuru, lakini miezi 18 baadae mabosi hao walikimbia huku mamia ya Wakenya wakipoteza ajira zao. Uchunguzi wa Makala ya BBC Africa Eye unabainisha namna gani kampuni hiyo ilivyoanguka. Mwezi Julai 2015, mabosi wawili raia wa Uingereza walitafuta eneo la wazi katika ofisi yao jijini Nairobi na kuamua kutengeneza uwanja wa gofu. Mabosi hao, Andrew Ross na Steven Haswell wakamtafuta mshauri kutoka moja ya klabu maarufu za gofu jijini Nairobi kuwajengea kiwanja hicho. Miti ikang'olewa na badala yake mashimo madogo ya mchanga yakachimbwa na nyasi za kijani kibichi za kuchezea zikapandwa na kunyunyuziwa maji kwa mfumo maalumu. ""Ni pazuri kwa kiasi gani?"" aliandika Haswell kwenye barua pepe aliyoituma kwao Uingereza. ""Tutakuwa na eneo la kupigia mpira, tunapanda majani pamoja na neti ya kuzuia mpira."" Ross na Haswell walikuwa Nairobi kwenye kazi maalumu: kuiokoa kampuni kubwa ya ujenzi nchini Kenya Spencon isife. Walichaguliwa kuwa wakurugenzi na kampuni ya uwekezaji ya Marekani ya Emerging Capital Partners (ECP), ambayo mwaka 2006 na 2007 iliwekeza jumla ya dola milioni 15 kwa Spencon - kati ya pesa hizo, dola milioni 1.5 ni pesa za msaada kutoka serikali ya Uingereza ambazo zililenga kukuza uchumi wa Kenya na kutengeneza ajira. Lakini Ross na Haswell hawakufanikiwa katika kuiokoa Spencon. Kwa mujibu wa maelfu ya barua pepe, ujumbe wa simu na nyaraka zilizovuja na kuonwa na Makala ya BBC ya Africa Eye, mabosi hao wawili wanaonekana kuwa walijihusisha na msururu wa biashara zenye mashaka wakijaribu kuinusuru kampuni hiyo. Kwa sasa wawili hao wanatuhumiwa kushirikiana na mtu ambaye alishakutwa na hatia mahakamani kuziibia benki mamilioni ya dola, kuwatishia washirika wao wa kibiashara kuwa watawapelekwa kwa magenge ya wahalifu wa Kenya na kufanya malipo haramu ya pesa taslimu. Hii ni habari ya miezi 18 ambayo Ross na Haswell walikuwa katika usukani wa Spencon kabla kampuni hiyo kuzama, na kuwaacha mamia ya Wakenya bila kazi, huku wengine wakiwa hawajapokea mishahara yao ya miezi kadhaa. Bi Nancy Ntinu, mkuu wa zamani wa idara ya Rasilimali Watu wa Spencon, aliitembeza Africa Eye katika eneo ambalo Ross na Haswell walijenga uwanja wao. ""Kuwa na kiwanja cha gofu kwa kampuni ambayo ni muflisi, tena ikiwa katikati ya hali ngumu kifedha ni jambo ambalo lisoyumkinika,"" anaeleza. ""Ilikuwa ni dhihaka kwa waajiriwa raia wa Kenya kuona kipande hiki kikinyunyiziwa maji kila siku kwa sabaubu mabwana hawa wawili walitaka kucheza gofu. Spencon ilipata kuwa moja ya makampuni makubwa ya ujenzi katika ukanda wa Afrika Mashariki - ikiwa na wafanyakazi 5,000 katika kilele chake huku ikijivunia miradi mikubwa ya miundombinu katka nchi saba. Makao yake makuu yalikuwa katika jengo refu katika eneo la Upper Hill jijini Nairobi, wakiwa majirani na makampuni mengine makubwa ya kimataifa. Lakini nyuma ya pazia, Spencon ilikuwa na mlima wa madeni. Mapema 2014, ECP, kampuni ya Kimarekani ambayo iliwekeza dola milioni 15 ilichukua hatamu za uendeshaji wa kampuni hiyo kutoka kwa waanzilishi wake. Novemba 2014, ECP ikamuajiri Ross - ambaye ni mhandiri na mkurugenzi wa biashara ili kuiongoza Spencon katika nyanja zote. Aprili 2015 akaungana na Haswell - mhasibu mwenye uzoefu wa kubadili biashara za Afrika, yeye alipangiwa kusimamia idara ya fedha. Mshahara wa Haswell ulikuwa dola 25,000 kwa mwezi, Ross dola 30,000. Kazi yao kuu ilikuwa ni kuboresha hali ya kibiashara ya Spencon ili ECP iiuze kufikia mwishoni mwa mwaka 2016. Walikuwa na miezi 18 tu kufanikisha hilo. Huku biashara ikiwa ukingoni kuporomoka, kazi yao isingelikuwa rahisi katu, lakini mustakabali wa Maisha ya maelfu ya wafanyakazi kote Afrika Mashariki ulikuwa mikononi mwa Ross na Haswell. Bwana Wycliffe Ochieng, 38, fundi makenika msaidizi alikuwa miongoni mwa wafanyakazi hao. Bw Ochieng aliifurahia kazi yake katika kampuni hiyo. Ajira yake ilimuwezesha kupanga nyumba ndogo jijini Nairobi akiishi na mkewe nab inti yao mdogo. Nyumba ilikuwa na maji na umeme, na akaanza kuwa na ndoto za maisha mazuri na familia yake. Mwezi Novemba 2016, hatimaye Spencon ilikufa rasmi, Ochieng akajikuta hana kazi na yupo ndani ya deni. Alikuwa akidai miezi kadhaa ya mishahara huku naye akidaiwa miezi kadhaa ya kodi ya pango. ""Alikuwa akitununulia vitu kama viatu na nguo,"" anakumbuka mkewe, Bi Lynet. ""Baadhi ya vitu alivyotufanyia tukiwa mjini ni tofauti kabisa ukilinganisha na hali ya sasa."" Kwa saa familia hiyo inaishi kwenye kibanda kidogo kwenye eneo la wazazi wa Ochieng, maili 230 (370km) kutoka Nairobi. Hawana umeme wala maji. Wanalala kitanda kimoja na mtoto wao. Ochieng kwa sasa analima ili kuilisha familia yake kadri awezavyo. Baadhi ya siku hupita bila kupitisha kitu kinywani. ""Nilikuwa naitunza familia yangu kama mwanaume anavyotakiwa kufanya,"" aliiambia Makala ya Africa Eye mwaka jana huku akiwa mwenye huzuni. ""Hii hali imeninyongonyeza na kushusha kujiamini kwangu."" Mwezi Julai 2015, Ochieng aliwasili Spencon kuanzan kazi kama fundi makenika msaidizi, akiwa mwenye furaha bila kujua kuwa kama kampuni hiyo tayari ilikuwa kwenye matatizo makubwa. Siku chache baada ya Ochieng kuanza kazi, Andrew Ross aliwaahidi wafanyakazi kuwa hakuna hata mmoja ambaye atapoteza ajira yake. Lakini barua pepe ambayo ilitumwa mwezi Aprili na Steven Haswell inaonesha. Kuwa tayari alishaanza kuwa na khofu. ""Nafikiri tunaelekea kumpoteza huyu mgonjwa!"" aliandika. ""Tuna pesa ya miezi 4 tu … hali si nzuri."" Mabosi hao walipunguza matumizi mwezi Julai, wakipunguza baadhi ya wafanyakazi na kuhamisha makao makuu ya Spencon kutoka katika viunga vya kifahari jijini Nairobi mpaka kwenye karakana moja iliyomilikiwa na kampuni hiyo nje ya mji. Lakini pia walianza matumizi. Wiki moja baada ya kufuta watu kazi, Ross na Haswell walilipa dola 70,000 kujinunulia magari - Range Rover na Volkswagen Touareg. Haswell ameiambia Africa Eye kuwa magari hayo yalitoa taswira ya kampuni ya maana na si ambayo ilikuwa karibu na kufilisika. Ross amedai kuwa magari hayo yalipitishwa na bodi ya kampuni. Hata hivyo wafanyakazi hawakufurahishwa. ""Yalikuwa matumizi ya kifahari,"" ameeleza aliyekuwa meneja wa vifaa wa Spencon Mike Hyland, ambaye aliratibu manunuzi hayo. Dickens Omollo, aliyekuwa mkuu wa ulinzi katika karakana alipigwa na bumbuwazi na Range Rover ya Ross. ""Tulistaajibia - hii ni pesa nyingi, na hatuna pesa, nab ado anasema anataka kuinyanyua kampuni?"" Ross na Haswell pia waliendelea na ujenzi wa kiwanja chao cha gofu. Mtaalamu ambaye walimuajiri kutoka katika moja ya Klabu kubwa za gofu Kenya alikuwa mbioni kubuni kiwanja cha mazoezi cha kifahari - kikiwa na mashimo mawili ya tani 120 za mchanga. Mabosi hao wawili wameiambia Africa Eye kuwa kiwanja hicho cha gofu kilitengenezwa kwa gharama ndogo sana na kwa kutumia wafanyakazi na vifaa vya Spencon na kutoa taswira nzuri ya kampuni. Simeon Randinga, alikuwa na mfanya usafi katika kampuni hiyoalihisi kiwanja hicho hakikuwa kwa ajili ya wafanyakazi wa kada ya chini. ""Kiwanja kile kilikuwa nje ya mipaka yetu,"" amesema. ""Kilikuwa chao wawili tu."" Ross na Haswell wameiambia Africa Eye kuwa kiwanja hicho kilikuwa wazi kwa wafanyakazi wote kukitumia. Kupata kazi Spencon ilikuwa ni kila kitu kwa Randinga. Alikuwa ndio ametoka tu kufunga ndoa, na alishaanza kuwa na khofu kuwa mkewe angelimkimbia kama asingeliweza kumtimizia mahitaji yake. Kipato cha uhakika kutoka Spencon kiliondosha khofu yake. Baada ya miezi michache ya kazi mkewe alijumuika naye jijini Nairobi na wakapata mtoto. Kufikia katikati ya 2015, Randinga alibaini kitu ambacho kilimtia wasiwasi, anasema - kampuni ilikuwa ikiuza mashine nzima kabisa pamoja na machine mbovu na vyuma chakavu. ""Kwa nini wanauza vitu hivi, niliuliza, 'Hivi ni vitu vizima kabisa, kwa nini mnaviuza? Mnahakika bado tuna ajira?'."" Aliyekuwa nyuma ya usukani wa mauzo hayo ni Tony Sanghani, mshauri wa masuala ya usalama aliyeajiriwa na Ross na Haswell. Pamoja na usalama, mabosi hao walimpa kazi ya kuuza kwa punguzo la bei vifaa vya Spencon. Baadae walidai kuwa hakujua kama Sanghani alikuwa na rekodi ya uhalifu. Utafiti mdogo tu wa mtandao wa Google unaonesha kuwa Tony na kaka yake walifungwa jela mwaka 2002 kwa washurutisha walinzi wa kampuni yao kuwashambulia watu wawili. Mike Hyland, aliyekuwa meneja wa vifaa wa Spencon, anaamini kuwa Ross na Haswell walijua fika. ""Nina hakika kwa 100% kuwa walijua,"" anasema. ""Nilimwambia Andrew Ross wakati najiuzulu kuwa unafanyakazi na mhalifu."" Kwa mujibu wa Hyland, Ross alijibu kuwa: ""Inatupasa kufanya kile tunachoweza kufanya."" Ross amekana kujua rekodi ya uhalifu ya Sanghani ama kumjibu Hayland kwa namna hiyo. Barua pepe zilizovuja zinaonesha kuwa Sanghani alikuwa na baraka zote za mabosi hao katika kuuza mali. ""Tafadhali mpeni ushirikiano wenu na msaada Tony kubadili mashine za zamani na vipuri kuwa fedha,"" aliandika Haswell kwenye barua pepe kwenda kwa wafanyakazi wote Oktoba 2015. ""Tafadhali hakikisheni Tony anapewa ushirikiano kamili,"" aliandika Ross katika barua pepe nyengine. Wakati Randinga na wafanyakazi wengine wa Spencon wakijawa na khofu juu ya ajira zao, Sanghani alikuwa akichukua mshahara mkubwa na kuishi kwenye nyumba aliyopangiwa na kampuni ikiwa na samani zote. Pia alipewa gari na dereva, pia alipewa ahadi ya kupewa bonasi ya pesa akikamilisha mauzo ya vifaa. ""Inaonekana kama yalikuwa mauzo kamili ya kufungasha virago, mali ziliuzwa kwa bei ya kutupa,"" anaeleza Kabiito Karamagi, afisa aliyekabidhiwa hatamu za Spencon baada ya kufilisika ili kuchunguza mauzo yaliyofanywa na Sanghani nchini Uganda. ""Tulichokigungua ilikuwa ni kushushwa kwa thamani sana kwa mali."" Pesa zilizopatikana zilitakiwa kwenda kulipa madeni ya kampuni kwa benki za Uganda, lakini fedha hizo zililipwa kwenye akaunti binafsi ya Sanghani. Mfanyakazi mmoja wa Spencon alimwandikia Haswell barua pepe na kuuliza juu ya mfumo huo wa malipo na kuuliza kama hautaisababishia kampuni matataizo ya kisheria, Haswell alijibu: ""Ni sawa… tunaweza kulipa kwa kutumia akaunti ya benki ya Tony."" Karamagi, afisa muflisi, aliuliza namna gani peza hizo zililipwa na kukaguliwa. ""INi hakika kabisa kuwa si jambo la kawaida kuwa fedha hizi hazikulipwa kwenye akaunti ya kampuni na badala yake kampuni binafsi. Ni jambo la kushangaza kabisa,"" amesema. t's certainly most unusual that these monies are not banked on the company account, but on an individual's account. It is most unusual,"" he said. ""Ni ubadhirifu."" Baada ya kufilisika Spencon iliwekwa chini ya uendeshaji wa - shirika la kimataifa la uhasibu PWC - ambalo liligundua kuwa Sanghani alikuwa akilipwa dola 20,000 kwa mwezi na Ross na Haswell, pamoja na kamisheni ya asilimia 25% ya mauzo. PWC walikiita kima hicho kama cha ""kushtusha"" kwa muktadha wa kifedha amabao Spencon ilikuwemo. PWC pia waligundua shimo kubwa jeusi kwenye vitabu vya mahesabu vya Spencon - takribani dola milioni 1.6 ilikuwa haijulikani ilipo. Kwa mujibu wa hesabu za Karamagi, kiasi cha fedha kilichopotea kinaweza kuwa kikubwa zaidi. Kuna maswali pia juu ya namna mali za kampuni hiyo zilivyouzwa nchini Kenya na PWC tayari wamewasilisha mafaili kwa polisi nchini humo. ""Kulikuwa na nia ya kuwazunguka wakopeshaji, hilo lipo wazi kabisa,"" anaeleza Karamagi. ""Kilichopo hapa ni ubadhirifu, wizi."" Polisi nchini Uganda waeiambia Ugan Africa Eye kuwa wanashirikiana na Interpol kuwahoji Ross na Haswell. Wote wawili wanakanusha vikali kufanya makossa yoyote na kudai kuwa hawakujua uchunguzi wowote wa uhalifu ama malalamiko ya aina yoyote yaliyowasilishwa kwa uongozi (wa Spencon) juu ya mauzo hayo. Haswell anasema kuwa malipo yalifanyika kupitia akaunti binafsi ya Sanghani ili kulinda fedha hizo dhidi ya wakopeshaji wao ambao walikuwa na amri za ""uongo"" za mahakama za kuchukua fedha hizo. Kuweka fedha kwenye akaunti ya Shangani kungeliwezesha Spencon ""kuzitumia kadri ilivyotaka,"" ameeleza Haswell. Wote wawili wanadai kuwa fedha zote ambazo zililipwa kwenye akaunti ya Shangani hesabu yake ilifanyika na thamani ya vifaa ilipandishwa na benki zilitaarifiwa kila wakati. ""Miamala yote ilirekodiwa kwenye akaunti za kampuni na kuridhiwa na bodi,"" ameeleza Ross. ECP imeambia Africa Eye kuwa ""haikufahamu matendo hayo yanauodaiwa kufanywa na Sanghani"" pia ""haikuwa na faida yeyote kwa fedha za Spencon kulipwa kwenye akaunti za watu wengine."" Kufikia mwishoni mwa 2016, PWC ilimbana Tony Sanghani kukabidhi akaunti zake lakini aligoma kutoa ushirikiano. Kwa mujibu wa PWC dola milioni 1.6 bado haijulikani ilipo. Africa Eye ilimtafuta Tony Sanghani lakini alikataa kuzungumza. Mwezi Disemba 2015, matumaini ya Ross na Haswell ya kuinusuru Spencon yalikuwa yapo kwenye deni ambalo kampuni hiyo ilikuwa ikiidai serikali ya Kenya kwa kandarasi ya kutengeneza mtambo wa kuchakata maji taka mjini Mombasa mwaka 2000. Deni hilo lilithaminishwa na Spencon kufikia dola milioni 16.5. Pia kulikuwa na ahadi ya malipo ya ziada katika mikataba ya Ross na Haswell: endapo malipo ya deni hilo yangelipitishwa, Ross angelipata bonasi ya kufikia dola 80,000 na Haswell kufikia dola 64,000. Mabosi hao walikuwa wakikaribia kuingia katika moja ya kurasa chafu za sakata la Spencon. Kabla ya malipo, serikali ya Kenya ilitaka kwanza hati halali waliyopewa Spencon kuthibitisha kukamilisha ujenzi huo, lakini kulikuwa na tatizo: Spencon hawakuweza kuiona. Walikuwa na siku 10 tu za kuwasilisha hati hiyo mahakamani. Mwananasheria wa Spencon Rose Osiemo alifunga safari ya haraka kwenda Mombasa, ambapo alipata barua kutoka kwa Katibu wa Kaunti kuagiza kutolewa kwa hati mpya. Lakini alipoenda kwenye idara husika inayotoa hati, akakumbana na kikwazo. Ujumbe wa WhatsApp alotuma siku sita mbele unainisha kikwazo husika - kuna mtu alikuwa akitaka kulipwa dola 80,000 pesa taslimu. Haswell akamtaarifu Tony Sanghani kujiandaa, kisha akamtumia ujumbe Osiemo kumfahamisha. ""Nimemweleza (Shangani) kinachoendelea … amekubali kuwa unaweza kumuomba ili awaminye kidogo kama utataka???"" Hata hivyo Bi Osiemo alidai kuwa mtu wake anataka kutojulikana. ""Wanataka isalie kati yangu mimi na wao ama la watajulikana,"" alimjibu Haswell. Kama malipo yalikuwa ya kawaida, kwa nini yalikuwa yanalipwa kwa fedha taslimu, na kwa nini Bi Osiemo alikuwa akifanya siri mtu anayelipwa? Bi Osiemo alitaka apatiwe pesa hizo mapema ili awahi ndege ya asubuhi kupatia mtu wake, na kusababisha hali ya haraka ya kuzisaka. Haswell alikuwa Tanzania. ""Kwa sasa nipo benki kuchukua I'm now in bank getting $80k taslimu kwa ajili yako,"" alimtumia ujumbe Bi Osiemo. Pia alimtaarifu Ross kwa kumtumia ujumbe: ""Najaribu kutoa $80k taslimu kutoka SCB (Benki ya Standard Charted) Tanzania. Nitasafiri nazo (kwa ndege) usiku wa leo."" Haswell akarejea Nairobi na kumkabidhi bahasha mbili Bi Osiemo zilizojaa noti, na akawahi ndege ya asubuhi akisindikizwa na Tony Sanghani. ""Kumbuka ni watu 11 ndio wanaojua kuwa unasafiri na $80k,"" Haswell alimwandikia ujumbe na kumweleza: ""Kuwa makini na salama."" Bi Osiemo alimlipa mhusika na kupata barua iliyothibitisha kuwa ujenzi ulikamilika. Lakini hata hivyo mpango huo ulifeli - pesa ambazo serikali ilikuwa ikidaiwa na Spencon hazikutolewa. Africa Eye ilimuonesha Ushahidi wa malipo ya dola showed 80,000 Bwana Jeremy Carver, mwanasheria aliyesaidia kutunga sheria dhidi ya rushwa nchini Uingereza. ""Malipo ya $80,000 yameorodheshwa vyema kwenye makaratasi niliyoyaona,"" amesema Carver. ""Inaonekana kama rushwa, kuna harufu ya rushwa na imelipwa na watu wanaofanya kazi kwenye kampuni ambao kwa uwazi kabisa wanajaribu kulifanya jambo hilo kuwa siri."" Kwa mujibu wa sheria ya Uingereza, endapo raia wa nchi hiyo atahusika na vitendo vya rushwa, atakuwa ametenda kosa na haijalishi ni wapi madai hayo ya rushwa yametokea. ""Kwa wakurugenzi wa Kingereza, na hakika mtu yeyote aliyehusika na malipo, kwa kile kinachoonekana tu kwa sasa inabidi wachunguzwe,"" ameeleza Carver. Bi Osiemo amekanusha kutoa hongo ya fedha taslimu kwa mtu yeyote ili kufanikisha madai ya ujenzi wa Mombasa. Ameeleza kuwa fedha zile zilikuwa ni za malipo ya mshauri ambaye (hakutajwa jina) alipewa kazi na Spencon naye akaajiri wahandisi wane wanaojitegemea kukagua eneo la mradi na kuandika ripoti ya kuthibitisha kuwa ujenzi umekamilika. Bi Osiemo anadai alipatiwa hati na mmoja wa hao wahandisi. Taarifa aliyotumiwa kwa barua pepe kwa Haswell siku moja baadae inaorodhesha matumizi ya dola 80,000, bila ya mkandarasi yeyote kutajwa. Ross amekataa kuongelea kuhusu madai ya malipo hayo, huku Haswell akisema hakuwa na taarifa za kwanini malipo hayo yalirekodiwa kwa namna yalivyorekodiwa. Wote wamekataa kusema nani alipokea dola 80,000 na kwa nini ililipwa taslimu, wakisema pesa ilenda kwa wakala wa kukusanya madeni. Wamekanusha vikali kuwahonga maafisa wa serikali, na kusema kuwa ujumbe wa WhatsApp na barua pepe vimetafsiriwa nje ya muktadha wake. Ross amesema yeye na Haswell waliitaarifu bodi ya ECP juu ya maendeleo ya deni kwa serikali na watu ambao walikuwa wakishirikiana nao. ECP imesema kuwa haina taarifa yeyote ya namna gani hati mbadala ilipatikana. Katika harakati zao za kuibadili Spencon ili iuzike, Ross na Haswell walihitaji kuitenganisha kampuni hiyo na historia yake mbaya. Lakini walikwamishwa na kesi iliyofuguliwa na familia ya Patel iliyoanzisha kampuni. Kesi ilikuwa ikipinga kwa kampuni hiyo kuchukuliwa na ECP mwaka 2014. Pragnesh Patel, ambaye baba yake alianzisha Spencon mwaka 1979, ameiambia Africa Eye kuwa Ross na Haswell walimualika kwenye kikao katika hoteli ya Kempinski jijini Nairobi mwezi Disemba 2015 kumpa ofa ya Spencon kumuachia hisa za umiliki wa eneo la thamani kwa maendeleo endapo ataiondoa kesi hiyo mahakamani. Patel anasema alipowauliza nini kitatokea endapo atakataa, mabosi hao wawili wakamtajia jina la anayetaka kulinunua eneo hilo - familia ya Akasha. Akina Akashas ni genge la kuogopwa Kenya. Agosti 2019, Batktash Akasha alihukumiwa miaka 25 jela nchini Marekani kwa kuendesha mtandao wa kusafirisha dawa za kulevya ulimwenguni. Mwezi Januari mwaka huu, ndugu yake Ibrahim alihukumiwa miaka 23 kwa kosa hilo pia. Tony Sanghani ni mmoja wa watu anayewajua vyema akina Akasha. Kwa mujibu wa Ushahidi uliotolewa mahakamani, akina Akasha walimpiga vibaya kwenye vita ya magenge ya dawa za kulevya mwaka 2014 kiasi cha Sanghani kuishia kulazwa katika hali koma. Pragnesh Patel anasema aliingiwa na khofu. Anasema aliondoka na kwenda kutafakari nini cha kufanya, kisha akamuomba Ross wakutane kwa mara ya pili na mara hii akarekodi mazungumzo yao kwa siri kupitia simu yake. Katika rekodi ya mazungumzo hayo, Patel anasikika akimuuliza Ross kama uhusiano na Akasha ni wa kweli. ""Ni kweli Pragnesh,"" Ross anajibu. ""Hatufanyi mchezo hapa, ni kweli."" ""Hili ni suala zito,"" akasema Patel. ""Wajua familia ya Akasha ni sawa na Al Capone. Hata wakijua tu kuwa najaribu kuzuia kuuziwa eneo, wanaweza kunitumia muuaji ama vitu vya aina hiyo."" Hiyo ilikuwa ni moja ya mara nyingi ambazo Patel alipaza sauti yake juu ya khofu kuwa kampuni inaweza kuuzwa kwa akina Akasha. Si hata mara moja, katika mkanda mzima uliorekodiwa ambapo Ross anasikika akipingana na khofu ya Patel. Ross ameiambia Afrika Eye ya kwamba ni uongo na upuuzi kuwa alimtisha Patel kwa kutumia jina la familia ya Akasha family. Pale Africa Eye ilipomtumia nakala ya rekodi ya mazungumzo, alisema kwamba hakuna sehemu yeyote aliyowataja akina Akasha. Haswell amesema kuwa hakuna wakati wowote ambao Spencon ilijaribu kufanya biashara yeyote na akina Akasha na kudai kuwa Patel alikuwa akijaribu kumuingiza Ross kwenye mtego. Amesema kuwa hakuwajua akina Akasha mpaka pale Patel alipowataja. Kufikia katikati ya mwaka 2016, hali ya Spencon ilikuwa mahututi. Siku za mwisho za uhai wa kampuni zilikuwa zikijongea katika ofisi zao za makao makuu kwenye karakana ya matengenezo nje kidogo ya jiji la Nairobi. Nancy Ntinu, mkuu wa kitengo cha Rasimali Watu alikuwa akifanya kazi kwa karibu na Ross na Haswell. Mishahara ya wafanyakazi ilikuwa ikiyoyoma na wafanyakazi walikwa wakijawa na hasira. Wengi wao akiwemo Ntinu walikuwa hawajapokea malipo kama ilivyostahili kwa miezi kadhaa. ""Nilikuwa nalia kila siku maana sikuamini hali amabayo nilikuwa nimejikuta nayo,"" ameeleza. Ntinu ameiambia Africa Eye kuwa Ross alipitia orodha ya wafanyakazi, na kumwamuru yupi wa kumlipa na yupi wa kutomlipa. ""Kulikuwa na mfanyakazi mmoja mwanamke ambaye alikuwa kwenye likizo ya uzazi na akamkata jina lake. Nikauliza kwa nini, akasema, 'Ukipiga chafya unapoteza'."" Ntinu anadai kuwa kuna mtu mmoja amabaye alikuwa lazima alipwe - Ross. ""Alikuwa akijilipa,"" amesema. Ross ameiambia Africa Eye kuwa wafanyakazi waliokuwa wakipokea kima cha chini kabisa ndio waliokuwa wakitangulia kulipwa na hata mshahara wake ulikuwa ukichelewa mara kadhaa. Alikanusha kutumia msemo, 'Ukipiga chafya unapoteza'. Wakati huo, wafanyakazi wa Spencon waliendelea na kazi bila malipo wakiamini kuwa kampuni ingeliokolewa. Wycliffe Ochieng, fundi makenika msaidizi anasema kuwa kutolipwa kulikuwa kunaathiri ndoa yake. Mkewe alianza kujenga dhana ya kuwa Ochieng anatumbua mshahara wake na mwanamke mwengine. Hatimaye mke akaondoka, hali iliyomlazimu kumpeleka binti yake kwa wazazi wake mamia ya maili ili yeye aendelee kufanya kazi jijini Nairobi. Simeon Randinga, mfanya usafi, ilimbidi aanze kumkimbia mwenye nyumba wake kwa kukosa pesa ya kulipa kodi ya pango. ""Tulijikuta tunaenda nyumbani bila pesa mwishoni mwa mwezi,"" anaeleza. ""Mwenye nyumba yupo hapo anakusubiria na wewe pia unahitaji chakula, lakini hauna kitu."" Hata hivyo hakufikiria kwenda kumlalamikia Andrew Ross. ""Kumfikia ilikuwa ka kwenda peponi,"" anasema. Ross alikuwa kwenye likizo ya kucheza gofu nchini Uturuki aliposaini makaratasi ya kuitangaza Spencon kuwa muflisi. Jijini Nairobi wapiga mnada walishaanza kuzishikilia mali za kampuni huku wafayakazi wakizua rabsha za kupinga hatua hiyo. Baada ya kurejea Nairobi Ross aliitisha mkutano wa wafanyakazikuwatai habari za kufilisika. Walipandwa na hasira, kkundi la wafanyakazi 15 walimfuata Ntinu wakitaka majibu. ""Unazungumzia watu wenye hasira, ambao hawana kitu cha kuzilisha familia zao,"" anasimulia. Ntinu alijua kwamba mambo yamekwishafika fikia tamati. Aeiambia Africa Eye amepoteza malipo ya miezi saba -taribani pauni 39,000. Baada ta takribani miaka 40 katika biashara Spencon ilitoweka. Muda mfupi baadae wakafuatia Ross na Haswell. ""Tulisikia tu asubuhi moja kuwa wamepanda ndege na kurejea Uingereza,"" ameeleza Ntinu. ""Na hivyo ndivyo ilivyotokea."" Ross na Haswell wameiambia Africa Eye kuwa wanajivunia muda wao katika kampuni ya Spencon, wakisema waliiongoza katika kipindi kilichojaa changamoto pamoja na kurithi madeni, lakini walifanya kazi yao kwa mujibu wa sheria na kila wakati walikuwa wakishauriwa kisheria. Wamesema pia wanaelewa hasira na kuvunjika moyo kwa wafanyakazi na kujitenga na tuhuma za kufanya makosa ya aina yoyote. Wanasema iliwabidi wakimbie Kenya kwa sababu walikuwa wanapokea vitisho, na waliendelea kufanya kazi za Spencon bila malipo kwa miezi minne. Miaka mitatu unusu baadaye, wote wawili wameajiriwa katika nafasi za juu kwenye makampuni ya Uingereza. Wengi wa wafanyakazi wa Spencon hawakupata bahati kama hiyo ya kupata ajira mpya. Hakuna hata mmoja aliyelipwa madeni ya mishahara yao. Simeon Randinga, aliyekuwa mfanya usafi kwa sasa anauza mkaa ili aendelee kuitunza familia yake. Anasema alipambana dhidi ya fikra za kutaka kujiua. ""Usipokuwa na kazi unakuwa mtu usiye na manufaa, hauwezi kumsaidia mtu yeyote. Hauwezi kuilisha familia yako, hauwezi kulipa pango la nyumba. Hata kuoga haiwezekani kwa kuwa huwezi kununua sabuni."" Wycliffe Ochieng, fundi makenika hakuwahi tena kurejea katika nyumba ile ya Nairobi ambayo ilimfanya apate ndozo za maisha bora - mwenye nyumba wake alimfurusha na kufungia vitu vyake vyote ndanai ya nyumba. Kitu pekee alichosalia nacho ni ovaroli la Spencon na kofia ngumu ya usalama kwenye ujenzi. Zamzni alikuwa akijisikia fahari kuvaa mavazi hayo, anaeleza, yalimfanya ahisi kuwa amefanikiwa. Wakati mwengine binti yake humwambia ayavae ili wacheze, lakini amepungua uzito kulinganisha na enzi za Spencon, na mavazi hayo kwa sasa yanampwaya. Ochieng mara kadhaa huzungumza na wafanyakazi wenzane wa zamani wa Spencon kwa kutumia simu ya kulipia iliyo jirani. ""Wakati mwengine napokea simu - Hello, rafiki yangu, unaweza kunikopesha shilingi 100?"" Hiyo ni sawa na dola 1 tu. Lakini hana. Baada ya kukaa miezi mitatu bila malipo mwaka 2016, Ochieng akiwa na kundi la wafanyakazi wengine wa Spencon walienda kuuharibu uwanja wa gofu ambao ulijengwa na Ross na Haswell. Mkanda wa video ulirekodi vitendo vyao vya kupinga kutolipwa. ""Kama uonavyo, hakuna mtu amabaye alikwa na furaha,"" anaeleza Ochieng, hukua kiangalia video hiyo. ""Hakuna hata mmoja aliyekuwa anacheka."""	https://www.bbc.com/swahili/habari-52179123
sports	Tetesi za Soka Ulaya Jumapili 28.08.2022:	Liverpool imeingia makubaliano ya mdomo na kiungo wa Borussia Dortmund na England Jude Bellingham ili ajiunge Anfield katika dirisha la Januari. (Football Insider) Ajax inataka Manchester United itoe kitita cha £84.8m kwa ajili ya wiga wa Brazil Antony, 22. (Mail) Mlinzi wa Tottenham Sergio Reguilon, 25, anakaribia kutua kwa mkopo Atletico Madrid, kuziba pengo la beki wa kushoto mbrazil Renan Lodi, 24, aliyejiunga Nottingham Forest. (Times - subscription required) Mlinda mlango wa Slovakia Martin Dubravka, 33, ameiambia Newcastle  kwamba anataka kuondoka na kujiunga na Manchester United. (Sky Sports) Liverpool inamfuatilia kiungo wa   Wolves na Ureno Portugal Ruben Neves, 25, pamoja na kiungo wa  RB Leipzig na Austria Konrad Laimer, 25. (90min) Chelsea inafikiria kuvunja mkataba wa kiungo wa England Ross Barkley pale Stamford Bridge, ambapo kwa sasa nyota huyo analipwa mshahara wa £200,000 kwa wiki. (Sun) West Ham wanazungumza na winga wa zamani wa Manchester United Adnan Januzaj kumrejesha Ligi Kuu England, ambapo mbelgiji huyo mwenye miaka 27 yuko huru kuondoka Real Sociedad. (Talksport) Brighton wanamtaka kinda wa Rosario Central na Argentina Facundo Buonanotte,17 na wako tayari kutoa £3m. (Athletic - subscription required) Bournemouth wanataka kuizidi kete Leeds United katika mbio za kumsajili mshambuliaji wa Zurich Italia Willy Gnonto, 18. (Football Insider)	https://www.bbc.com/swahili/articles/crg2npml41qo
business	Uchumi wa Ethiopia waathiriwa na mzozo wa Tigray	"Vita vya Ethiopi vya miezi 10 vimeathiri vibaya nchi hiyo huku maelfu ya watu wakiuawa na mamilioni ya wengine walioachwa bila wakihitaji msaada. Lakini hiyo sio athari pekee inayoshuhudiwa katika nchi hiyo iliyo na watu wengi -vita hivyo vimesababisha athari za kiuchumi ambazo itachukua miaka kadhaakurekebisha. Katika mji mkuu wal Addis Ababa, Tigist mwenye umri wa miaka 26, ambaye hakutaka jina lake kamili kutajwa , anasema gharama ya matumizi yake ya mwezi imepanda mara mbili kutokana na sababu mbili: vita vilivyozuka katika eneo la Tigray mwezi Novemba na janga la corona. ""Kabla ya Covid na mzozo, Nilingelitumia birr 1,000 [karibu dola 22] kila mwezi kununua mboga. Sasa natumia birr 2,000,"" anasema. ""Vitu ni bei ghali sana - simu, chakula na nguo."" Takwimu rasmi zinaonesha bei ya bidhaa za matumizi imepanda sana nchini Ethiopia - mwezi Julai ukilinganisha na mwaka jana Tigist anafanya kazi ya uuzaji katika duka la jumla kukimu familia yake. Jukumu lake ni kununua chakula huku ndugu yake akilipa kodi ya nyumba. ""Kiwango cha ubadilishanaji fedha za kigeni pia haijakuwa nzuri,""anaongeza. ""Mwaka jana Dola moja ya Marekani ilikuwa birr 35 sasa imefikia 45."" Faisal Roble,mchambuzi mwenye makao yakeMarekani aliyejikita katika masuala ya Upembe wa Afrika, anasema anasema kuwa matumizi ya vita ""yameathiri vibaya uwezo wa Ethiopia kupata dola"", na imesababisha kiwango cha ubadilishaji kuzorota. Haijabaini vita hivyo vimegharimu fedha ngapi lakini lakini Uchumi wa Biashara unatabiri matumizi ya kijeshi yatafikia Dola milioni 502 (£ 365m) ifikapo mwisho wa mwaka, kutoka Dola milioni 460 mwaka jana. Wiki iliyopita, Katibu Mkuu wa Umoja wa Mataifa Antonio Guterres alisema mzozo huo ""umetumia mabilioni ya dola kutola hazina kuu ya nchi"". Kabla ya janga la kimataifa na vita, uchumi wa Ethiopia ulikuwa moja ya chumi zinazokuwa kwa kasi  katika eneo hili, ukipanuka kwa wastani wa asilimia 10 kwa mwaka katika mwongo wa kuelekea mwaka 2019, kulingana na Benki ya Dunia. Ijapokuwa Tigist anaangazia viwango rasmi vya ubadilishanaji katika benki, thamani ya birr imeshuka zaidi katika soko isiyokuwa rasmi, Bwana Roble anasema akiongeza kuwa birr imefikia 67 dhidi ya dola. Nanasema wenye biashara nchini wanahofia hali ya usalama baada ya vita kuenea hadi maeneo jirani ya Afar na Amhara nje ya Jimbo la Tigray. Wengi wanaondoa fedha zao katika benki na kuwapelekea wafanyabiashara wa fedha katika  jimbo la Somaliland lilnalotaka kujitenga Somalia, na hatua hiyo imefanya thamani ya birr kushuka chini zaidi, Bwana Roble anasema. Benki zafungwa Tigray Mzozo ulianza baada ya chama tawala katika jimbo la Tigray- Tigray People's Liberation Front (TPLF) kushambulia kambi ya majeshi a ya muungano mwezi  Novemba, huku kukiwa na ugomvi unaozidi kuongezeka na Waziri Mkuu Abiy Ahmed juu ya kuvunjwa kwa muungano unaotawala na kuahirishwa kwa uchaguzi. Tangu wakati huo, Jeshi la Ethiopia - pamoja na washirika wao wa Eritrea, vikosi vya polisi vya kitaifa na wanamgambo wa eneo hilo - wamepigana vita vikali dhdi ya wapiganaji wa Tigray. Pande zote mbili zimelaumiwa kwa kutekeleza  ukatili, ikiwa ni pamoja na ubakaji na mauaji makubwa ya raia. Tigray imekuwa bila huduma muhimu, kama vile mawasiliano na benki, tangu serikali kuu ilipozingira eneo hilo mwezi Juni,baada ya waasi kuteka tena mji wa Mekelle. Zaidi ya watu 400,000 katika eneo la Tigray tayari wanaishi katika hali ya njaa wakati usambazaji wa misaada umelemazwa- nao umeme na usambazaji wa mafuta unapungua, na kushinikiza bei kupanda Mkazi wa Mekelle Filmon Berhane ameiambia BBC Tigrinya kwamba chakula na kodi ya nyumba imepanda maradufu hivi karibuni. ""Hakuna pesa na benki zote zimefungwa na ofisi za serikali hazilipi mishahara,""anasema. Kimataifa, vita hivi vimeathiri sifa ya Ethiopia katika masuala ya  uwekezaji,  nasema mchumi Irmgard Erasmus kutoka shirika la    NKC African Economics consultancy. ""Ikiwa watumiaji wanakabiliwa na shinikizo kubwa kutokana na mfumuko mkubwa wa bei, huwezi kupata ukuaji unaotokana na watumiaji kama inavyofanyika Marekani au Ukanda wa Euro, ""anasema. Bi Erasmus anaashiria ubinafsishwaji wa hivi karibuni wa sekta ya mawasiliano ya Ethiopia, ambayo hapo awali ilivutia maslahi kutoka kwa watoa huduma kadhaa, pamoja na kampuni kubwa ya mawasiliano ya Afrika Kusini MTN. Mwishowe, ni kampuni moja tu iliyofanikiwa kushida mnada wa moja ya leseni mbili za simu zinazopeanwa, kupitia  muungano unaongozwa na Safaricom ya Kenya ambayo iliahidi dola milioni 850. Sheria za awali ziliwazuia wamiliki wa leseni mpya kuendesha mfumo wa kutuma na kupokea pesa kupitia simu. Hali iliyopunguza walipunguza maslahi ya mwekezaji, vyanzo vya makapuni vinasema mzozo wa Tigray pia ulikuwa na uzito mkubwa fikra za wawekezaji. Ukuaji wa uchumi wa Ethiopia mwaka huu unatarajiwa kushuka kutoka 6% mwaka 2020 hadi  2% mwaka 2021 - kiwango ambacho ni cha chini zaidi kuwahi kushuhudiwa kwa karibu miongo miwili, kulingana na Shirikal la Fedha duniani IMF. Nchi hiyo inaagiza bidha za karibu dola bilioni14 kutoka nje kwa mwaka, huku ikiuza nje ya nchi bidhaz za thamani ya dola bilioni  3. tu. Kingine kinachozua hofu ni deni la kitaifa la Ethiopia, ambalo baadhi ya waangalizi wanatarajia likafikia  dola bilioni 60 mwaka huu, au karibu asilimia  70 ya pato jumla la Taifa (GDP) ""Haya ni makadirio ya kihafidhina,"" anasema Bi  Erasmus, akiongeza kuwa matumizi ya  jeshi la Ethiopia huenda ikawa juu zaidi ya ilivyokadiriwa,na imechukua deni ambalo halijaripotiwa siku zilizopita. Maelezo zaidi kuhusu mzozo wa Tigray: Wakati Marekani  imewawekea vikwazo vya usafiri Waethiopia wanaohusika kwenye vita, na kuzuia matumizi, hadi sasa, jamii ya kimataifa imekuwa ikisita kutoa shinikizo kubwa la kiuchumi kwa serikali, au kupunguza mipango ya misaada ya ukarimu. Karibu robo ya watu wanaishi katika mazingira ya umasikini, na wastani wa mapato ya kila mwaka ni dola 850 tu kwa kila mtu. ""Bila shaka kuna haja ya kuimarisha vikwazo ikiwa Waziri Mkuu Abiy, ambaye alishinda tuzo ya Amani ya Nobel mnamo 2019, hatazuia mzozo huo,"" anasema Witney Schneidman mtafiti wa kituo Brookings huko Washington. Utawala wa Biden umejipata katika njia panda, anasema Bwana Schneidman, haitoshi kumshinikiza Bw. Abiy kumaliza vita bila kuitenga Ethiopia kabisa. ""Zana zote ziko mezani, lakini una watu milioni 110, huwezi kutenga nchi, ni muhimu sana kimkakati,"" anasema."	https://www.bbc.com/swahili/habari-58382997
sports	Tetesi za soka Ulaya Ijumaa 26.08.2022	Manchester City wamekataa dau la euro 70m (£59m) kutoka kwa Paris St-Germain kumnunua kiungo wa kati wa Ureno Bernardo Silva, 28. (Times) West Ham wamewasilisha ofa mpya kwa kiungo wa kati wa Brazil Lucas Paqueta, 24, baada ya ofa yao ya euro 50m (pauni milioni 42.2) kukataliwa na Lyon. (Telegraph) Chelsea wanaandaa dau jipya la takriban pauni milioni 75 kumnunua mlinzi wa Leicester Wesley Fofana, 21. (Fabrizio Romano). The Hammers pia wamekuwa na ofa ya pauni milioni 10 kwa kiungo wa kati wa Ubelgiji Hans Vanaken, 30, iliyokataliwa na Club Bruges. (Evening Standard) Kocha mkuu wa Ajax Alfred Schreuder anasema bado ana imani winga Antony, 22, hatauzwa kwa Manchester United licha ya dau la hivi punde la £76m. (Metro) Manchester United wamepewa nafasi ya kumsajili winga wa Real Madrid na Uhispania Marco Asensio, 26, kwa euro 30m (£25.3m). (Telegraph) United wanatazamiwa kuwasilisha ofa ya pauni milioni 25 kwa winga wa PSV Eindhoven na Uholanzi Cody Gakpo, 23. (Football Insider) Klabu hiyo ya Old-Trafford imetuma ombi la kumnunua beki wa kulia wa Bayern Munich Benjamin Pavard, 26. (L'Equipe - in French) Mlinda mlango wa Eintracht Frankfurt na Ujerumani Kevin Trapp, 32, amekataa ofa kutoka kwa Manchester United. (Guardian) Hatua ya Liverpool ya kutaka kumsajili kiungo wa kati wa Uingereza Jude Bellingham, 19, inaweza kusaidiwa na Borussia Dortmund kutaka kumnunua kiungo wa kati wa Guinea Naby Keita, 27, ambaye alijiunga na The Reds mwaka wa 2018. (Express). Kiungo wa kati wa Arsenal Albert Sambi Lokonga, 22, yuko kwenye orodha ya wachezaji wanaoteuliwa na Jose Mourinho katika klabu ya AS Roma akitafuta kuchukua nafasi ya Gini Wijnaldum aliyejeruhiwa. (AS Roma Live, via Express) Kocha wa Southampton Ralph Hasenhuttl anasema mshambuliaji Che Adams, 26, hauzwi msimu huu. (Daily Echo) Kiungo wa kati wa Manchester City na England aliye chini ya umri wa miaka 21 Cole Palmer, 20, anasakwa kwa mkopo wa msimu mzima na Borussia Dortmund. (Sun)	https://www.bbc.com/swahili/articles/cgry51jvng7o
religion	Imamu aliyefariki akipambana na ubaguzi wa rangi Afrika Kusini	"Jamaa na marafiki wa imamu aliyefariki miaka 50 iliyopita akipinga ubaguzi wa rangi  nchni Afrika kusini bado wanasononeka kutokana na kifo chake anaandika mwandishi wa BBC Penny Dale. Matukio mawili muhimu huko Cape Town nchini Afrika Kusini mnamo Septemba 29 mwaka 1969. La kwanza lilikuwa ni msafara wa mazishi  - takriban watu 40,000 walilibeba jeneza la Imam Abdullah Haron kwa kiasi ya kilomita 10 mpaka sehemu ya kuzikwa katika makaburi ya waislamu Mowbray. Na usiku wake tetemeko la ardhi kubwa na ambalo ni nadra kutokea  lilitikisa. Kwa wengi waliohudhuria mazishi, matukio hayo mawili yalihusiana - wanasema kifo cha  imamu huyo wa Afrika kusini mwenye miaka 45 kilikuwa ni cha uchungu na kilichowashutusha wengi. Imam Haron alifariki gerezani mnamo Septemba 27, baada ya kuwekwa kizuizini peke yake kwa siku 123 na kuhojiwa kila siku kuhusu kuhusika kwake katika  vita dhidi ya utawala wa ubaguzi wa rangi  uliomalizika mnamo 1994 kufuatia kuchaguliwa kwa rais Nelson Mandela kama kiongozi wa kwanza mweusi nchini humo. Imam Haron alikuwa kiongozi wa kwanza wa dini kufariki gerezani chini ya utawala huo wa ubaguzi wa rangi. Kifo chake kiliashiria kuwa hata viongozi wa dini hawakuwa salama dhidi ya utawala wa ukandamizaji wa mtu mweupe. Kifo chake kilisababisha hasira duniani na akawa muislamu wa kwanza  kukumbukwa katika kanisa maarufu la St Paul's Cathedral mjini London. Maafisa wa usalama wanasema alifariki baada ya kuanguka kutoka kwenye ngazi. Walisema hawakuhusika na mbavu mbili zilizovunjika mwilini mwa Imamu huyo pamoja na majeraha mingine 27 mwilini mwake, licha ya kutambulika kwa mtindo wao wa kuwapiga na kuwatesa wafungwa. familia ya imamu huyo inasema haiukubali 'uongo huo' na wanataka uchunguzi mpya katika kukumbuka miaka 50 tangu kifo chake. Msanii Haroon Gunn-Salie anaiunga mkono kampeni hii - amepewa jina kwa heshima ya imamu huyo na ameunda kazi kadhaa za sanaa katika kumkumbuka maisha na kifo chake. Kazi yake ya hivi karibuni Gunn-Salie, Crying for Justice, ni  makaburi 118  matupu anayosema ni ya kila mtu aliyeuawa akiwa kizuizini wakati wa utawala huo wa ubaguzi wa rangi  akiwemo Haron. Walizuiwa pasi kushtakiwa - na polisi wanasema walianguka kutoka kwenye ngazi, walianguka wakiwa bafuni au walijirusha kutoka kwenye madirisha. 'Kilio kwa mahakama' Hakuna aliyechukuliwa hatua kwa mauaji hayo  na ni kidonda kilicho wazi kwa familia zao. Yatakapomalizika makaburi hayo yalioundwa na Gunn-Salie yataunda neno: 'Justice?' yaani Haki. ""Kazi hiyo ya sanaa ni kilio kwa mahakama,"" anasema Gunn-Salie. ""Ni taarifa ya wazi inayouliza, kufukua yaliopita, kutoa ushahidi  na kuzituliza familia za wahanga."" Kwa masikitiko, mjane wake mwenye umri wa miaka 93 Galiema Haron alifariki Jumapili, takriban miaka 50 kamili tangu mazishi ya mumewe pasi kupata utulivu wa roho. Imam Haron alikuwa mojawapo ya maimamu vijana Afrika kusini  - alikuwa na miaka 32 tu alipoteuliwa kuongoza waumini katika msikiti wa Stegmann Road mjini Cape Town. Alianzisha mafunzo kwa watu wazima, makundi ya majadiliano ambapo mada zilichaguliwa na vijana na kuwahimiza wanawake kushiriki. Aliwakaribisha pia watu wasiotoka jamii ya waislamu wakiwemo wa vyama vya wafanyakazi na wanasiasa wa liberali kuja kuzungumza kuhusu kinachoendelea nchini. Alitenda alichosema, alizitembela jamii za watu weusi katika mitaa kama Langa, Gugulethu na Nyanga, ambako alifahamika kwa umaaufu kama mfundisi, au padri. Kando na kuwa imamu, Haron alifanya kazi kama muuzaji katika duka la pipi Wilson Rowntree. kazi yake ilimruhusu kuingia kutoka sehemu moja hadi nyingine bila ya mataizo  hata baada ya utawala kupinga watu kuzunguka na kuzitenga jamii kwa misingiya rangi na kuidhinisha sheria zilizoshinikiza hilo. Mnamo 1966 na miwshoni mwa 1968, imam alikwenda Hijja Saudi Arabia. Alisafiri kwa siri pia kwenda Misri kukutana na wanasiasa wanaoishi uhamishoni na baraza la kiislamu duniani. Alikwenda London pia ambapo binti yake mkubwa Shamela alikuwa anasoma. Kufika huko alikutana na Canon John Collins wa kanisa la St Paul's Cathedral, aliyekuwa anachangisha fedha za familia zisizojiweza za wanaharakati wa kisiasa waliouawa wanaozuiwa au waliolazimika kuishi uhamishoni. Wawili hao walifanya urafiki wa dhati na Abdullah Haron alikubali kubeba  kimagendo na kugawanya pesa hizo aliporudi Afrika kusini. Lakini wakati aliporudi Afrika kusini mnamo 1969, imam huyo alijuwa kwamba yuko katika hatari. Mnamo Mei 28 mwaka 1969 alichukuliwa na polisi ya utawala wa ubaguzi wa rangi na miezi minne baadaye alifariki. Taarifa ya ziada na Audrey Brown Kufahamu zaidi kuhusu Imam na msanii huyo sikiliza makala haya kutoka BBC."	https://www.bbc.com/swahili/habari-49896322
technology	Uganda kuwagawanyia raia wake radio na televisheni	Serikali ya Uganda inapanga kutumia dola 100 milioni, kununua redio milioni 10 na televisheni 140 elfu, kugawanywa vijijini. Baadhi ya wadadisi wanadhania mpango huo unasukumwa na mwongozo wa uchaguzi mkuu, ambao unatarajiwa mapema mwakani. Lakini serikali inasema mpango huu wa redio na televisheni kugawiwa vijijini, ni sehemu ya hatua za kuwawezesha watoto nchini kote kuendelea na masomo yao, shule zikiwa bado zimefungwa ili kuzuia maambukizi ya Covid-19 tandavu. Shule kufungwa, zaidi ya siku 80 zilizopita, ilikuwa kazi rahisi, wakiathirika jumla ya wanafunzi 15m, tangu vichekechea hadi wazamili vyuo vikuu. Kuzifungua ni muhali, shauri ya kitisho bayana cha covid-19 tandavu. Hivi sasa Uganda ina wagonjwa 705 wa Covid 19, kwa mujibu wa wizara ya afya - karibu 300 wamepona na bado hakuna kifo cha corona Uganda. Hata hivyo licha kunasa wagonjwa wapya, kupitia upimaji, idadi ya wagonjwa inapanda kila kukicha. Rais wa Uganda Yoweri Museveni alieleza shule na vyuo vikuu kama nyasi kavu mbele ya moto wa corona. ''Suluhu ya masomo kwa sasa, ni teknolojia kupita kisomo cha mbali'' alisema. Bw. Museveni aliongeza kuwa masomo ya mbali huenda yakawa bora zaidi, kwa sababu wasomaji wengi wanaweza kunufaika, kwa waalimu wachache bora zaidi, ambao wanaweza kuwafikia wanafunzi wengi kupitia redio na televisheni. Kwa mujibu wa takwimu za sensa, mwaka 2014, nchini Uganda kulikuwa na televisheni milioni na redio milioni tatu unusu tu. Idadi ya raia wa nchi hiyo sasa inazidi  Waganda milioni 40, wakishi katika vijiji karibu elfu 70. ''Ikiwa tutakuwa na televisheni mbili kwa kila kijiji, hio ina maana televisheni 140 elfu, ambazo watoto wanaweza kuona na kujifunza masomo. Halafu kuna suala la redio; redio ni rahisi zaidi, unaweza kuipa kila kaya redio yake inayotolewa na serikali. Kuna zaidi ya kaya au maskani milioni 7 nchini. Baadhi ya changamoto ni nishati au betri kuendeshea vyombo hivyo. Lakini kuna nguvu za jua kwa televisheni, na redio za kutia ufunguo. Juu ya hayo serikali inataka redio na televisheni hizo zitengenezwe nchini humo, chini ya sera Nunua Uganda, Jenga Uganda - maarufu kama BUBU. Inakisiwa, ili mpango huo kufanikishwa, itaigharimu hazina karibu $102m. Kama sehemu ya masomo ya mbali, Wizara ya elimu ya Uganda, imezindua vifaa vya masomo kwa wanafunzi milioni mbili unusu, hasa wa kidato cha sita. Katibu Mkuu Wizara ya Elimu, Alex Kakooz, amesema kwa mara ya kwanza wanafunzi watapata tini zilizopangwa vizuri, kuwasaidia kwa masomo yao na kufikia kiwango kinachotakiwa. Wanafuzi wa kidato cha sita, ni miongoni mwa wanafunzi 2.5m, watoto wa darasa la saba, kidato cha sita, wanaomaliza shada ya kwanza na uzamili vyuovikuu,  ambao Rais Museveni, alighairi kuwaruhusu warejee masomoni, mapema mwezi huu, katika hotuba yake Juni Mosi, hadi mapema Julai.	https://www.bbc.com/swahili/habari-53063945
technology	WhatsApp: Fahamu hatua zitakazochukuliwa iwapo hutokubali masharti mapya ya WhatsApp	"WhatsApp imetaja Jumamosi ijayo kuwa siku ya mwisho kwa mamilioni ya wateja wake kukubali masharti mapya ya utumiaji wa mtandao huo ambao ulikosolewa sana katika mitandao ya kijamii huo mwanzoni mwa mwaka huu . Kupitia masharti hayo mapya, mtandao huo unawataka wateja wake  isipokuwa wale wanaoishi Ulaya kukubali kugawa data yao na facebook, kampuni kuu ya mtandao huo wa kutuma ujumbe. Kuanzia Ijumaa hii , wale ambao hawatakubali masharti hayo wataanza kupata hudumu chache. ''Hakuna akaunti ya mteja itakayofutwa ama mtandao huo kuondolewa kwa mteja ifikiapo tarehe 15 Mei'' , ulisema mtandao huo katika tovuti yake. Lakini ni yapi yatakayotokea iwapo utakataa kukubali masharti hayo mapya? Kushindwa kuona taarifa Kufikia tarehe 15 mwezi Mei, wale ambao hawatakubali masharti mapya hawataweza kuona orodha ya watu waliotumia na ujumbe nao wanapofungua huduma hiyo. Lakini unaweza kujibu simu na simu za video. ''Iwapo  mfumo wako wa taarifa unafanya kazi , unaweza kugusa ili kuzisoma  ama kujibu ujumbe mbali na kujibu simu ulizokosa au simu za video'', inasema kampuni hiyo. Wateja hao wataweza kuwasiliana na wanaowasiliana nao kupitia taarifa zinazojitokeza katika skrini iliyowashwa. Iwapo baada ya wiki chache , watumiaji bado hawatakubali masharti hayo hawatoweza kupokea simu ama arifa na kwamba mtandao wa WhatsApp utasita kutuma jumbe na simu kwa simu zao."" ''Vikwazo hivyo havitawaathiri watumiaji kwa wakati mmoja'', kampuni hiyo imesema. WhatsApp inasema kwamba katika wiki za hivi karibuni imekuwa ikiwatumia wateja wake taarifa ili kukubali masharti hayo , iwapo hawajakubali. Imesisitiza kuwa katika siku chache zijazo , ujumbe huo wa kuwakumbusha wateja utaonekana mara kwa mara hadi pale watumiaji wa mtandao huo watakapofikia uamuzi. Ijapokuwa mtandao huo hautafuata akaunti za wale ambao hawatakubali masharti hayo mapya , WhatsApp itatumia sera yake dhidi ya akaunti ambazo hazifanya kazi. ''Masharti haya yanasema kwamba iwapo mteja hajatumia mtandao kwa siku 120 , akaunti hiyo itafutwa ili kuimarisha usalama , kupunguza uhifadhi wa data na kulinda faragha ya watumiaji"" Wateja wanaweza kuhamisha historia ya chati zao kama hatua mbadala ya wao kutopoteza mawasiliano yao. Mapema mwaka huu , WhatsApp ilitangaza mabadiliko kuhusu masharti ya huduma yake. Ilisema kwamba baadhi ya data yake kutoka kwa wateja wake  kama zile za mawasiliano na maelezo mafupi zitagawiwa kampuni ya facebook na kwamba pia itaweza kufanya hivyo hivyo na mitandao ya Instagram na Messenger. Watumiaji kutoka Muungano wa Ulaya na Uingereza , ijapokuwa ni sharti wakubali masharti mapya mabadiliko hayo hayatakuwepo katika akaunti zao. Masharti hayo mapya yalizua wimbi la maswali kuhusu masharti ya faragha. Baadhi ya watumaiji walianza kutafuta mbadala wa WhatsApp kama vile Telegram au Signal. Ni kutokana na ukosoaji kama huo WhatsApp iliamua kuahirisha siku ya mwisho ya masharti hayo hadi Mei 15  ili kufafanua uvumi na habari za uongo  kuhusu swala hilo. ''Tunataka kufafanua kwamba masharti hayo mapya kuhusu sera hiyo hayaathiri kwa njia yoyote faragha ya ujumbe ambao wateja husambaziana na marafiki zao au familia'', ilisema kampuni hiyo.. WhatsApp na facebook hazina uwezo wa kusoma ujumbe wako au kusikiliza mawasiliano yako ya simu na marafiki , watu wa familia ama wafanyakazi wenzako  waliopo katika WhatsApp. Kila kitu unachosambaza kitasalia kati yako, mtandao huo ulisema katika taarifa yake siku ya Jumatatu."	https://www.bbc.com/swahili/habari-57074076
sports	Tetesi za soka Ulaya Ijumaa 27.11.2020: Mane, Neymar, Aouar, Dembele, Haaland, Gimenez, Gray	"Barcelona huenda ikamnyatia mshambuliaji wa Liverpool raia wa Senegal Sadio Mane, 28, au kiungo wa kati wa Uholanzi Gini Wijnaldum, 30, baada ya kipengee katika makubaliano yaliyowezesha Philippe Coutinho kwenda Nou Camp kumalizika - Barca kusajili mchezaji mwingine wa Liverpool italazimika kulipa kitita cha ziada cha pauni milioni 89. (Star) Mgombea urais wa Barcelona Emili Rousaud anasema ikiwa atachaguliwa atasajili ""wachezaji wawili wazuri, mmoja wao akiwa Neymar"", mshambuliaji wa Brazil, 28, ambaye aliweka rekodi ya dunia ya uhamisho kutoka Barca hadi Paris St Germain mwaka 2017. (Marca - in Spanish) Lyon imetupilia mbali hatua ya kumsaka mchezaji wa Arsenal Houssem Aouar kwasababu ya mchezo wa Jumapili dhidi ya Reims ambapo kiungo huyo wa kati, 22, raia wa Ufarasa alikataa kupasha misuli moto kwasababu hakutumika kama mchezaji wa akiba kwenye mechi hiyo dhidi ya Angers walioibuka na ushindi. (L'Equipe via Mirror) Manchester United bado haijakata tamaa ya kumsajili mchezaji wa  Barcelona Ousmane Dembele lakini itajitahidi kufikia makubaliano ya mkopo kwa mshambuliaji huyo wa Ufaransa, 23. (Sport - in Spanish) Mkurugenzi wa Borussia Dortmund Michael Zorc anaona mshambuliaji wa Norway Erling Braut Haaland ataendelea kusalia katika klabu hiyo ""kwa muda mrefu"" licha ya mchezaji huyo, 20, kuhusishwa na kuhamia Real Madrid. (Goal) Chelsea inamnyatia beki wa kati wa Atletico Madrid na Uruguay Jose Gimenez, 25. (Sun) Tottenham iko tayari kumsajili winga wa Leicester Demarai Gray, 24, kwa uhamisho wa bila malipo Januari. (Express) Liverpool huenda ikapata kima cha  pauni milioni 30 dirisha la usajili litakapofunguliwa Januari kwa kumuuza kiungo wa kati wa Uswisi Xherdan Shaqiri, 29, na mshambuiaji wa Ubelgiji Divock Origi, 25. (Express) Mlinda lango wa Italia Gianluigi Donnarumma, 21, anakaribia kukubali mkataba mpya na AC Milan. (Calciomercato - in Italian) Manchester United imetoa ofa mpya kwa mchezaji Timothy Fosu-Mensah,22, wa Uholanzi anayeweza kucheza nafasi kadhaa ambaye mkataba wake unamalizika msimu ujao. (Manchester Evening News) West Brom inamfuatilia kiungo wa kati wa Celtic raia wa Ufaransa Ntcham, 24. (Football Insider) Aston Villa huenda ikatenga kitita cha pesa Januari kwa ajili ya winga wa Werder Bremen raia wa Kosovo Milot Rashica, 24, ambaye pia amehusishwa na  RB Leipzig, Bayer Leverkusen na Wolfsburg. (Kreiszeitung - in German) Mchezaji wa QPR Bright Osayi-Samuel ameambiwa aache kuwa na wasiwasi huku winga huyo mzaliwa wa Nigeria, 22, akihusishwa na Burnley, Celtic, Fulham, Leeds United na Leicester. (LancsLive) Ligi ya soka Uingereza haitabadilisha mechi zilizopangwa kuchezwa siku ya mwisho ya kutekelezwa kwa hatua ya kusalia ndani ili watu waweze kuhudhuria mechi hizo siku moja baadaye. (Mail)"	https://www.bbc.com/swahili/habari-55097834
religion	Uganda: Sheikh 'aliyemuoa' mwanamume akidhani ni mwanamke asimamishwa kazi	"Imam aliyemuoa mwanamume mwenzake akidhani ni mwanamke amefutwa kazi na baraza kuu la Waislamu Uganda. Huku mjadala kuhusu kama kweli alifahamu jinsia ya bi harusi wake wiki mbili zilizopita alipofanya nikka naye, baraza hilo linasisitiza kuwa kuna dosari kubwa kwa upande wa imam huyo na hastahili kuendelea na kazi yake Sheikh Mohammed Mutumba anadai kuwa alipata mshtuko wiki mbili baada ya kugundua kuwa  mke aliyemuoa  aliyekuwa akivalia vazi la hijab kila wakati na anafahamika kama Swabullah Nabukeera alikuwa ni mwanaume anayeitwa Richard Tumushabe. Ukweli kuhusu jinsia yake ulibainika baada ya polisi kumkamata Tumushabe kwa madai ya wizi wa televisheni na nguo za jirani yake.. ""Wakati polisi wakifanya shughuli zao za kila siku, askari wa kike alimkagua sehemu zake za mwili kabla hajampeleka jela. Na kuwashangaza maafisa wa polisi kuwa mtuhumiwa huyo kuwa aliweka nguo katika sidiria ili aonekane ana  matiti,""bwana Mugera alinukuliwa. Sheikh Mutumba - ambaye ni imam wa msikiti uliopo kijiji cha Kyampisi , kilomita takribani 100 (62 miles) kaskazini magharibi mwa mji mkuu wa Uganda, Kampala - alidai kuwa hajafanya naye tendo la ndoa mke wake huyo tangu amuoe kwa sababu alisema kuwa alikuwa ana matatizo ya kiafya yaliyomfanya kuendelea kupata hedhi na ilimbidi amvumilie mpenzi wake. ""Tayari tumemshtaki kwa kosa la kujiigiza kuwa mtu mwingine, vilevile kwa kosa la wizi na kujipatia vitu kwa ulaghai ,"" bwana Mugera alisema. Gazeti la Daily Monitor limeripoti kuwa  Sheikh Abdul Noor Kakande, ambaye ni kadhi  wa ukanda huo (jaji wa kiislamu), amesema kuwa tukio hilo ni la kushangaza sana na halikubaliki, hivyo imam anafanyiwa uchunguzi. Vilevile Baraza kuu la Sheikh mkuu wa msikiti ambao sheikh Mutumba anaswalia, Isa Busuulwa, amesema kuwa amemsimamisha kazi sheikh huyo kwa heshima ya imani ya kiislamu hivyo hatoruhusiwa kuswalisha katika msikiti wowote ule. Baadhi ya wanawake nchini Uganda na wao wametowa hisia zao wakisema Imamu huyo  kuna kitu anaficha: ""Haiingii akilini kwa namna moja au nyingine, hata kama ni mtu wa kujifunika na tunaelewa waislamu wanajifunika sana.Lakini hawa watu walifahamiana na kupelekana nyumbani ,na kwa muda wa wiki mbili kuna mambo mengi kati ya mume na mke, kuna kuoga,kubadilisha nguo, kuangaliana na mambo mengine mengi"" ""Nataka kuuliza huyu imamu hajui utofauti wa mwanaume na mwanamke kwa muda wote wa wiki mbili, ina maana hajawahi hata kumkumbatia?"" Msemaji wa polisi mkoa maalum wa polisi wa Ssezibwa Hellen Butoto amefahamisha BBC kwa njia ya simu kuwa mtuhumiwa bado amehifadhiwa kituo cha polisi Kayunga  na amefunguliwa mashitaka ""Sasa mutuhumiwa anasubiri kufikishwa mahakamani kusomewa mashitaka ya kudaganya maumbile yake""."	https://www.bbc.com/swahili/51091917
religion	Ayman al-Zawahiri : Mfahamu mkuu wa kundi la al- Qaeda aliyeuawa na Marekani	"Ayman al-Zawahiri, daktari wa upasuaji wa macho ambaye alisaidia kupatikana kwa kundi la wanamgambo wa Islamic Jihad la Misri, alichukua uongozi wa al-Qaeda kufuatia mauaji ya Osama Bin Laden ya Marekani mnamo Mei 2011. Kabla ya hapo Zawahiri mara nyingi alijulikana kama mtu wa mkono wa kulia wa Bin Laden na mwana itikadi mkuu wa al-Qaeda. Anaaminika na baadhi ya wataalam kuwa ""akili za uendeshaji"" nyuma ya mashambulizi ya Septemba 11, 2001 nchini Marekani. Sasa ameahidi utiifu kwa chifu mpya wa Taliban wa Afghanistan, Mullah Akhtar Mansour. Ujumbe wake wa sauti ulitolewa na chombo cha habari cha Al-Qaeda Al-Sahab. Inaaminika kuwa sauti ya kwanza ya Zawahiri tangu Septemba 2014. Zawahiri alikuwa nambari mbili - nyuma ya Bin Laden pekee - katika orodha 22 ya ""magaidi wanaosakwa zaidi"" iliyotangazwa na serikali ya Marekani mwaka 2001 na kwamba mtu yeyote atakayetoa Habari kuhusu maficho yake angepatiwa $25m (£16m) . Zawahiri aliripotiwa kuonekana mara ya mwisho katika mji wa Khost mashariki mwa Afghanistan mnamo Oktoba 2001, na alijificha baada ya muungano unaoongozwa na Marekani kuwapindua Taliban. Tangu wakati huo amekwepa kukamatwa na alidhaniwa kuwa amejificha katika maeneo ya milimani kwenye mpaka wa Afghanistan na Pakistan kwa usaidizi wa makabila ya wenyeji wenye huruma - ingawa Bin Laden alifuatiliwa na kuuawa katika eneo la makazi la mji wa ngome ya Pakistani wa Abbottabad. Katika miaka ya hivi karibuni, Zawahiri ameibuka kama msemaji mashuhuri zaidi wa al-Qaeda, akionekana katika video 16 na kanda za sauti mwaka 2007 - mara nne zaidi ya Bin Laden - wakati kundi hilo likijaribu kuleta itikadi kali na kuajiri Waislamu duniani kote. Umaarufu wa Zawahiri unafikiriwa kusababisha shambulio la makombora la Marekani tarehe 13 Januari 2006 karibu na mpaka wa Pakistan na Afghanistan kwa lengo la kumuua. Shambulio hilo liliwauwa wanachama wanne wa al-Qaeda, lakini Zawahiri alinusurika na kuonekana kwenye video wiki mbili baadaye akimuonya Rais wa Marekani George W Bush kwamba si yeye wala ""madaraka yote duniani"" yanaweza kuleta kifo chake ""sekunde moja karibu"". Mnamo Julai 2007, Zawahiri alionekana kwenye video ya muda wa saa moja na nusu, akiwahimiza Waislamu kuungana nyuma ya jihad ya kimataifa ya al-Qaeda na kuelezea mkakati wake wa baadaye. Alisema lengo lake la muda mfupi lilikuwa kushambulia maslahi ya ""wapiganaji wa msalaba na Wayahudi"" - Marekani, washirika wake wa Magharibi na Israeli. Lengo lake la muda mrefu lilikuwa kuangusha tawala za Kiislamu kama vile Saudi Arabia na Misri, na kutumia Afghanistan, Iraq na Somalia kama uwanja wa mafunzo kwa wanamgambo wa Kiislamu. Mnamo tarehe 8 Juni 2011, Zawahiri alitoa taarifa kwenye mtandao akionya kwamba Osama Bin Laden ataendelea ""kuitisha"" Marekani kutoka nje ya kaburi. Alizaliwa katika mji mkuu wa Misri, Cairo, tarehe 19 Juni 1951, Zawahiri alitoka katika familia yenye heshima iliokuwa na madaktari na wasomi. Babu yake, Rabia al-Zawahiri, alikuwa imamu mkuu wa al-Azhar, kitovu cha elimu ya Kiislamu ya Sunni katika Mashariki ya Kati, huku mmoja wa wajomba zake akiwa katibu mkuu wa kwanza wa Jumuiya ya Waarabu. Zawahiri alijihusisha na Uislamu wa kisiasa akiwa bado shuleni na alikamatwa akiwa na umri wa miaka 15 kwa kuwa mwanachama wa Muslim Brotherhood kundi lililoharamishwa - shirika kongwe na kubwa zaidi la Kiislamu nchini Misri. Hata hivyo, shughuli zake za kisiasa hazikumzuia kusomea udaktari katika shule ya udaktari ya Chuo Kikuu cha Cairo, ambako alihitimu mwaka wa 1974 na kupata shahada ya uzamili ya upasuaji miaka minne baadaye. Baba yake Mohammed, ambaye alifariki mwaka 1995, alikuwa profesa wa dawa katika shule hiyo hiyo. Zawahiri awali aliendeleza mila ya familia, akijenga kliniki ya matibabu katika kitongoji cha Cairo, lakini hivi karibuni alivutiwa na vikundi vya Kiislamu vyenye itikadi kali ambavyo vilitaka kuipindua serikali ya Misri. Wakati Jihad ya Kiislamu ya Misri ilipoanzishwa mwaka 1973, alijiunga. Mnamo mwaka wa 1981, alikusanywa pamoja na mamia ya washukiwa wengine wa kundi hilo baada ya wanachama kadhaa wa kundi hilo waliovalia kama wanajeshi kumuua Rais Anwar Sadat wakati wa gwaride la kijeshi huko Cairo. Sadat alikuwa amewakasirisha wanaharakati wa Kiislamu kwa kutia saini mkataba wa amani na Israel, na kwa kuwakamata mamia ya wakosoaji wake katika ukandamizaji wa awali wa usalama. Wakati wa kesi hiyo ya halaiki, Zawahiri alijitokeza kama kiongozi wa washtakiwa na kurekodiwa akiiambia mahakama: ""Sisi ni Waislamu ambao tunaamini katika dini yetu. Tunajaribu kuanzisha serikali ya Kiislamu na jumuiya ya Kiislamu."" Ingawa aliondolewa kuhusika na mauaji ya Sadat, Zawahiri alipatikana na hatia ya kumiliki silaha kinyume cha sheria, na alitumikia kifungo cha miaka mitatu. Kwa mujibu wa wafungwa wenzake wa Kiislamu, Zawahiri aliteswa na kupigwa mara kwa mara na mamlaka wakati akiwa jela nchini Misri, tukio ambalo linasemekana lilimbadilisha na kuwa mtu mwenye msimamo mkali na mwenye itikadi kali. Kufuatia kuachiliwa kwake mwaka 1985, Zawahiri aliondoka kuelekea Saudi Arabia. Muda mfupi baadaye alielekea Peshawar nchini Pakistan na baadaye katika nchi jirani ya Afghanistan, ambako alianzisha kikundi cha Egypt Islamic Jihad alipokuwa akifanya kazi kama daktari katika nchi hiyo wakati wa utawala wa Soviet. Zawahiri alichukua uongozi wa Misri Islamic Jihad baada ya kuibuka tena mwaka 1993, na alikuwa mtu muhimu nyuma ya mfululizo wa mashambulizi ya kundi hilo dhidi ya mawaziri wa serikali ya Misri, ikiwa ni pamoja na Waziri Mkuu, Atif Sidqi. Kampeni ya kundi hilo ya kuipindua serikali na kuanzisha dola ya Kiislamu nchini humo katikati ya miaka ya 1990 ilisababisha vifo vya zaidi ya Wamisri 1,200. Mnamo 1997, idara ya serikali ya Marekani ilimtaja kama kiongozi wa kikundi cha Vanguards of Conquest - kikundi cha Islamic Jihad kinachodhaniwa kuwa ndicho kilichohusika na mauaji ya watalii wa kigeni huko Luxor mwaka huo huo. Miaka miwili baadaye alihukumiwa kifo bila kuwepo mahakamani na mahakama ya kijeshi ya Misri kwa jukumu lake katika mashambulizi mengi ya kundi hilo. Zawahiri anadaiwa kusafiri sana duniani katika miaka ya 1990 kutafuta mahali patakatifu na vyanzo vya ufadhili. Katika miaka iliyofuata uondoaji wa Soviet wa Afghanistan, inaaminika kuwa aliishi Bulgaria, Denmark na Uswizi, na wakati mwingine alitumia pasipoti ya uwongo kusafiri kwenda Balkan, Austria, Yemen, Iraqi, Iran na Ufilipino. Mnamo Desemba 1996 aliripotiwa kukaa miezi sita chini ya kizuizi cha Urusi baada ya kukamatwa bila visa halali huko Chechnya. Kulingana na akaunti inayodaiwa kuandikwa na Zawahiri, mamlaka ya Urusi ilishindwa kutafsiri maandishi ya Kiarabu yaliyopatikana kwenye kompyuta yake na aliweza kuficha utambulisho wake. Mnamo 1997, Zawahiri anaaminika kuhamia jiji la Afghanistan la Jalalabad, ambapo Osama Bin Laden aliishi. Mwaka mmoja baadaye, Islamic Jihad ya Misri ilijiunga na vikundi vingine vitano vya wanamgambo wa Kiislamu wenye itikadi kali, kikiwemo al-Qaeda cha Bin Laden, kuunda Jumuiya ya Kimataifa ya Kiislamu ya Jihad dhidi ya Wayahudi na Wanajeshi wa Misalaba. Tangazo la kwanza la kundi hilo lilijumuisha fatwa, au amri ya kidini, inayoruhusu mauaji ya raia wa Marekani. Miezi sita baadaye, mashambulizi mawili kwa wakati mmoja yaliharibu balozi za Marekani nchini Kenya na Tanzania, na kuua watu 223. Zawahiri alikuwa mmoja wa watu ambao mazungumzo yao ya simu ya satelaiti yalitumika kama uthibitisho kwamba Bin Laden na al-Qaeda walikuwa nyuma ya njama hiyo. Wiki mbili baada ya mashambulizi hayo, Marekani ilishambulia kwa mabomu kambi za mafunzo za kundi hilo nchini Afghanistan. Siku iliyofuata, Zawahiri alimpigia simu mwandishi wa habari wa Pakistani na kusema: ""Iambieni Marekani kwamba mashambulizi yake ya mabomu, vitisho vyake, na vitendo vyake vya uchokozi havitutishi. Vita ndiyo kwanza vimeanza."""	https://www.bbc.com/swahili/articles/ce9n72n0g5go
business	Watu saba kati ya milioni 8 ndio maskini pekee katika mkoa wa Jiangsu nchini Uchina	Mkoa wa Jiangsu nchini China umesema ndio mkoa ulio na idadi kidogo zaidi ya watu maskini ambao ni 17 tu kati ya watu milioni 80. Maafisa wanasema watu hao wachache tu ndio wanaoishi chini ya dola 863 kwa siku. Je, ni njia gani zinazoweza kupunguza umaskini ? Tujadiliane kwenye Facebook BBCSwahili	https://www.bbc.com/swahili/gnb-51059310
politics	Sababu ya baraza la Mawaziri kuchelewa kuundwa Tanzania	"Rais wa Tanzania John Magufuli hii leo amemuapisha Waziri Mkuu Kassim Majaliwa kwa awamu ya pili , Prof Palamagamba Kabudi Waziri wa Mambo ya nje na ushirikiano wa Afrika Mashariki na Dkt Philip Mpango Waziri wa fedha na mipango. Watatu hao wameapishwa leo mjini Dodoma, huku Rais Magufuli akieleza sababu za mchakato wa kuunda baraza la mawaziri kuwa wa polepole kuliko ilivyotarajiwa na wengi. Rais Magufuli amesema hana haraka sana ya kuteua baraza la mawaziri. ""Mwaka huu, tuna wabunge zaidi ya 350 na bado wabunge wa nafasi zile kumi wa mimi kuteua, sikutaka niteue haraka haraka. Mwaka 2015 ilikuwa rahisi kwasababu idadi ya wabunge wa CCM ilikuwa ndogo'' Masuala ya fedha na Diplomasia ni muhimu Dkt Magufuli ameeleza umuhimu wa kuwa na Waziri wa fedha kwa kuwa zinahitajika na kwamba haziwezi kusubiri kwa miezi mitatu..minne ''Si kwamba hawa wawili ni maarufu sana kuliko waliobaki, miaka ya nyuma niliwateua hawakuwa na majimbo, na niliwaambia waende kwenye majimbo au waende huko walikotoka, wakaenda kwenye majimbo.'' Alisema Magufuli ''Lakini kwa sababu niliona kuwa nitachelewa kidogo kuwa na baraza la mawaziri na ninyi waheshimiwa wabunge lazima mlipwe mishahara na posho zenu na lazima tutafue fedha za kulipa mishahara wafanyakazi na watanzania na lazima tuendelee kuwa na miradi ya maji na barabara ambayo haisimami'' Alisema. Rais Magufuli amemsifu Dkt Mpango kutokana na jitihada zake katika kuifikisha Tanzania katika uchumi wa kati ""Kabla ya kutumikia miaka mitano ya kwanza alikuwa kamishna wa TRA , alikuwa mtu wa kwanza kukusanya mapato kutoka 850 bilioni  hadi trilioni 1.2. ""Kwenye wizara ya mambo ya nje, hatuwezi kukosa mtu wa kutusemea"", alisema Rais Magufuli ""Tukaendelea kutukanwa watu wanatengeneza majambo yao hayapati majibu kwasababu nchi yetu haiwezi kuishi katika hali ya kujitenga ndio maana nikasema huyu kwa sababu alimudu kazi yake ngoja aendelee kuwa Waziri wa mambo ya nje.'' Wapo wengi waliomudu nafasi zao lakini Rais Magufuli amesema ameona ajiridhishe kwanza. ''Wasaidizi wangu walishaniletea ushauri, unajua Wizara ya ulinzi na Wizara ya Mambo ya ndani napo ungefanya hivyo hivyo wala sikuwajibu kwasababu si lazima uwe na waziri wa ulinzi''. Ukihitaji polisi wakafanye kazi zao wakafanye kazi mahali popote wala hauhitaji waziri wa mambo ya ndani, IGP atafoka tu kule watu watamsikiliza ''Kwa hiyo wizara nyingine zote zitasimama ili nijiridhishe'' alisema Magufuli. Amesema kuwa atakaa na viongozi wenzake wa juu ili kutekeleza jukumu hilo. Rais Magufuli amemsifu Majaliwa akisema ni mchapakazi na muadilifu na anastahili nafasi hiyo, japo si sahihi kwa watu kuhesabu kuwa atasalia kwa kipindi chote cha miaka mitano. ""Baada tu ya kumchagua kuwa Waziri Mkuu naona kuna watu wanasherehekea na baadhi ya magazeti yanaandika kuwa atakuwa Waziri Mkuu kwa miaka 10. Hilo si sahihi."" Rais Magufuli ameeleza kuwa ni Waziri Mkuu mmoja tu Fredrick Sumaye (1995-2005) ambaye amedumu katika wadhifa huo kwa miaka mitano na wengine wote walikaa kwa vipi fi vifupi zaidi.kwa upande wake, baada ya kula kiapi katika ya Ikulu Chamwino, Waziri mkuu Majaliwa amesema, ''Nakushukuru sana rais kwa kunipa nafasi tena, Mh. Rais utaunda Baraza la Mawaziri muda mfupi ujao jukumu langu ni kusimamia utendaji kazi wao, nitapita kila wizara na kuwataka waweke mpango kazi wa yale yaliyoanzishwa kwenye Ilani na kwenye hotuba yako''. Bwana Majaliwa ameonesha atakayoyapa kipaumbele ikiwemo kupanda kwa bei ya saruji na kuahidi kulitafutia ufumbuzi suala hilo.''Tulipokuwa kwenye kampeni, kumeibuka kupanda kwa bei ya saruji bila sababu ya msingi, hatutarajii saruji kuwa na bei kubwa...sasa naanza na hili la saruji'', Amesema Bwana Majaaliwa. Dkt. Philip Mpango waziri wa fedha naye amemshukuru Mungu kwa makuu aliyomtendea na kuahidi utendaji uliotukuka. ''Ingawa tupo kwenye uchumi wa kati, huko nilikokwenda kwenye Kampeni umasikini bado ni mkubwa, tunahitaji kuwatumikia watu wetu, ninaamini rais ukiwa kwenye kiti chako inawezekana Tanzania ikawa nchi yenye hadhi ya kipato cha kati ila kwa kiwango cha juu'', Bwana Mpango alisema."	https://www.bbc.com/swahili/habari-54959029
entertainment	Halloween: Ninajivunia kuwa mchawi	"Kwenye kijiji kimoja katika milima huko Scotland, Tonks Brown anasema anajivunia kuwa mchawi. Kwake sherehe za Halloween hazihusu tu mavazi, maboga au matibabu ""Ni zaidi ya hayo: Ni sehemu kubwa ya maisha yangu, ni dini yangu na imani yangu, anasema Tonks mwneye umri wa miaka 36. Mwaka mpya wa pagani ni Novemba mosi na Tonks anasema tarehe hiyo inaashiria mwanzo mpya. Alibadilika na kuwa mpagani akiwa umri wa miaka 12 akiishi eneo lijulikanalo kama Isle of Mull kaskazini magharibi mwa Scotland. ""Nilionewa nikiwa shule ya sekondari kwa kuwa tofauti,"" anasema. Wanililazimisha kuhudhurua kanisa la We Free Church nikiwa shuleni, kulikuwa na ibada na maombi kila wakati."" ""Nakumbuka nikikemewa kwa kujichora wakati nilitakiwa kuomba."" Tonks anasema ni nje ya kanisa ambapo anahisi hayuko peke yake na kuwa wanyama na pia ni viumbe wenye akili. ""Nilimuondoa konokono kutoka barabarani ili asikanyagwe,"" anasema. ""Ni wakati huu ndio nilikuja kugundua kuwa asili ndio kanisa langu badala ya jengo kubwa."" Anadai aligundua kuwa upagani ulikuwa mzuri na wa maana kwake."" ""Kila kitu katika asili kina kusudi lake na ni vizuri kuwa na uelewa kama huo,"" anasema.Pia akaanza kusoma kuhusu hukumu za wachawi za nyakati zilizopita. ""Kwa bahati mbaya watu wengi wachawi huwa ni wanawake, wanawake wenye ujuzi, wakunga, madaktari wa kienyeji,"" anasemaTonks Tonks hufanya kazi kwenye huduma za dharura katika jamii yake. Huendesha gari dakika 10 kila siku ndani ya kijiji ambapo ana ofisi. Anasema amejifunza kutohubiri kuhusu upagani lakini huwa anawatetea wachawi katika maisha yake ya kila siku. ""Nikiskia mtu akifanya mzaha kuhusu mchawi huwa ninaingilia kati na kusema mimi ni mchawi,"" anasema. Mwanamke ambaye alikuwa muelekezi wa safari huko Edinburgh anasema alifanya kazi na serikali za miji, polisi na magari ya kubeba wagonjwa lakini upagani wake sio tatizo. Uchawi wake Sherehe zake zinahusu kufanya upagani na uchawi. Amekuwa akikuza mimea kadhaa kwa mwaka mzima kwa sherehe zinazohitimisha msimu wa mavuno au kuanza kwa msimu wa baridi. Hukausha mimea kwa moto ili iweze kuchomwa kwa njia bora wakati anaitumia. Anachoma mimea hiyo kujisafisha na nyumba yake kwa kutumia moshi. Na ina chumvi na madini ya chuma kuwafukuza mizimu. Pia amekuwa akiiwekea mishumaa mafuta tofauti na mimea na pia kuichonga ili kutumia kwenye siku kuu. Wachawi weupe kama Tonks, hawafanyi uchawi kwa nia mbaya. Wao hutumia  matambiko kutafuta mimea, Tonks anasema kawaida yeye huwa peke yake wakati anafanya matambiko yake. ""Ninawafahamu wachawi wengine wengi, tuko kila mahali, idara ya polisi, kwenye maduka ya kijijini, lakini mimi sishiriki nao uchawi, lazma uwe na ujasiri,"" anasema. Wachawi waupe husoma kitabu cha giza. ""Siku hizi mimi nasimama nje na kuwaambia watu kuwa mimi ni mchawi na asilimia 99 hujibu vile wangeweza iwapo ningesema mimi ni Mkiristo au Muislamu,"" anasema. Nijivunia kuwa mchawi na Halloween ndiyo sherehe bora zaidi."	https://www.bbc.com/swahili/habari-59116589
religion	Maswali kuhusu Qasem Soleimani yajibiwa: Je kuuawa kwake kutazua vurugu dunia nzima?	"Marekani ilimuua kamanda wa ngazi ya juu wa kikosi maalum cha Iran, Qasem Soleimani katika mashambulio ya angani nchini Iraq siku ya Ijumaa. Soleimani alikuwa kiongozi wa oparesheni za kigeni za Iran, mashariki ya kati, na mauaji yake yameibua uhasama mkali kati ya Washington na Tehran. BBC inajibu maswali yote kuhusu athari ya mauaji yake kupitia uchambuzi wa kina. Kuna uwezekano wa kuzuka kwa Vita Vikuu vya tatu vyaa Dunia ? - Lewis Alcott Japo baadhi ya wachambuzi wanasema mauaji ya Soleimani ni ishara kwamba Marekani ""imetangaza vita""dhidi ya Iran, ni vyema kutopuuza au kutopatia umuhimu tukio hili. Hatua hii haitasababisha vita vikuu vya tatu vya dunia. Washirika wakuu ambao wanaweza kushiriki katika mzozo kama huo, kwa mfano Urusi na China, sio wahusika wakuu katika sarakasi hii. Lakini hatua hii huenda ikawa mwanzo mpya katika mzozo wa mashariki ya kati na jukumu la Washington katika mzozo huo. Iran inatarajiwa kulipiza kisasi, hali ambayo itasababisha mzunguko wa matukio ya kujibu mashabulio kati ya mataifa hayo mawili na huenda ikawa mzozo kamili. Mashambulizi ya Iran huenda yakawa dhidi ya kambi za kijeshi zinazolinda maslahi ya Marekani katika eneo hilo lakini pia huenda yakalenga ngome zinazoshirikiana na Marekani ambazo Iran inahisi ni muhimu kwake katika mapambano hayo. Ni haki kumuua mtu chini ya sheria ya kimataifa? - Eamonn Donaghy Marekani inaweza kujitetea kuwa Soleimani alihusika katika mashambulio ya uchokozi dhidi ya vikosi vyake nchini Iraq. Vikosi hivyo viko nchini humo kupitia ombi la serikali ya sasa ya Iraq. Soleimani alikuwa mtu ambaye Washington iliamini aliwaua wafanyikazi wengi wa Marekani. Kando na hilo kikosi cha Quds ambacho alikuwa akikiongoza kilichukuliwa na Marekani kama shirika la kigaidi. Kwa hivyo mauaji yake huenda yakaambatana na kauli ya Marekani. Lakini mtaalamu wa sheria ya kimataifa, kutoka chuo cha mafuzo ya sheria cha Notre Dame, Prof Mary Ellen O'Connell, anasema hatua hiyo itakuwa na athari za kisheria: ""Kujilinda sio sababu ya kuua kisheria. Hakuna kitu kama hicho. Kipengee cha sheria ya Umoja wa Mataifa, kinasema kujilinda ni haki ya kujibu mashambulio kutoka kwa mtu aliyejihami muda huo,"" alisema. ""Matumizi wa ndege isiyokuwa na rubani kumuua jenerali wa jeshi la Iran Qasem Soleimani mjini Baghdad ilikuwa sio kujibu mashambulizi ya kujihami dhidi ya Marekani. Iran haijashambulia ardhi ya Marekani,"" alisema. ""Kutokana na hoja hizi, Marekani imetekeleza sio tu mauaji ya kiholela bali pia , imetekeleza hatua inayokiuka sheria nchini Iraq."" Maoni ya Umoja wa Mataifa ni yapi kuhusu mauaji haya? - Sara Mbali na kuwa mwakilishi wa mataifa yote duniani, ni vigumu kubaini maoni ya Umoja wa Mataifa, kwasababu kiuhalisia hakuna kitu kama hicho. Kwa mfano mtu, anaweza kutegemea maoni ya Baraza Kuu la Usalama la Umoja wa Mataifa? Maoni hayo huenda yakatofautiana hali ambayo inaweza kutokana na mataifa wanachama kutoafikiana kuhusu suala fulani. Katibu Mkuu wa Umoja wa Mataifa Antonio Guterres alielezea hofu yake kuhusiana na ongezeko la hali ya taharuki katika eneo la mashariki ya kati. ""Huu ni wakati ambao viongozi wanastahili kuwa na uvumilivu. Ulimwengu hautaki kushuhudia vita vingine katika eneo la Ghuba,"" Msemaji wake, Farhan Haq,alisema katika taarifa. Je kuna hatari ya Iran kujibu kupitia silaha ya nyukilia? Ina uwezo wa kutumia nyukila? - Harry Rickman La hasha. Iran haina programu ya silaha za nyuklia, japo ina vigezo ambavyo vinaweza kuchangia ubunifu wa progamu kama hiyo-na jinsi ya kuwa na moja wapo. Iran imekuwa ikisisitiza kuwa haihitaji bomu la nyuklia. Lakini je usumbufu wa Washington dhidi yake unaweza kuishawishi kufutilia mbali mkataba wa kimataifa kuhusu mpango wake wa nyuklia iliyofikia na jamii ya kimataifa? Hilo linawezekana. Jenerali Soleimani alikuwa anafanya nini Iraq? Serikali ya Iraq inasemanini kuhusu hilo? - Tom Haijabainika jenerali Soleimani alikuwa na shughuli gani nchini Iraq. Lakini Iran inasaida makundi mashuhuri ya wasi wa kishia nchini humo na mwanamume aliyeuliwa pamoja naye, Abu Mahdi al-Muhandis - alikuwa kiongozi wa Kataib Hezbollah (kundi ambalo linadaiwa kutekeleza shambulio la roketi  la hivi karibuni dhidi ya kambi ya kijeshi ya Marekani) na naibu wa kamanda wa muungano wa waasi unaoungwa mkono na Iran nchini Iraq. Serikali ya Iraq imejipata katika hali ngumu kujibu swali hilo, hususan baada ya shambulio hilo kufanyika katika ardhi yake. Iaq ni mshirika wa Iran na Marekani. Vikosi vya Marekani viko nchini Iraq katka mapambano dhidi ya makundi ya Islamic State (IS). Jukumu la Marekani na Iran ni lipi Iraq? - Kakinga Moses Iran ni mshirika wakaribu wa serikali ya Iraq inayoongozwa na Washia. Pia ni mhusika mkuu katika taifa hilo kupitia shughuli zake za kibinafsi na makundi ya waasi waliotajwa hapo juu. Marekani ina wanajeshi 5,000 troops nchini Iraq, wanaotoa mafunzo kwa wanajeshi wa Iraq na kutoa ushauri kwa nchi hiyo kumaliza na makundi ya kigaidi kama vile IS, yaliyosalia nchini humo. Kimsingi pande hizi mbili - Marekani na Iran- zimekuwa zikiviziana nchini Iraq. Swali kuu ni je wakati utawadia ambapo mzozo utaibuka na kufanya kuendelea kuwepo kwa Marekani nchini humo kuwa kukumbwa na kizungumkuti?"	https://www.bbc.com/swahili/habari-50992445
technology	Faustin: 'Nilidukuliwa kwenye mawasiliano ya WhatsApp sasa nina hofu kuhusu maisha yangu'	Mwezi Aprili, Faustin Rukundo alipokea simu ya ajabu ya WhatsApp kutoka kwenye namba ambayo hakuitambua. Alipokea lakini laini ya simu ilikuwa kimya kisha ikakatika. Alijaribu kuipiga lakini haikupokelewa. Bila kujua , simu yake ilikua imeathirika. Akiwa raia wa Rwanda aliyepata hifadhi uhamishoni Leeds, Bwana Rukundo tayari alikuwa tayari na wasiwasi. alitafuta namba ile mtandaoni na kugundua kuwa simu ile ilitoka Sweden. Ni ajabu, alifikiria, lakini muda mfupi tu alisahau kuhusu tukio hilo. Kisha namba ile ilipiga tena kwa mara nyingine tena hakuna aliyepokea. Pia kulikua na namba ambazo ziliita na hazikupokelewa namba ambazo hakuzitambua pia na akaanza kuhofia usalama wa familia yake, hivyo akanunua simu mpya. Ndani ya siku moja, namba isiyojulikana ilipiga tena. ''Nilijaribu kupokea ikakatwa kabla sijasikia sauti ya aliyepiga,'' Bwana Rukundo aliiambia BBC. ''Kila nilipojaribu kupiga, hakuna aliyepokea. Nikabaini kuwa kuna kitu hakiko sawa nilipoona baadhi ya taarifa faili zangu zinapotea kwenye simu. ''Nilizungumza na wenzangu wa chama cha Rwanda National Congress na wao pia walikua wamekumbana na tukio hilo. Walikua wanapata namba ngeni kwenye simu zao kama ilivyokuwa kwangu.'' Ilipofika mwezi Mei , Bwana Rukundi alisoma ripoti kuwa WhatsApp imedukuliwa, ndipo alipogundua kilichotokea. ''Kwanza nilisoma taarifa hiyo kwenye BBC na nikawaza aaah taarifa hii inaweza kuwa majibu ya kile kilichonitokea siku za nyuma,'' alieleza. ''Nilibadilisha simu na kugundua kosa langu. walikuwa wanafuatilia namba yangu na kuweka mfumo wa kudukua katika kila simu kwa kupiga namba ileile.'' Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma hili baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Waathirika wanaweza wasitambue kama wanadukuliwa. Katika baadhi ya matukio vitu walivyotambua ni simu za kushangaza za WhatsApp. Nyaraka za mahakama zinasemaje kuhusu madai ya Facebook: -Inaamini kuwa udukuzi umefanyika katika mifumo ya mitandao ya Kompyuta -Imetaka Kampuni ya NSO kutotumia majukwaa yeyote ya Facebook. -Facebook imedai kuwa NSO imekuwa ikifanya vitendo vya udukuzi kwa niaba ya wateja wake. AWS inamilikiwa na Jeff Bezos ambaye anamiliki jarida la Wall Street, jarida ambalo mwanahabari wa Saudia aliyeuawa Jamal Khashoggi alilifanyia kazi. NSO imeshutumiwa kusambaza programu ya ufuatiliaji iliyofanya wauaji wa Khashoggi kumnasa. NSO imekana mashtaka dhidi yake na kusema kuwa watapambana dhidi ya madai haya mapya.	https://www.bbc.com/swahili/habari-50274013
health	Virusi vya corona: Je ni habari gani hizi zinazotoa matumaini kuhusu tiba ya corona?	Ni miezi mitatu tangu shirika la afya duniani WHO kutangaza kwamba kusambaa kwa virusi vya Covid-19 kumesababisha janga. Ilikuwa tarehe 11 mwezi Machi na tangu wakati huo tafiti chungu nzima zimezinduliwa kuhusu tiba ya ugonjwa huo. Ukweli ni kwamba tayari hatua kubwa zimeafikiwa katika utafutaji wa tiba ya maradhi hayo. Maabara zilizopo katika mataifa tofauti duniani zimeanza kuchunguza takriban tiba 150. Baadhi yake tayari zilikua zikiuzwa katika maduka ya dawa na sasa zinafanyiwa vipimo iwapo zinaweza kutibu ugonjwa huo. WHO imekuwa ikizifanyia majaribio dawa zinazoleta matumaini kwa mgonjwa. Hatua tatu zinazochunguzwa: Dexamethasone, dawa ya kwanza ambayo imeonekana kuokoa maisha ya watu walio na Covid-19 imebainika kuwa hatua kubwa katika vita dhidi ya corona. Vipimo vya mapema vimeonesha kwamba dawa hiyo ya bei nafuu  hupunguza hatari ya kifo kwa thuluthi moja miongoni mwa wagonjwa ambao wanahitaji mashine za kuwasaidia kupumua  na moja kwa tano miongoni mwa wagonjwa ambao wanalazimika kutumia oksijeni. Maambukizi ya virusi vya corona husababisha uvimbe  mwilini wakati kinga inapojaribu kukabiliana navyo. Hali hiyo inaweza kusababisha mfumo wa kinga mwilini ulio dhabiti  na ni utendaji huo ambao unaweza kusababisha madhara makubwa kwa mgonjwa. Dawa ya Dexamethasone hukabiliana na tatizo hilo. Majaribio ya dawa ya remdesivir, inayotumika kutibu virusi vya ukimwi, pia yameonesha matumaini . Dawa hiyo ilitengenezwa kwa lengo la kutibu Ebola. Majaribio yaliofanywa nchini Marekani miongoni mwa zaidi ya watu 1,000 duniani  yamebaini kwamba  remdesvir ilipunguza muda wa dalili kujitokeza kutoka siku 15 hadi siku 11. Katika utafiti huo, baadhi ya wagonjwa walipewa tiba hiyo huku wengine wakipokea dawa kama hiyo lakini bandia. Ni mojawapo ya dawa nne  katika majaribo hayo ya WHO na mtengenezaji wake Gilead pia anafanya majaribio. Hatahivyo huku remdesvir ikiwa inaweza kusaidia mtu kupona na hata kuzuia watu kutibiwa katika chumba cha wagonjwa mahututi, tafiti kufikia sasa hazijatoa ishara zozote kwamba inaweza kutibu virusi vya corona. Dawa za kukabiliana na virusi vya HIV zinadaiwa kuwa na uwezo mkubwa katika awamu za kwanza za ugonjwa na kuzuia utendakazi wa dawa hizo wakati ugonjwa huo upo katika awamu za mwisho. Japokuwa mengi yamesemwa kuihusu, kuna ushahidi mchache kwamba baadhi ya dawa za HIV kama vile Lopinavir na ritonavir, huenda zikawa na uwezo wa kutibu virusi vya corona. Matokeo yake yanaonesha kwamba zinaweza kufanyakazi katika maabara lakini majaribio dhidi ya wanadamu yamekuwa na matokeo mabaya. Mchanganyiko huo haukuimarisha hali ya mtu kuweza kupona, kupunguza idadi ya vifo ama hata kupunguza viwango vya virusi hivyo  miongoni mwa wagonjwa wa corona walio katika hali mbaya. Hatahivyo tangu majaribio hayo yafanyiwe wagonjwa walio katika hali mahututi { robo ya wagonjwa hao walifariki}  Huenda maambukizi yalikuwa katika awamu ambayo dawa hizo zilishindwa kuyadhibiti. Dawa  za malaria ni miongoni mwa dawa zinazofanyiwa majaribio na shirika la Afya duniani . Chloroquine na , hydroxychloroquine  zinaweza kuwa na nguvu za kukabiliana na virusi  mbali na kutuliza mfumo wa kinga mwilini. Baadhi ya watu wanaamini kwamba dawa hizo zinaweza kufanya kazi kama tiba mbadala ya corona , kutokana na madai yaliotolewa na rais wa Marekani Donald Trump , lakini kuna ushahidi mchache kuhusu uwezo wake. Hydroxychloroquine pia hutumika kama tiba ya kutibu baridi yabisi  kwasababu inasaidia kudhibiti kinga. Majaribio ya mapema yaliofanyika katika maabara yameonesha zinaweza kukabiliana na virusi hivyo lakini kuna wasiwasi mwingi kuhusu matumizi yake dhidi ya ugonjwa huo. Matokeo ya utafiti mwengine kutoka katika majaribio hayo ya Recovery yanayofanywa na Uingereza umebaini  kwamba hydroxychloroquine haifanyi kazi kama tiba ya Covid-19  hivyobasi  imeondolewa katika utafiti huo. WHO awali ilikuwa imefutilia mbali majribio dhidi ya dawa hiyo baada ya utafiti mkubwa katika jarida la Lancet kubaini kwamba matumizi ya dawa hiyo yanaweza kusababisha matatizo ya moyo  na hata kuongeza uwezekano wa mtu kufariki. WHO inasema kwamba hakuna maelezo sahihi ya ushahidi kuhusu uwezo wake. Watu wanaopona maambukizi hupata antibodies  katika damu yao, kufautia makabiliano dhidi ya virusi hivyo. Wazo ni kuchukua eneo la damu lililo na antibodies  na kumpatia mgonjwa. Marekani tayari imefanikiwa kuwatibu wagonjwa 500 na kile kinachojulikana kama plasma  na mataifa mengine pia yameanza kutumia njia hiyo. Ni mapema mno kujua ni lini tutapata tiba itakayotibu corona. Hatahivyo katika kipindi cha miezi ijayo ni muhimu kuanza kupata matokeo ya majaribio hayo. Ni mapema sana kujua iwapo tutapata chanjo ambayo itazuia maambukizi badala ya kuyatibu. Hii ni kwasababu madaktari wanafanyia utafiti dawa ambazo tayari zimetengenezwa na zinajulikana kuwa salama kwa matumizi ya binadamu, huku utafiti wa kutafuta chanjo ukianza kuanzia mwanzo. Dawa nyengine mpya za kutibu corona zinafanyiwa majaribio katika maabara, lakini haziko tayari kujaribiwa katika wanadamu. Mojawapo ya sababu za wazi ni kwamba itaokoa maisha, lakini pia inaweza kuruhusu kuondolewa kwa amri za kutotoka nje iliowekwa katika mataifa mengi. Uwepo wa tiba madhubuti  utafanya virusi vya corona kutokuwa na athari mbaya. Iwapo watu katika hospitali watazuiwa kufikia wakati ambapo watahitaji mashine za kupumua, kutakuwa na hatari chache za ukosefu wa vyumba vya wagonjwa mahututi kwa kuwa kutakuwa na udhibiti wa idadi ya watu watakaotumia vyumba hivyo.	https://www.bbc.com/swahili/habari-53251923
technology	Mashambulio ya tindikali, jinamizi linalowatia hofu wengi	"Unaposikia taarifa kuhusu hujuma za Acid... yaani watu kumuwagiwa  tindikali usoni  au Mwili mara nyingi ukatili huu huhusishwa na bara Asia. Hata hivyo kuna visa vingi vya watu kushambuliwa kwa tindikali  ambavyo vinaripotiwa miongoni mwa nchi za   Afrika Mashariki. Mwandishi wa BBC  David Wafula amekuwa nchini Uganda ambapo amekutana na wathiriwa wa hujuma za  tindikali. Mmoja wa waathiriwa ni  Flavia Naampima ambaye anasema alishambuliwa alipokuwa nje ya lango la nyumbani kwao  alipokuwa akitoka shuleni:"" Ilikuwa jioni nilipokuwa nikitoka shule, niliona mtu amesimama kwenye ukuta, nilidhani anasubiri mtu, na hakukuwa na mtu nyumbani''.  Alikumbuka Bi Nampima. ''Ghafla nilisikia mtu akitembea nyuma yangu, nilipogeuka, nilimwagiwa kitu nilichofikiria ni maji, baada ya sekunde chache nilihisi kama naungua, nilipiga kelele, nikikimbia hapa na pale, nguo zangu zilianza kuungua, nakaanza  kuzirarua nikizitoa mwilini, nilivuta sketi niliyokua nimeoivaa,  na kufunika kifua changu, na kutembea hadi kwa jirani...walinipeleka hospitalini na nakumbuka dakatari akisema 'mbona hamukumwagia maji?, nilimwagiwa maji huku nikilia''. Aliongeza Baada ya miezi minane hosptalini, Flavia alirejea nyumbani kwa mara ya kwanza, hatua ambayo ilikuwa nzito sana kwake. Bi Flavia anasema haikuwa rahisi kushuhudia eneo ambalo kisa cha mashambulio kilitokea , akiielezea safari yake ya kurudi nyumbani kama  ya mtoto mdogo: ''Kwa kweli ilikuwa ni hatua ndogo baada ya nyingine, ni taswira inayojitokeza kila mara ninapopita hapa'', alisema. Ni kisa ambacho hatakisahau maishani  mwake, kutokana na kwamba kilibadilisha masiha yake na anasema   kila siku hupata msukumo wa kukubali kilichomtendekea miaka kumi na moja iliyopita. ''Nilitafuta ile kazi niliyotaka, nikaweka  bidii, na ndivyo ndivyo nilivyoamua  kuishi maisha yangu, kuna mambo mengine mimi huyafanya kujiburudisha, napenda densi ya aina ya salsa, imenisaidia sana katika safari yangu ya uponaji, kwa mara ya kwanza, nilikuwa muoga, sikudhani kuna mtu ambaye angependa kucheza ngoma na mimi, lakini nilibobea. Athari za kisakolojia, kiakili na majeraha kutokana na hujuma za tindikali  hufanya uponaji kwa manusura kuwa mgumu, kwa baadhi yao hupata changamoto  kupata kazi, hivyo hulazimika   kutegemea ujuzi walionao kukidhi maisha kama anavyofanya Namuyomba Jamida , anayesuka mikeka. "" Baada ya kushambuliwa kwa tindikali, maisha huwa magumu, nilipoteza kazi yangu kwa hiyo niliamua  kuja mjini na hapo nilikutana na manusura wa mashambulio ya tindikali ,na kwa pamoja tukajifunza kujikimu  kimaisha. Kila siku nafanya kazi hii kwa ajili ya watoto wangu watano."" Wanaharaki nchini Uganda wanahamashisha raia kuhusu ukatili huu. Reenah Ntoreinwe kutoka shirika la  End Acid Violence Uganda ambalo limewasajiri manusura 350 jijini kampala pekee ana anasema sharia ni hafifu: ""Tindikali nchini Uganda huuzwa kwa  bei rahisi sana, na inapatikana kwa urahisi sana, sheria ni dhaifu mno, kununua asidi ni kama kuenda dukani na kukunua ndizi, kikombe kimoja cha asidi kinagharimu chini ya dola 2, nchini Uganda visa vya mashambulio ya tindikali ni vingi kuliko vya  bunduki, tunahitaji sheria ambazo zitasaidia watu, hebu tafakari unamwagia mtu kitu ambacho kina uwezo wa kumaliza chuma, je mwili wa mtu??. kulingana na takwimu katika hospitali moja jijini Kampala, katika muda wa wiki mbili hapakosi mtu aliyeshambuliwa na  tindikali , jambo ambalo naibu mkuu wa polisi nchini Uganda Pauline Amaye anasema ni tatizo  kubwa. ''Nijambo la kawaida kusikia kesi za iana hii na sit u kampala, pia katika miji mingine nchini, ni jambo la kuhuzunisha kwamba watu hawatafuti njia mbadala za kutatua mizozo, bunge kwa sasa limwasilisha mswada wa kureebisha sharia kuhusu hujuma za asidi."" Daktari Adan Abdullahi anasema kwamba njia ya uponaji inachukua muda, lakini kwa matibabu yanayofaa mtu anaweza kupona kikamilifu: Mtu anaposhambuliwa, kwanza kabisa aoshwe na maji mengi kupunguza makali. Amwagiwe maji kwa takriban dakika arobaini na tano...Tumia maji masafi kupunguza kuambukizwa kwa magonjwa kisha mgonjwa akimbizwe hospitalini katika kitengo kinachokabiliana na majeraha ya kuungua, na baada ya majeraha kupona tunaweza kufanya upasuaji wa kupandikiza ngozi upya na kurejesha umbo la muathiriwa karibu na hali ya kawaida, kando na upasuaji, matababu ya kisaikolojia ni muhimu . Wakati  Flavia na Jamida wanaendelea kupona, watu waliowashambulia waathiriwa hawajawahi kubainika na kufikishwa mbele ya sheria, na hadi pale kutakuwa na sharia kali, waathiriwa watazidi kuishi kwa hofu."	https://www.bbc.com/swahili/49398039
health	Joto kali Canada: Kwanini joto kali linaweza kuua?	Joto kali ambalo halijawahi kushuhudiwa hapo awali, sasa hivi limefikia nyuzi joto 50 huko Canada na sehemu zingine za kaskazini mashariki mwa Marekani. Hali hii inasababishwa na hewa ya joto kali yenye shinikizo la juu ambayo imeanzia California hadi maeneo ya Aktiki. Vifo 130 vya ghafla vimerekodiwa huko Vancouver peke yake tangu mwezi Februari huku joto kali zaidi likibainiwa kama chanzo. Lakini vipi unaweza kupunguza joto kali ni hatua gani unazoweza kuchukua kukabiliana na hali hii? James Gallagher, mwanahabari wa BBC anayeangazia masuala ya sayansi na Afya amejibu maswali yafuatayo. Ama kiwe kipindi cha baridi au joto kali, miili yetu hung'ang'ana kuwa na kiwango cha joto stahiki takriban nyuzi joto 37.5. Nyuzi joto kiwango hicho ndio miili yetu imezoea kutekeleza shughuli zake. Lakini, wakati zebaki inaongezeka, mwili unatakiwa kujitahidi zaidi kudumisha kiwango cha joto stahiki. Kisha, inafungua mishipa ya damu karibu na ngozi kuachia joto linalokuwa jasho. Wakati jasho linapojifukiza, kiwango cha joto kinaanza kupungua kwa kiasi kikubwa kwenye ngozi. Joto linaweka shinikiza ndani ya mwili na kusababisha joto kuongezeka, huku mwanadamu naye akiendelea kupata msongo. Kufungua mishipa ya damu kunafanya shinikizo la damu kupungua na kufanya moyo kuwa na kazi ya ziada na kupiga kwa haraka ili kusukuma damu kwenye mwili mzima. Hili linaweza kusababisha dalili kama vile harara kwa kujikuna au kufura miguu wakati mishipa ya damu inavuja maji. Lakini ikiwa shinikizo hilo litapungua sana, damu haitafika katika viungo kunako hitajika damu na kuongeza hatari ya kupata mshutuko wa moyo. Wakati huo huo, kutoa jasho kunafanya mtu kupoteza maji mengi mwilini na chumvi na muhimu zaidi, kunasababisha madaliko kati yake na mwili. Na hili, pamoja na shinikizo la chini la damu, kunaweza kusababisha uchovu unaotokana na joto dalili zake zikiwa ni kama ifuatavyo: Ikiwa wanaweza kupata maeneo ya kutuliza joto kali ndani ya kipindi cha nusu saa, basi uchovu unaotokana na joto kali unakuwa hauna tena nguvu. Ushauri kutoka wizara ya afya ya Uingereza ni kwamba: Mpeleke maeneo ya kutuliza joto. Alale chini na kuweka miguu yake juu kidogo. Mpe maji mengi ya kunywa; vinywaji vya kuongeza maji mwilini pia anaweza kutumia. Jitahidi kumtuliza ngozi: mnyunyizie au mpake maji ya baridi na apate hewa. Vifaa vya kutoa baridi katika maeneo ya kwapa au kwenye shingo pia kunasidia. Hata hivyo, ikiwa mtu huyo atashindwa kurejea kuwa sawa ndani ya kipindi cha dakika 30, kitakachofuata ni kuzirai kutokana na joto kali. Hapo mtu anahitaji kupata matibabu haraka sana. Watu wanaozirai kwasababu ya joto kali wanaweza kuacha kutoa jasho hata kama wana joto kweli. Joto lao la mwili linaweza hata kupita nyuzijoto 40 za selsiasi. Watu wenye afya njema wanastahili kukabiliana na hali ya joto kali lakini kuna wale walio katika hatari zaidi. Watu wazee au wale ambao wameugua kwa muda mrefu kama vile ugonjwa wa moyo, huenda wakawa na wakati mgumu kukabiliana na msongo unatokana na joto kali mwilini. Ugonjwa wa kisukari aina ya 1 na 2, huenda kukasababisha mwili kukosa maji kwa haraka na athari ya magonjwa mengine kunaweza kuhitilafiana na mishipa ya damu na uwezo wa kutoa jasho. Pia ni muhimu kuweza kutambua kwamba mwili wako una kiwango cha juu cha joto na kuchukua hatua. Hili ni jambo ambalo huwa tunalichukulia kama mzaha. Hata hivyo, watoto na wale wachanga, wale wasioweza kutembea mwendo mrefu kutoka sehemu moja hadi nyingine wanaweza kuwa katika hatari. Pia, magonjwa wa ubongo kama vile dementia huenda kukafanya mtu asijue kuwa amepata tatizo hili au kushindwa kufanya chochote. Pia, wasiokuwa na makazi huenda wakawa katika hatari ya kumwilikwa na jua zaidi na wale wanaoishi katika maeneo ya juu au ghorofa ya juu pia nao wapo katika hatari ya kukumbwa na joto kali zaidi. Kuhakikisha mwili umepata kitu cha kutuliza joto na kuongeza maji ni muhimu kukabiliana na hali hii. Ndio. Kila mwaka maelfu ya vifo hutokana na kiwango cha juu cha joto. Wengi wao watapata mshtuko wa moyo na kiharusi kunakosababishwa na juhudi za kuhakikisha joto la mwili liko sawa. Vifo vingi vinatokewa nyuzi joto ikipita 25-26. Hatahivyo, ushahidi unaonesha kuwa vifo kusababishwa na joto kali msimu wa kuchipua au mapema msimu wa joto wala sio kilele cha msimu huo. Ushahidi mwingine kutokana na hali kama hizi zilizotangulia, pia unaonesha kuwa kuongezeka kwa idadi ya vifo hutokea haraka sana ndani ya saa 24 ya kipindi cha joto kali. Ushauri ni rahisi kabisa: Hakikisha upo sehemu yenye baridi. Hakikisha unakunywa maji ya kutosha au maziwa. Chai na kahawa pia sio mbaya lakini kuwa mwangalifu na kiwango cha pombe unachokunywa kwasababu kunaweza kuongeza hatari ya kukosa maji mwilini.	https://www.bbc.com/swahili/habari-57677297
business	Thamani ya Jay Z: Utajiri wa Shawn Corey Carter umeongezeka pakubwa baada ya kuuza huduma ya muziki wa mtandaoni Tidal	Thamani ya Rapa wa Marekani Shawn Corey Carter maarufu  Jay Z imeongezeka baada ya kuingia katika mkataba wa kuuza kampuni ya muziki inayotoa huduma mtandaoni  Tidal kwa kampuni ya malipo ya simu ya Jack Dorsey  kwa dau la $297 million. Makubaliano hayo yalifanyika wiki moja baada ya rapa huyo kuuza nusu ya kampuni ya mvinyo ya Brignac Champagne kwa LVMH kwa makubaliano ya thamani ya  $640 m. Kulingana na Jarida la Forbes , utajiri wa Jay Z ulipanda kwa asilimia 40 baada ya mauzo ya kampuni hizo mbili kumfanya kuongeza thamani yake kutoka $1 b hadi $1.4 b. Kulingna na mauzo ya huduma ya Tidal , Forbes inasema kwamba rapa huyo alijipatia faida ya $149  mbali na kuwa mwanachama wa bodi ya Square. Chini ya mkataba huo  wa Tidal, hisa za wasanii zitaendelea kumiliki kampuni hiyo  huku  Jay Z akimiliki kiwango kidogo. Afisa mkuu mtendaji wa Square Jack Dorsey alingia katika mtandao wake wa twitter na kutangaza hatua hiyo. Licha ya kukosa kufanya tamasha lolote au kutoa albamu mwaka uliopita, Jay Z alijipatia mamilioni ya fedha kutoka kwa kampuni ya mivinyo ya Armand de Brignac Champagne na D'Usse cognac. Rapa huyo anashikilia taji la bilionea wa kwanza wa muziki wa hip hop alilopata 2019. Mali ya Jay Z ni pamoja na kampuni ya burudani ya Roc Nation, Jean - Michel Basquiat, Kmapuni ya E Marcy venture ilimpatia $85m mwaka 2019.	https://www.bbc.com/swahili/habari-56307120
health	'Nilipata ujauzito kwa kutumia kidonge cha kuzuia mimba kilichopigwa marufuku'	"Wakati Susan Wamaitha alipoanza kujisikia kuumwa mwaka mmoja uliopita, alidhani ni madhara ya tembe ya kuzuia mimba ambayo alikuwa ameanza kumeza miezi michache mapema - lakini ikawa kwamba alikuwa na ujauzito wa wiki nane. Mwanamke huyo mwenye umri wa miaka 32 sasa ni mama wa watoto watatu. Bila kujua, kidonge alichoanza kutumia mnamo Juni 2021 kilipigwa marufuku nchini Kenya. Jina la dawa hiyo la mtaani nchini Kenya ni ""Sofia"" lakini inatengenezwa nchini China na maelezo yote kuhusu bidhaa kwenye kifungashio yameandikwa kwa Kichina. Tafsiri ya mstari wa kwanza inasema ina ""Levonorgestrel Fast Tablets"". Kidonge ni ""kinga ya uzazi wa mpango ya muda mrefu"", kulingana na mstari wa pili. Kisha kuna habari kuhusu mtengenezaji kwenye tatu: ""Zizhu Pharmaceuticals Co Ltd"". Uuzaji wa dawa hiyo ulipigwa marufuku na mamlaka ya Kenya miaka 10 iliyopita kwa sababu ya viwango vya juu vya levonorgestrel - zaidi ya mara 40 ya viwango vilivyopendekezwa. Levonorgestrel ni dawa ya homoni inayotumiwa katika njia kadhaa za udhibiti wa uzazi. Watoto ambaio mama zao walipata ujauzito baada ya tembe ya dawa hiyo kushindwa kufanya kazi pia walipatikana kuwa walianza kubalehe mapema, kulingana na wizara ya afya ya Kenya. ""Sikujua ilikuwa imepigwa marufuku. Rafiki zangu wengi walikuwa wakiitumia na haikuwa na madhara yoyote,"" Bi Wamaitha aliambia BBC. Kama wanawake wengine wengi wa Kenya, alivutiwa na tembe kwa uwezo wake wa kumudu na urahisi wa kumeza mara moja tu kwa mwezi. Wanawake huwa wananunua dawa ya Sofia kwa mwezi - wasambazaji wengi hawauzi nyingi kwa pamoja. Kila kidonge kinagharimu kati ya shilingi 300 ($2.50; £2.20)  na 400 za Kenya. Mbinu nyingine za uzazi wa mpango zinazopatikana nchini ni pamoja na upandikizaji wa homoni ambao huchukua muda wa miezi mitatu, ambao hutolewa katika hospitali za serikali kwa gharama ya dola 5, mbinu nyingine ni kutumia koili, ambavyo hudumu kwa miaka kadhaa na gharama yake ni hadi $9. Mipira ya Kondomu hutolewa bure katika ofisi za umma na vyoo lakini wakati mwingine huisha, ingawa zinaweza kununuliwa madukani. “Kwa sababu nilikuwa na koili ya shaba isiyo na umbo la T ambayo ilikuwa ikinipa maumivu ya mgongo, niliamua kuitoa na kutumia kidonge hicho,” Bi Wamaitha aliambia BBC. Aliitumia pia kwa sababu marafiki zake waliompendekeza Sofia hawakupata uzito wowote - jambo muhimu kwake kwani anasema anatatizika kupunguza uzito. Hata hivyo, tangu mwanzo hakujisikia vizuri - ingawa alifikiri ingechukua muda tu kwa mwili wake kuzoea dawa mpya. ""Nilianza kuumwa na kichwa na kujihisi kichefuchefu. Mwezi wa kwanza nilikosa hedhi,"" Bi Wamaitha alisema. Lakini hakuwa na wasiwasi kwani hedhi yake ilikuja kwa mwezi wa pili - ni wakati tu iliporuka tena mwezi wa tatu ndipo alianza kuwa na wasiwasi. Mume wake alianza kufanya utafiti kuhusu kidonge hicho cha uzazi wa mpango na hapo ndipo alipogundua kilikuwa kimepigwa marufuku. “Tulianza kuingiwa na hofu kuhusu kutumia kidonge kilichopigwa marufuku na nilipogundua kuwa nimepata ujauzito niliingiwa na wasiwasi kuhusu madhara ambayo huenda yakampata mtoto wangu,” alisema. Sasa wana mtoto wa kike wa miezi mitatu mwenye afya njema, lakini wenzi hao wamekasirishwa na ukosefu wa habari na athari zinazoweza kumkabili binti yao anapokua. Nchini Kenya, uzazi wa mpango unaelekea kujadiliwa kimya kimya - hasa kwa sababu ya imani za kitamaduni na kidini katika kile ambacho ni jamii ya mfumo dume. Baadhi ya wanaume hawaruhusu wake zao kutumia vidhibiti mimba huku baadhi ya madhehebu ya kidini yakipinga. Madhehebu ya Kavonokya mashariki mwa Kenya, kwa mfano, yanakataa dawa zote za kisasa kwani inaamini kwamba Biblia inapendekeza tu maombi kama uingiliaji kati. Kwa mtaalamu wa idadi ya watu na maendeleo Dk Josephine Kibaru, mbinu ya msingi itakuwa bora zaidi kupata uungwaji mkono wa njia za kisasa za upangaji uzazi. ""Tunahitaji wafanyakazi wa kujitolea wa afya ya jamii wawezeshwe zaidi na habari kwa sababu mwanamke anaweza kumwamini jirani na rafiki zaidi kuliko mfanyakazi wa afya ambaye ametumwa katika zahanati,"" Dkt Kibaru aliambia BBC. Anasema kuna pengo la sintofahamu kuhusu njia za uzazi wa mpango zilizopo, huku kukiwa na imani potofu na imani potofu nyingi zinazohitaji kutupiliwa mbali. Mchanganyiko wa zote mbili pengine ndio unaohitajika kwani daktari wa magonjwa ya wanawake Brigid Monda anasema wanawake wanapaswa kushauriana na watoa huduma za afya ili kuweza kupata njia ya kupanga uzazi ambayo inawafaa. ""Ukubwa mmoja haufai zote,"" aliiambia BBC. Hata hivyo baadhi ya wanawake pia wamelazimika kuchanganya njia tofauti za uzazi wa mpango kwa sababu ya kukosekana kwa ugavi thabiti katika zahanati zilizopo katika maeneo ya vijijini. Sofia imeendelea kusambazwa licha ya marufuku yake - ukweli kwamba wanawake hawajui kuwa imepigwa marufuku inategemea ujumbe mbaya wa afya ya umma, kulingana na Dk Kibaru. ""Kutumia vyombo vya habari pekee haitoshi. Kutuma ujumbe kwa umma kimakusudi katika ngazi ya chini ni muhimu ili kuhakikisha raia wanaelewa vyema kwa nini dawa imepigwa marufuku,"" anasema. Wauzaji dawa wanajua kuwa imepigwa marufuku - onyo lingine lilitolewa na Wizara ya Afya mwezi uliopita - lakini bado wanauza tembe  hiyo kwa ajili ya mahitaji. Haionekani, lakini inauzwa kisiri kwa wateja wanaoaminika wanaokuja kuinunua kila mwezi. BBC ilitembelea maduka kadhaa ya dawa katika mji mkuu, Nairobi, kufanya uchunguzi kuhusu Sofia - wengi walisema dawa hiyo haiuzwi. Muuzaji mmoja - ambaye hakutaka jina lake litajwe - alielezea kuwa inapatikana, sio tu kwenye maduka ya dawa bali pia wafamasia waliweza kuinunua kutoka kwa wasambazaji wanaoleta dawa hiyo kwenye mpaka kutoka nchi jirani. Kwa hakika mapema mwezi huu, afisa wa Bodi ya Famasia na Sumu (PPB) aliliambia gazeti la Standard la Kenya kuwa shehena ilikuwa imenaswa kwenye mpaka wa Uganda. Bi Wamaitha anasema alinunua tembe zake tatu kutoka kwa rafiki yake ambaye huzipata kwa wingi kutoka kwa mmoja wa wasambazaji hawa. Anasema rafiki huyu na wengine walijua kidonge kilipigwa marufuku walipompendekeza. Ujauzito wake haujawashawishi kuacha kuutumia - wala hakuna malalamiko yoyote kwenye makundi mbalimbali ya akina mama wa Kenya kwenye Facebook. Angalau kwenye vikao vitatu kati ya hivi kumekuwa na mijadala kuhusu Sofia, ambapo wanawake kadhaa walioitumia walisema kuwa wamepata ujauzito. Hili limemshawishi Bi Wamaitha kuendelea kuwahimiza marafiki zake na wanawake wengine kuzingatia njia tofauti ya kupanga uzazi. ""Najua tu kwamba kutajwa kwa kidonge hicho cha Sofia kunanishtua. Sijui kama nitatumia njia gani ya uzazi wa mpango kuzuia mimba ya nne, lakini nimemaliza, nimemaliza kidonge hicho."""	https://www.bbc.com/swahili/articles/c87g35jk8lmo
politics	Sababu saba zinazoiweka Sri - lanka katika mzozo	"Sri Lanka ni nchi yenye misukosuko; Rais Gotabaya Rajapaksa hatimaye alijiuzulu siku ya Alhamisi baada ya kukimbilia Singapore. Kaimu rais wa nchi hiyo, Waziri Mkuu Ranil Wickremesinghe, anajaribu kuendesha nchi kutoka ""eneo salama"" baada ya ofisi yake kuvamiwa na makazi yake ya kibinafsi kuchomwa moto. Waziri Mkuu Wickremesinghe ameweka marufuku ya kutotoka nje na kuwataka wanajeshi kufanya 'chochote kinachohitajika kurejesha utulivu.' Taifa hilo linakumbwa na ukosefu wa mafuta, chakula, madawa na vitu vingine muhimu, na waandamanaji wanalaumu wanasiasa  kwa tatizo hilo . Hizi hapa sababu kuu za mzozo wa kiuchumi na kisiasa  unaokumba Sri Lanka: Uchumi wa taifa hilo la kisiwa cha bahari hindi kilicho na takriban watu milioni 22 umedhoofika kwa muda sasa. Kulingana na banki kuu ya taifa hilo , kwa jumla mfumuko wa kila mwaka wa taifa hilo umepita kiwango cha asilimia 50 na mfumuko wa chakula ndio mbaya zaidi ukiwa katika asilimia 80. Sarafu ya Sri- lanka , rupee inaendelea kudidimia dhidi ya dola: W akati rais Gotabhaya Rajapakse alipochukua uongozi mnamo mwezi Novemba  2019, kiwango cha ubadilishanaji wa fedha kwa dola moja kilikuwa rupee 179. Lakini sasa kimefikia zaidi ya Rupee 360. Gharama ya uchukuzi pia imeongezeka maradufu . Hata wale walio na fedha hawawezi kununua chakula na mafuta kutokana na uhaba mkubwa wa bidhaa hizo mbilki. Shirika la chakula duniani WFP  linasema kwamba zaidi ya watu milioni sita hawajua kule watakapopata mlo wao wa baadaye. Vita vya Ukraine vimesababisha kupanda kwa bei za chakula na bidhaa za mafuta ya petroli. Sri Lanka inategemea uagizaji kwa mahitaji yake yote ya mafuta ya petroli , lakini tangu mwanzo wa mwaka huu , taifa hilo limeshindwa kulipia gharama ya uagizaji mafuta na gezi. Hali hiyo imepunguza kasi ya ukuaji wa uchumi wa eneo hilo kila sehemu. Watu wengi sasa wanatumia kuni badala ya gesi kupika chakula. Uhaba wa gesi umedumu sana hali ya  kwamba baadhi ya sehemu za kuchomea maiti zimelazimika kufungwa, na wafu sasa wanazikwa badala yake, jambo ambalo sio desturi ya watu wengi wa Sri Lanka. Mdororo wa kimataifa umesababisha raia wa Sri Lanka wanaoishi ng'ambo kuwa na pesa kidogo za ziada za kusaidia familia zinazotatizika nyumbani. Pesa zinazotumwa kutoka nje zilishuka kutoka $515m mnamo Novemba 2019 hadi $248.9m mwezi Aprili, kulingana na Benki Kuu ya nchi. Jarida la kitalii la Lonely Planet lilitaja Sri Lanka kuwa kivutio kikuu cha watalii kwa 2019. Matumaini ya mapato makubwa ya Utalii yalididimia hatahivyo wakati msururu wa mashambulizi ya kigaidi yalipofanyika Jumapili ya pasaka mnamo mwezi Aprili 2019. Mashambulizi hayo yaliolenga hoteli tatu na makanisa matatu yaliwaua watu 267 na kuwajeruhi watu 500. Baada ya Utalii katika kiswa hicho kuimarika na hivyobasi kuchangia pato la dola $450m wakati wa mwezi Disemba wa mwaka huo, kulingana na benki kuu – ikiwa ni pato la chini la mwezi kama huo mwaka uliopita. Sekta hiyo baadaye ilizoroteshwa na mlipuko wa viruis vya corona. Data kutoka Benki kuu ya taifa hilo kutoka Mwezi Aprili hadi mwezi Novemba 2020 inaonesha kwamba sekta hiyo ya kitalii iliathiriwa vibaya ikikosa mapato yoyote. Kazi nyingi katika sekta hiyo zilipotea , hususan zile katika mikahawa iliop[o katika fukwe za bahari inayosifika sana na watalii wanaopenda kuota jua. Mnamo mwezi Aprili 2021, rai swa Sri lanka alipiga marufuku uagizaji wa mbolea zote , na hivyobasi kuwalazimu wakulima kutumia mbolea ya nyumbani. Hatua hiyo ilisukumwa na rai awa Sri lank ana wale walio ughaibuini kama hatua ya kuhifadhi mazingira , lakini ukweli ni kwamba ilitokana na kupungua kwa hifadhi ya fedha za kigeni. Hatua hiyo iligonga mwamba vibaya . Katika maeneo mengi -mazo ya mchele – chakula kinachotumika sana nchini humo lilishuka , na kulifanya taifa hilo kutegemea chakula kutoka nje. Mapema mwaka huu , serikali ilizindua mipango ya kuagiza tani 400,000 za mchele kutoka india na Myanmar , lakini haijulikani ni kiwango kilichowafikia raia. Sri Lanka sasa inaagiza bidhaa zenye thamani ya $3bn zaidi kuliko inazouza nje kila mwaka, na hiyo inaelezea kwa nini imekosa fedha za kigeni. Mauzo ya nje huenda yakaathirika zaidi kutokana na kudorora kwa uchumi kunakosababishwa na uhaba wa nishati na dizeli. Lakini nchi haiwezi kununua bidhaa nyingi zaidi za petroli kufanya nishati inayohitajika na tasnia yake kwa sababu imekosa pesa. Mwishoni mwa 2019, Sri Lanka ilikuwa na akiba ya fedha za kigeni $7.6bn, lakini hizi sasa zimeshuka hadi karibu $250m. (All figures from the Central Bank) Miongo mitatu ya vita vya wenyewe kwa wenyewe nchini Sri Lanka ilimalizika mwaka 2009. Katika kipindi cha baada ya vita, serikali iliendelea na ujenzi na kuwekeza pakubwa kwenye miundombinu kama vile barabara na bandari. Pesa zilitoka kwa kukopa na nchi inakabiliwa na mzigo wa deni la $51bn - ikiwa ni pamoja na $ 6.5bn inayodaiwa na China. Kulipa deni kumemaliza akiba ya pesa, na kuacha kidogo kununua chakula. Kundi la G7 la nchi zinazoongoza kwa viwanda - Kanada, Ufaransa, Ujerumani, Italia, Japan, Uingereza na Marekani - limesema linaunga mkono majaribio ya Sri Lanka ya kupunguza ulipaji wa madeni yake. Benki ya Dunia imekubali kuikopesha Sri Lanka $600m, na India imetoa angalau $1.9bn. Serikali ya Sri Lanka pia imekuwa katika mazungumzo na Shirika la Fedha la Kimataifa (IMF) kuhusu uwezekano wa mkopo wa $3bn. Katika mitaa ya Colombo, hisia za hasira dhidi ya Rais aliyeondolewa madarakani Gotabaya Rajapaksa - na familia yake ambayo imetawala siasa kwa miongo miwili iliyopita, Waandamanaji wanamlaumu rais - na wanafamilia ambao wamekalia nyadhifa za juu serikalini - kwa muda. Kakake mkubwa Gotabaya, Mahinda Rajapaksa, alikuwa rais kwa muongo mmoja kuanzia 2005. Familia hiyo inashutumiwa kwa kujilimbikizia mali kupitia ufisadi, jambo ambalo wanalikanusha. Gotabaya alipokuwa rais alimteua Mahinda kuwa waziri mkuu. Baada ya maandamano hayo kuanza kushika kasi, Mahinda alijiuzulu Mei mwaka huu. Gotabaya, kanali wa zamani wa jeshi, pia alijaza utawala wake na wanajeshi wa zamani. Ndugu wa Rajapaksa wana deni kubwa la kupanda kwao kisiasa kwa jukumu lao katika kuwashinda waasi wa Kitamil, lakini wakosoaji wanasema hawajafanya chochote kukuza maridhiano na Watamil walio wachache na pia wanawashutumu kwa kuwapendelea Wasinhala wanaowalenga Waislamu."	https://www.bbc.com/swahili/articles/c0j0jdy51ewo
politics	Mzozo wa Tigray Ethiopia: Mzozo umekuwa mbaya zaidi huku viwanja vya ndege vikishambuliwa	"Wanajeshi katika jimbo la kaskazini mwa Ethiopia la Tigray  wamefyatua maroketi katika jimbo jirani, katika mzozo wao na serikali ya Ethiopia unaoendelea kupanuka. Hali ya uhasama baina ya seikali na  wanajeshi wa Tigray People's Liberation Front (TPLF), wanaodhibiti jimbo la  Tigray, ilitokota na kusababisha makabiliano ya kijeshi mwezi huu. Maafisa wamesema ""maeneo ya viwanja vya ndege "" yameharibiwa katika shambulio la maroketi.  TPLF walithibitisha kuhusika, wakisema kuwa mashambulio yalikuwa ni ya ulipizaji kisasi. Mashambulio haya yametokea baada ya mauaji Shirika la ya kutetea haki za biandamu la Amnesty International limesema  limethibitisha kwamba ""Wengi , na huenda mamia ya watu, walichomwa visu au kukatwakatwa hadi kufa "" katika mji wa  Mai-Kadra (May Cadera) tarehe  9 Novemba. Waziri mkuu  Minister Abiy Ahmed amewashutumu vikosi vinavyowatii viongozi wa Tigray kwa kufanya  mauaji ya watu wengi, lakini TPLF  wamekanusha kuhusika. Bw  Abiy aliamuru kufanyika kwa harakati za kijeshi dhidi ya  TPLF mapema mwezi huu baada ya kuwashutumu kushambulia kambi ya kijeshi ya wanajeshi wa shirikisho - madai yanayokanushwa na TPLF.  Kumekuwa na makabiliano kadhaa na mashambulio ya anga katika jimbo hilo. Mapigano hayo mabaya yamewalazimisha maelfu ya raia kuvuka mpaka na kuingia  Sudan, ambayo inasema itawapatia hifadhi katika kambi ya wakimbizi. Kupata taarifa zilizo huru kuhusu hali ya mambo katika jimbo la  Tigray ni vigumu kwasababu laini za simu na huduma ya mtandao havipatikani kwa urahisi. Tunachokifahamu kuhusu shambulio la roketi? Kikosi kazi cha dharura cha serikali ya Ethiopia kilisema maroketi yalifyatuliwa kuelekea katika miji ya Bahir Dar na Gondar, katika jimbo la Amhara, Ijumaa jioni. "" TPLF junta inatumia silaha za mwisho  zilizosalia kwenye akaba yake,"" iliandika katika taarifa, na kuongeza kuwa uchunguzi umeanzishwa. Afisa ameliambia Shirika la habari la Reuters kwamba roketi moja ilipiga uwanja wa ndege uliopo Gondar na kuuharibu kidogo, huku yapili  ilianguka tu nje ya uwanja wa ndege wa  Bahir Dar. Taarifa kuhusu majeruhi hazitolewa   mara moja wazi. Viwanja vyote vya ndege hutumiwa na ndege za kijeshi pamoja na za raia. Vikosi kutoka Amhara vimekuwa vikipigana sambamba na vikosi vya serikali kuu ya shirikisho dhidi ya wapiganaji wa   Tigray. TPLF imesema kuwa shambulio la roketi lilikuwa ni la kulipiza kisasi  kwa shambulio la hivi karibuni lililofanywa na vikosi vya Bw Abiy. ""Kama  mashambulio dhidi ya watu wa  Tigray hayatasitishwa, mashambulio yataimarika ,"" alisema msemaji. Shambulio la roketi limeibua hali uya wasiwasi kwamba mapigano katika  jimbo la Ethiopia lililoko kaskazini zaidi yanaweza kusambaa katika maeneo mengine ya nchi. Kulikuwa na mauaji ya watu wengi katika  Tigray? Shirika la AmnestyInternational  linasema kuwa ushahidi unaonesha watu "" kadhaa"" waliuawa na kujeruhiwa kwa kisu au panga katika mashambulio ya Mai-Kadra Lilisema kuwa liliona na kushuhudia "" picha za kutisha  zilizothibitishwa kidigitali pamoja na video za miili ya watu waliokuwa wametapakaa katika mji au wakichukuliwa katika  machela "". Amnesty linasema kuwa wahanga walionekana kuwa walikuwa ni wafanyakazi na hawakuhusika katika mzozo. Haifahamiki ni wapi walikotoka. Tume ya haki za binadamu ya Ethiopia ilisema kuwa itatuma timu ya kufanya uchunguzi wa taarifa hizo. Bw Mr Abiy amevishutumu vikosi vinavyowatii viongozi wa  Tigray kwa kutekeleza mauaji hayo akisema vilifanya uvamizi baada ya wanajeshi wa muungano  ""kukomboa"" eneo la magharibi mwa Tigray. Baadhi ya walioshuhudia  wanasema pia kuwa shambulio lilitekezwa na vikosi vinavyotii  TPLF  baada ya kushindwa na vikosi vya serikali kuu ya shirikisho katika eneo linaloitwa a  Lugdi. Kiongozi wa Tigray  Debretsion Gebremichael aliliambia shirika la habari la AFP nkwamba shutuma hizo   ""hazina msingi "". Mkuu wa haki za binadamu wa Umoja wa Mataifa ameonya kuwa mauaji hayo yanaweza kuwa uhalifu wa kivita. Ni kwanini serikali ya Ethiopia na  TPLF wanapigana? Hali ya wasi wasi imekuwa ikiongezeka kwa muda  mrefu na uhusiano kati ya  TPLF na serikali kuu umezota TPLF ilitawala jeshi la Ethiopia na maisha ya kisiasa kwa miongo kadhaa kabla ya Bw Abiy kuingia mamlakani mwaka 2018 na kupitisha mageuzi mkubwa. mwaka jana Bw Abiy  alivunja muungano tawala , unaojumuisha vyama vilivyoundwa ka misingi ya kikabila , na kuviunganisha katika chama kimoja  , national party, the Prosperity Party, ambacho  TPLF walikataa kujiunga. Utawala wa Tigray unayaona  mageuzi ya Bw Abiy kama jaribio la kujenga mfumo serikali moja na kuharibu mfumo uliopo sasa wa shirikisho. Pia hukasirishwa na kile inachokiita  urafiki wa waziri mkuu na rais wa Eritrea Isaias Afwerki ""usiokuwa na kanuni "" Bw  Abiy alishinda tuzo ya amani ya  Nobel  mwaka  2019 kwa juhudi zake za kuleta amani kwa kumaliza mzoz wa muda mrefu wa nchi yake na  Eritrea. Kwa upande wake, waziri mkuu anaamini kuwa maafisa wa TPLF wanadharau mamlaka yake. Bw Abiy alimuru mashambulio ya kijeshi dhidi ya TPLF baada ya kusema kuwa wapiganaji wake walikuwa wamevuka   ""mstari wa mwisho mwekundu"". Aliwashutumu kwa kushambulia kambi ya kijeshi ya vikosi vya shirikisho tarehe 4 Novemba.  TPLF walikanusha kuishambulia kambi"	https://www.bbc.com/swahili/habari-54943225
religion	Msikiti wa al-Najashi: Msikiti wa kwanza Afrika’ waharibiwa kwa makombora Tigray Ethiopia	"Serikali ya Ethiopia imeahidi kukarabati Msikiti wa kale wa uliyoharibiwa mwezi uliyopita katika mzozo uliyokumba jimbo la Tigray kaskazini mwa nchi hiyo Msikiti wa al-Nejashi uliripotiwa kushambuliwa kwa makombora, vitu ndani kuibwa na makaburi ya kihistoria ya viongozi wa Kiislamu kuharibiwa. Serikali ilisema Kanisa lililoharibiwa wakati wa mzozo huo pia litakarabatiwa. Wakazi wanaamini Msikiti wa al-Nejashi ulijengwa na Waislamu wa kwanza kuhamia Afrika enzi ya Mtume Muhammad. Walikuwa wamekimbia mateso huko Makka na wakapewa hifadhi katika uliokuwa Ufalme wa Aksum. Waislamu katika eneo hilo wanaamini kwamba maswahaba 15 wa Mtume Muhammad walizikwa katika makaburi yaliyoharibiwa. Pia wanasema Msikiti huo ni wa kale zaidi Afrika, japo wengine wanaamini uko Misri. Msikiti huohuo katika mji wa Wukro, karibu kilomita 800 (miili 500) kutoka mji mkuu wa Ethiopia, Addis Ababa. Kanisa la Wakristo wa Orthodox, wa Saint Emmanuel, Pia uliharibiwa lakini hakuna maelezo yaliyotolewa. Mwaka 2015 Shirika la misaada la Uturuki ulilizindua mradi wa kuukarabati Msikiti huo, na kuongeza kuwa lilitaka ''kuhifadi turathi'' hiyo ya kale na kufanya eneo hilo kuwa kivutio cha ''Utalii wa kidini''. Msikiti huo na Kanisa lililokuwa karibu na hapo liliharibiwa wakati wa oparesheni ya kijeshi ya mwezi mmoja iliyoondoa madarakani Tigray People's Liberation Front (TPLF) katika eneo hilo Novemba 28. Shirika lisilo la kiserikali la Ubelgiji, linaloendesha shughuli zake Afrika, mnamo Desemba 18 liliripoti kwamba Msikiti wa al-Nejashi ""ulilipuliwa kwa bomu kwanza na baadaye kuporwa na wanajeshi wa Ethiopia na Eritrea"". "" Vyanzo via habari ndani ya Tigray zinasema kwamba watu kadhaa walifariki wakijaribu kulinda Msikiti huo,"" iliongezza ripoti hiyo. Serikali haijatoa tamko lolote kuhusiana a na repoti hizo. Serikali zote za Ethiopia na Eritrea pia zinakanusha kuwa vikosi vya Eritrea viko Tigray kusaidia katika vita dhidi ya TPLF. Jumatatu, televisheni ya serikali ya Ethiopia ilinukuu wakazi wakisema kwamba vikosi vya TPLF vilichimba mitaro kuzunguka msikiti huo, bila kutoa maelezo zaidi. Serikali imeweka vikwazo vikali dhidi ya vyombo vya habari kuripoti kuhusu hali ilivyo ndani ya Tigray, na kufanya kuwa vigumu kubaini ni lini vikwazo hivyo vitaondolewa. Wafanyakazi wa kutoa misaada pia wamedhibitiwa kuingia Tigray. Katika mahojiano na BBC Idhaa ya Amharic, Naibu Mkurugenzi wa Mamlaka ya kuhifadhi maeneo ya kale, Abebaw Ayalew, alisema kamati maalum itapelekwa kutathmini kiwango cha uharibifu dhidi ya Msikiti na Kanisa kabla shughuli ya ukarabati kuanza . ""Maeneo haya sio ya kuabudu pekee, Bali pia ni turathi ya kale kwa  Ethiopia nzima,""alisema. Hijabainika ni watu wangapi waliuawa katika mzozo huo lakini Bw. Abiy aliwahi kusema wanajeshi hawakuua raia hata mmoja wakati wa oparesheni iliyochangia kuondoa madarakani TPLF. UN na mashirika mengine ya kutetea haki yametoa wito wa kufanyika uchunguzi huru kuhusiana na madai yanayotolewa na pande zote ikiwa ni pamoja na mauaji ya raia, mashambulio ya mabomu na uporaji wa maeneo ya makazi ya watu na hospitali. Zaidi ya watu 50,000 wamekimbilia Sudan kutoroka mapigano. Mzozo ulizuka mapema mwezi Novemba, wakati Waziri Mkuu wa Ethiopia Abiy Ahmed alipoamuru oparesheni ya kijeshi dhidi vikosi vya Tigray. Alisema amechukua hatua hiyo kujibu mashambulio dhidi ya kambi ya majeshi ya muungano ndani ya jimbo la Tigray. Mzozo uliibuka baada ya miezi kadhaa ya mvutano kati ya serikali ya Bw. Abiy na viongozi wa TPLF - Chama tawala katika jimbo la Tigray. Kwa karibu miongo mitatu,  chama hicho kilikuwa uongozini kabla ya kuwekwa kando Bw. Abiy alipoingia madarakani mwaka 2018 wakati wa maamndamano makali ya kupinga serikali."	https://www.bbc.com/swahili/55548929
health	Udumavu wa watoto umekithiri katika mkoa wa Iringa Tanzania, kulikoni?	Mkoa wa Iringa nchini Tanzania umekuwa ukihimiza lishe bora kwa mama wanaonyonyesha, katika jitihada za kupunguza udumavu wa kiasi kikubwa unaoshuhudiwa mkoani humo. Elimu hiyo inatolewa kama njia moja wapo ya kulikabili tatizo. Kutokana na kwamba hali ya unyonyeshaji katika manispaa ya Iringa kwa ujumla siyo ya kuridhisha Takwimu za mwaka 2017/18 kutoka mkoa huo zinaonesha kuwa kina mama wanaonyonyesha watoto wao mara tu baada ya kujifungua ni asilimia 53, huku wale wanaonyonyesha miezi sita mfululizo bila kumpa mtoto chakula kingine chochote ni asilimia 35. Na walio wengi wakichanganya kwa kumpa mtoto vyakula vingine ikiwemo uji na ugali. Afra Mtuya ni mratibu msaidizi wa Afya ya uzazi na mtoto manispaa ya Iringa, anasema utamaduni pia unachangia kutokana na kwamba wanapata elimu ila baadhi yao wanaamini kuwa mtoto akilia tu ni njaa inamsumbua na sio kitu kingine chochote. Na hilo anaongeza ni hata kama mtoto ana tatizo lingine. Ametolea mfano pia tabia ya baadhi ya kina mama kuwapa watoto vyakula tofauti ili wasiweze kusumbua, mfano hata pombe ya kienyeji ya ulanzi inayopewa mtoto ili asisumbue kutokana na kwamba akinywa atalala muda wote. Amesema watoto kutopewa lishe inayostahili imechangia pia kupanda kwa asilimia ya hali ya udumavu katika manispaa hiyo. Taarifa nyingine kuu leo: Katika kipindi cha mwaka 2018 hali ya udumavu ilikuwa ni asilimia 43, lakini kwa sasa imepanda hadi kufikia asilimia 47. Mtoto akikosa chakula kinachostahili kuna hatari kubwa ya kupata udumavu na magonjwa mbalimbali hususan ya tumbo. Katika kuhakikisha tatizo hilo linaondoka, wahudumu wa afya na lishe bora katika enoe hilo wamekuwa wakibuni mbinu tofauti ikiwemo kutoa elimu kwa jamii, kuanzia ngazi ya kaya,. Hilo ni kwa kuwaelimisha kina mama kuhusu umuhimu wa kumnyonyesha mtoto maziwa ya mama tu katika kipindi cha miezi sita toka kuzaliwa. Aidha Bi Mtuya anasema wamekuwa wakielimisha baadhi ya kina mama kuondoa imani kwamba mtoto akinywa maziwa ya mama peke yake kwa miezi sita, hashibi. Shirika la afya duniani WHO linapendekeza mama kote duniani kuwanyonyesha watoto wao maziwa ya mama pekee kwa miezi sita ya kwanza ya uhai wao. Hilo WHO linasema litachangia ukuwaji wa kisawasawa wa watoto na kuimarika kwa afya zao. baada ya miezi hiyo sita, inashauriwa mzazi kuendelea kumnyonyesha mtoto maziwa ya mama hadi anapotimia miaka miwili huku akimuongezea vyakula vyepesi vyenye lishe bora. Baadhi za faiada wanazotaja wataalamu wa afya za kumyonyesha mtoto maziwa ya mama: ''Tunamtengenezea mazingira ya mama mwenye kuweza kushiba ili aweze kutoa maziwa yatakayomtosheleza mtoto wake, kwa vile mama ana shughuli nyingi zinazomfanya asitulie na kuweza kumyonyesha mtoto wake akashiba. ''Ndio maana haamini kama mtoto wake anaweza kushiba...'' Anasema Afra. Katika kuhakikisha pia tatizo hilo linaondoka, Watendaji wa mitaa na kata katika manispaa hiyo wamesaini mikataba kutokomeza udumavu katika maeneo yao, ili kuhakikisha kila mtoto anapozaliwa, mzazi anafuata kanuni za afya, kuhakikisha kuwa mtoto wake ana kuwa vizuri.	https://www.bbc.com/swahili/habari-49202538
politics	Tshisekedi na Uwenyekiti wa Umoja wa Afrika - Je matatizo bado yatakuwa yale yale?	"Umoja wa Afrika (AU) umemchagua Mwenyekiti mpya wa mwaka. Rais Felix Tshisekedi wa Jamhuri ya Kidemokrasi ya Congo, amechukua  wadhifa huo kutoka kwa Rais Cyril Ramaphosa wa Afrika Kusini wakati wa mkutano wa viongozi wakuu na serikali mjini Addis Ababa. Kikao cha 34 cha kumchagua mwenyekiti huyo kilifanyika siku ya Jumamosi huku kauli mbiu ikiwa ni ""Sanaa, Utamaduni na Urathi, lakini masuala sugu yanaendelea kutawala mkutano huo unaokamilika leo Jumapili tarehe 7 mwezi wa Februari 2021. Tshisekedi alichaguliwa katika kikao cha 2020 kuwa Mwenyekiti wa mwaka 2021, wadhifa unaozunguka miongoni mwa viongozi wa nchi wanachama kwa kipindi cha mwaka mmoja. Tangu mwaka jana Tshisekedi amekuwa kwenye kampeni ya kujijenga kwa kufanya ziara kadhaa barani humo na kujiimarisha kidiplomasia. Wakati huo huo tokea mwezi Desemba amejiimarisha nyumbani baada ya kuvunja ushirikiano na Rais wa zamani Joseph Kabila na kuvunja pia ushawishi wake. Miongoni mwa masuala mazito yanayomkabili nyumbani , kwanza ni Kurejesha usalama na amani ikiwa  miongoni mwa ahadi alizotoa alipoapishwa kumrithi Kabila Januari 2019. Katika suala la usalama ,Congo bado inahitaji kuendelea kuwepo nchini humo, ujumbe wa kusimamia amani wa Jeshi la Umoja wa Mataifa, unaojulikana kama MONUSCO. Katika taarifa yake kupitia ukurasa wa Twitter, Naibu Katibu mkuu wa Umoja wa Mataifa anayesimamia shughuli za kusimamia amani Jean-Pierre Lacroix,  amekiri 2020 ulikuwa mwaka mwengine mgumu katika shughuli za kusimamia amani nchini Congo. Leila Zerrougui, mjumbe maalum wa Katibu mkuu wa Umoja wa Mataifa Antonio Guterres, amesema  lengo kuu pale wakati wa kuondoka utakapowadia ni kuiacha Congo ikiwa na amani na utengamano, iliweza kuanza safari ya  maendeleo. Akitambua kwamba uhusiano mwema na nchi jirani jirani ni muhimu, Tshisekedi amekuwa akijaribu kuimarisha uhusiano na Rwanda na Uganda, zilizosaidia kijeshi kumn´goa madarakani Mobutu Sese Seko. Nchi hizo mbili zilipigana vita dhidi wa utawala wa Laurent Desire Kabila kuyasaidia makundi tafauti ya waasi na uhasama huo ukaendelea katika utawala wa Kabila . Vita hivyo 1998-2003 vilivyoitwa ""vita vya pili vya Congo"", viliyaingiza mataifa sita, huku Angola, Zimbabwe, Namibia na Burundi zikimsaidia Kabila. Kabla ya kuondoka madarakani kufuatia ushindi wa Tshisekedi katika uchaguzi wa Desemba  2018 ambapo Kabila hakushiriki, tayari Kabila mdogo alikuwa ameshaanza kujongeleana na mahasimu wake Rais Paul Kagame wa Rwanda na Yoweri Museveni Uganda na wakati wote wa mazungumzo suala kuu lilikuwa ni usalama. Kabila (ibumoso) na Tshisekedi mu muhango wo kurahira kwa Tshisekedi mu kwezi kwa mbere mu 2019 Kagame amekuwa akishinikiza kuyaangamizwa masalio ya kundi la waasi wa Kihutu FDLR walioko ndani ya Congo, huku Museveni akisema tayari kuisaidia Congo kuwafyeka wapiganaji wa Allied Democratic Forces (ADF), ambao bado ni kitisho kwa nchi zote mbili. Maelewano ya Tshisekedi na Kagame ni mazuri ambapo Rais  wa Rwanda aliiizuru Kinshasa Juni 2019, ingawa wengi wa raia wa Congo wangali na machungu ya  kujihusisha Rwanda kijeshi  nchini Congo mnamo miaka ya nyuma.. Wakati Tshisekedi  akirekebisha uhusiano wa Congo na Rwanda na Uganda, pia amechukua jukumu la kuwapatanisha majirani zake ambao nao wamekuwa katika mvutano wa kidiplomasia. Februari 2020, akishirikiana na Rais wa Angola João Lourenço, walifanikiwa kuitisha mkutano wa kilele mjini Luanda Angola uliohudhuriwa na Kagame na Museveni kujadili njia za kuondoa tafauti zao. Angola inaangaliwa kuwa nguvu ya kutegemewa kijeshi na kiuchumi. Suala jengine ni uhusiano tete kati ya Rwanda na Burundi tangu lilipofanyika jaribio la mapinduzi dhidi ya Rais wa zamani hayati Pierre Nkurunziza 2015. Inadaiwa baadhi ya wanajeshi waliohusika katika mpango huo ulioshindwa walikimbiliaRwanda ambayo inawapa hifadhi.  Rwanda imeyakanusha madai hayo. Mvutano wa nchi hizo mbili bado ungalipo,licha ya  awali kuwepo matumaini kwamba zingeondoa tafauti zao baada ya Rais mpya Evariste Ndayishimiye kuchaguliwa Mei 2020, mwezi mmoja kabla ya kifo cha Nkurunziza aliyetangaza kustaafu. Septemba 2020, Tshisekedi aliwaalika marais Kagame, Museveni, Ndiyishimiye na Lorenco kwa mkutano mdogo wa kilele mjini Goma, kwa lengo la kujenga msingi wa kuaminiana, lakini rais wa Burundi Evariste Ndayishimiye hakuhudhuria. Mataifa yote hayo yanatambuakwamba amani na utulivu katika eneo hilo ni muhimu kwa maendeleo yao na kwamba yanahitaji kufungua ukurasa mpya kufanikisha maendeleo ya nchi zao. Tshisekedi pia anatambua umuhimu wa uhusiano mwema na majirani zake ili aweze kuwa na utulivu wa kisiasa. Mwenyekiti mpya wa Umoja wa Afrika, atakuwa na kazi ngumu kuyashughulikia masuala yanayoukabili Umoja huo wakati huu na ambayo mtangulizi wake Rais Ramaphosa wa Afrika Kusini anayaacha kama alivyoyakuta bila kupiga hatua yoyote. Miongoni mwayo ni mashambulio ya waasi wa Kiislamu wa itikadi katika jimbo la kaskazini la Cabo Delgado nchini Msumbiji.        Waasi hao wanasemekana kuwa na mafungamano kundi la Dola la Kiislamu (IS). Kadhalika kuna mgogoro wa Libya ambao kujiingiza kwa dola za kigeni Ufaransa, Urusi na Uturuki kumezizotesha kabisa juhudi za upatanishi za Umoja wa Afrika na  Mali na kipindi mpito kuelekea kurejeshwa demokrasia baada ya mapinduzi ya Agosti 2020 dhidi ya Rais Ibrahim Boubakar Keita . Jengine ni  Somalia na suala  la Sahara magharibi ambapo hadi leo Umoja wa Afrika bado umegawika kati ya wanaoiunga mkono Sahara magharibi na haki ya wakaazi wake kujiamulia mustakbali wao na Morocco inayodai ni sehemu yake. Pamoja na yote hayo, kubwa na suala tete wakati huu ni jinsi ya  kukabilianana athari za  janga la Corona (Covid-19) ambapo umeibuka mjadala mkubwa barani humo, kuhusu matumizi ya chanjo. Kwa mtazamo wa  matatizo hayo lukuki, Mwenyekiti mpya kama ilivyokuwa kwa mtangulizi wake, ataukuta Umoja huo na tasisi zake katika hali ile ile ya kushindwa kuwajibika ipasavyo. Miongni mwazo ni bunge la Afrika , liloasisiwa 2004. Bunge hilo lenye makao yake makuu Midrand Afrika Kusini lilitarajiwa liwe jukwaa la kuchukua maamuzi kuhusu matatizo yanayolikabili bara hilo na kuhakikisha yanafanyiwa kazi na Halmashauri kuu yenye makuu mjini Addis Ababa na kuongozwa na Rais wake Mussa Faki Mahamat. Bunge la Afrika lilikusudiwa  hatimaye kuwa taasisi yenye madaraka kamili. Kwa bahati mbaya miaka 17  baada ya kuundwa bado halijakamilisha lengo hilo. Wengi wanaamini Umoja wa Afrika hauna meno ya kuuma, hasa panapohusika na ukandamizaji wa demokrasia na kuzorota  kwa utawala bora miongoni mwa nchi wanachama. Pamoja na yote hayo kwa Tshisekedi kuwa Mwenyekiti mpya  atakuwa  kwa namna moja au nyengine inairejesha Congo katika jukwaa la kimataifa na kuondoa ile sura iliotawala muda mrefu kuwa taifa lenye misukosuko, utawala mbovu na vita. Atakuwa anatarajia kwamba angalau mafanikio upande huo, yataweza kumjengea haiba katika siasa za Afrika na Kimataifa."	https://www.bbc.com/swahili/habari-55970028
technology	Je, Instagram ni baraka au laana?	"Unapoamka asubuhi, unachukua simu yako ya mkononi, na kuanza kuvinjari mtandaoni. Ni utaratibu ambao wengi wetu tunaufahamu. Lakini programu hiyo inaathiri vipi afya yetu ya akili. Hivi karibuni, mkurugenzi mkuu wa zamani wa Facebook Frances Haugen ameonya kwamba Instagram ni ""hatari zaidi kuliko mitandao mingine ya kijamii,"" baada ya utafiti wa kampuni hiyo kuonesha madhara yanayoweza kutokea kwa kuitumia. Kuna wakati Instagram ilitangaza kuwa utafiti walioufanya unaonesha ""kujikita  kuelewa masuala magumu na magumu"" huku wanasiasa wanaendelea kuchunguza madhara ya matumizi ya mitandao ya kijamii, BBC ilizungumza na wasichana watano kuhusu uzoefu wao kuhusu Instagram. Uhusiano wa Danny na Instagram ni uhusiano wa chuki ya mapenzi. Danny, mwenye umri wa miaka 29 kutoka South Wales anapata kipato chake kupitia Instagram na ameunda kundi la watu waliobadilisha jinsia mtandaoni. Lakini ananyanyaswa na kupata matusi mengi kwa sababu ya muonekano wake. Instagram ni baraka kubwa na laana kubwa maishani mwangu,"" Danny aliambia BBC. ""Unapokuwa na mtu uliyebadilisha jinsia na kuwa na akaunti isiyo ya kibinafsi kwenye tovuti, inakufanya uwe katika mazingira magumu, hata hivyo baadhi ya matamshi ya chuki ninayopokea mtandaoni yanakatisha tamaa."" ""Maoni mabaya na ya kuudhi , kuna mtu alinitumia link ya page ambayo watu waliweka picha zangu na kunifanyia mzaha."" Frances Haugen aliiambia kamati ya House of Commons and Lords kwamba Instagram inazingatia ""ulinganisho wa hali ya kijamii, maumbile ... na mtindo wa maisha ya watu, ambayo husababisha hasara athari kubwa kwa watoto."" Danny, ambaye ameshinda uraibu wa pombe, anasema anaelewa jinsi mitandao ya kijamii inavyoweza kuwa uraibu. ""Niliacha kunywa pombe miaka michache iliyopita, lakini ninahisi Instagram ni mbaya kwa wale walio na uraibu. Ni hisia sawa na wewe, ambapo unakuwa unahitaji kupata muda zaidi na zaidi wa kuendelea kutumia mtandao huo."" Bwana Nick Clegg, makamu wa rais wa masuala ya kimataifa katika kampuni ya Meta, inayomiliki mtandao wa Instagram, ametetea mtandao wa kijamii huo, akisema kuwa kuna wasichana wengi  wanaoutumia. Aliendelea kusema kuwa kampuni hiyo inafanyia kazi ya kukabiliana na matumizi mabaya ya Instagram na kuweka kipengele kiitwacho ""Take a break""(pumzika) kinachowataka vijana wanaotumia programu hiyo kufunga programu hiyo. Hana hutumia saa sita hadi 10 kwa siku kwenye mitandao ya kijamii, ambayo amekuwa akiitumia tangu akiwa kijana mdogo. Hana ana umri wa miaka 24 na anasoma katika Chuo Kikuu cha Magharibi mwa Scotland, na ana akaunti kwenye majukwaa yote makubwa ya mitandao ya kijamii: Facebook, Instagram, Twitter, Snapchat na Tik Tok. ""Kiukweli nina tabia mbaya ,"" anasema , ""kitu cha kwanza ninachofanya ninapoamka asubuhi ni kupitia taarifa zote ninazopata katika mitandao."" ""Pia hilo ndilo jambo la mwisho ninalofanya kabla ya kulala. Siku yangu yote inazunguka kwenye mitandao ya kijamii."" ""Kwa hakika nina uraibu wa TikTok, na ninaweza kutumia kwa urahisi saa kadhaa kuivinjari. Najua ninapoteza muda wangu..na wakati mwingine, huwa najaribu kupunguza kufuatilia mitandao."" Hapa alikuwa akifuata ""watu wenye ushawishi"" kwenye Instagram ambao walikuwa wakimkosesha raha kwa muonekano wa mwili wake. Ilinifanya niamini kuwa mwili wangu unapaswa kufanana na wao, na nilianza kuwa na matarajio yasiyo ya kweli ya kuwa mwanamitindo mwembamba. Niligundua kuwa hilo jambo ni baya kwa afya yangu ya akili, hivyo niliamua kuacha kuwafuatilia."" Kwa sasa nafuatilia akaunti zenye mtazamo chanya, na kuangalia picha zenye uhalisia badala ya hawa""washawishi"". ""Niligundua kuwa sio sisi sote ni wanamitindo wenye ngozi nzuri wenye urefu wa karibu mita 2. Nilianza kufuata watu waliofanana zaidi na mimi, jambo ambalo liliongeza kujiamini kwangu."" Hapa alipokea maoni ya chuki kwenye Instagram. ""Nimekuwa na maoni kutoka kwa watu wakiniambia nipunguze uzito kwa sababu ninanenepa sana -  Ilinifanya nichukie mwili wangu."" Katika shule ya wasichana ya Hornsey kaskazini mwa London, Scarlett na Anissa alilizungumza na BBC na kusema kuwa wanafahamu hatari ya mitandao ya kijamii. Scarlett ana umri wa miaka 15 na anatumia  mitandao ya kijamii isipokuwa Facebook, ambayo hafikirii inafaa kwa watu wa umri wake. ""Ninafuata watu wanaochapisha kwenye YouTube kuhusu mitindo, kama vile Emma Chamberlain, ambaye ninapenda,"" Scarlett anasema. Anisa, ambaye pia ana umri wa miaka 15, anasema huwa anabadilisha akaunti zake ili kuepuka maudhui hasi. Lakini bado anaona mambo ambayo hataki kuyaona mtandaoni. ""Nimegundua kuwa baadhi ya akaunti za watu hutengeneza mazingira mabaya,"" anasema Anisa. ""Kwa sababu mimi ni kijana, najua ni lazima niwe mwangalifu ili nisichanganye akili."" ""Kama Muislamu, ninahisi kama kuna uwakilishi mbaya sana juu yetu...kwa hivyo nikikutana na aina hii ya maudhui, naacha kuyafuatilia."" Wasichana hao wawili wanasema pia walikuwa wanafurahia mitandao ya kijamii, haswa linapokuja suala la kupiga picha za video na marafiki. ""Nilijaribu mapishi mengi ya kupikia kupitia video za mtandaoni, na nilijifunza ujuzi mwingi kutokana na kutazama video mtandaoni,"" anasema Scarletta. ""Na kuna akaunti (kwenye mitandao ya kijamii) zilizo na ukweli wa kushangaza, maoni na vidokezo muhimu - bila shaka (tovuti hizi) sio zote mbaya, ingawa nyingine zinaweza kuwa na maudhui hai. ""Lakini ninapomwona msichana au mwanamke mrembo sana, nikiwa nimemaliza kubalehe, huwa najisikia vibaya kwa sababu kumwangalia kunanifanya nifikirie kuwa ni lazima nionekane sawa. Ilinifanya nijisikie kutojiamini."" ""Nimeacha kufuatilia akaunti nyingi."" Lakini si wasichana wote wanaosoma wana akaunti za  Instagram. Kwa mfano, Leah mwenye umri wa miaka 15, hakuruhusiwa na familia yake kufungua akaunti kwenye tovuti. ""Ni kwa sababu ya mambo yote mabaya kwenye tovuti, hivyo ninaamini uamuzi wa mama yangu uko sahihi,"" anasema Leah. ""Ningependa kuwa na uwezo wa kutumia mitandao ya kijamii kwa sababu marafiki zangu wote wanaitumia, na mimi najihisi siko mahali sahihi, lakini najua mitandao ya kijamii ina upande mbaya pia. Nimesikia simulizi nyingi kutoka kwa marafiki zangu wakitumiwa picha na video zisizofaa - vitu ambavyo kwa umri wao hawapaswi kuiona."" Mwezi Septemba, kampuni ya Meta ambayo bado ilikuwa Facebook wakati huo, iliamua kusitisha mpango wa kuanzisha tovuti ya Instagram kwa wale walio chini ya umri wa miaka 13. Kampuni hiyo ilisema inatafuta wakati wa kusikiliza  wazazi na wataalam, watunga sheria na wadhibiti,"" Adam Moseri, mkurugenzi wa Instagram anaeleza."	https://www.bbc.com/swahili/habari-59229738
technology	Kenya: Polisi yabaini genge la wahalifu linalowadanganya wasichana kwa njia ya mtandao	"Idara ya upelelezi wa makosa ya jinai DCI nchini Kenya, inachunguza ""genge la mtandaoni"" ambalo linalenga wasichana wa shule waliokwama majumbani kwasababu ya virusi vya corona na kuwashawishi katika kile maafisa wanakielezea ni kuwadanganya na kuwapotosha kimaadili. Hayo yanawadia baada ya wasichana watatu vijana waliokuwa wamepotea kuokolewa na maafisa wa polisi mjini Nairobi. Watatu hao wamewaambia polisi kuwa waliona akaunti kwenye mtandao wa kijamii unaowaalika katika tafrija au sherehe mjini Nairobi. Aidha, polisi imewataka wazazi kufuatilia mienendo ya watoto wao kwa karibu. Ofisi ya idara ya upelelezi wa makosa ya jinai (DCI), ingependa kuwafahamisha kuwa tunawatafuta wafuasi wa genge hilo na watakamatwa kujibu maswali ya uhalifu wao,"" Idara hiyo ya polisi imesema kupitia mtandao wa Twitter. Visa vya wasichana wadogo kupotea vimejitokeza sana siku za hivi karibuni baadhi wakisema waliahidiwa kazi. Mapema wiki hii jamaa ya msichana mmoja aliweka ujumbe wa kusikitisha katika mtandao wa Twitter akihofia kuwa pengine msichana wao ametekwa nyara au kunaswa na wasafirishaji watu kwa njia ya haramu. Jamaa ya msichana huyo alisema msichana wao alipotea mjini Nairobi tangu Jumamosi baada ya kushawishiwa na waliokuwa wamemuahidi kazi ya maonesho ya urembo. ""Binamu yangu pamoja na wasichana wengine, 16, wakiwa kundi la watu sita, wamepotea tangu wakati huo,"" mwanamke huyo amesema kwenye ujumbe alioutuma kwa njia ya video. Ijumaa, polisi iliandika ujumbe kwenye mtandao wa Twitter kuwa maafisa wa idara ya upelelezi na ulinzi wa watoto wamenusuru wasichana watatu kati ya saba walioripotiwa kupotea. Juhudi za kutafuta wasichana wengine zinaendelea, ilimesema. Idara hiyo ya upepelezi haikutoa taarifa zozote kuhusu walikokuwa wasichana hao au kama kuna yeyote aliyekamatwa. Ofisi ya DCI imesema genge hilo linaendesha shughuli zake mjini Nairobi na linatumia nambari ya simu ya kimataifa iliyosajiliwa. ""Wakati uchunguzi unaendelea, tungependa kutoa onyo kwa watu wanaotumia ugonjwa wa Covid-19 vibaya na kuwinda wasichana wa shule, Siku zao zimeisha,"" ofisi ya DCI imesema kwenye mtandao wa Twitter. Mapema mwezi huu, Kenya iliyo Afrika Mashariki, iliongeza masharti ya kukabiliana na virusi vya corona kwasababu ya kuongezeka kwa idadi ya maambukizi ya ugonjwa huo na vifo. Mkusanyiko wa watu umepigwa marufuku na amri za kutotoka nje usiku imewekwa. Shule zilifungwa mnamo mwezi Machi mwaka huu lakini mwezi Oktoba zikafunguliwa kwa wanafunzi wa mwaka wa mwisho pekee huku serikali ikitangaza kuwa shule zitafunguliwa tena kikamilifu Januari mwakani. Kenya yenye idadi ya watu milioni 53, hadi kufikia sasa imetangaza maambukizi zaidi ya 75,000 na vifo 1,349, kulingana na idadi jumla ya Chuo Kikuu cha John Hopkins. Pia unaweza kutazama:"	https://www.bbc.com/swahili/habari-55033396
entertainment	Sanaa ya Mashairi yavuma Mombasa	Sauti tamu za watoto ndizo zinazokukaribisha katika kijiji cha Ujamaa, eneo bunge la Likoni, Mombasa, Kenya Wakati huu ambapo janga la Corona limerindima na kulazimu shule kufungwa nchini Kenya, watoto hao wananoa makali yao katika sanaa hii ya Kiswahili. Hili ni wazo la Hamisi Mwagarashi, mshairi mahiri wa Mombasa ambaye anasema kwamba amewaleta pamoja watoto hao ili kuhakikisha kwamba wanakuza vipaji vyao, lakini pia hawajihusishi na tabia potofu wakati huu ambapo shule zimefungwa. 'Watoto hawa wako hapa kwa lengo la kusoma. Wazo hili lilinijia baada ya mimi kupitia changamoto kadhaa maishani, kisha nikajiuliza kama kesho sitakuwepo nani atakayeendeleza sanaa hii ya kughani mashairi?' anauliza Mwagarashi. Ushairi ni utungo wa kisanaa unaotumia lugha teule na mpangilio fulani wa maneno badala ya kutumia lugha natharia au  lugha mfululizo. Aidha ushairi unaweza pia kutajwa kama kipera cha fasihi simulizi (au nyimbo) na pia katika fasihi andishi kwa sababu mashairi yanaweza kuwasilishwa kwa njia ya kukariri na pia kwa njia ya maandishi. Mashairi yanayoghanwa badala ya kuimbwa huitwa maghani. Mmoja wa wanafunzi hapa ni Hassani Iddi Chano mwenye umri wa miaka 11 ambaye amepata umaarufu mkubwa mitandaoni baada ya video zake za mashairi kusambaa. 'Mimi nilipomsikia Mwagarashi akiimba mara ya kwanza nilimwambia nataka anifunze. Na mimi sasa nafurahia sana kughani mashairi.' Lakini umaarufu wa sanaa hii umepungua katika siku za hivi karibuni, kama anavyoeleza Mwagarashi. 'Wale waliowania mashairi na kuweza kutambulika kishairi, hawajafika popote, wala hawakufanyiwa chochote cha maana. Wamekufa wakiishi kwa nyumba za nyasi, wengine wakilala kwa nyumba za kuku. Sasa washairi wa sasa wameona hakuna faida bali ni hasara tupu.' Hata hivyo, licha ya taswira hiyo, mwalimu huyu wa Kiswahili anasisitiza kwamba mashairi ni ajira na sanaa hiyo inapaswa kupewa kipaumbele. Matamshi yake yanaungwa mkono na Mwalimu Mathias Momanyi, mtaalam wa Kiswahili kutoka Nairobi Kenya. 'Mashairi huelimisha, hukosoa, hurekebisha jamii, hususan jamii inapoelekea kupotoka. Lakini sasa hivi kuna uhaba mkubwa wa malenga na washairi wanaoweza kuzungumzia madhila katika jamii yetu.' Sasa nini kinapaswa kufanywa ili kuhakikisha kwamba sanaa hii ya tangu jadi haitokomei kabisa? Wasomi wa Kiswahili wanasisitiza ushairi kupewa uzito katika mtaala wa masomo shuleni. Na pia wazazi kuwahimiza watoto wao wenye vipaji vya utunzi na uimbaji wa mashairi kuzingatia kukuza vipaji hivyo. 'Shule zinapaswa kuwa na kitengo maalum cha mashairi kama vile kuna vitengo vya michezo ya Karate, ama Uogeleaji mashuleni. Hiyo itasaidia katika kukuza vipaji vya watoto ambao wanaipenda sanaa hii ya kughani mashairi,' anasema Bi Fatma Alfan, ambaye watoto wake watatu ni wanafunzi wa kughani mashairi. Basi wakati wasomi na wataalamu wa elimu wakijikita katika kuhakikisha elimu ya sasa ni yenye manufaa kwa kizazi kijacho, hapa Ujamaa katika eneo bunge la Likoni, Mombasa Kenya, Hamisi Mwagarashi anajitahidi kukuza kizazi chenye sanaa na vipaji, kwa shairi moja kila siku.	https://www.bbc.com/swahili/54969816
sports	A﻿lianza Mourinho, Zlatan, Pogba na sasa Ronaldo, kunani Man United?	"U﻿chumba wa Cristiano Ronaldo na Manchester United uko mashakani. Kauli yake kuhusu kusalitiwa na klabu hiyo ndiyo msumari wa mwisho kwenye uhusiano huo. Ingawa mahojiano yake na mwandishi Piers Stefan Pughe-Morgan hayajatoka rasmi, yakitarajiwa kutoka wiki hii, vipande vya mahojiano haya vilivyoachiwa Jumapili na Jumatatu vimeibua mjadala mkubwa. H﻿oja za Ronaldo ni nyingi kuhusu United. Kwa ujumla ameisema vibaya United, kwenye maeneo mengi ikiwemo matumizi ya teknolojia za muda mrefu, kutomuheshimu na mfumo wa maisha wa klabu. M﻿chambuzi na mchezaji wa zamani wa Simba na timu ya taifa ya Tanzania, taifa stars, Amri Kiemba aeiambia BBC kwamba Ronaldo 'anapumua' baada ya kubanwa na mambo mengi klabuni hapo. '﻿Tusisahau ni binadamu kama binadamu wengine'. Kauli za Ronaldo na zingine kuhusu kuendeshwa kizamani, kutojali hisia za wachezaji, matokeo na mafanikio ya timu zaidi ya  mafanikio ya mapato, zinarejesha kauli nyingi za zamani zilizowahi kutolewa na kocha na wachezaji waliowahi kujtokeza hadharani. Na hilo linaleta maswali mengi, lakini kubwa zaidi, je kuna ni Man United? Kama ilivyo kwa vilabu vingine vikubwa duniani, mfumo wa uendeshaji wa Manchester hautofautiani sana, unaundwa na bodi, watendaji na timu. Ni moja ya timu zenye mafanikio makubwa kibiashara na uwanjani. Ikiwa na rekodi ya mataji 20 ya ligi na kuwa miongoni mwa vilabu tajiri duniani. K﻿wa sasa inamilikiwa nwa watoto 6 wa mzee Malcom Glazer ambao ni Avram, Joel, Kevin, Bray, Darcie na Edward, ambao baada ya baba yao kufariki mwaka 2014, asilimia 90 ya hisa za umiliki wa klabu wakagawana kwa usawa. J﻿oel na Avram wakiwa na majukumu ya kila siku ya usimamizi wa klabu tangu mwaka 2006 baba yao alipoanza kuugua. Wanaungana sasa na wengine kina Kevin, Bray, Darcie na Edward kama wenyeviti wa bodi. W﻿engi wanaooshea kidole uwepo wa sauti nyingi hasa za watoto hawa kwenye maamuzi ya nini kifanyike na nini kisifanyike. Mambo yaweje na yaendeshwaje kwenye klabu.  Ingawa k﻿wenye eneo la timu, Meneja wa timu ambaye sasa ni Ten Hag, anakuwa na mamlaka ya moja kwa moja, lakini maamuzi yake ni kwa baraka za watu wajuu. P﻿engine yanayoendelea nyuma ya pazia yanawaibua baadhi ya wachezaji ama benchi la ufundi waliowahi kuitumikia klabu hiyo. Pengine ukubwa wa Ronaldo umeleta mjadala mkubwa wa yanayoendelea nyuma ya pazia, lakini wapo waliowahi kuinyooshea kidole United Mreno huyu aliifundisha United kuanzia Mei 2016 mpaka December, 2018 alipotimuliwa akiwa katikati ya msimu wake wa tatu United. Baada ya kuondolewa alisema mambo hayako sawa ndani ya United na ‘muda utaongea’. Alikuja kuyarudia maneno hayo katika mahojiano yake ya Mei 2019, aliyofanya na geziti la Ufaransa la L’Equipe, ikiwa ni miezi mitano baada ya kuondoka Old Trafford. ""Naendelea kusema na kufikiri na nina hisia, lakini umeongea,"" alisema Mourinho. ""Matatizo yanaendelea."" Alikuwa akirejea matokeo yasiyoridhisha ya timu hiyo. Kauli zake zinatafsirika kwamba kwa namna mambo yanavyokwenda, ndivyo klabu hiyo itakavyochelewa kupata matokeo uwanjani. Masuala hayo mapana yanazunguka kwenye - ""wachezaji, taasisi na malengo"", kwa mujibu wa Mourinho. Wakati Paul Pogba anarejea Old Trafford mwaka 2016, lilikuwa tukio kubwa lililopongezwa Manchester United ikitaka kurekebisha makosa ya Sir Alex Ferguson aliyemruhusu kuondoaka awali mwaka 2012. Lakini haikuonekana hivyo licha ya kuitumikia klabu hiyo kwa misimu 6 kabla ya kuachana nao msimu huu. Alivyoondoka na yeye hakuzungumzia vizuri maisha yake Old Trafford. Katika mahojiano yake hivi karibuni Mfaransa huyo alisema ni kama alipoteza muda kuwepo Manchester United. Zlatan Ibrahimovic ni miongoni mwa wanasoka wachache wanaosimamia wanachokiamini. Hapepesi macho. Ana kauli nyingi ‘tata’ na anafahamika kwa kuzungumza anachodhani kiko sawa kwake bila woga. Licha ya kuichezea kwa misimu miwili ya 2016/2017 na 2017/2018 naye hakuwa nyuma kusema kuhusu Manchester United. Alidaiwa kuikosoa vikali namna ilivyomruhusu Wayne Ronney kuondoka baada ya miaka 13 ya kuitumikia kwa Mafanikio United, kama vile hakuwahi kuwepo. Alidaiwa kusema kuwa na klabu hiyo ina mtazamo wa ‘klabu ndogo’ kwa namna ilivyoshughulikia suala la Rooney kuondoka kujiunga na Everton. Zlatan aliichezea United michezo 53 na kati ya mwaka 2016-2018 na kutwaa Europa League na kombe la ligi mwaka 2017 akiwa na mfungaji bora wa muda wote wa United, Rooney. M﻿ara nyingi klabu hiyo imejinasibu kuendeshwa kwa misingi yake. Tangu za Glazier mpaka sasa watoto wake, hoja za kuendeshwa kizamani haipewi nafasi. H﻿ata alichokisema Ronaldo, Klabu hiyo ilitoa taarifa kwamba inasubiri kupata taarifa kamili kabla ya kujibu. Inaonekana yapo mengi yanayoendelea nyuma ya pazia, na pengine baada ya mahojiano ya Ronaldo na Morgan kuweka hadharani yote wiki hii, yatabainika mengi. '﻿Sidhani mchezaji aina ya Ronaldo kwa ukubwa wake na jina lakje, akatoka tu na kuisingizia United, kuna kitu ndani', anasema Raphael Magoha, mfuatiliaji wa soka la kimataifa. Wakati tukiitarajia pia taarifa rasmi ya United baada ya hapo, angalau itakua hatua muhimu ya kubainisha yanayoendelea  nnyuma ya pazia na muelekeo wa Klabu hiyo."	https://www.bbc.com/swahili/articles/c9rlp39xlw4o
politics	IGP Wambura na kibarua 'kizito' cha kuutafuna mfupa mgumu Polisi Tanzania	"N﻿a Yusuph Mazimu, BBC Swahili Rais Samia Suluhu amefanya mabadiliko katika Jeshi la Polisi nchini Tanzania, kwa kumteua mkuu mpya wa Jeshi la Polisi, Camillus Wambura ambaye pia amepandishwa cheo kutoka Kamishna wa Polisi, kuwa Inspekta Jenerali wa Polisi (IGP). Wambura anachukua nafasi ya aliyekuwa Mkuu wa Polisi, Simon Sirro ambaye ameteuliwa kuwa Balozi wa Tanzania nchini Zimbabwe. Rais Samia pia amempandisha cheo Kamishna Msaidizi wa Polisi (ACP) Ramadhan Kingai kuwa Mkurugenzi wa Upelelezi wa Makosa ya Jinai (DCI) kuchukua nafasi iliyoachwa wazi na Wambura, aliyeteuliwa kuongoza jeshi zima. Kadhalika amemteua Kamishina wa polisi (CP) Hamad Khamis Hamad kuwa Kamishna wa Polisi Zanzibar akichukua nafasi ya Kamishna wa Polisi Awadhi Juma Haji aliyeteuliwa kuwa mkurugenzi wa operesheni Makao Makuu. Pamoja na mabadiliko haya kuzua mjadala mitandaoni kutokana na mitazamo ya watu, kwa vyovyote vile yalilazimika kufanyika kutokana na picha ya Jeshi hilo machoni pa watu. Mabadiliko haya katika Jeshi la Polisi Tanzania, si ya mara ya kwanza, kumekuwa na mabadiliko mengi ndani ya jeshi hilo, lakini mabadiliko ya sasa ni kama yalikuwa yakingojewa kwa muda hivi kutokana na sifa ya jeshi hilo katika miaka ya hivi karibuni. Ukiuliza leo watanzania kuhusu mtazamo wao na imani yao kwa jeshi hilo hasa linapokuja kwenye suala la maadili ya watendaji wake, wengi watakuonyesha mashaka. Mashaka hayo hata Rais Samia ameyaonesha mara kadhaa anapolizungumzia jeshi hilo hadharani. 'Vitendo vinavyofanywa na askari polisi barabarani, huwezi kudhani kwamba wamehitimu mafunzo', anasema Rais Samia mara baada ya kumuapisha IGP mpya Dodoma. Mitazamo ya wachambuzi na wafuatiliaji wa masuala mbalimbali ya haki na usalama, wanaona ilikuwa muhimu kufanyika sasa kutokana na madoadoa na makandokando mengi yanayolikabili jeshi hilo kwenye utendaji wake. 'Kwa muda mrefu, Jeshi la Polisi linasifika vibaya, ilikuwa muhimu kuanza kuliangalia, ili watu walitazame vizuri, jeshi linapaswa kuwa kimbilio na sio kilio cha watu', anasema. Utendaji, sifa za askari, upatikanaji wao, miundo mbinu na mifumo katika jeshi hilo unaakisi makandokando mengi yanayotokea sasa. Rais Samia anajua bado ana kazi kubwa ya kufanya kulisafisha. Muda mfupi baada ya kutangazwa mabadiliko haya ya uongozi wa juu katika Jeshi la Polisi, mijadala mikubwa imeibuka mitandaoni, wako wanaoyaunga mkono mabadiliko hayo na wapo wanaoyakosoa. Wanaoyakosoa wanaonesha kuwa hayataleta mabadiliko makubwa kwenye utendaji wa Jeshi hilo na namna linavyochukuliwa kutokana na makandokando yake. Huku wakiwataja baadhi ya watendaji wa jeshi hilo kuhusishwa na malalamiko kadhaa yakiwemo ya kubambikia watu kesi. Kwa upande wake Mkurugenzi Mtendaji wa kituo cha Sheria na Haki za binadamu Tanzania, LHRC, Anna Henga ameiambia BBC kwamba anayaunga mkono mabadiliko hayo kutokana na udhaifu ulioko kwenye Jeshi hili kwa watendaji waliopita akitaja madawati la jinsia na mauaji kama doa kubwa. ‘Mie mabadiliko kimsingi nimeyafurahia kwa upande wa haki au mtizamo wa haki za binadamu’, alisema Henga akiona kwamba pengine yataleta utendaji tofauti. Moja ya jukumu kubwa la Polisi kwa mujibu wa sheria za Tanzania, ni kulinda watu na mali zao na kuhakikisha haki inatendeka na kusimamiwa. Lakini doa kubwa katika Jeshi hilo katika miaka ya hivi karibuni ni kwa baadhi ya maafisa wake kuonekana kwenda kinyume na misingi na maadili ya Jeshi hilo pamoja na sheria zinazoliongeza katika utendaji wake. Miongoni mwa madoadoa haya ni: Kwa msingi wowote wa kuanzishwa kwake, Jeshi la Polisi linapaswa kuwa mahali salama kwa watu wanaoona kudhulumiwa haki zao. Lakini kwa Jeshi la Polisi Tanzania kuna mashaka kwenye hilo, hasa kutokana na uwepo wa baadhi ya maafisa wasio waadilifu. Hivi karibuni Polisi saba mkoani Mtwara, Kusini mwa Tanzania walifikishwa mahakamani kwa tuhuma za mauaji ya mfanyabiashara wa madini, Mussa Hamisi mkazi wa wilaya ya Nachingwea mkoa jirani wa Lindi. Suala hili, Rais Samia analifahamu na alilisema katika moja ya ziara yake huko kanda ya Ziwa Victoria baada ya waziri wa Mambo ya Ndani ya nchi, Hamad Yusuph Masauni kuligusia. 'Umezungumzia mauaji ya Mwanza, lakini kuna mauaji yametokea Mtwara na kwa taarifa zilizoko, ni jeshi lako ndilo lililofanya mauaji', alisema na kutangaza kuundwa kwa kamati ya kuchunguza mauaji hayo ambayo majibu yake, bado kitendawili, labda kwa kuwa suala lenyewe liko Mahakamani. Pengine hapa palikuwa mwanzo wa mabadiliko ya sasa kwani Samia alitoa tamko: ”Nataka jeshi lako lijitafakari, waone kama kinachotokea ni msingi wa jeshi la Polisi au ni vinginevyo”. Mauaji ya wafanyabiashara watatu wa madini kutoka Mahenge na dereva teksi wa Manzese, Dar es Salaam, yaliyotokea Januari 14, 2006 hayawezi kusahaulika, yakimuhusisha Mkuu wa Upelelezi Mkoa wa Dar es Salaam (RCO) wakati huo, Abdallah Zombe. Julai, 2016, Mahakama Kuu, Kanda ya Iringa, ilimhukumu askari wa kikosi cha kutuliza ghasia (FFU), Pasificus Simon kifungo cha miaka 15 jela baada ya kupatikana na hatia ya kumuua mwandishi wa habari wa kituo cha Channel Ten, Daud Mwangosi yaliyotokea Septemba 2, 2012 katika kijiji cha Nyololo, wilayani Mufindi alipokuwa akitekeleza majukumu yake ya kazi kwenye ufunguzi wa tawi la chama cha upinzani cha Chadema. Haya ni machache tu. Malalamiko ni mengi ya watu kupoteza maisha ama kunyanyasika kwenye mikono ya Polisi, ingawa mara kadhaa polisi imekana kuhusika moja kwa moja na madhila hayo. Kama kuna mahali kunatajwa sana kulichafua Jeshi la Polisi ni eneo hili la kubambikiza watu kesi. Kuna malalamiko mengi. Ukiacha kesi za kisiasa ambazo zimekuwa zikichukua nafasi kubwa, ziko kesi zingine nyingi ambazo zinatajwa kuwa sehemu ya ubambikaji huu. Ucheleweshaji wa upelelezi, kukosekana au kupungua kwa uadilifu, nidhamu na maadili kwa baadhi ya askari wa Jeshi la Polisi imekuwa kilio cha muda mrefu kwa wengi. 'Kesi nyingi zinakwama Mahakamani kwa sababu za kucheleweshwa kwa upelelezi au kwamba hazina ushahidi, na hizi ni zile tunazoita kesi za kubambikizwa. Kwa mujibu wa Rais Samia hadi Agosti 22, 2021, idadi ya mahabusu katika jela za Tanzania ilikuwa karibu sawasawa na idadi ya wafungwa. Wafungwa walikuwa 16,542 na mahabusu walikuwa 15,194. Mei 18, 2021 Rais Samia wakati akifungua Chuo cha ushonaji cha polisi Kurasini, Dar es Salaam, alilitaka jeshi hilo kufuta kesi zote za kubambikiza, ili kuondoa msongamano wa mahabusu gerezani. ""Kwa sababu wengi wapo wanasubiri kuhukumiwa, kesi haiendi, ushahidi hakuna, mpelelezi anashindwa kupeleka kesi kwa sababu hakuna ushahidi, hivyo niombe sana, nilizungumza na Takukuru na wameweza kufuta kesi 147 ambazo waliwabambikia watu mbalimbali. ""Kwa hiyo nanyi Jeshi la Polisi jikagueni, kama kuna za aina hiyo nazo zifutwe ili kupunguza wingi wa mahabusu katika magereza zetu,"" alinukuliwa Rais Samia. Hili ni Eneo lingine ambalo linanyooshewa kidole ndani ya polisi. Tafiti kadhaa ikiwemo iliyopewa jina la ""Hawashikiki"" uliofanywa na Shirika lisilo la kiserikali la Twaweza nchini Tanzania limetaja Idara za polisi kuwa miongoni mwa Idara za serikali zinazoongoza kwa rushwa. Kutajwa kwa jeshi hilo hakuji bahati mbaya. Idara za jeshi hilo ziliwahi kutajwa kuongoza katika nchi za Afrika Mashariki kwa rushwa kupitia ripoti ya utafiti ya shirika lenye maslahi ya kimaendeleo barani Afrika ForDIA kwa kushirikiana na Jukwaa wazi nchini Tanzania, Trafo. Ripoti ya utafiti huo ilisema idara za jeshi hilo zilipokea asilimia 25% ya rushwa zote zilizoripotiwa Tanzania. Mabadiliko yoyote katika jeshi la Polisi hayatakuwa na maana kama hayagusi haki za watu na mali zao zinazolindwa kwa mujibu wa sheria. Kulindwa kwa haki zao na usalama wao, kunawapa nafasi ya kufanya shughuli zao za maendeleo bila hofu na woga. Wengi hawayaoni mabadiliko haya kama muarobaini wa kumaliza madoadoa na makandokando yanayolizunguka Jeshi la Polisi, ila ni mahala pazuri pa kuanzia kuelekea kuwa na Jeshi la Polisi thabiti na lenye ufanisi. 'Mabadiliko yalishafanyika mengi tangu enzi za marais wastaafu Jakaya Kikwete, Benjamin Mkapa na Ali Hassan Mwinyi, lakini malalamiko ni yaleyale, anasema Raphael Kugesha, mtaalam wa masuala ya jamii na maendeleo. Hata ukifuatilia mitandao ya kijami, mashaka ni yale yale kwa sababu watendaji ni wale wale na mifumo iliyopo ni ileile, hivyo matokeo ya ufanisi hayawezi kuonekana kwa ukubwa na yale yanayotarajiwa. Hili linaleta maswali je mawili makubwa je Rais Samia analisafisha kwa maji au Sabuni Jeshi la Polisi? Je Rais anunue shati jipya au aendelee kusafisha madoa sugu kwenye Jeshi hilo? Pengine maswali haya Rais ameyajibu kwa kuunda kwake kamati ya watu 12 chini ya Jaji mstaafu Mohamed Chande Othman. Kuundwa kwa Kamati hiyo ili kumshauri kuhusu namna ya kuboresha utendaji wa Jeshi hilo na majeshi mengine ni kilelelezo tosha cha kubaini kazi kubwa iliyopo kwenye kuliboresha jeshi hilo. Kugesha anapendekea uundwa kwa Jeshi jipya litakalofuata mfumo na muundo mpya wa utoaji huduma zaidi kwa njia ya kawaida kuliko matumizi mengi ya nguvu kama lilivyojengwa sasa. “Hili litasaidia kupunguza kesi za mauaji, unyanyasaji, itaongeza kuaminika, na kujenga urafiki na mahusiano baina yake na wananachi, polisi hawatakuwa maadui wa watu, watakuwa marafiki wa watu na watasaidiwa kwenye utendaji wao na raia', alisema. Pengine kamati mpya ya Jaji Chande aliyoiunda sasa Rais Samia ili kumshauri njia bora ya kuleta mabadiliko ya utendaji wenye matokeo bora kwenye vyombo vya haki jinai, wakianza na Jeshi la Polisi inaweza kuwaza sawa na Kugesha. Ingawa msingi zaidi ni kulinda raia na mali zao, mabadiliko yoyote yanayofanyika sasa na yatakayokuja mbeleni yanapaswa kujenga ufanisi utakaolinda haki za watu na haki za nchi. Rais ameanza kwa kufanya mabadiliko kwenye uongozi wa juu wa Jeshi hili, kwa mifumo iliyopo, watendaji, sheria na kanuni, kuna kazi kubwa ya kufanya ili lifikie malengo na matamanio anayoyataka, ambayo ni kuwa na Jeshi lenye ufanisi linalozingatia sheria, kanuni na kulinda na kujali haki za watu na mali zao. Wakati huu ikisubiriwa ushauri wa Kamati ya watu 12 aliyoiunda Rais, IGP mpya, Wambura ana kazi kubwa ya kumsaidia Rais Samia kuondoa madoadoa na makandokando yaliyopo sasa, kabla ya kununuliwa kwa shati jipya kwa maana ya kuboreshwa kwake, ili kurejesha heshima ya jeshi hilo machoni kwa watanzania."	https://www.bbc.com/swahili/articles/ckmrn8g2xz8o
health	Unavyohisi wakati wa kifo: wanasayansi wabaini namna unavyohisi wakati wa kifo.	"Katika Maisha! Ni vile ambavyo unazaliwa na kuwa mkubwa kidogo, unampenda mtu, labda kuzaa watu wachache kidogo na kisha kabla ya hujajua, ni wakati wa sehemu inayofuata: kifo. Kutoweka kusikoepukika kwa utu wetu. Kuna njia mbalimbali ambazo zinasababisha kifo. Mara nyingi ni kutokana na ugonjwa wa moyo au saratani, lakini kuna waathirika karibu 600 wa kukosa hewa kwa kushindwa kupumua. Haijalishi jinsi inavyotokea, wakati mwingine ni kifo cha kiafya ambacho ni kitu kama maisha lakini bila kupumua wala kuwa na mzunguko wa damu. Kwa maneno mengine, ni hali ya mpito kutoka maisha haya hadi yajayo. au watu wengi, kifo si cha papo kwa hapo kabisa. Hivyo sayansi ya kisasa inaweza kutuambia nini kuhusu hali ya nyakati hizo za mwisho? Katika hatua ya mwisho kifo kinapokaribia, mara nyingi watu huwa wamekufa ganzi, kwa hivyo huwa tunafikiria tukio hilo kuwa ni usingizi, fahamu inayofifia katika maisha. Lakini majaribio mengine yanaeleza hadithi tofauti kabisa. Mwaka 2013, wanasayansi katika Chuo Kikuu cha Michigan walipima shughuli za ubongo wa panya wa maabara waliokufa. Na kitu cha kuvutia sana kilitokea. Baada ya panya hao kupata mshtuko wa moyo, bila mapigo ya moyo au kupumua akili zao zilionyesha kuongezeka kwa shughuli za ulimwenguni na viwango vya chini vya mawimbi ya gamma ambayo yalisawazishwa zaidi katika ubongo kuliko katika hali za kawaida za kuamka za panya. Na cha kushangaza, aina hiyo maalum ya shughuli za ubongo imehusishwa na mtazamo wa ufahamu wa watu katika utafiti wa awali. Kwa maneno mengine, panya hao walipitia kitu wakati walipokuwa wanapitia kifo cha kiafya na ubongo kufa. Jaribio lilipinga dhana kwamba ubongo haufanyi kazi wakati wa kifo. Badala yake, ilionekana kuwa kabla ya kupoteza fahamu kabisa kunaweza kuwa na kipindi cha ufahamu zaidi na akauliza: panya walikuwa wakipatia nini wanapokufa? Je, hilo linaweza kuwa sawa na kwa watu? Wanadamu wana akili kubwa na changamano zaidi kuliko panya, lakini utafiti wa kuvutia sana uliofanywa katika Chuo cha Imperial College London mnamo 2018 unatoa mwanga kuhusu jinsi binadamu anavyoweza kuhisi wakati wa kifo. Wanasayansi walitaka kuchunguza kufanana kati ya matukio mawili tofauti. Kwa upande mmoja, hali ya karibu kifo (NDEs), ni ndoto zinazotokea na karibu 20% ya watu ambao wamefufuliwa baada ya kifo cha kiafya. Kwa upande mwingine, maono yanayosababishwa na DMT, dawa ya psychedelic (ambayo kwa hutoa wigo mpana wa athari binafsi kwenye kazi za ubongo wa binadamu, ikijumuisha utambuzi, athari, na utambuzi). Kwa hivyo waliwapa watu waliowafanyia utafiti dozi ya DMT na mara waliporejea kwenye uhalisia, waliwauliza waelezee uzoefu wao kwa kutumia orodha ya kawaida inayotumiwa sana kutathmini matukio ya karibu kufa. Na walishangaa kuona kiasi cha ajabu cha msingi wa kawaida. Uzoefu wa NDE na DMT ulijumuisha hisia kama vile ""kupita kwa muda na nafasi"" na ""umoja na vitu na watu walio karibu."" Uzoefu wa karibu na kifo uligeuka kuwa sawa na dawa ya hallucinojeni yenye nguvu. Tunapozingatia kifo, tunakifikiria kama mchakato mbaya. Lakini sayansi inauliza: ni nini ikiwa ni psychedelic? Tulimuuliza Dk Chris Timmermann, ambaye aliongoza utafiti katika Chuo cha Imperial London, jaribio hili linaweza kutuambia nini kuhusu kifo. ""Nadhani somo kuu la utafiti ni kwamba tunaweza kupatia kifo katika maisha na uzoefu wa maisha,"" alisema. ""Pia kuna maeneo maalum katika ubongo, kama vile kile tunachokiita lobes za muda za kati  maeneo ambayo yanahusika na kumbukumbu, usingizi na hata kujifunza ambayo inaweza kuhusiana na uzoefu huo pia. ""Kwa njia fulani, akili zetu kwa namna fulani zinaiga aina ya ukweli."" Takriban 20% ya watu ambao wametangazwa kuwa wamefariki kiafya na wako hai wanaripoti NDE. Je, ni kwamba kila mtu anapitia na ni wachache tu wanaokumbuka au kwamba uzoefu huu ni nadra sana? ""Kuna uwezekano mkubwa kwamba kuna ukosefu wa kukumbuka kutokana na sababu tofauti,"" Timmermann alielezea. ""Ninachofikiria kinatokea ni kwamba hali hiyo ni mpya sana, kwamba haielezeki au ni ngumu kuweka kwa maneno. ""Tukio linapovuka uwezo wa kulielezea kwa lugha, tunakuwa na ugumu wa kulikumbuka. ""Lakini pia inaweza kuwa kwamba baadhi ya watu hawana uzoefu nayo."" Ni utafiti gani zaidi kutoka hapo unaweza kusaidia uelewa wetu wa kifo? ""Inashangaza sana kinachoendelea siku hizi kwa uchunguzi wa ubongo na jinsi tunaweza kujua nini kinaendelea kwenye ubongo, ni kwa namna gani inarudi kwenye uzoefu,"" alijibu. ""Kwa hiyo, inawezekana kwamba wakati fulani mbinu zetu za kupiga picha za ubongo zitakuwa za juu sana kwamba tunaweza kusoma mawazo ya watu ili tuweze kupata kwa karibu kuelewa ni mifumo gani ya ubongo ambayo inashikilia uzoefu huu wa ajabu na usio wa kawaida."" Sayansi ya kifo ni mandhari ya kupendeza, lakini kile tunachojua tayari hutoa picha ya kushangaza ya matumaini. Kwa mfano, tunajua kwamba watu ambao wamekuwa na matukio ya karibu kufa mara nyingi huripoti hisia za utulivu na huonyesha kupungua kwa mkazo unaohusishwa na kifo. Tunajua pia kwamba karibu kufa yaani NDE zinaelezewa kama hazina maumivu kwa wengi, ikimaanisha kuwa kuongezeka kwa ufahamu tunaoweza kupata juu ya kifo pia kuna uwezekano wa kutokuwa na maumivu. Na labda inafurahisha kidogo. Utafiti pia unaonyesha kwamba watu huwa na kupoteza hisia zao kwa utaratibu maalum. Kwanza njaa na kiu, kisha hotuba na maono. Kusikia na kugusa kunaonekana kudumu kwa muda mrefu, kumaanisha kwamba watu wengi wanaweza kusikia na kuhisi wapendwa wao katika dakika zao za mwisho, hata wanapoonekana wamepoteza fahamu. Na uchunguzi wa hivi karibuni wa ubongo wa mgonjwa wa kifafa anayekaribia kufa ulionyesha shughuli zinazohusiana na kumbukumbu na ndoto na kusababisha uvumi kwamba kunaweza kuwa na ukweli fulani ""unaona mwanga wa maisha mbele ya macho yake."" Hatimaye, tunajua kutokana na majaribio haya kwamba kupitia hali ya kifo kunaweza kuhusishwa na kuongezeka kwa fahamu, ikiwezekana ya kuona. Safari moja ya mwisho ya binadamu kabla ya chochote. ""Katika jamii kama yetu, ambapo tunaelekea kukataa kifo na kujaribu kuficha, nadhani hii ni moja ya somo kubwa ambalo utafiti wa kisaikolojia unaweza kutupa: jinsi ya kuijumuisha katika maisha yetu,"" Timmerman alihitimisha.  Hatimaye, sisi sote tutakufa. Lakini majaribio haya yalionyesha kwamba hali ya mpito kati ya maisha na kifo inaweza kuwa na uzoefu zaidi na kihisia kuliko tunavyoweza kutarajia. Tumepangwa kama wanyama kuogopa kufa kwetu, lakini kuelewa kifo kwa undani zaidi hutusaidia kutulia kidogo. Nyakati hizo za mwisho huenda zisiwe za kutisha. Ni sehemu tu ya safari isiyoweza kuepukika ya kwenda mahali pasipojulikana, pengine isiyo na uchungu."	https://www.bbc.com/swahili/articles/crg37ynjrz9o
health	Coronavirus: 'Unyanyapaa' ulivyochochea chuki dhidi ya Wachina nchini Kenya	"Katika mfululizo  wa barua za Afrika, mwandishi wa Kenya Waihiga Mwaura anaelezea ni namna gani virusi vya corona vilivyoweza kuchochea chuki dhidi ya wageni na raia wa China. Licha ya kwamba kila kona ya dunia virusi hivi vimekuwa tishio, lakini adui mkubwa wa ugonjwa huu si virusi vyenyewe bali ni ""hofu, uvumi na unyanyapaa"". Si maneno yangu ,lakini kwa wale Waethiopia ambao wanaongoza duniani kupunguza athari za ugonjwa wa Covid-19. Mkuu wa Shirika la afya duniani, Tedros Adhanom Ghebreyesus alijibu mwezi uliopita kuhusu kesi ya unyanyapaa dhidi ya wachina. Alirudia ujumbe wake kwenye ukurasa wa Twitter mapema wiki hii aliposimulia stori ya mwanaume kutoka Singapore alivyopigwa nchini Uingereza mjini, London, kwa sababu ya virusi vya corona. Hali ya unyanyapaa inazidi kuenea na Kenya haina utofauti na nchi nyingine. 'Wewe ni virusi vya corona' Filamu ya video ya kusikitisha inayosambaa mitandao ya kijamii ikionyesha  mwanaume na mwanamke wenye asili ya bara la Asia wakinyanyaswa na kundi kubwa la watu wenye kipato cha chini katika mji mkuu wa Kenya, Nairobi. Video hiyo imeanza kwa mtu ambaye hajulikani katika kundi kubwa la watu akipiga kelele: ""Wewe ni kirusi cha corona, wewe ni virusi vya corona."" Mwanaume alijibu huku akitaka kupiga picha tukio lile lakini aligundua kuwa mwenzake mwanamke anlikuwa katika hatari hivyo akakimbiliakumsaidia . Mwanaume huyo alisimama katikati ya kundi la watu na kuanza kuwajibu kwa kelele: ""Hatuna corona, hatuna corona."" Video ilisimamishwa kaba ya kuona tukio zima mpaka mwisho, lakini hali hiyo ni kutokana na athari za upande mwingine wa virusi vya corona. Februari 27, ujumbe ulisambaa katika mtandao wa Facebook, ukidai kuwa mbunge mmoja wa Kenya ametaka wananchi wa jimbo lake kuepuka kuwa na muingiliano na raia wa China ambao wamerejea kutoka kwao baada ya sherehe za mwaka  mpya wa China. Ujumbe huo ulionya kuwa kama serikali haitawalinda raia wake, basi watalazimika kuwaweza raia wote wa China katika karantini. Na vilevile wananchi watakuwa na ruhusa ya kumkimbiza yeyote kwa mawe katika jimbo lao. Ubalozi wa China' uijibu madai hayo haraka kwenye kurasa ya Twitter kutaka jumuiya za watu kutoka China kulindwa na watu kuacha ubaguzi. Si Kenya peke yake ambayo ilionyesha chuki ya aina hiyo bali kuna mataifa mengine ya angwa la sahara ambayo yanahusisha wasafiri waliotoka China. Huku kukiwa hakuna unyanyapaa wa aina hiyo kwa wageni kutoka ulaya. Kabla ya Kenya haijarekodiwa kwa kesi hiyo lakini chanzo cha hayo yote ni hofu na mchanganyiko wa unyanyapaa. Ubaguzi huo umeathiri uhusiano wa kiuchumi wa China na Kenya Kenya iliazima kiasi kikubwa cha fedha kutoka China kwa ajili ya kujenga miradi yake mikubwa. Wakati raia wa Kenya wa kawaida wakiwa haoni manufaa wanayopata, wanatafuta mtu wa kumlaumu kwa kushuka kwa uchumi wao. Wamechoka kunyooshea kidole serikali, wengine wakiwalamu baadhi ya raia wa China waliokuja kwa wingi kutafuta fursa za kiuchumi. Hofu ya virusi vya corona pia inafanya tabia ya ubaguzi kuongezeka. Adrian Blomfield, ni mwandishi wa habari wa kujitegemea ambaye anasema kuwa gari binafsi zimekubaliana kukataa kubeba abiria ambao ni raia wa China. Dereva mmoja wa taxi alisema kuwa raia wa China wamekuwa wakibadili majina yao katika programu za kuita gari za kukodi ili ombi lao lisikataliwe. Vilevile alieleza kuwa abiria wanaowatoa katika uwanja wa ndege lazima washushe vioo na kuvaa mask. Na kuogeza kusema kuwa wanataka serikali kuwapa mask madereza wote wa taxi za uwanja wa ndege na kutoa taarifa zaidi kwa jamii. Serikali imekosolewa kwa kutochukua hatua za haraka kuelimisha watu kuhusu virusi vya corona na kuwaonya kuhusu ubaguzi. Uvumi ndio umefanya watu kwa na taarifa ambazo si sahihi. Kampeni za uhamasishaji zimeanza kwa kuchelewa. Raia wa China ambao wanaoishi Kenya kama Lin Yimenghan, ambaye ana asasi ya kusaidia wahitaji anasema kuwa aliwahi kushuhudia mtu anamuita  ""coronavirus"" akiwa katika kituo cha basi Nairobi. Taarifa zinasema kuwa hali hii si ya kusahaulika. ""Ni jambo la kawaida kwa watu kuwa na hofu ya kitu ambacho hawana taarifa nacho."" Kuenea kwa unyanyapaa kwa kasi zaidi ya virusi vyenyewe vya corona, watu wanahitajika kuwa na upendo na ueleo kwa wenzao. Kama kila mtu atakuwa na tabia ya upendo basi dunia ingekuwa na amani zaidi."	https://www.bbc.com/swahili/habari-51789828
religion	Mambo matano ya kujifunza katika Safari ya Papa barani Afrika	"Papa Francis ameongoza mamia ya watu ya mataifa matatu alipotembelea Afrika ikiwa ni ishara ya kukua kwa kanisa Katoliki barani humo. Hii ilikuwa ni ziara yake ya nne tangu alikuwa papa mwaka 2013. Mtangulizi wake Papa Benedict wa XVI alizuru mara mbili Afrika katika kipindi cha uongozi wake wa kanisa hilo. Mhariri wa dini wa BBC, Martin Bashir aliambatana na Papa Francis katika ziara yake nchini Msumbiji, Madagaska na Mauritius. 1)    Upendo kwa maskini Hii ilikuwa fursa ya Papa kubadilisha mawazo na kupumzika. Kwani mwaka huu umekuwa wa matukio mengi ambayo yalihatarisha mienendo ya viongozi wa kanisa hilo tangu mwezi Februari. Hii ilifuatia shutuma za uzalilishaji wa kingono ambazo zimemkabili kadinali George Pell ambaye pia alikutwa na hatia. Pell ameshitakiwa kifungo cha miaka sita jela kutokana na kukutwa na hatia. Safari yake Papa barani Afrika , lengo ni kusaidia wahitaji. Shirika la chakula la umoja wa mataifa  linasema 80% ya raia wanaoishi nchini Msumbiji hawawezi kukidhi mahitaji yao ya chakula. Na 90% ya watu wanaoshi Madagaska hutumia chini ya dola mbili za kimarekani kwa siku. ""Nchini Mauritius , wahitaji ni wengi zaidi hivyo Papa alitumia muda huo kusaidia wasiojiweza. 'vijana hasa ndio wanaoteseka na umasikini,' alisema Papa. Wanakumbana na ukosefu wa ajira, ambayo inahatarisha maisha ya watu siku za usoni. 2)        Kutunza mazingira Papa pia aligusia suala la uhifadhi wa mazingira, mnamo mwaka 2015, aliandaa makala iliyogusia utunzwaji wa mazingira. Kitabu hiko kiliandikwa 'Laudato Si , Katika nyumba yetu, kitabu ambaco kinawafundisha watu kujali utu na sayari tunayoishi.. Haikuwa  bahati tu kuzuru nchi hizi bali kisiwa cha nne kwa ukubwa duniani kimekumbana na changamoto ya mazingira kutokana na kukatwa miti, huku 40% ya misitu ikitabiriwa kupotea miaka 60 ijayo. Hatari kubwa iliopo hivi sasa katika kisiwa hicho ni kupotea kwa viumbe hai walio adimu duniani lakini wanapatikana katika kisiwa hicho. Benki ya Dunia inasema Msumbiji imepoteza hekali million 8 ikiwa ni takribani ukubwa wa nchi ya Ureno Nchini Msumbiji, Papa alilaani tabia ya uporaji inayotokana na uchoyo na tamaa ambayo kwa ujumla haukuwa utamaduni wao hivyo wanapaswa wawe wema kwa watu wote. Papa aliwaambia watu wa Madagaska kuwa visiwa vya nchi yao vina utajiri wa mimea na wanyama lakini vyote vipo hatarini kutokana na ukataji wa misitu unaoendelea. Mitu mingi imeharibiwa kutokana na uvuvi haramu na ukataji mbovu wa misitu. 3)        Anashikilia ngome ya Afrika katika imani Waandaaji wa misa hiyo wamesema zaidi ya watu millioni moja waliudhuria misa hiyo, hii ishara kubwa kuwa kanisa la kikatoliki linazidi kukua. Watu walimshangilia sana kiongozi huyo wa dini mwenye umri wa miaka 82 alipopanda katika altare. Takwimu za kanisa la katoliki linaonesha waumini wa kanisa hilo wameongezeka million 6.3 kati ya mwaka 2016 na 2018. Idadi hii inaongeza ile ya waumini million 150 kutoka Afrika. Idadi ya waumini katika bara la Ulaya na Mashariki ya Ulaya, huku kanisa  la Afrika, Kusini mwa Asia na Latini Ya Marekani ikizidi kushuka. 4)kuwakarimu wakimbizi Safari yake ya mwisho ilichukua masaa mawili kwa ndege mpaka Mauritius. Na alipofika nchini humo, Papa alihutubia viongozi wa kisiasa na wanadiplomasia ikulu huku akikemea ubaguzi wa rangi na wa dini. Papa Francis amewataka watu wa Mauritius kuishi kwa umoja na amani. Aliwasisitiza kuwa wakarimu kwa wakimbizi kwa kuwapa fursa za ajira na namna za kujipatia kipato, kuwasaidia kama vile mababu zao walivyokuwa wakarimu miaka ya nyuma. Lengo kuu la papa kudhuru nchini Mauritius ni kuhimiza raia wa Mauritius kuwapa fursa za ajira wakimbizi hao kwani kufanya hivyo pia itainua uchumi wa nchi hiyo. 5) Na, alionesha ukarimu wake Kila wakati kiongozi huyo mkubwa wa dini anaposafiri na waandishi wa habari, huenda sehemu ya abiria na kujumuika na kubadilishana nao mawazo. huwaeleza kwa ufupi juu ya nchi ambayo wanaenda kuzulu, hii huchukua si Zaidi ya robo saa. Na baadae kupita na kuzungumza na abiria ambao anakuwa ameambatana nao."	https://www.bbc.com/swahili/49706736
health	Virusi vya corona: Dereva bajaji wanaotoa mafunzo ya Corona nchini Tanzania	Janga la Corona limesababisha mashirika mengi kuja na njia za ubunifu kufikisha ujumbe wa kulijinda na Corona kwa wananchi. Shirika la kujitolea la VSO limekua likitoa mafunzo kwa madereva bajaji mkoni Mtwara kusini mwa Tanzania katika kusaidia kufikisha ujumbe wa kujilindana Corona kwa wakazi wa eneo hilo. Juma Swaleh ni mmoja wa madereva hao.	https://www.bbc.com/swahili/53181870
politics	Matokeo ya uchaguzi wa Marekani 2020: Juhudi za timu ya Trump za kupinga matokeo ya Pennsylvania zagonga mwamba	"Mahakama moja huko Pennsylvania imetupilia mbali kesi iliyofunguliwa na timu ya Trump inayopinga matokeo ya uchaguzi ambayo ilikuwa inataka kura zilizopigwa kwa njia ya posta katika jimbo hilo zifutiliwe mbali. Jaji Matthew Brann alisema kesi hiyo ambayo imeegemea wizi wa kura haikuwa na ""msingi wowote"". Hatua hiyo inawezesha rais mteule kuidhinishwa kuwa mshindi wa jimbo la Pennsylvania wiki ijayo ambaye anaongoza kwa zaidi ya kura 80,000. Hili ndio pigo la hivi karibuni kwa Donald Trump ambaye anajaribu kupinga matokeo yanayoonesha kuwa alishindwa katika uchaguzi mkuu wa Novemba 3. Bwana Trump amekataa kukubali kuwa alishindwa kwenye uchaguzi huo kwa madai kwamba kulikuwa na wizi wa kura bila ya kutoa ushahidi wowote. Bwana Biden anakadiriwa kumshinda Rais Donald Trump kwa kura 306 dhidi ya 232 za wajumbe ambazo ndio huamua nani anakuwa rais wa Marekani. Kampeni ya Trump imepoteza kesi kadhaa ilizowasilisha kupinga matokeo ya uchaguzi na juhudi zao za hivi karibuni zimekuwa kusitisha majimbo muhimu kumuidha Biden wa chama cha Democrat mshindi. Kampeni ya Trump ilisema kuwa jimbo hilo limekiuka katiba ya Marekani inayolinda pande zote kwa madai kuwa wapiga kura wa Democratic waliruhusiwa kurekebisha makosa waliofanya katika kura zao huku wale wa chama cha Republican wakinyimwa fursa hiyo. Hata hivyo Jaji Brann alitupilia mbali madai hayo na kusema kuwa hata kama timu ya Trump ilikuwa inatafuta msingi wa kesi wazilowasilisha, timu hiyo ilivuka mpaka wakati wanatafuta suluhisho. Baadhi ya wana Republican watoa wito kwa rais Trump kukubali kuwa ameshindwa lakini baada ya hakimu wa Pennsylvania kutoa uamuzi wake, Seneta wa jimbo hilo wa chama cha Republican amesema sasa Trump amemaliza njia alizokuwa nazo kupinga matokeo ya uchaguzi na kumsihi akubali matokeo. Hata hivyo, Wakili binafsi wa Trump, Rudy Giuliani, amesema katika taarifa atapinga uamuzi huo: ""Uamuzi wa leo unaonekana kusaidia katika mkakati wetu wa kuwasilisha kesi yetu katika mahakama ya juu zaidi."" Jumamosi, timu ya kampeni ya Trump ilitaka kura za Georgia, zihesabiwe tena siku moja baada ya kutangazwa kwa matokeo ya kura zilizohesabiwa tena za eneo hilo moja baada ya nyingine kwa mkono na Bwana Biden kuthibitishwa mshindi wa jimbo hilo. Katika jimbo jingine ambalo yeyote kati ya wagombea wa urais alikuwa na uwezo wa kushinda la Michigan, maafisa wa Republican waliandikia bodi ya uchaguzi ya jimbo hilo kuomba kuidhinishwa mshindi wa jimbo hilo kucheleweshwa kwa wiki mbili. Timu hiyo ilitaka kura za rais kuhesabiwa tena katika kaunti kubwa ya Detroit na kupinga rasmi matokeo hayo. Hata hivyo idara maalum ya Michigan ilisema kuchelewesha kuidhinishwa kwa mshindi hakuruhusiwi kisheria. Katika jimbo la Wisconsin, maafisa wa uchaguzi waliwashutumu wafuasi wa Trump kwa kutatiza shughuli ya kuhesibiwa tena kwa kura. Walisema kuwa waangalizi wa Bwana Trump kuna wakati walikuwa wanapinga kila kura ili kuchelewesha kimaksudi mchakato huo. Ikiwa shughuli ya kura kuhesabiwa tena haitakuwa imekamilika kufikia Desemba 1 - siku ya mwisho ya jimbo la Wisconsin kumuidhinisha mshindi - timu ya Trump itakuwa na uwezo wa kuendelea na mchakato wa kupinga matokeo kisheria. Pia unaweza kutazama:"	https://www.bbc.com/swahili/habari-55034412
entertainment	Nikita Pearl Waligwa: Nyota wa Queen of Katwe wamuomboleza muigizaji mwenzao	Nyota wa filamu ya Queen of Katwe wametoa risala za rambi rambi kwa muigizaji nyota Nikita Pearl Waligwa ambaye alifariki akiwa na umri wa miaka 15. Waligwa alikuwa ampetikana na uvimbe katika ubongo na akafariki katka hospitali moja mjini Kampala siku ya Jumamosi. Alishiriki katika filamu hiyo ya 2016 inayotokana na hadithi ya kweli ya Phiona Mutesi , nyota wa mchezo wa chess kutoka mtandao mmoja wa mabanda nchini Uganda. Nyota mwenza David Oyelowo aliandika katika mtandao wa instagram: Alikuwa mwangaza katika Queen of Katwe na maishani. Aliigiza kama mwalimu wa mchezo wa chess wa Phiona Mutesi huku Lupita Nyong'o akiigiza kama mamake. Waligwa aliigiza kama Gloria , rafiki wa Phiona alimwelezea kanuni za Chess. Bi Nyongo aliandika katika mtandao wa instagram akisema: Aliigiza kama Gloria na uwezo mkubwa . Katika maisha yake alikuwa anakabiliwa na changamoto ya kukabiliana na saratani ya ubongo. Gloria Nansubuga, kijana wa miaka 19 kutoka Uganda ambaye ni nyota wa mchezo wa chess ambaye aliigizwa na Waligwa aliambia BBC: Siwezi kuhimili habari kwamba mtu aliyeniigiza katika filamu amefariki. ''Nampenda kutoka moyoni mwangu. Aliniambia kwamba alitaka kujifunza kucheza chess . Nilitaka kuwa na mafunzo naye lakini alikuwa hospitali kila mara . Alikuwa mkarimu licha ya kuwa na umri mdogo''. Waligwa kwa mara ya kwanza alipatikana na uvimbe wa ubongo mwaka 2016 na mkurugenzi wa filamu ya Queen of Katwe Mira Nair aliripotiwa kutuma watu ili kusaidia kufadhili matibabu yake nchini India, huku madaktari wa Uganda wakiripotiwa wakisema kwamba hawakuwa na vifaa vinavyohitajika kumtibu. Nchini Uganda ni kiwango kidogo cha wagonjwa walio na hali mbaya kama hiyo ambao hupata usaidizi huo wa kimatibabu kutokana na gharama za juu. Alionekana hana tatizo lolote mwaka 2017 na kurudi shule ya upili. Hatahivyo mwaka jana alipatikana na uvimbe mwingine katika ubongo. Kifo chake kilitangazwa na shule kupitia mtandao wa twitter. ''Ulikuwa kipenzi cha wengi na sasa tumekupoteza kupitia saratani ya ubongo katika umri mdogo'', ilisema shule ya upili ya Gayaza. Ibada ya mazishi ya Waligwa ilifanyika siku ya Jumapili na atazikwa baadaye siku ya Jumatatu.	https://www.bbc.com/swahili/habari-51531511
technology	Urusi yazindua kombora la Avangard lenye kasi mara 12 zaidi ya sauti na 'lisiloweza kuzuiwa'	"Kombora la kwanza lenye teknolojia ya kisasa la Avangard Hypersonic limeanza kufanya kazi, wizara ya ulinzi ya taifa hilo imesema. Hawakusema ni wapi kombora hilo lilifanyiwa majaribio lakini maafisa awali walikuwa wamesema kwamba litarushwa katika milima ya Urals. Rais Vladimir Putin amesema kuwa kombora hilo lenye uwezo wa kinyuklia lina kasi ya mara 20 ya sauti na linaiweka Urusi mbele ya mataifa mengine. Lina ""mfumo wa glide"" ambao unarahisisha usafiri wake na linaweza kuwa vigumu kujilinda dhidi yake Waziri wa Ulinzi Sergei Shoigu alithibitisha kombora la ""Avangard hypersonic glide liliianza kufanyakazi saa 10:00 za Moscow tarehe 27 Disemba"", na kuliita ""tukio muhimu"". Bwana Putin alisema Jumanne mfumo wa Avangard unaweza kupenya mifumo ya ulinzi ya makombora ya kisasa na ile ya baadaye, na kuongeza: ""Hakuna hata nchi moja inayomiliki silaha kama hiyo mbali na ile ya masafa marefu inayoweza kurushwa kutoka bara moja hadi jingine."" Mataifa ya Magharibi na mataifa mengine yalikuwa ""yakicheza nasi"", alisema. Bwana Putin alizindua silaha hiyo ya Avangard na mifumo mingine ya silaha katika hotuba yake ya kitaifa mnamo mwezi Machi 2018. Mnamo mwezi Disemba 2018, silaha hiyo iligonga lengo la mazoezi ya umbali wa kilomita 6,000 (maili 3,700) katika uzinduzi wa jaribio lililofanyika katika kambi ya makombora kusini mwa milima ya Urals. Silaha hiyo haiwezi kutunguliwa na mfumo wowote wa ulinzi wa adui, alisema bwana Putin bada ya jaribio hilo. Likiwa juu ya kombora la masafa marefu linaloweza kurushwa kutoka bara moja hadi jingine , silaha ya Avangard inaweza kubeba silaha ya kinyuklia ilio na uzani wa hadi megatani mbili. Wizara ya ulinzi ya Urusi imetoa video ya mfumo wa Avangard, lakini wataalam wa silaha wameelezea kutilia shaka  ufanisi wake. Katika taarifa, Pentagon ilisema ""haitapinga madai ya Urusi"" juu ya uwezo wa Avangard. Marekani ina mpango wake wa kombora la mfumo wa Hypersonic, kama ilivyo China, ambayo mnamo 2014 ilisema ilifanya majaribio ya silaha kama hiyo. Mnamo mwezi Novemba tarehe 26 Urusi iliruhusu wataalam wa Marekani kukagua kombora hilo la Avangard chini ya sheria za makubaliano mapya ya 2010, azimio linalolenga kupunguza idadi ya silaha za kimkakati za kinyuklia . Makubaliano hayo ambayo yataisha mnamo februari 2021, ni makubaliano makubwa ya mwisho ya kudhibiti silaha za nyuklia kati ya Urusi na Marekani. Mnamo Agosti mwaka huu, Marekani ilijitoa katika Mkataba wa Vikosi vya Nyuklia  (INF), ambao ulitiwa saini na Rais wa Marekani Ronald Reagan na kiongozi wa Soviet Mikhail Gorbachev mnamo 1987. Rais wa Marekani, Donald Trump alisema kwamba anataka mkataba mpya wa kinyuklia kutiwa saini na Urusi pamoja na Uchina. Ni vigumu kubaini iwapo mfumo mpya wa kombora la Urusi la Avangard umeanza kufanya kazi, kama inavyodaiwa na Moscow, au ni majaribio yake tu. Lakini hamu ya Rais Putin kutaka kujivunia kwa kiwango fulani inahesabiwa kuwa haki yake. Urusi inaonekana kupiga hatua kubwa katika ujenzi wa makombora hayo ya kisasa. . China pia inaendeleza mifumo kama hiiyo wakati Marekani inaonekana kusalia nyuma kidogo. Makombora ya mhemko, kama linavyomaanisha jina lake huruka kwa haraka sana, yaani lina kasi ya angalau mara tano ya ile ya sauti. Yanaweza kuwa makombora ya aina ya cruise, yanayowezeshwa wakati wote wa urushaji wake. Au, yanaweza kubebwa juu ya kombora la masafa marefu ambalo hujitawanya na kuendelea kuelekea katika lengo lake kwa kasi ya juu. Sio kasi ya silaha hiyo ya kisasa inayoifanya kuwa imara zaidi bali pia jinsi inavyotawanya upepo wakati inaposafiri ikielekea katika lengo lake. Hii inaleta tatizo kubwa kwa mifumo ya ulinzi ya makombora iliopo. Kwa hivyo, ikiwa madai ya Urusi ni ya kweli, huenda imeanzisha mfumo wa kombora la masafa marefu linaloweza kurushwa kutoka bara moja hadi jingine ambalo litakuwa vigumu kujilinda dhidi yake Tangazo kwamba kombora hilo la Avangard limeanza kufanya kazi linazua enzi mpya na hatari katika ushindani wa kutengenza silaha za kinyuklia Inathibitisha kwa mara nyingine mtazamo wa Rais Putin juu ya kusisitiza na kurasimisha silaha za nyuklia za Urusi. Ni ishara ya kurudi kwa ushindani wa kiuwezo. Wachambuzi wengine wanaweza kuona ni mpango wa muda mrefu  wa Urusi  kukabiliana na mikakati ya kudumu ya Washington ya utengenezaji wa mifumo ya kujilinda dhidi ya makombora . Hoja ya Marekani kwamba hiyo ni mipango yake ya kujilinda na makombora dhidi ya mataifa yasioaminika kama vile Iran, Korea Kaskazini imepuuziliwa mbali na Urusi. Yote haya yanajiri wakati ambapo mtandao mzima wa makubaliano ya kudhibiti silaha kutoka kwa vita baridi yanaporomoka . Mkataba mmoja muhimu - Mkataba mpya wa Start - unatarajiwa  kumalizika mnamo Februari 2021. Urusi inaonekana kuwa tayari kuongeza makubaliano lakini utawala wa Trump hadi sasa umeonekana kutilia shaka . Pamoja na kizazi kipya cha silaha za nyuklia, wengi wanaamini sio tu kwamba mikataba iliyopo inapaswa kusitishwa, lakini mikataba mipya inahitajika kusimamia kinachoweza kugeuka kuwa ushindani mpya wa silaha za nyuklia."	https://www.bbc.com/swahili/habari-50933300
business	Kenya: Mahakama Kuu yaamua kazi za nyumbani ni kazi	Suluhu ya talaka ya Mary Wambui imekuwa mfano nchini Kenya, baada ya Jaji mwandamizi kukiri kwamba kazi za nyumbani ni kazi katika uamuzi wa kesi ya ndoa. Huu ni utekelezaji wa kwanza wa Sheria ya Mali ya Ndoa ya mwaka 2013. Hili ni tamko la kihistoria kwa wanawake kote barani Afrika na sasa linaweza kutumiwa na majaji wengine katika kuamua kesi ambapo akina mama wa nyumbani wanahusika na hivyo kuwapa fidia ya pesa inayohitajika.	https://www.bbc.com/swahili/habari-59579396
religion	Virusi vya corona: Kwanini bado watu wanakusanyika kuabudu?	"Makundi ya kidini katika sehemu mbali mbali duniani yamekuwa yakikataa ushauri wa kisayansi wa kutotangamana kwa sababu ya hatari ya maambukizi ya virusi vya corona. Sasa mshauri maalum ya Umoja wa Mataifa kuhusu uhuru wa dini au imani, Dk Ahmed Shaheed, anahimiza serikali ""kuzuia udhihirisho fulani wa imani ya kidini wakati unapokuwa tishio kwa afya ya Umma"" - hatua ambayo anasema sheria za kimataifa zinaruhusu. Akiongea na BBC, Ahmed Shaheed alisema anaamini viongozi wa dini pia wanahitaji kuchukua jukumu katika kuhamasisha watu kutotangamana. Alisema ""watendaji wa kiimani wana jukumu - ikiwa sio jukumu la kisheria - kuhakikisha kwamba pia wanakuza ustawi wa jamii."" Kufanya ibada ingawa kuna maambukizi ya Covid-19 Wakati Wakristo wengi hivi karibuni waliadhimisha Pasaka bila uwepo wa wengine, makanisa kadhaa huko Marekani walifanya ibada za kibinafsi. Mchungaji wa Louisiana Tony Spell aliripotiwa akidai watu elfu moja walihudhuria ibada ya Jumapili ya Pasaka katika Kanisa lake la Life Tabernacle, licha ya Gavana kupiga marufuku mikusanyiko ya watu zaidi ya 50. Huko Pakistan idadi ya viongozi wa dini ya Kiislam wanapuuza marufuku ya serikali kuhusu mkusanyiko wa watu watano na zaidi. Nchi inaanza kupunguza baadhi ya vizuizi na kuna wito kutoka kwa viongozi wengine wa dini kwa watu kuruhusiwa kukusanyika ili kusali, haswa wakati wa Ramadhani. Waziri Mkuu Imran Khan anasema atajadiliana na viongozi wa dini kujua ni hatua gani zinazopaswa kutumika wakati wa mwezi mtukufu. Baadhi ya watu walioambukizwa Covid-19 nchini Pakistan wamehusishwa na watu wanaorudi kutoka hija huko Mashariki ya Kati, na mikusanyiko ya kikundi cha wamishonari wa Kiisilamu Tablighi Jamaat. Hafla za Tablighi Jamaat pia zimehusishwa na maambukizi nchini India, Indonesia, na Malaysia. Huko Korea Kusini, maelfu ya watu wameambukizwa, ambao wengi wamehusishwa na Kanisa la Shincheonji. Kikundi hicho katika wiki za hivi karibuni kimeomba msamaha kwa namna walivyowajibika katika kushughulikia janga hili, na kinasema kimekuwa kikishirikiana na serikali. Lakini maafisa wanasema baadhi ya wanachama wake bado wanakataa kupimwa. Wanasayansi na wataalamu wa matibabu wameonya mara kwa mara kwamba mkutano katika vikundi unaweza kueneza ugonjwa zaidi, na inaweza kuhatarisha maisha ya watu. Kwa hivyo ni nini kinachowachochea kukusanyika ili kuabudu licha ya maonyo? Suala la kuamini Bastiaan Rutjens ni mwanasaikolojia wa Uholanzi anayebobea katika mifumo ya dini na imani. Anasema jinsi watu wanavyoona serikali inashawishi jinsi watu wanavyofuata ushauri rasmi, akisema kwamba huko Marekani ""kuna hali ya kutoaminika kwenye jimbo''. ""Watu wengine wanapambana sana na kufuata ushauri wa Serikali - kwa sababu hawaamini Serikali yenyewe kwa kuanzia."" Rutjens anaamini hii inamaanisha kuwa watu hao basi wana uwezekano mdogo wa kuwaamini wataalam wanaohusishwa na serikali, kama wanasayansi na wataalamu wa matibabu. Wakati mwingine ni kichwa cha serikali kuhamasisha watu kukusanyika kwa ibada. Rais wa Tanzania John Magufuli amewahimiza raia wake kuendelea kwenda makanisani na misikitini. Ingawa nchi haijachukua hatua za kutotoka nje, shule zimefungwa na mikusanyiko mingine ya umma imepigwa marufuku. Sheikh Hassan Said Chizenga ni msemaji wa Mufti wa Tanzania. Anakubaliana na maoni ya Rais, akisema ""sala unayoifanya msikitini ni bora mara 27 kuliko [ombi] unaloomba nyumbani kwako"". ""Kwa hivyo, kutekeleza hilo ni muhimu kwa sababu tunaomba na tumwombe Mwenyezi Mungu atusaidie kuvishinda virusi."" Lakini amri ya kutochangamana ikitolewa, Sheikh Chizenga anasema shirika lake - Baraza la Kitaifa la Waislamu Tanzania - litaheshimu hilo. Kwa sasa, Sheikh Chizenga anasema misikiti inatoa huduma fupi za ibada na imewataka watu waende na mikeka yao ya sala. Uhuru wa dini Kuweza kukusanyika kwa ibada pia kumezungumziwa kama suala la uhuru wa kidini. Lakini Ahmed Shaheed wa UN anasema uhuru wa kidini una mipaka. ""Nadhani katika hatua hii ni ngumu sana kubadili [tabia] isipokuwa kwa kanuni kali."" anasema. ""Jambo la muhimu zaidi ni kuhakikisha kuwa serikali ulimwenguni kote zinawasiliana waziwazi, kwa kushawishi na kwa mamlaka juu ya hali hii."" anasema mwanasaikolojia wa Uholanzi. ""Watu wanahitaji kuhisi serikali inadhibiti, na watu wanahitaji kutegemea wataalam wanaofahamisha serikali."""	https://www.bbc.com/swahili/habari-52312448
sports	Chelsea: Roman Abramovich anasema ana mpango wa kuiuza klabu hiyo	"Mmiliki wa Chelsea Roman Abramovich anasema anapanga kuiuza klabu hiyo. Katika taarifa kwenye tovuti ya klabu hiyo ya ligi ya Premier, mfanyabiashara Abramovich alisema ni ""uamuzi mgumu sana kufanya"", ambao ""unamuumiza"". Hatua hiyo inafuatia siku za uvumi kwamba klabu hiyo itauzwa. Bilionea Hansjorg Wyss aliliambia gazeti la Uswizi la Blick kwamba Abramovich alitaka ""kuiuza Chelsea kwa haraka"" baada ya tishio la vikwazo kuibuliwa Bungeni. Abramovich alitoa ""usimamizi na utunzaji"" wa Chelsea kwa wadhamini wake kufuatia uvamizi wa Urusi nchini Ukraine. Mapema Jumatano, bilionea Hansjorg Wyss aliliambia gazeti la Uswizi la Blick kwamba alikuwa amepewa nafasi ya kununua klabu hiyo ya London Magharibi. Abramovich, 55, anadaiwa kuwa na uhusiano mkubwa na Rais wa Urusi Vladimir Putin, jambo ambalo amelikanusha. Katika taarifa yake, Abramovich aliongeza: ""Siku zote nimekuwa nikichukua maamuzi kwa nia njema ya klabu. ""Kwa hali ilivyo sasa nimechukua uamuzi wa kuiuza klabu hii, kwasababu naamini hili ni kwa manufaa ya klabu, mashabiki, wafanyakazi, wadhamini na washirika wa klabu. ""Uuzaji wa klabu hautaharakishwa lakini utafuata utaratibu unaostahili. Sitaomba kulipwa mkopo wowote."" Abramovich aliinunua Chelsea mwaka wa 2003 na anasema "" sio kwasababu ye biashara wala fedha, lakini kwasababu ana mapenzi na mchezo  wa kandanda pamoja na klabu hiyo"" ""Nimeiagiza timu yangu kuanzisha shirika la hisani ambapo mapato yote yanayotokana na mauzo yatatolewa. Shirika hilo litakuwa kwa manufaa ya wahasiriwa wote wa vita nchini Ukraine."""	https://www.bbc.com/swahili/habari-60595735
technology	Facebook yamzuia mgonjwa mwenye maradhi yasiyo na tiba kupeperusha matangazo ya kifo chake mubashara	Facebook imesema itamzuia Mfaransa mmoja ambaye anaugua ugonjwa ambao hauna tiba kurusha moja moja kifo chake kwenye mtandao huo wa kijamii. Alain Cocq mwenye umri wa miaka 57, alipanga kupeperusha moja kwa moja maisha yake ya siku za mwisho baada ya kuanza kukataa chakula, kunywa chocchote na kumeza dawa siku ya Jumamosi. Rais wa Ufaranda Emmanuela Macron awali alikataa ombi lake la kukatishwa uhai wake. Bwana Cocq anataka sheria ibadilishwe nchini Ufaransa ili kuruhusu watu walio kwenye maumivu makali kufa kama watakavyopenda. Makundi mengine, ikiwemo Kanisa Katoliki,linapinga kukatisha uhai wa mtu kwa mujibu wa maadili ya kanisa hilo. ''Njia ya ukombozi inaanza na niamini , nina furaha,'' Bwana Cocq alichapisha maneno hayo kwenye mtandao wa kijamii wa Facebook mapema siku ya Jumamosi asubuhi akiwa kitandani nyumbani kwake mjini Dijon baada ya kutangaza kuwa  'amemaliza mlo wake wa mwisho'. ''Ninajua siku kadhaa mbele zitakuwa ngumu lakini nimefanya uamuzi na niko na utulivu,'' aliongeza. Bwaba Cocq ugonjwa ambao umeathiri tishu na viungo, ambao umesababisha kuta za mishipa ya ateri kushikana. Lakini Facebook imezuia mpango huo wa kurusha moja kwa moja kifo chake, ikisema kuwa hairuhusu kuonesha matukio ya kujitoa uhai. ''Ingawa tunaheshimu uamuzi wa Bwana Cocq kutokana na ushauri wa kitaalamu tumechukua hatua kuzuia matangazo ya moja kwa moja ya suala la Alain,'' Msemaji wa Facebook  ameliambia shirika la habari nchini humo AFP . ''Sheria zetu haziruhusu kuonesha majaribio ya kujikatisha uhai.'' Bwana Cocq alisema Facebook ilikuwa ikizuia matangazo yake mpaka tarehe 8 mwezi Septemba. Amewataka watu wanaomuunga mkono kuishawishi Facebook ibadili msimamo wake. ''Ni juu yenu sasa,'' alisema. Mwezi Julai, Bwana Cocq aliandika barua kwa Rais Macron, akiomba aruhusiwe kufa ''kwa hiari yake,'' akielezea  ''maumivu makali anayoyapata''. Bwaana Macron amesema ''ameguswa'' na barua hiyo, lakini hawezi kumpa ruhusa hiyo kwa kuwa ''hayuko juu ya sheria''. Suala la kukatisha uhai ni maada tata nchini humo, huku wengi wakiunga mkono haki ya kufa kwa hiari, wakati wengine hasa makundi ya kidini wakipinga suala hilo	https://www.bbc.com/swahili/habari-54047424
health	Tangazo la mtu anayekula Sandwichi ya popo lachunguzwa kufuatia hisia Australia	Tangazo moja linalomuonesha mtu mmoja akiwa anakula popo aliyewekwa ndani ya Sandwichi linachunguzwa na bodi ya matangazo nchini Australia. Tangazo hilo kutoka kwa kampuni ya matangazo ya Boating Camping Fishing Store BCFS limetazamwa zaidi ya mara 250,000 katika mtandao wa Youtube. Katika tangazo hilo mtu mmoja anafanya mzaha kwamba mlipuko wa virusi vya corona ulisababishwa na mtu aliyekuwa akila popo. Huku maradhi ya kwanza yakidaiwa kutoka katika soko la wanyama mjini Wuhan, China hakujakuwa na thibitisho la moja kwa moja kwamba ndio chanzo cha virusi hivyo na kusambaa kwake. Kampuni hiyo ya tangazo imepokea malalamishi kadhaa kuhusu tangazo hilo la majira ya joto  na iko katika harakati ya kuangazia malalamishi hayo  ili kuona iwapo tangazo hilo linakera , alisema msemaji wa kampuni hiyo ya matangazo akizungumza na BBC. Msemaji wa BCF awali alikua ameaviambia vyombo vya habari vya Australia kwamba tangazo lake linatambua  kwamba raia wengi wa Australia watasalia majumbani mwao msimu huu wa joto na akawataka kutembelea maeneo yao ya nyumbani. ''Ni kweli kwamba tunaelewa athari za mlipuko huu na kusambaa kwake , lakini ni wazi kwamba tangazo hili limeundwa kuwa na malengo kama hayo''. BCF sio mgeni kwa bodi ya kudhibiti matangazo nchini Australia  ikiwa miongoni mwa kampuni zenye matangazo yaliowakera wengi  katika mwaka 2016 na 2018. Katika kipindi cha miaka iliopita BCF imeanzisha utamaduni wa kampeni za kukera kwa lengo la kufurahisha , smemaji aliongezea. Tutakuwa na wakosoaji na tunaheshimu hilo.	https://www.bbc.com/swahili/habari-55541525
business	Nairobi: Kilimo cha mjini kilichobuniwa kukabiliana na gharama ya juu ya maisha	Kilimo cha mjini katika mji mkuu wa Kenya, Nairobi ni njia mojawapo inayotumiwa na baadhi ya vijana kukabiliana na kupanda kwa gharama za Maisha. Kwa kawaida kilimo hufanyika zaidi vijijini. Janga la corona limelazimisha baadhi ya watu kufikiria jinsi ya kujipatia mbogamboga, lakini pia hata kuuza.Mwandishi wa BBC Salim Kikeke amezungumza na mkulima mmoja wa mjini katika eneo la Kitengela.	https://www.bbc.com/swahili/habari-62450449
politics	Saif al-Islam Gaddafi: Mwana wa kiume wa kiongozi wa zamani wa Libya kugombea urais	"Mwana wa kiume wa marehemu kiongozi wa Libya Muammar al-Gaddafi amejisajili kama mgombea wa kwanza wa urais wa moja kwa moja katika uchaguzi wa urais wa mezi ujao. Saif al-Islam Gaddafi wakati mmoja alitarajiwa kuwa mrithi wa baba yake, lakini hatua yake ya kuunga mkono msakao wa kikatili dhidi ya waandamanaji mika 10 iliyopita ilimchafulia sifa. Tangu kuibuka kwa maandamano ya mwaka 2011 ya kupinga serikali, Libya imekumbwa na mzozo. Makundi ya kutetea haki yameelezea wasiwasi wao kuhusu uchaguzi huo uliopangwa kufanyika Disemba 24, ikiwa utakuwa huru na wa haki. Nchi zenye uwezo mkubwa duniani na Katibu Mkuu wa Umoja wa Mataifa wameonya kuwa mtu yeyote atakayejaribu kuvuruga au kufanya udanganyifu atakabiliwa na vikwazo. Picha na video zinazosambazwa mitandaoni zinamuonesha Saif al-Islam Gaddafi akiwa kwenye bango la uchaguzi, akisaini makaratasi ya uchaguzi. Akiwa na ndevu na mavazi ya kitamaduni ya Libya, alihutubia kwa kunukuu aya za Quran zilizotafsiriwa kama, ""hukumu baina yetu na watu wetu kwa haki"". ""Mungu daima anashinda katika kusudi lake,"" alisema pia, akinukuu sura nyingine ya kitabu kitakatifu cha Waislamu, na kuongeza kutoka sehemu nyingine - ""hata kama makafiri wanachukia"". Ni taswira tofauti kabisa na ile aliyoitoa kabla ya ghasia zilizomwangusha babake mwaka wa 2011. Baada ya mwisho wa utawala wa kikatili wa Muammar Gaddafi, Saif al-Islam Gaddafi mwenyewe alikamatwa na wanamgambo. Alizuiliwa kwa miaka sita, kupewa hukumu ya kifo ambayo baadaye ilibadilishwa. Bw Gaddafi bado anatafutwa kwa mashtaka ya uhalifu wa kivita na Mahakama ya Kimataifa ya Uhalifu, lakini hatua kwa hatua amejitokeza tena hadharani, ikiwa ni pamoja na kupitia mahojiano na New York Times kutoka kwenye jumba lake la kifahari huko Zintan mapema mwaka huu. Kurejea kwa Bw Gaddafi kumepokelewa kwa hisia mseto kwa kiasi kikubwa nchini Libya, anasema mwandishi wa BBC Monitoring Amira Fathalla. Bado kuna ati ati katika azma yake ya uongozi, kwani amekuwa akitajwa mara kwa mara kama mgombea kwa miaka. Kumbukumbu nchini Libya bado ni mbichi sana kwake kushinda urais, anasema mhariri wa BBC Mashariki ya Kati Sebastian Usher, na kugombea kwake kutatatanisha zaidi mchakato wa uchaguzi ambao tayari ni dhaifu. Baada ya miaka kadhaa ya vita vya wenyewe kwa wenyewe na madola hasimu yanayoendesha shughuli zake mashariki na magharibi mwa nchi, Libya kwa sasa inaongozwa na serikali ya mpito lakini bado haijayumba kisiasa. Kutokuelewana kati ya vyombo vya kisiasa vya Libya na pande zinazopingana kuhusu sheria za uchaguzi na ratiba kumetishia kuvuruga kura ya urais. Wagombea wengine katika kinyang'anyiro hicho ni mbabe wa kivita Khalifa Haftar - ambaye hapo awali aliongoza uasi kutoka kambi yake ya mashariki dhidi ya serikali inayoungwa mkono na Umoja wa Mataifa mjini Tripoli, pamoja na Waziri Mkuu Abdulhamid al-Dbeibah na spika wa bunge Aguila Saleh."	https://www.bbc.com/swahili/habari-59283740
business	Coronavirus: Marufuku ya Museveni ya usafiri wa umma yaathiri uchumi Uganda	"Rais wa Uganda Yoweri Museveni alitangaza jana usiku marufuku ya usafiri wote wa umma kote nchini humo ili kuzuwia kusambaa kwa  coronavirus. Hii imeleta athari kubwa kwa mamilioni ya watu -na situ kwasababu inazuwia matembezi yao bali pia kwasababu inaathiri mapato ya baadhi ya watu wengi waliomo hatarini zaidi.  Watu hawawezi kufika kazini  au katika biashara zao, hii ikimaanisha kuwa hawana kipato cha cha kuwawezesha kuishi. Wafanyakazi wa vibarua wanaopokea malipo ya  kila siku kulingana na kazi wanayoifanya pia wanaumia . Masoko yameamrishwa kuuza bidhaa za  chakula pekee. Biashara za maduka, usafiri na majumba ya kibiashara mjini Kampala vimefungwa . Leo asubuhi video ilianza kusambaa ya vikosi vya usalama vikiutawanya umati wa wauzaji wa bidhaa na watu katikakati ya jiji la Kampala. Polisi na wanajeshi wameshutumiwa kutumia nguvu kupita kiasi , ambapo walionekana wakiwapiga watu mitaani. Waandishi wa habari wanasema kuwa ingawa maduka hayapaswi kufungwa kulingana na maagizo ya rais , vikosi vya usalama vimefunga biashara zote  mjini Kampala isipokua maduka ya jumla  na migahawa ya chakula. Polisi wamesema kuwa kufikia mchana watu 14 wamekamatwa baada ya kuiba Mabasi madogo na yale makubwa yanayoelekea maeneo ya mashambani  pamoja na magari moshi pia yamepigwa marufuku.Magari ya kibinafsi yanaweza kutumika lakini sasa yatalazimika kubeba watu watatu pekee akiwemo dereva. Masoko nayo yatasalia wazi lakini yatakuwa yakiuza vyakula peke yake. Huku bei ya baiskeli imepanda ghafla baada ya tangazo hilo. Hatua hiyo inajiri baada ya taifa hilo kuthibitisha visa vingine vitano vya ugonjwa wa coronavirus kikiwemo kisa cha mtoto mwenye umri wa miezi minane  na hivyobasi kufanya visa hivyo katika taifa hilo kufikia idadi ya watu 14. Wiki mbili zilizopita serikali ya Uganda ilizindua sera ya karantini ya lazima kwa wasafiri wanaowasili nchini humo kutoka mataifa 16 yaliyopo katika 'hatari zaidi' ili kuzuia kusambaa kwa virusi vya Corona. Uingereza, Marekani na nchi kadhaa za Ulaya ni miongoni mwa mataifa yatakayoathiriwa na sera hiyo mpya ya usafiri nchini Uganda. Wiki iliyopita taifa hilo la Afrika Mashariki lilitangaza hatua kama hiyo dhidi ya mataifa saba. Serikali pia ilisema kwamba wasafiri wanaowasili katika uwanja wa kimataifa wa Entebbe hivi karibuni watakuwa wakipuliziwa dawa. Hatua ya kudhibiti wageni wanaowasili nchini Uganda kutoka mataifa yanayokabiliwa na ugonjwa huo inamaaninisha Covid-19 haitawaathiri watu wengi ikiwa mtu yeyote aliyeambukizwa atashughulikiwa ipasavyo. Maafisa wa wizara ya afya nchini Uganda mnamo tarehe tisa mwezi Machi walisema kwamba takriban raia 22 wa kigeni waliriudishwa katika mataifa yao huku hofu ya maambukizi ya virusi vya corona ikiendelea. Uganda ndio iliokuwa mwenyeji wa kongamano la kimataifa kuhusu biashara lililoanza nchini humo wiki tatu zilizopita.  Kwa mujibu wa waziri ya afya nchini humo raia hao walikataa kwenda karantini kwa siku 14 walipowasili katika uwanja wa ndege wa Entebbe. Aidha hakuna hata mmoja wao aliyekuwa na dalili ama ishara za COVID19. ""Tuliwaambia kuhusu hatua zetu za kujiweka katika karantini kwa siku 14 . Hatahivyo hawakuwa tayari kufuata maagizo yetu .Hii leo watarudi nyumbani kwao'', waziri wa afya Dkt. Ruth Aceng alisema sikjuya Jumapili. '' Hatua hiyo ya Uganda ilijiri saa chache tu baada ya mtalii kutoka Ujerumani kufariki kutokana na virusi vya corona katika eneo la kitalii la Sinai mashariki mwa Misri, ikiwa ndio kifo cha kwanza kurekodiwa Afrika. Raia huyo wa Ujerumani aliyekuwa na mwenye umri wa miaka 60 alionyesha dalili za joto mwilini na kulazwa katika hospitali ya Hurghada tarehe 6 mwezi Machi , kabla ya kupatikana na ugonjwa huo , ilisema ripoti ya wizara ya afya. Mtalii huyo aliyewasili kutoka Ujerumani wiki moja iliopita , alifariki baada ya kukataa kuhamishwa hadi katika eneo lililotengwa baada ya kuugua ugonjwa mbaya wa mapafu. Siku ya Jumamosi , wizara ya afya ilitangaza kuhusu visa 45 vya raia wa Misri na wale wa mataifa ya kigeni waliodaiwa kuambukizwa virusi hivyo katika meli moja mto Nile."	https://www.bbc.com/swahili/habari-52040795
religion	Nathaniel Becquart: Papa Francis amemteua mwanamke wa kwanza katika Sinodi ya Maaskofu	Kiongozi wa kanisa katoliki dunia Papa Francis amemchagua mwanamke wa kwanza kuwa katibu katika baraza la mkutano wa maaskofu. Nathaniel Becquart , ambaye anatoka Ufaransa atakuwa na haki za kupiga kura katika baraza hilo ambalo hutoa ushauri kwa papa na kushiriki katika mijadala inayohusisha masuala tata katika kanisa hilo. Bi Becquart amefanya kazi katika baraza la mikutano hiyo kama mshauri tangu 2019. Katibu mkuu wa bodi hiyo , kadinali Mario Grech , alisema kwamba uteuzi huo umeonesha kwamba 'mlango umefunguliwa'. Amesema kwamba uamuzi huo unaonesha lengo la Papa la kutaka wanawake wengi zaidi kushiriki mchakato wa utambuzi na maamuzi katika kanisa hilo. Mwandishi wa BBC John McManus  anasema kwamba hatua hiyo sio sababu ya kuwafanya wanawake kuwa makuhani, ijapokuwa wanaopinga wanasema kwamba ni hatua inayoelekea upande huo. Luis Marin de San Martin , ambaye ni kuhani kutoka Uhispania pia aliteuliwa kuwa katibu katika baraza hilo linalompatia ushauri Papa. Katika miaka ya hivi karibuni Sinodi ya Maaskofu imejadili mada za mafundisho ikiwemo jinsi ya kuwachukulia Wakatoliki waliotalakiana mbali na wale walioolewa. Habari hii inakuja chini ya mwezi mmoja baada ya Papa Francis kubadilisha sheria katika Kanisa kuwaruhusu wanawake kuhudumu katika madhabahu  ingawa amri hiyo ilisisitiza kwamba ukuhani utabaki wazi kwa wanaume pekee. Mwaka jana, wakati huo huo, Papa huyo aliwateua wanawake sita kwa baraza linalosimamia fedha za Vatican.	https://www.bbc.com/swahili/habari-55970036
entertainment	Kikundi cha Warusi kimerejea duniani baada ya kuchukua picha za filamu kwa mara ya kwanza katika anga za mbali	Kundi la filamu la Urusi limerejea baada duniani baada ya  kupiga picha za filamu kwa mara ya kwanza katika anga za mbali. Klim Shipenko na muigizaji Yulia Peresild waliondoka katika Kituo cha kimataifa cha anga za mbali na kutua katika - kukutana na kundi jingine lililokuwa likichukua filamu ya tukio la kuwasili kwao. Uchukuaji wa filamu katika Kituo cha kimataifa cha anga za mbali  ISS haukufanyika tu bila masaibu-ambayo huitwa  changamoto  ya uchukuaji wa filamu. Ijumaa eneo la  ISS bila kutarajia lilipokea roketi, ambayo ilitulia kuchukua filamu ya eneo hilo la anga za mbali. Haikuwa sehemu  uandishi wa filamu. Katika ujumbe wa twitter wa kuaga ISS, Peresild alionyesha video ambapo wasafiri ambo nywele zao zilikuwa zinapepea huku wakielea ndani ya roketi ili kuondoa dhana potofu za wale wanaofikiria kuwa picha zao zote zilichukuliwa duniani: Filamu hiyo imekuwa ya aina yake ya mbio za anga za mbali-pampoja na Tom Cruise. Kwa Bw Cruise ni sehemu ya mradi wa Hollywood unaochukua filamu katika anga za mbali unaohusisha  Nasa na SpaceX ya Elon Tusk. Chombo kilichowabeba Peresild na Shipenko, pamoja na  Oleg Novitskiy, kilitua kwa parachuti duniani nyakati za muda wa chakula cha mchana Jumapili  katika eneo la  Kazakhstan. kuondoka kwao kulicheleweshwa na hitilafu ya kimtambo ya kawaida , ambayo ilisababisha kupotea kwa udhibiti wa mkao wake kwa karibu saa moja na  nusu. Safari hiyo ilitangazwa moja kwa moja kwenye televisheni ya Urusi Si wachukuaji wa filamu tu waliokumbana na tatizo la kiufundi. Walipowasili tarehe 5 Novemba mfumo wa moja kwa moja wa  breki wa  chombo chao Soyuz ulishindwa kufanya kazi na  kamanda alilazimika kutumia mikono kuweza kukidhibiti. Muigizaji na Muongozaji sasa watapelekwa katika ngome ya Urusi ya mafunzo ya nyota kwa siku 10 za ukarabati.	https://www.bbc.com/swahili/habari-58947687
sports	Ericsson Temu: Mtanzania wa kwanza kuchezesha soka Uingereza	"Ericsson Temu ni mwamuzi wa soka anayechezesha soka nchini Uingereza  na kuwa ndio Mtanzania wa kwanza kuchezesha soka nchini humo. Temu aliweka historia ya kipekee ya kuwa mwamuzi wa kwanza mtanzania kuchezesha soka nchini England, alipochezesha pambano baina ya Charlton Athletics FC dhidi ya Queens Park Rangers FC kwa wachezaji walio chini ya umri wa miaka 23. Katika kipindi cha majuma matatu ya mwezi Desemba, Mtanzania huyu amechezesha michezo iliyohusisha Arsenal U20 dhidi ya Southend United U20, Crystal Palace U20 dhidi ya Stevenage FC U20, pia akichezesha mchezo  MK Dons U20 dhidi Crystal Palace U20, Pia Mwamuzi huyu amechezesha mchezo wa Kombe la Shirikisho kwa wachezaji walio chini ya umri wa miaka 23 aliposimamia mchezo wa raudi ya tatu kati ya Herne Bay FC dhidi ya Catford Wanderers (2008). Temu aliangukia katika uamuzi  baada ya kukosa nafasi kwenye soka hivyo  alilazimika kuachana na uchezaji wa soka na kutimkia kwenye taaluma ya uamuzi ambapo alianza taaluma hiyo mnamo mwaka 2009 jijini Arusha baada ya kusomea kozi maalumu za uamuzi zilizokuwa zikitolewa na Chama cha Soka Mkoa wa Arusha. Mwaka 2016 alienda nchini  Mauritius kwa masomo ya chuo kikuu na aliendelea na mapenzi yake ya kuchezesha soka ambapo alifanikiwa kuchezesha michezo takribani 194 kwenye madaraja mbali mbali ikiwemo ya Daraja la I, II, III, National League pamoja na michezo ya Kombe la Shirikisho (FA). Kujiunga na Shirikisho la Soka la Mauritius kulimfanya kuwa mwamuzi wa kwanza Mtanzania kuchezesha michezo ya ligi ya ndani (Domestic Leagues) kwenye taifa la kigeni nje ya Tanzania. Kwa nyakati tofauti kati ya 2016 hadi 2020, Ericsson alipata fursa ya kualikwa na kuchezesha kwenye mashindano madogo ya ndani barani Ulaya na Asia. Akizungumza na BBC , Ericsson anasema kuwa ''Kufanya kazi kama mwamuzi imekuwa safari ya kusisimua nimejifunza mengi kutoka kwa wataalamu, ndani na nje ya nchi. Ninaweza kusema kila mwamuzi ambaye ameamua kuacha wakati wake kuchukua kazi hii ni bora. Huwezi kuondoa sifa kwa aliyekuwa mwamuzi wa FIFA Mtanzania Bw Othman Kazi. Hatahivyo, hakuna mwamuzi aliyenikosha kama Pierluigi Collina. Binafsi, Collina ni hadithi inayoishi; mwamuzi Bora wa Mwaka"" wa FIFA mara sita mfululizo, ni mara kwa mara kuona mtu akidumisha hadhi kama hiyo kwa zaidi ya miaka sita, lakini alifanya hivyo''. Mwamuzi huyu kijana ana ndoto kubwa ya kuchezesha ligi kuu ya England na michuano ya kombe la dunia  ''kwangu ni zaidi ya ndoto au hamu, kwangu ni lengo na msukumo kuwa siku moja kwa kudra za Mwenyezi Mungu kuchezesha Kombe la Dunia la FIFA''. Aliiambia BBC."	https://www.bbc.com/swahili/60052866
religion	Madhya Pradesh: Kwa nini Jimbo hili la India linabomoa makazi ya Waislamu?	"Watu waliokuja kubomoa nyumba yake walikuja mapema asubuhi, anakumbuka Shaikh Mohammad Rafiq mwenye umri wa miaka 72. Bw. Rafik ni muuzaji wa vinywaji baridi katika jimbo la Madhya Pradesh nchini India. Yeye na mwanawe wa kiume walikuwa na usiku mrefu. ""Ni wakati wa Ramadhani,  kwa hivyo biashara yetu nakuwa na shughuli nyingi nyakati za usiku baada ya watu kufuturi,"" alisema. Nje,mamia ya maafisa waliokuwa na magari ya ubomuaji walikuwa wamezingira nyumba yake - iliyopo katika mtaa wenye wakazi wengi wa Kiislamu mjini Khargone - kila mmoja anajaribu kuwarai wasibomoe nyumba zao. Walipomaliza shughuli yao, kilichobakia ni vifusi. alisema. ""Tulitishika sana kiasi cha kutotamka hata neno moja- tuliwatazama kimya kimya wakibomoa kila kitu."" Nyumba na maduka kadhaa ya Waislamu yamebomolewa katika jimbo la Madhya Pradesh kufuatia ghasia za kijamii zilizozuka Aprili 10, siku ya tamasha la Kihindu la Ram Navami. Mitandao ya kijamii imejaa picha za kusikitisha za tingatinga kubwa za rangi ya manjano zikifanya ubomozi katikati ya vitongoji, huku familia zinazolia zikitizama bila msaada. Hili limezua ghadhabu, huku wakosoaji wakitaja kuwa ni jaribio la kisiri la kuwatenga Waislamu milioni 200 wa India linalofanywa na chama cha Waziri Mkuu Narendra Modi cha BJP, ambacho pia kiko madarakani huko Madhya Pradesh. Serikali ya jimbo hilo imewaelekezea kidole cha lawama: ""Ikiwa Waislamu watafanya mashambulizi kama haya, basi wasitarajie haki,"" Waziri wa Mambo ya Ndani Narottam Mishra alikiambia kituo cha habari cha NDTV. Pia imeibua wasiwasi mkubwa kuhusu ""njia ya kutojali"" iliyotumiwa kutekeleza ubomoaji huo, huku wataalam wakisema hakuna uhalali wa kisheria wa kufanya hivyo. Wengine wameuta kama mfano wa adhabu ya pamoja dhidi ya Waislamu ""Unawaadhibu kwa njia isiyo sawa watu wa jamii moja bila kufuata utaratibu wowote unaostahili. Hii sio tu kinyume cha sheria, lakini pia inaweka mfano hatari,"" alisema Ashhar Warsi, wakili mkuu anayeishi mjini Indore katika jimbo hilo. ""Ujumbe ni huu: Ukihoji au kukabiliana nasi kwa njia yoyote, tutakufuata, tuchukue nyumba yako, mali yako na kukuangusha."" Ghasia hizo zilianza mara ya kwanza wakati maandamano makubwa ya waumini wa Kihindu yalipopita vitongoji na misikiti ya Waislamu, wakicheza muziki wa uchochezi ulioshinikiza vurugu dhidi ya jamii ya wachache. Waislamu wameshutumu polisi kwa kuruhusu makundi ya Wahindu kuwashambulia. Video zinazoonyesha wanaume waliochanganyikiwa wakichomoa mapanga na kuchafua misikiti katika hatua ambayo imekuwa ya kushangaza tangu Jumapili. Shahbaz Khan, 28, alidai kuwa waumini wa Kihindu walivunja minara ya msikiti wa eneo hilo katika jiji la Sendhwa - takriban maili 85 (137km) kutoka Khargone - na kuwakimbiza Waislamu kwa mawe. Lakini ""hofu ya kweli"" ilishuhudiwa siku iliyofuata, wakati mamlaka ""ilipotoka mahali popote"" na kubomoa nyumba yake, alisema. ""Mke wangu na dada yangu walilia na kuwasihi polisi waturuhusu kuchukua vitu vyetu - angalau waache watoe vitabu ya kidini(Quran) nje ya nyumba - lakini walipuuzwa,"" alisema, akizungumza kutoka msikitini ambako anajificha. Serikali ya jimbo hilo inasema ubomoaji huu ni aina ya adhabu dhidi ya wale wanaodaiwa kushiriki katika kurusha mawe na uchomaji moto. ""Nyumba ambazo mawe hayo yametoka zitageuzwa kuwa rundo la mawe zenyewe,"" Bw Mishra alisema hivi majuzi. Kisheria, hata hivyo, hatua hiyo imehalalishwa kwa misingi ya ujenzi usioidhinishwa - polisi wanadai kuwa wanalenga uvamizi haramu wa watu wanaochuchumaa kwenye ardhi ya umma. Mkusanjaji ushuru wa  Wilaya ya Khargone  #Anugraha P alisema ""ni mchanganyiko wa zote mbili"". ""Kutafuta wahalifu mmoja baada ya mwingine ni mchakato unaochukua muda, kwa hivyo tuliangalia maeneo yote yaliyokumbwa ghasia na kubomoa majengo yote haramu ili kutoa funzo kwa wale wafanya fujo,"" alifafanua. Lakini Bw Rafiq alisema hakukuwa na visa vya ghasia katika mtaa wake. ""Nina hata karatasi zangu zote za mali kuthibitisha kuwa si haramu,"" aliongeza. ""Lakini polisi walikataa kunisikiliza na kuninyang'anya nyumba yangu."" Wataalamu pia wanahoji mantiki hii - wanasema kuwa kuadhibu mtu kwa madai ya uhalifu kwa kutumia sheria zilizokusudiwa kwa mwingine hakuna maana. ""Uhalali unatumika kama kisingizio - nyumba hizi hazikuwa halali hata kabla ya maandamano ya kidini. Huwezi kuchagua kulipiza kisasi kwa sababu hiyo ni ukiukaji wa taratibu zote zinazofaa,"" mwanasayansi wa siasa Rahul Verma, anasema. ""Jimbo linaonyesha mwenendo wa kulipiza kisasi."" Bw Warsi anasema ingawa serikali ina uwezo wa kubomoa majengo haramu, kuna utaratibu unaozingatiw - kumpatia mmiliki ilani, kuwapa nafasi ya kujibu au kutuma maombi ya mahakama - ambayo yanafaa kufuatwa kabla ya hapo. Polisi wanashikilia kuwa walitoa notisi kwa watu wanaodaiwa kuvamia eneo hilo, lakini familia tatu ambazo BBC ilizungumza nazo zilikanusha hilo. Kando na hilo, kuna vifungu vingine chini ya sheria ya serikali (Sheria ya Shirika la Manispaa ya Madhya Pradesh, 1956), kama vile kumtaka mshtakiwa kulipa faini, ambayo mamlaka inaweza kutumia kwanza, Bw Warsi anaongeza. ""Ubomoaji wa mali unatakiwa kuwa suluhu la mwisho."" Lakini hii si mara ya kwanza kwa serikali ya Madhya Pradesh ya Waziri Mkuu Shivraj Singh Chouhan inatumia njia hii kama hatua ya kutumikia haki. Serikali imebomoa nyumba za watuhumiwa wa ubakaji, majambazi na wahalifu wengine siku za nyuma."	https://www.bbc.com/swahili/habari-61117013
politics	Fahamu ni nani kati ya kiongozi mkuu na rais aliye na mamlaka katika uongozi wa Iran	Iran ni nchi ambayo mfumo wake wa kisiasa ni mgumu kuelewa. Kwa upande mmoja, kuna mtandao wa taasisi zisizochaguliwa zinazodhibitiwa na Kiongozi Mkuu, na kwa upande mwingine, kuna bunge na rais aliyechaguliwa na wapiga kura wa Iran. Mifumo hii yote miwili inafanya kazi pamoja. Lakini mfumo huu mgumu wa kisiasa unafanya kazi vipi na ni nani anayeshikilia funguo za mamlaka ndani yake? Nafasi ya kiongozi mkuu inachukuliwa kuwa yenye nguvu zaidi katika siasa za Iran. Tangu Mapinduzi ya Kiislamu ya mwaka 1979, ni watu wawili tu wamefikia wadhifa wa Kiongozi Mkuu. Wa kwanza kati ya hawa alikuwa Ayatollah Ruhollah Khomeini, mwanzilishi wa Jamhuri ya Iran, na wa pili alikuwa mrithi wake, Ayatollah Ali Khamenei wa sasa. Khomeini alipandishwa cheo hicho hadi cheo cha juu kabisa katika mfumo wa kisiasa wa Iran baada ya kupinduliw akwa  utawala wa Shah Mohammad Reza Pahlavi. Kiongozi mkuu ndiye kamanda mkuu wa majeshi ya Iran. Ana udhibiti wa vikosi vya usalama, anateua wakuu wa mahakama, nusu ya wajumbe wa Baraza la Walinzi wenye ushawishi, viongozi wa sala ya Ijumaa, wakuu wa televisheni za serikali na mitandao ya redio. Mashirika ya misaada ya mabilioni ya dola ya kiongozi mkuu yanadhibiti sehemu kubwa ya uchumi wa Iran. Ayatollah Ali Khamenei alishika wadhifa wa kiongozi mkuu mnamo 1989 baada ya kifo cha aliyekuwa Kiongozi Mkuu wa zamani Khomeini. Tangu kuwa kiongozi mkuu, Khamenei amethibiti vilivyo madaraka. Hajaruhusu sauti za kupinga mamlaka kuibuka. Uchaguzi wa urais wa Iran hufanyika kila baada ya miaka minne. Mtu ambaye atashinda uchaguzi anaweza kuwa Rais kwa muda usiozidi mihula miwili kwa wakati mmoja. Kwa mujibu wa Katiba ya Iran, Rais ndiye mtu wa pili mwenye nguvu zaidi nchini Iran. Yeye ndiye mkuu wa watendaji ambaye jukumu lake ni kuhakikisha katiba imefuatwa. Kuanzia sera za ndani hadi za nje, Rais ana majukumu makubwa. Lakini uamuzi wa mwisho kuhusu masuala ya kitaifa ni wa Kiongozi Mkuu. Wale wote wanaowania kiti cha urais wanapaswa kupata idhini kutoka kwa Baraza la Uongozi linaloshirikisha kundi la wanatheolojia 12 na wataalam wa sheria Bunge la Iran lenye wabunge 290, huchaguliwa kupitia uchaguzi mkuu kila baada ya miaka minne. Bunge lina uwezo wa kutunga sheria. Pamoja na hili, kuna uwezo wa kufuta bajeti ya mwaka. Bunge linaweza kumwita Rais na mawaziri wa serikali na linaweza kuanzisha kesi ya kuwashtaki. Hata hivyo, sheria zote zilizopitishwa na Bunge lazima ziidhinishwe na Baraza la Walinzi. Baraza la Uongozi ndilo lenye ushawishi mkubwa zaidi nchini Iran, ambalo kazi yake ni kuidhinisha au kuzuia sheria zote zinazopitishwa na bunge. Baraza hili linaweza kupiga marufuku wagombeaji kujaribu bahati yao katika uchaguzi wa bunge au uchaguzi kwa kamati ya wataalamu. Kuna wanatheolojia sita katika baraza hili, ambao huteuliwa na Kiongozi Mkuu. Pamoja na hayo, wapo majaji sita wanaopendekezwa na mahakama na majina yao kupitishwa na Bunge. Wanachama huchaguliwa kwa awamu ya muda wa miaka sita, na wanachama wakibadilika kila baada ya miaka mitatu. Baraza hilo lina wafuasi wengi wa kimsingi, akiwemo mwenyekiti Ayatollah Ahmed Jannati. Ni shirika lenye nguvu lenye wanachama  88, ambalo linajumuisha wanazuoni wa Kiislamu na Maulamaa. Kazi ya taasisi hii inatokana na uteuzi wa Kiongozi Mkuu wa kufuatilia utendaji wake. Ikiwa taasisi inaona kuwa Kiongozi Mkuu hana uwezo wa kufanya kazi yake, basi taasisi hii pia ina uwezo wa kumuondoa Kiongozi Mkuu. Hata hivyo, haijawahi kutokea kwamba maamuzi ya Kiongozi Mkuu yamepingwa. Lakini taasisi hii imekuwa muhimu sana kutokana na wasiwasi wa mara kwa mara kuhusu afya ya Ayatollah Ali Khamenei mwenye umri wa miaka 82. Ikiwa kiongozi mkuu atakufa, shirika hili hufanya uchaguzi wa siri, ambapo mtu aliye na wingi wa wazi anatangazwa mrithi. Uchaguzi wa wanachama wa shirika hufanyika kila baada ya miaka minane. Baraza hili linatoa ushauri kwa Kiongozi Mkuu. Katika kesi ya mzozo kati ya Baraza la Uongozi na Bunge katika maswala ya kisheria, chombo hiki kina haki ya kuamua. Kiongozi Mkuu anawateua wajumbe wote 45 wa baraza hili ambao ni watu mashuhuri wa kidini, kijamii na kisiasa. Rais wa sasa wa shirika hilo ni Ayatollah Sadeq Amoli Larijani, mtu mwenye siasa kali na mkuu wa zamani wa mahakama. Jaji Mkuu wa Iran anateuliwa na Kiongozi Mkuu. Jaji Mkuu anawajibika kwa Kiongozi Mkuu pekee. Ni mkuu wa mahakama ya nchi. Mahakama chini yake hufafanua uzingatiaji wa sheria za Kiislamu na sera za kisheria. Mahakama, pamoja na Idara ya Usalama na Ujasusi, zimechukua hatua dhidi ya wale wanaopinga. Wanaharakati wa haki za binadamu mara nyingi hushutumu mahakama kwa kuendesha isivyo kisheria  dhidi ya watu waliokamatwa kwa misingi ya masuala ya usalama wa taifa. Kati ya watu milioni 83 wa Iran, wapiga kura wapatao milioni 58, yaani watu waliotimiza umri wa miaka 18 wanaweza kupiga kura. Vijana ndio wengi katika wapiga kura. Zaidi ya nusu ya idadi ya watu ni chini ya miaka 30. Tangu Mapinduzi ya Kiislamu mwaka 1979, idadi ya wapiga kura imekuwa zaidi ya 50%. Hata hivyo, katika uchaguzi wa bunge wa 2021, kutokana na hali mbaya ya uchumi na kutoridhika, watu wengi walionekana kususia upigaji kura. Vikosi vya kijeshi vya Iran vinajumuisha Jeshi la Walinzi wa Mapinduzi ya Kiislamu (IRGC) na Jeshi Mkuu. IRGC iliundwa baada ya mapinduzi kwa lengo la kulinda mfumo wa Kiislamu na kuweka nguvu sambamba na jeshi la pamoja. Hata hivyo, sasa imekuwa nguvu kubwa ya silaha, kisiasa na kiuchumi na uhusiano wa karibu na Kiongozi Mkuu. Walinzi wa Mapinduzi wana jeshi lake la ardhini, jeshi la wanamaji na jeshi la anga. Jukumu la kusimamia silaha muhimu za Iran pia liko kwa taasisi hii. Shirika hilo pia linadhibiti Kikosi ambacho kimekuwa na jukumu la kuzima upinzani wa ndani. Maafisa wote wakuu wa IRGC na makamanda wa kijeshi wanateuliwa na Kiongozi Mkuu ambaye pia ndiye Amiri Jeshi Mkuu. Makamanda na maafisa hawa wanawajibika kwa Kiongozi Mkuu pekee. Wajumbe wa Baraza la Mawaziri huchaguliwa na Rais. Majina yao yanaidhinishwa na bunge, ambalo linaweza pia kuwaadhibu mawaziri. Baraza hili la mawaziri linaongozwa na Rais au Makamu wa Kwanza wa Rais, ambaye anahusika na mambo yanayohusiana na baraza la mawaziri.	https://www.bbc.com/swahili/habari-60064455
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.	https://www.bbc.com/swahili/habari-61242583
sports	Kombe la dunia 2022: Lini linaanza na kwanini lifanyike Qatar?	"Nafasi mbili za mwisho katika fainali za Kombe la Dunia za 2022 zitaamuliwa wiki hii wakati mechi za mchujo za mabara zitafanyika huko Doha, Qatar. Michuano hiyo itakayoanza mwezi Novemba, itakuwa ni Kombe la Dunia la kwanza kufanyika Mashariki ya Kati na la kwanza wakati huu wa mwaka. Hata hivyo, uamuzi wa kufanyika nchini Qatar umezua utata. Fainali za Kombe la Dunia zinafanyika kati ya Novemba 21 na 18 Desemba - wakati ambapo hali ya joto nchini Qatar kawaida hufikia nyuzi joto 25C (77F). Kama fainali zingefanyika Juni na Julai, kama kawaida, mechi zingechezwa kwenye joto linalozidi 40C na wakati mwingine kufikia 50C. Awali Qatar ilipendekeza kufanyika kwa fainali hizo wakati wa majira ya kiangazi katika viwanja vilivyokuwa na viyoyozi, lakini mpango huo ulikataliwa. Novemba na Desemba ni miezi yenye shughuli nyingi kwa vilabu vya soka vya Ulaya na wachezaji wengi wataitwa kuchezea nchi zao huko Qatar 2022. Kwa hivyo, ligi za Ulaya kama vile Ligi Kuu ya England, Serie A ya Italia na La Liga ya Hispania zitalazimika kusimam kwa wiki moja kabla ya kuanza kwa kombe la dunia. Watazianzisha upya baada ya kumalizika kwa fainali hizo. Mnamo 2010, Qatar ilinyakua haki za Kombe la Dunia kwa kushinda kura ya wajumbe 22 wakuu wa Fifa. Ilishinda zabuni kutoka Marekani, Korea Kusini, Japan na Australia. Ni taifa la kwanza la Kiarabu kuandaa michuano hiyo. Qatar ilishutumiwa kwa kuwalipa maafisa wa Fifa pauni milioni 3 ($3.7m) kama hongo ili kupata uungwaji mkono wao lakini iliondolewa baada ya uchunguzi wa miaka miwili. Mwenyekiti wa wakati huo wa Fifa, Sepp Blatter, aliunga mkono ombi la Qatar wakati huo, lakini tangu wakati huo amesema Fifa huenda ilifanya uamuzi usio sahihi. Kwa sasa Bw Blatter anashtakiwa nchini Uswizi kwa makosa ya ulaghai, ubadhirifu na mashtaka mengine ya ufisadi. Qatar pia imekabiliwa na madai ya Amnesty International na Human Rights Watch ya kukukiuka haki za binadamu kwa kuwatendea vibaya wafanyakazi wa kigeni ambao wamekuwa wakijenga viwanja vitakavyotumika kwa ajili ya Kombe la Dunia. Je, ni timu gani zilizofuzu Kombe la Dunia na ni nani anayepewa kipaumbele zaidi? Hatua za kufuzu kwa Kombe la Dunia la 2022 zilianza miaka mitatu iliyopita. Timu kutoka mabara tofauti zilicheza katika hatua ya makundi, na timu za juu zilifuzu kwenda fainali, huku nyingine zikifuzu kupitia mchujo. Ufaransa, washindi wa Kombe la Dunia la 2018, walifanikiwa lakini mabingwa wa sasa wa Ulaya Italia walishindwa kufuzu. Katika fainali hizi, timu 32 zilipangwa katika makundi nane ya timu nne nne. Timu kutoka bara moja zilitengwa - isipokuwa kwa nchi za Ulaya, ambapo timu mbili za juu zinaweza kuwa katika kundi lolote. Brazil, England, Ufaransa na Hispania ndio wanaopewa nafasi kubwa ya kushinda kombe hilo mwaka huu. Qatar, ambayo ina wakazi milioni 2.9, ni mojawapo ya nchi tajiri zaidi duniani kutokana na mauzo yake ya mafuta na gesi. Imejenga viwanja saba mahsusi kwa ajili ya mashindano hayo, na jiji zima ambalo litaandaa mechi ya fainali. Zaidi ya hoteli 100 mpya, treni mpya, barabara mpya pia zinajengwa. Kamati ya maandalizi ya michuano hiyo inakadiria kuwa watu milioni 1.5 watahudhuria fainali hizo. Qatar ni nchi ya Kiislamu ya kihafidhina, na mashabiki wameonywa kuwa waangalifu kuhusu tabia zao, Kuna vikwazo vikali vya kunywa pombe. Kawaida pombe inaweza kununuliwa tu katika baa za hoteli za kifahari. Gharama ya bia moja inagharimu hadi dola $13. Hata hivyo, waandalizi wanasema pombe huenda ikauzwa katika maeneo maalum ya mashabiki wakati wa fainali hizo. Vitendo vya ushoga ni haramu nchini Qatar. Makundi yanayowakilisha mashabiki wa soka ya mashoga yamekuwa yakiiomba serikali yake ""kuhakikisha usalama wao"", huku baadhi ya mashabiki wa Wales wakisema watasusia mashindano hayo kufuatia kufuzu kwa timu yao. Waandalizi wa Kombe la Dunia wamejibu kuwa ""kila mtu anakaribishwa"", lakini Qatar haitalegeza sheria zake kuhusu ushoga."	https://www.bbc.com/swahili/61780065
business	Zanzibar: Ala ya muziki kwa jina Canoon iliyobeba urithi wa visiwa hivi	Canoon ni ala mashuhuri katika muziki wa asili visiwani Zanzibar, chombo ambacho kimebeba historia ya visiwa hivyo kutawaliwa na waarabu Maulid Mkadam amepiga chombo hiki toka mwaka 1983 na anafurahi kuona kwamba vijana nao wamejifunza kupiga chombo hiki kwani  ni urithi wa visiwa hivyo Eagan Salla alikuwa viswani Zanzibar  hivi karibuni na hii ni taarifa yake	https://www.bbc.com/swahili/habari-59301666
entertainment	Thebe Magugu: Kijana aliyewapiku wenzake na kuibuka mshindi wa tuzo la kifahari	"Mbunifu wa mitindo mwenye umri wa miaka  26- raia wa Afrika Kusini amekuwa  Muafrika wa kwanza kushinda tuzo ya LVMH , ambayo ni tuzo ya kifahari ya kijana mdogo mbunifu zaidi wa mitindo ya mavazi,  tuzo ambayo ilianzishwa mwaka  2013. Thebe Magugu aliwashinda watu wengine 1,700 waliopigania tuzo hiyo   inayoambatana na zawadi ya dola  $331,272;  na pia atapatewa mafunzo ya mwaka mmoja wa mafunzo ya fasheni kutoka  kampuni nzuri ya kifahari. Majaji wa tuzo hiyo walimsifia  Magugu kwa  ""ubunifu wake asilia  wa kukata vitambaa, kutambua rangi na vitambaa "", ""ambavyo ni rahisi kwa jinsioa ya kike kuvaa "", na kujumuisha  ''hadithi ya Afrika Kusini'' katika ubunifu wake. Mwanamitindo huyo wa fasheni ambaye anafanyia kazi zake mjini  Johannesburg- akibuni mavazi  ya wanawake  amesema kuwa mavazi yake ya kipindi cha kipupwe ya mwaka 2018 yanaitwa Chumi za nyumbani ""yakiangazia hali ya kazi za kike za wanawake nchini Afrika Kusini "". Hivi karibuni kabisa mavazi yake  aliyoyapatia  majina Art History na African Studiespia yalikuwa na mtizamo wa utamaduni na siasa. Hii ni baadhi ya mitindo ya mavazi  yake:"	https://www.bbc.com/swahili/habari-49593701
sports	Tetesi za soka Ulaya Jumatano 02.12.2020: White, Tagliafico, Szoboszlai, Rudiger, Palmeri, Mustafi, Saliba, Skriniar	Manchester United, na Chelsea zinamfuatilia kwa karibu mlinzi wa  Brighton Muingereza Ben White, 23 mwenye thamani ya juu. (Sky Sports) Barcelona wanafuatilia kwa karibu upatikanaji wa  kiungo wa kati -nyuma wa  Arsenal   Shkodran Mustafi, 28, na mlinzi wa Chelsea  Antonio Rudiger, 27, huku wachezaji hao wa kimataifa wa Ujerumani wakiwa hawatakiwi na klabu zao. (Mundo Deportivo - in Spanish) Arsenal na  Tottenham  ni miongoni mwa klabu kadhaa zenye nia ya kumsaini  kiungo wa kati wa  Red Bull Salzburg Dominik Szoboszlai, 20, huku RB Leipzig, AC Milan na  Atletico Madrid  pia wakimtaka mchezaji huyo wa kimataifa wa Hungary. (Eurosport) Manchester United, Manchester City na  Chelsea wanashindana kumsaini kiungo wa kati wa  Borussia Monchengladbach  na Uswiss Denis Zakaria, 24,  mwezi Januari . (Star) Tottenham bado wanamtaka mlinzi wa Inter Milan na Slovakia -Milan Skriniar, 25, licha ya mazungumzo kati ya klabu hizo kuvunjika  msimu uliopita  . (Football Insider) Mlindalango wa  Ajax na  Cameroon Andre Onana, 24, anaweza bado kufanikiwa kuhamia katika klabu ya Primia Ligi msimu ujao baada ya  Tottenham na  Chelsea  kuacha nia yao. (Mail) Arsenal bado hawajaweka dau la kiungo wa kati wa  Norwich  Emi Buendia, 23, huku Muargentina huyo akiwa miongoni mwa wachezaji wanaoweza kuchaguliwa kusaini mkataba na the Gunners. (Football London) Kiungo wa kati wa  Arsenal   Patrick Vieira, ambaye kwa sasa ni meneja wa klabu ya  Nice, anataka kumleta katika klabu hiyo mchezaji wa Arsenal na Ufaransa-mlinzi  William Saliba, 19. (Metro) Juventus wanajiandaa kuongeza mara dufu dau lao kwa ajili ya kiungo wa kati -nyuma wa  Chelsea Muitalia Emerson Palmeri, 26, na mshambuliaji wa Ufaransa   Olivier Giroud, 34. (Il Bianco Nero - in Italian) Barcelona  wamechagua mlinzi wa  Atletico Madrid na Brazil  Felipe Augusto, 31, kama mchezaji wao kmbadala wa kuchukua nafasi ya   Gerard Pique, 33, mwenye majeraha  huku msimu wa Uhispania ukiwa umemalizika. (AS - in Spanish) Mlinzi wa Ufaransa  Jean-Clair Todibo, 20, yuko tayari kurejea katika   Barcelona baada ya kushindwa kucheza hata dakika moja wakati wa mkataba wake wa mkopo  katika  Benfica. (Abola - in Portuguese) Mchezaji wa safu ya kati wa Barcelona  Riqui Puig, 21, ataruhusiwa kuondoka kwa mkataba wakati wa dirisha la uhamisho la wachezaji la  mwezi Januari na mchezaji huyo wa timu ya Uhispani ya vijana walio chini ya umri wa miaka 21 amepewa fursa ya kuinga na  Leeds United, RB Leipzig na  Monaco. (Eurosport) Rangers wanaonekana wako tayari kumkosa mchezaji asiye na wakala Muingereza Jack Wilshere, 28, huku wakitaka kiungo huyo wa kati  arejee  Arsenal. (Sun) Arsenal wanaweza kutumia pauni milioni  32 iwapo wanataka kuendelea kuwa na wachezaji watano ambao mkataba wao unakamilika msimu ujao ili kuimarisha kikosi hicho katika dirisha la uhamisho la mwezi Januari . (Football London)	https://www.bbc.com/swahili/55155190
politics	Angela Merkel:Ujerumani itamkumbuka vipi kansela huyu?	Wajerumani wanajiandaa kumuaga Angela Maerkel, ambaye amekuwa madarakani kama kansela kwa miaka 16, Jumapili baada ya uchaguzi atakuwa amekamilisha muhula wake wa mwisho kama kansela wa Ujerumani. Je ameacha urithi gani kwa kizazi kilichopo na matumaini kwa kizazi kijacho ?	https://www.bbc.com/swahili/58690056
