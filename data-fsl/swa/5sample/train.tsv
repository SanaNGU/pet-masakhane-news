business	Janice Bryant: Mfahamu mwanamke wa kwanza mweusi kuwa bilionea Marekani na mafanikio yake	"Janice Bryant Howroyd alikuwa mwanamke wa kwanza mweusi kuwa na biashara yenye thamani ya zaidi ya dola bilioni moja nchini Marekani. Akilelewa kusini mwa nchi hiyo,wakati wa ubaguzi wa rangi alikumbana na matatizo mengi akiwa anatafuta kazi hivyobasi, alitumia uzoefu wake kama muongozo alipoamua kuanza kampuni yake ya raslimali watu. Uamuzi uliomfanya kuweka historia. Akifanya mahojiano na BBC, Janice alizungumzia taaluma yake. Janice Bryant Howroyd alikuwa kusini mwa Marekani katika jimbo la North Carolina miaka ya 1950, wakati kulipokuwa na ubaguzi wa rangi. Lakini kulingana na wazazi wake, maisha yake na ndugu zake wengine 10 hayangeendeshwa na ubaguzi wa rangi. ""Mama yangu na baba yangu sio kwamba walikuwa wamesoma sana, lakini walikuwa werevu mno,"" anasema. ""Walinifunza kuwa nina haki sawa kama mwingine yoyote yule, pengine sio kwa fursa zote lakini mimi ndio nilihitajika kutengeneza fursa hizo''. Pia walinifunza nisitafute fursa hizo kwa uchungu ili hasira isiwe sehemu ya maisha yangu. Kikubwa ya nilichofikia ni kitaaluma na maisha yangu binafsi kutokana na kile nilichojifunza mwanzoni nyumbani, ""ameongeza. Wakati huo, sheria zinazotenganisha watu weusi na wazungu zilikuwa bado zinatumika, zilianza kutekelezwa baada ya kukomeshwa kwa utumwa. ""Nisingemuoa mume wangu na macho yake mazuri ya Buluu, wakati huo,"" anasema. Sheria za ubaguzi zilipoanza kufutwa baada ya kujitokeza kwa vuguvugu za kupigania haki za raia. Janice alikwenda kusoma katika shule ambayo ilikuwa inatekeleza mchakato wa kurejesha mambo sawa na huko ndipo alipokutana na wanafunzi wazungu katika darasa moja. ""Siku ya kwanza, nikitembeatembea chuoni nilikuwa na wasiwasi sana. Ilikuwa vigumu kwangu hata kusikia kinachoendelea darasani kwasababu hofu iikuwa imenijaa. Bado sijaelewa namna ya kuelezea nilivyokuwa ninahisi siku ile,"" anasema. Wakati kukiwa na ukosefu wa usalama na unyama unaotendeka barabarani, anasema kuwa kaka zake walimpeleka shuleni kila siku. Lakini baada ya kwenda chuo, akaanza kuhisi yuko nyumbani. Alihudhuria chuo cha A&T North Carolina, moja ya vyuo vya kihistoria vya watu weusi nchini humo. ""Nilijifunza Kiingereza na somo la huduma za Jamii. Ni taasisi ya kupigiwa mfano. Baadaa ya vita vya weyewe kwa wenyewe kulianzishwa baadhi ya shule na taasisi za wanafunzi weusi. Na hapo ndipo kulipobainika mwanaangana wa kwanza mweusi na viongozi wengine weusi nchini humo,"" anasema. Mwaka 1976, alihamia Los Angeles, California, kufanyakazi kwa muda tu kama msaidizi wa shemeji yake Tom Noonan katika kampuni ya jarida la Billboard. Janice anakumbuka kwamba mkuu wa kampuni alilazimika kusafiri kuhudhuria mkutano mmoja Ulaya na yeye akaachiwa fursa ya kusimamia kampuni. ""Aliporejea, alipata ofisi imebadilika sio ile alioiacha na kuiona ikiwa bora zaidi. Nakumbuka akisema nimefanya miujiza,"" Janice alisema. Hapo ndipo shimeji yake alipobaini kipaji chake na kumsihi kuendelea kutimiza ndoto yake. ""Tom ndio sababu ya mimi kuendeleza taaluma yangu ya ujasiriamali na nikaamua kufungua biashara,"" anasema Janice. Mwaka 1978, miaka miwili baada ya kuwasili Los Angeles, Janice alianzisha mapuni ya yake ya ActOne. ""Naweza kusema kuwa uzoefu wangu wa kutafuta kazi ni jambo ambalo sikutaka limtokee mwingine yeyote. Kwahiyo, nilipoanzisha kampuni yangu nilijua kuwa nataka kuendeleza ubinadamu katika taaluma ya raslimali watu. Anasema alianza biashara yake na dola 1,500 pekee. ""Nilikuwa na dola 900 na nikaomba dola mia 600 kutoka kwa mama yangu,"" anasema. Kampuni hiyo ilikuwa na mashine moja tu ya fax na simu pekee. Miaka 40 baadaye, Kampuni ya ActOne inapatikana katika nchi 19, na inahudumia zaidi ya wateja 17,000 na imeajiri watu 2,600. Hata hivyo uongozi wa kampuni hiyo unasema, kufikia lengo hilo hakukuwa ndoto yake. ""Kama mjasiriamali, (lengo langu) ni kufikia watu biloni 2,"" anasema. Akiwa katika safari yake hii, Janice anasema mama yake amekuwa nguzo muhimu katika kutimiza ndoto yake. Na aliposhinda tuzo ya ujasiriamali, Janice alimuita mama yake jukwaani, kuhutubia hadhira na kumshukuru Mungu. Lakini je nini kinamfanya kuendelea kung'ara katika taaluma yake? ""Hata ninaposhinda matuzo, huo sitoi fursa kwa umaarufu kudhibiti maisha yangu,"" Janice amesema."	https://www.bbc.com/swahili/habari-55083551
religion	'Ni Unafiki' : Elton John alishutumu kanisa Katoliki kwa kukataa kubariki ndoa za wapenzi wa jinsia moja	"Mwanamuziki nguli wa Uingereza Elton John ameshutumu makoa makuu ya kanisa katoliki kwa ''unafiki''. Matamshi yake yanajiri baada ya the Vatican kutoa taarifa ya kukumbusha walimwengu kwamba kanisa katoliki haliwezi kubariki `ndoa za wapenzi wa jinsia moja'. Mkutano wa mafundisho katika kanisa hilo kwa jina maarufu CDF ulidai kwamba makuhani hawawezi kwa njia yoyote kutoa baraka kama hizo kwasababu ''Mungu hawezi kubariki dhambi''. Taarifa hiyo iliidhinishwa na papa Francis , ambaye awali ametoa ishara ya kutokubaliana na wale walio na msimamo mkali katika kanisa hilo kuhusu suala la wapenzi wa jinsia moja. ''Wana haki kuwa katika familia'': Papa Francis alisema akiwaunga mkono wapenzi wa jinsia moja. Wanachama wengi wa Muungano wa wapenzi wa jinsia moja duniani LGBT walikasirishwa na msimamo huo akiwemo Elton John. Je alisema nini haswa? Mwanamuziki huyo wa Uingereza alichapisha katika mtandao wake wa twitter: ""Inakuwaje Vatican haiwezi kubariki ndoa za wapenzi wa jinsia moja kwasababu ni dhambi na badala yake baadaye wajipatie faida kupitia uwekezaji wa mamilioni ya madola katika Rocketman, filamu inayosherehekea ndoa yangu kwa David???''. Mwisho wa chapisho hilo la Twitter , msanii huyo aliweka alama ya reli: ""Unafiki."" Filamu ya The Rocketman ni kuhusu Maisha ya Elton John. Anaelezea jinsi alivyopanda na kuwa nyota katika muziki huku akizungumzia kuhusu jinsia yake  na mahusiano yake na waume wengine. Filamu hiyo ilielezewa kuwa ya kwanza kumuonesha mwanamume mpenzi wa jinsia moja. Kwanini taasisi ambayo inawachukulia wapeini wa jinsia moja kuwa wenye dhambi kujitolea kuwekeza katika filamu kama hiyo? Wawakilishi wa nyota huyo wa Uingereza hawakujibu maswali kutoka kwa BBC , lakini msemaji aliambia Newsweek siku ya Jumatatu  kwamba uwekezaji wa Vatican umeripotiwa katika vyombo vikuu vya habari ikiwemo gazeti la Financial Times. Mbali na hilo, hatutatoa tamko lolote Zaidi, alisema. Habari kuhusu uwekezaji huo zinashirikisha uchunguzi wa 2019 uliofanywa na gazeti la Italia la Corriere Della Sera, mojawapo ya magazeti yanayosomwa sana nchni humo. Gazeti hilo liliripoti kugundua habari kuhusu uwekezaji  uliofanywa na hazina moja ya fedha ambazo zilitolewa na katibu wa Vatican. Wizara hiyo ya katibu wa masuala ya kigeni ni mojawapo ya wizara zenye nguvu Vatican. Kwa karne kadhaa, ameweza kusimamia kila kitu Kutoka usimamizi wa kanisa hilo hadi masuala yake ya kidiploamasia ya kanisa hilo. Katika uchunguzi wake , gazeti hilo la Italia lilisema kwamba ''Zaidi ya $ 4.7 million zimetengwa kufadhili uzalishaji wa filamu kama vile Men in Black mpya na filamu ya Maisha ya Elton John Rocketman."" Chombo hicho kilisema kwamba Yuro milioni moja ya kitita hicho ziliwekezwa katika failamu hiyo mpya. Haijulikani Vatican ina ukaribu wa kiasi gani katika kufuatilia uwekezaji huo. Kiasi cha ufadhili huo uliohojiwa, unatoka kwa Peter Pence , kitengo kinachokusanya michango  ambayo hutolewa na wafuasi wa kanisa hilo  kulingana na gazeti hilo la Italia. Matumizi ya fedha hizo za Peter Pence yanachunguzwa kufuatia uchunguzi wa Vatican kuhusu uwekezaji wa kujenga na kununua nyumba za kuuza mjini London 2019. Mwaka 2020, gazeti la The financial Times lilichapisha kwamba lilifanikiwa kupata stakhabadhi zinazoonesha kwamba Vatican ilichangia katika ufadhili wa filamu ya Rocketman . Muda mfupi baada ya habari hiyo papa Francis aliagiza mabadiliko katika masuala ya kifedha ya Vatican, na kuondoa usimamizi wa fedha za kanisa hilo kutoka wizara ya masuala ya kigeni. The Vatican haijathibitisha hadharani kuhusu habari za uwekezaji katika filamu ya Rocketman. BBC iliomba tamko kutoka kwa Vatican lakini haijapata jibu lolote kufikia wakati wa kuchapishwa kwa habari hii. Kutokana na hilo , haijulikani ni kiwango gani papa Francis anajua kuhusu masuala ya kifedha ya Vatican. "" Rocketman ni filamu kuhusu mpenzi wa jinsia moja ambaye amekuwa na wakati mgumu kukubai hali yake , anaambia BBC."	https://www.bbc.com/swahili/habari-56429734
technology	Seif Kisauji: 'Familia yangu iliponiona katika TikTok iliona naidhalilisha'	Kutana na Seif Kisauji almaarufu kama ‘Babu wa TikTok’ ambaye amekuwa akichapisha video mbalimbali zinazomuonesha akicheza nyimbo huku akiwaasa vijana kupitia mada mbalimbali anazozitoa kila uchao kwa njia ya uchekeshaji. Akiwa na miaka 57 amefanikiwa kuwa ni Kati ya watu wazima waliopo kwenye mtandao unaopendwa sana na Vijana huku akiwavuta na wazee wengine kujiunga nae katika matamasha pindi akitumbuiza ili wafurahie maisha. Mwandishi wa BBC @frankmavura amefanya mahojiano haya maalumu na Babu wa TikTok	https://www.bbc.com/swahili/habari-60141347
technology	Akaunti za twitter za Obama, Jeff Bezos, Elon Musk, Joe Biden na Kanye West zadukuliwa katika kashfa ya Bitcoin	"Mabilionea Elon Musk, Jeff Bezos na Bill Gates ni  miongoni mwa watu mashuhuri nchini Marekani ambao akaunti zao za mtandao wa twitter zilidukuliwa katika kashfa inayohusisha fedha za kidigitali mtandaoni Bitcoin. Akaunti ya twitter ya aliyekuwa rais wa Marekani  Barack Obama, Joe Biden na Kanye West pia ziliombwa mchango wa fedha kwenye mfumo huo wa fedha za kidigitali. ''Kila mtu ananiambia nirudishe kwa jamii,'' Ukurasa wa twitter wa Bwana Gates  ulieleza. ''Tuma dola 1,000, nitakurudishia dola 2,000.'' ''Siku ngumu kwetu Twitter. Tunasikitika kwa kilichotokea,'' aliandika mwanzilishi wa mtandao huo Jack Dorsey siku ya Jumatano. ''Tunafanya uchunguzi na tutatoa taarifa kuhusu kila kitu tunachoweza tutakapojua hasa kilichotokea,'' alieleza bwana Dorsey. Awali, Twitter ilichukua hatua zaidi kwa kuzisitisha akaunti nyingi zilizoidhinishwa kwa alama ya buluu kufanya kazi . Hali kadhalika maombi ya kubadilisha neno la siri yalikuwa yakikataliwa na '' na matumizi ya akaunti hiyo '' yalisitishwa. Siku ya Alhamisi akaunti za watumiaji zilizoidhinishwa zilianza kufanya kazi tena, lakini Twitter ilisema kuwa ilikuwa bado inafanyia kazi Dmitri Alperoitch, mwanzilishi wa kampuni ya usalama mtandaoni ya CrowdStrike, aliliambia shirika la habari la Reuters  kuwa : Hili ni tukio baya kuwahi kutokea kwenye mtandao huu mkubwa wa kijamii. Katika akaunti ya Bwana Musk, Mkuu wa Tesla na SpaceX alitoa ahadi ya kutoa mara mbili ya malipo yoyote ya fedha za kigitiali kwenda kwenye akaunti yake ya fedha za mtandaoni ''katika kipindi cha dakika 30 zijazo''. ''Ninajisikia kujitolea kwa sababu ya Covid-19,'' ukurasa wake wa twitter ulieleza, sambamba na anuani ya sarafu ya kidigitali. Ujumbe wa twitter ulifutwa dakika chache tu baada ya kuchapishwa. Na hayo yakiendelea akaunti ya twitter ya Elon Musk iliondolewa nyengine ikajitokeza , baadaye akaunti ya tatu ikajitokeza . Mbali na mwanamuziki  Kanye West, mkewe Kim Kardashian, aliyekuwa rais wa Marekani Obama, mgombea wa urais kwa tiketi ya chama cha Democrat Joe Biden, na mfanyabiashara wa chombo cha habari billionea Mike Bloomberg, makampuni makubwa ikiwemo Uber na Apple yalilengwa. Kampeni ya Biden  ilisema kwamba twitter ilifunga akaunti hizo katika kipindi cha dakika chache na kuondoa ujumbe uliochapishwa kuhusiana na kashfa hiyo. Msemaji wa Bill Gates aliambia chombo cha habari cha AP kwamba  hii inaonekana kuwa miongoni mwa masuala makubwa ambayo Twitter inakabiliana nayo. BBC inaweza kuripoti kutoka chanzo cha usalama kwamba tovuti kwa jina cryptohealth.com ilisajiliwa na mshambuliaji wa mtandao alietumia anwani ya barua mkworth5@gmail.com. Jina hilo ""Anthony Elias"" lilitumika kusajili tovuti hiyo. Cryptohealth pia ilisajili akaunti ya instagram. Ujumbe ulioandikwa ulisema ''Ilikuwa sisi'' ukiwa na emoji ya uso unaotabasamu. Wasifu wake wa Instagram pia ulichapisha ujumbe uliosema : lilikuwa shambulio la hisani, fedha zenu zitaelekea mahala pazuri."	https://www.bbc.com/swahili/habari-53426730
technology	Kwa nini maana ya ishara ya mkono imezua gumzo China?	"Video inayomuonesha msichana wa Kichina akitumia kiujanja ishara ya mkono kuomba msaada imesambazwa sana katika mtandao wa kijamii wa TikTok - hali inayoifanya mamlaka ya nchi hiyo kuingiwa na kiwewe. Msichana huyo anaonekana akisindikizwa na mtu asiyemjua katika uwanja wa ndege. Kwa sababu hakuwa alihofia wa kupiga mayowe ili apate usaidizi aliamua kuonesha ishara ya mkono iliyomaanisha mambo yako ""SAWA"". Hatua hiyo iliwafanya wapita njia kubishana ikiwa msichana huyo alikua sawa au la lakini wengine waligundua kuwa anazuiliwa bila hiari yake. Baadae aliukutanishwa na wazazi wake. Lakini kwa nini video hiyo iliyozua gumzo kali katika mitandao ya kijamii nchini China imeikasirisha mamlaka ya nchi hiyo? Licha ya kuwa ishara inayomaanisha mambo ni ""shwari"" inajulikana na watu wengi duniani, nchini China maana ya ishara hiyo inaweza kubadilika ukigeuza mkono kidogo tu. Vidole viwili vikishikana pamoja, na mkono wako uoneshshe ishara ya nambari""110"" -Kwa Wachina inamaanisha kuwasiliana na polisi katika hali ya dharura. Ktika video hiyo mhisika anaonesha ishara ambayo hata mtoto mdogo anaweza kung'amua kuwa unakabiliwa na tatizo. Ili kuhamasisha jamii kuhusu ishara hiyo mwisho wa video hiyo kuna mwanamume anaewaambia watu ""sambaza ujumbe huu"" ili watu  waitumia wanapotaka usaidizi"" kama pengine wametekwa nyara  na wanahofia maisha yao"". Video hiyo inaonekana kama tangazo la kibiashara kwa umma, kwa hivyo watumiaji wengi wa mitandao ya kijamii walidhania linaungwa mkono na polisi. Gazeti la kibiashara la kila siku linalofahamika kama Chengdu Economic linasema kanda hiyo ya video inayosambazwa katika mtandao wa TikTok inaonesha kana kwamba imetolewa na polisi. Hata hivyo aliyenasa video yenyewe hajabainika mpaka sasa Tayari vyombo rasmi vya habari vinawasilisha ujumbe wa mtandao wa kukabiliana na taarifa ghushi unaofahamika kama Piyao, kukosoa video hiyo kwa upotoshaji na kuongeza kuwa polisi hawana uhususiano wowowte na kanda hiyo ya video. ""Ishara kama hiyo haina msingi wowote ikitumiwa kuomba musaidizi wa dharura,"" ulisema, ishara hiyo haisaidii ikiwa anayeitumia hajui maana yake halisi hawezi kupata usaidizi anaotafuta. Linaongezea kuwa halijawahi ""kutangaza ishara hiyo kwa umma ili watu watumie wakiwa katika hali ya hatari"", na kutoa wito kwa watu kufuata mfumo wa jadi wa kupiga simu polisi wakiwa katika hali ya hatari ili wapate usaidizi. Licha ya mamlaka kujitenga na kanda hiyo ya video na kampeini yake kupata umaarufu wa ghafla katika mtandao wa TikTok, imezua mjadala mkali ikiwa ishara hiyo inaweza kutumiwa kuwafanya Wachina wajue ikiwa mtu anakabiliwa na hali ya hatari. Baadhi yao katika mtandao maarufu wa Sina Weibo wanasema ""kupiga mayowe kama ishara ya kuomba msaada kunasidia zaidi badala ya kuonesha ishara"", huku wengine wakisema ishara huenda ikatafsiriwa visivyo  hali ambayo inaweza ""kuwapotosha watu"" na kusababisha hali ya taharuki. Lakini katika nchi zilizo nda utawala wa kiimla watu hawana uhuru wa kujieleza hadharani, baadhi yao wanasifia lugha ya ishara katika mazingira kama hayo ambayo wanafananisha na mtu aliyetekwa nyara. ""Lugha za ishara inaweza kusaidia nchi"", mmoja wa watumiaji wa lugha hiyo alisema. ""Alimradi kila mtu anaielewa, tunaweza kuitumia ,"" mwingine alisema. ""Bora sote tunaelewa maana ya ishara inayotolewa hakuna shida."" Nambari kama ishara ya uasi Baadhi ya nambari kwa muda mrefu zimetumiwa na watumiaji wa mitandao ya kijamii kukosoa serikali bila ya maana halisi kujulikana. Watu wamegundua mbinu ya kuzungumzia mauaji ya Tiananmen Square ya mwaka 1989 - ambayo serikali iliweka siri kwa miongo mitatu- kwa kutumia nambari fiche kama  ""46""kumaanisha (4 Juni), ""64"" (Juni 4) au ""1989"". Mamlaka ilibaini maana ya nambari hizo na imekuwa ikiweka vikwazo kuhusu utumizi wake lakini hiyo haimaanishi kuwa ujumbe unaojumuisha nambari hizo zinafutwa. Mwimbaji Taylor Swift - ambaye alikuwa maarufu sana China - alipozindua albamu 1989, serikali ilikua na wakati mgumu kufuatilia ujumbe unaoangaziwa katika muziki wake. Kulikua na hofu huenda muziki wake unatumia maana fiche kupitisha ujumbe wenye utata katika historia ya hivi karibuni ya China."	https://www.bbc.com/swahili/habari-49589705
religion	Mchungaji Mwamposa akamatwa baada ya vifo vya waumini	Watu 20 wafariki dunia mjini Moshi walipokuwa wakikusanyika katika viwanja vya Majengo kuhudhuria Ibada iliyoongozwa na Mtume Boniface Mwamposa. Watu hao wamefariki dunia baada ya kukanyagwa na wenzao wakati wakitoka katika lango moja waliloelekezwa kupita ili kukanyaga mafuta ya upako. Katika tukio hili watu 16 wamejeruhiwa. Kiongozi wa kanisa la Inuka Uangaze, anayejitambulisha kama nabii na mtume Boniface Mwamposa , hii leo amelazimika kusitisha ibada kwa ajili ya kuitikia wito wa Polisi mkoani Kilimanjaro, Tanzania  kulikotokea vifo vya waamini wake. Mwamposa ambaye huendesha ibada zake katika eneo la Tanganyika Packers, leo Jumapili Februari 2, Nabii huyo amelazimika kufupisha ibada ya kwanza na kuanza safari ya kuelekea Moshi alikoitwa na polisi. Ibada huwa inaisha majira ya saa saba lakini leo imeisha saa nne na nusu asubuhi. Gazeti la Mwananchi limeandika kuwa jana katika kongamano lake la kukanyaga mafuta ya upako mkoani Kilimanjaro, watu 20 walipoteza maisha wakisukumana kukanyaga mafuta hayo. Wakati hayo yakiendelea, waumini wa nabii huyo wamemkingia kifua na kueleza suala la watu kukanyagana kwenye mikutano mikubwa ni kawaida. Rais wa Jamhuri ya Muungano wa Tanzania, John Pombe Magufuli ametuma salamu za rambirambi kwa familia za watu 20 waliopoteza maisha wakati wakitoka katika Ibada huko Moshi Mkoani Kilimanjaro. Magufuli ameeleza kusikitishwa na idadi kubwa ya vifo vya Watanzania waliopoteza maisha katika matukio hayo na amewaombea Marehemu wote wapumzike mahali pema peponi na majeruhi wote wapone haraka na kurejea katika majukumu yao. Aidha amemtaka mkuu wa mkoa wa Kilimanjaro bi. Anna Mghwira  kufikisha salamu zake za pole kwa familia, ndugu, jamaa, marafiki na wote walioguswa na vifo hivyo. Rais Magufuli ametoa wito kwa Watanzania wote kuchukua tahadhali katika matukio yote yenye viashiria vya hatari ikiwemo mikusanyiko mikubwa ya watu na amevitaka Vyombo vya Ulinzi na Usalama kuhakikisha vinasimamia ipasavyo tahadhali za kiusalama.	https://www.bbc.com/swahili/habari-51347183
entertainment	"Caitríona Lagan: ""Nacheza vyombo vyote katika bendi yangu ya muziki ya Ireland"""	Caitríona Lagan alianza kuweka mtandaoni video zake akicheza ala tano za muziki - banjo, mandolin, fiddle, guitar na mandola – kwa pamoja, wakati wa Lockdown. Msichana huyo mwenye umri wa miaka 15 kutoka Londonderry, Kaskazini mwa Ireland,alikuwa akitarajia video zake zitawafurahisha watu wakati wa janga la corona na zimepokelewa vizuri.	https://www.bbc.com/swahili/habari-57606945
entertainment	Waridi wa BBC: Kazi ya malkia wa video sio ukahaba, asema Official Lynn	"Irene Jefrey Luis almaarufu Official Lynn ni mojawapo ya wasanii na malkia wa video 'videovixens' ambao ni maarufu nchini Tanzania. Umaarufu wake unaibua hisia mseto. Hasa kwa kuwa amehusishwa kuwa na uhusiano wa kimapenzi na wasanii tajika nchini humo. Japo wasanii ambao amewataja tayari wamekanusha hayo. Lynn ni kijana wa kike anayefwatiliwa mno hasa na vijana kutokana na mtindo wake wa maisha. Ameshiriki kwenye video za wasanii wa Tanzania na Kenya mbali na kuwa kwa wakati huu ameanza kutunga na kuimba nyimbo zake. ""Ninapenda kuwa malkia wa video za muziki, na sitishwi na fikra za baadhi ya watu kuhusu kazi yangu, kuna watu wanasoema kuwa kazi hii ni njia ya ukahaba lakini sivyo,"" anasema Lynn. Lynn anakiri kuwa kazi ya kuwa malkia wa video inatoa taswira kuwa wasichana kama yeye huenda wanatumia urembo  na muonekano wa miili yao kujiuza, swala ambalo anakanusha kwa nguvu zake zote. Swala hili la malkia wa video sio geni , katika nchi nyingi gumzo limekuweko kuhusu nafasi yao katika miziki wanayoshiriki kama modo au wanenguaji. Kwake Lynn kazi ni kazi na hii yake anatamani pia kila mtu aiheshimu kama kazi rasmi. ""Sina hela nyingi, ila ninajitajhidi kuishi maisha mazuri na maisha haya nayagharimikia. Faida ni kuwa nimejulikana, pili ninatambulika kama balozi wa bidhaa kadhaa hapa Tanzania ""anasema Lynn. Ni mzaliwa wa eneo la Buguruni jijini Daresalam, akitokea katika familia ambayo Lynn anasema ilikuwa na maisha ya kawaida. Akiwa na miaka miwili baba yake mzazi aliaga dunia na baadae alipotimu miaka 13 mama naye alifariki na hapa aliikuta akiuingia ulimwengu wa kuwa yatima. Licha ya kuwa na kaka na dada zake anasema kuwa aliukosa sana uwepo wa mama yake. Lynn anaeleza kuwa maisha yake yaliingia katika mazingira magumu hasa kwa kuwa baadhi ya ndugu zake walikuwa tayari wamo katika maisha yao mengine aidha kuwa katika ndoa au shughuli nyengine. ""Baada ya mama kuondoka duniani, nilikuwa naishi na dada, ila nilikuwa sina ujasiri, mara nafokewa, wajua mali ya  wazazi wangu zilikuwepo ila sikuwa na usemi kwani nilikuwa binti mdogo, yale maneno mabaya yalinisukuma nje ya mazingira ya kwetu,"" anakumbuka Lynn. Lynn aliamua kutoroka nyumbani kwao na kuanza kuishi pekee yake, yaani kujilea. ""Nilianza kupanga nyumba, nikawa naishi maisha yangu pekee yangu, mara nyingi sikuwa na hela na nikaamua sitaki kuomba chochote, kule kukaa pekee yangu kulinikomoza , sio kwamba nilikuwa sina kwa kwenda ila nilichagua maisha hayo,"" anakumbuka Lynn. Mwanadada huyu anasema haikuwa kawaida kwa msichana wa umri mdogo kama wake kuishi pekee yake na kulikuwa na ugumu, ila anasema kuwa aling'ang'ana. Alifanya biashara ndogo ili kujikimu, akianza na kuuza viatu na mapochi. Wakati anashiriki video ya kwanza ya 'Kwetu' ya msanii Rayvanny alipata umaarufu wa kiasi chake, wakati huo alikuwa na miaka 18, anakiri alikutana na mwanamume mmoja na wakaanza urafiki wa kimapenzi, ni mwanamume aliyemchumbia na hata kutoa mahari kule kwao nyumbani. Kipindi hicho aligundua alikuwa ameshika ujauzito, na alikuwa tayari anaishi kwa mchumba wake. Lynn anasema kuwa haikuchukua muda kwao kuanza mikwaruzano katika uhusiano wao, anasema kuwa mahusiano yanayoleta watu wawili wenye umri mdogo pamoja hautakosa hali kama hiyo. Mwanadada huyu anasema wakati wanakosana, mimba yeke iliharibika. Kwa maoni yake nimuhimu, aendelee kujitafutia maisha mazuri kwa mana awe na mali na pesa zake  kwa kuwa anamawazo ya kuwa baadhi ya wanaume hubadilika baada ya kuingia kwenye ndoa au mahusiano ya kimapenzi, yeye hataki kujipatakujikuta kwenye pandashuka ya kukosa chochote maishani mwake . Kuhusu haya ya mahusiano anadai kuwa amekuwa mahusiano ya kimapnezi  na wasanii tajika, lakini kwa sasa anajipatia muda akomae na ajijue kabla ya kuanza mahusiano mengine. Ni wimbo kuhusu maisha yake- wimbo huu ujulikanao kama 'Maneno' unazungumzia hasa shida na magumu ambayo ameyapitia kama yatıma. Wimbo wenyewe Lynn anasema kuwa aliuimba ili kuhimiza wasichana wasikate tamaa licha ya ugumu wa maisha ambao unawakabili. Official Lynn anadokeza kuwa mtazamo wa baadhi ya watu unaeza kuwa amefanikiwa, kutokana na kutizama shughuli zake kaaika mitandao ya kijamii hasa Instagram, ila hali sivyo na ndio sabubu kuwa wimbo huu ni wa maana kwake kwani unaeleza bayana maisha yake halisi ""Yule mama ambae anauza nazi, ifikapo jioni atakuwa amepata faida, kwa hiyo huwezi kukaa hivi hivi bila kufanya chochote na utarajie mafanikio. Licha ya kwamba utamuomba Mwenyezi Mungu kwa mafanikio maombi hayo hayawezi kutimia hadi uwe na malengo na ujishughulishe kila siku. Huo ndio upeo wangu ""anasema Lynn."	https://www.bbc.com/swahili/habari-58082435
technology	Grace Omutoni: WhatsApp yamuunganisha 'kimiujiza' yatima wa mauaji ya kimbari na familia yake Rwanda	"Msichana aliyekuwa yatima akiwa na umri wa miaka miwili wakati wa mauaji ya kimbari ya Rwanda ya 1994 hivi karibuni amepatana na jamaa zake kupitia  ""miujiza"" ya mtandao wa kijamii. Grace Umutoni, ambaye hakujua jina lake la kuzaliwa, aliweka picha zake  kadhaa katika makundi ya WhatsApp, Facebook na Twitter mwezi Aprili kuona kama zinaweza kumsaidia kutafuta watu wa familia yake - baada ya kushindwa katika juhudi za kuwatafuta kupitia njia rasmi. Kile anachofahamu muuguzi huyo mwenye umri wa miaka 28 - kuhusu maisha yake ni kwamba alilelewa katika makazi ya watoto yatima katika mji mkuu wa Kigali, mtaa wa Nyamirambo akiwa na ndugu yake wa kiume aliyekuwa na miaka minne wakati huo na ambaye baadae alifariki dunia. Kuna maelfu ya watoto kama Bi Utomoni, ambao waliwapoteza ama kutenganishwa na wazazi wao wakati wa ghasia zilizogeuka mauaji ya kimbari na kusababisha kuuawa kwa zaidi ya watu 800,000 kutoka jamii ya Tutsi na Wahutu waliokuwa na msimamo wa kadri ndani ya siku 100. Baadhi yao bado wanawatafuta jamaa zao - hali ambayo wakati mwingine huwa vigumu kwa sababu kitamaduni familia hazitumii jina moja. Baada ya kuweka picha zake mtandaoni, watu wachache walidai kuwa jamaa zake - lakini miezi kadhaa baadae kuna mtu aliyemfanya awe na hisia kwamba bila shaka ni mtu wa familia yake. Antoine Rugagi baada ya kuona picha yake kwenye kundi la WhatsApp aliwasiliana naye na kumwambia anafanana sana na dada yake anayeitwa Liliose Kamukama, ambaye aliuawa siku za kwanza za mauaji ya kimbari ya Aprili 1994. ""Nilipomuona, niliona jinsi tulivyofanana,"" Bi Umutoni aliambia BBC Idhaa ya Great Lakes kumhusu mtu huyo ambaye huenda ni mjomba yake. ""Lakini ni uchunguzi wa chembechembe za vinasaba vya (DNA) ndio ambao utathibitisha ikiwa tuna uhusiano. Kwa hivyo tulienda kufanya uchunguzi huo Kigali mwezi Julai."" Bi Umutoni alisafiri kutoka kusini mwa wilaya ya Gakenke ambako anafanya kazi naye Bwana Rugagi alikuja kutoka nyumbani kwake Gisenyi eneo la magharibi kuja kuchukua matokeo ya DNA pamoja. Ilikuwa siku kubwa sana kwao kwa sababu matokeo yalionesha kuwa asilimia 82 huenda wanahusiana. ""Nilishtuka sana, sikuamini kilichotokea na mpaka leo inanikalia kama ndoto, ni miujiza niliyokuwa nikiomba,"" anasema Umutoni. Mjomba wake waliyepatana upya alimwambia jina lake alilopewa na wazazi wake Watutsi lilikuwa Yvette Mumporeze. Pia alimkutanisha na familia yake upande wa baba. Miongoni mwao Shangazi yake Marie Josée Tanner Bucura, ambaye amekwama  Switzerland kwa miezi kadhaa kutokana na janga la virusi vya corona. Hata kabla ya matokeo ya uchunguzi wa DNA kutolewa, alikuwa na uhakika Grace Umutoni ni mtoto wa kaka yake kwa kumlinganisha na picha katika albamu ya zamani ya familia. ""Msichana huyu bila shaka ni binti ya kaka yangu Aprice Jean Marie Vianney na mke wake Liliose Kamukama. Wote wawili waliuawa katika mauaji ya kimbari."" Bi Bucura pia alimwambia jina la ndugu yake aliyempeleka katika makazi ya watoto yatima ni Yves Mucyo - alikumbuka jina la kwanza tu - ambaye pia alikuwa na ndugu mmoja wa kiume kwa jina Fabrice. Mauaji ya kimbari yalianza baada ya ndege iliyokuwa imewabeba marais wa Rwanda na Burundi - wote kutoka jamii ya Hutu - kudunguliwa usiku wa Aprili tarehe sita 1994, mauaji yakaanza siku iliyofuata. Wanamgambo wa Kihutu waliambiwa kuwasaka na kuwaangamiza watu kutoka jamii ya Watutsi walio wachache - mtaa wa  Nyamirambo viungani mwa Kigali ukiwa moja ya maeneo yaliyolengwa kwanza. Watu waliuawa kwa kukatwa mapanga majumbani mwao au katika vizuizi vya barabarani vilivyowekwa kuwakagua wale waliokuwa wakitoroka  - baadhi yao walifanikiwa kukimbilia maeneo salama Kanisani na Misikitini ghasia za Nyamirambo zilipozidi. Bi Bucura anasema kuna mtu alimuona mwanamke akimshika mkono Yves na kutoroka naye - lakini hakufanikiwa kupata taarifa zozote kumhusu. Hakuna kilichojulikana kumhusu dada yake. Mauaji ya kimbari yalimalizika July 1994 baada ya waasi wa kundi la Tutsi,  Rwandan Patriotic Front (RPF) wakiongozwa na Rais Paul Kagame, kuchukua madaraka. ""Tulidhani hakuna mtu aliyenusurika, na tumekuwa tukiwaomboleza kila mwezi April wakati wa ukumbusho wa mauaji ya kimbari,"" Bi Bucura alielezea. PICHA.....MAP Alipokuwa akikuwa, Bi. Umutoni hakuweza kupata maelezo zaidi kuhusu familia yake kwasababu Yves alifariki muda mfupi baada ya kufika katika makazi ya watoto yatima. Aliambiwa alifariki kutokana na majeraha ya risasi aliyopata akitoroka mashambulio ya waasi wa Kihutu. Akiwa na miaka minne alisaidiwa na kulelewa na familia moja ya Tutsi kusini mwa nchi, ambayo ilimpatia jina la Grace Umutoni. ""Akiwa shule ya upili maafisa walimsaidia kurudi katika makazi ya mayatima mjini  Kigali kuulizia kama kuna maelezo yoyote kuhusu alikotoka, lakini hakufanikiwa,"" anasema. ""Nimekuwa nikiishi kwa majozsi kwa kuwa mtu asiyekuwa na jamaa zake, lakini niliendelea kuomba Mungu nipate muujiza. ""Japo wazazi wangu wa kunilea walinitunza vizuri, sikuweza kamwe kuwafikiria wazazi wangu halisi. Nilichokifahamu kuhusu jamaa zangu ni jina la Yves na Nyamirambo -maelezo kidogo sana kuanza kufanya uchunguzi."" Anasubiri kwa hamu kujua mengi kuhusu wazazi wake - na hafla itakayozikutanisha familia inayopangwa nchini Rwanda na kwengineko, japo janga la corona limechelewesha mpango huo. Kwa sasa, amekuwa akitambulishwa kwa familia yake kupitia WhatsApp - na sasa amegundua kuwa ana ndugu wa kambo anayeishi Kigali. Baba yake alimzaa alipokuwa kwenye mahusiano kabla ya ndoa."	https://www.bbc.com/swahili/habari-54275719
entertainment	Je, Mwanamuziki Burna Boy, ndiye bora zaidi Afrika?	Mwanamuziki Burna Boy amezua gumzo kwenye mitandao ya kijamii hasa nchini Nigeria baada ya kuandika kwenye ukurasa wake wa twitter kwamba yeye ndiye mwanamuziki bora zaidi kuwahi kuwa baada ya Fela Kuti- mwanamuziki aliyefariki mwaka wa 1997. Je, unakubali kuwa Burna Boy ndiye nyota wa Afrika kwa muziki?	https://www.bbc.com/swahili/gnb-51502252
entertainment	WARIDI WA BBC: Ninajiona mrembo licha ya kukosa uwezo wa kutembea kwa miaka 22	"Tangu Salome Nyakio alipokuwa na miaka 14 maisha yake yalibadilika kabisa. Sasa hivi akiwa na umri wa miaka 35, hajasahau siku aliyoteleza akiwa amebeba mtungi wa maji na kuumiza uti wa mgongo. Ajali hiyo ilimuacha akiwa amepooza kutoka sehemu ya kifua chake hadi miguuni. Mwanadada huyo hajatembea kwa miaka 22 ya maisha yake na anasema panda shuka nyingi maishani alizokumbana nazo ndizo zinazompa msukumo wa kuzungumzia haya ili watu waelewe ulimwengu wa kuishi bila uwezo wa kutembea uko vipi. ""Shida kubwa kwangu sio kuwa siwezi kutembea la hasha!"", hebu tafakari umepooza kutoka kifuani hadi miguuni, huna hisia yoyote, kumbuka hakuna mawasiliano kati ya ubongo na sehemu zilizopooza. Sasa wewe tafakari kinachoendelea mtu mzima kama mimi anapokosa hisia,"" Salome anasema. Na hilo ndilo ambalo limekuwa likimpa msukumo mwanadada huyo kuzungumzia mahangaiko ya wanawake hasa wanooishi na changamoto tofauti tofauti katika miili yao. Salome anaamini kuwa kuna idadi kubwa ya watu haswa ambao hawana uwezo wa kutembea na wanapitia wakati mgumu kutekeleza majukumu ya kawaida ya mwili iwe ni katika haja kubwa au ndogo. Jambo ambalo linaweza kuonekana kuwa la kawaida kwa binadamu wenye uwezo wa kutembea lakini kwake ni kitu ambacho kimemhangaisha mno. Mwanadada huyo anasema kwa kuwa hana hisia kuanzia kifuani hadi miguuni, kinachojiri ni kwamba haja zake zote zisipositiriwa kwa vifaa maalum, matokeo yake ni kwamba mwili utatekeleza wajibu wake pasipo yeye kufahamu. Tangu Salome alipopata ajali hii miaka yote hiyo, amekuwa na changamoto ya kupanga mambo mengi katika maisha yake, lakini pia kupanga kitakachofanyika mwili wake utakapoitisha kwenda haja kubwa au ndogo. ""Ndio ni jambo ambalo sitaona aibu kulisema hadharani, unaona  mama mzima kama mimi, inanibidi nitumie taulo za haja kubwa au ndogo za watu wakubwa almaarufu 'diapers' kwa kimombo, hizi taulo ni za bei ghali mno na vilevile zinapojaa unajipata katika shida kubwa kwani harufu nayo itakuwa imeanza. Wakati mwingine utapata kwamba tayari imevuja kwenye nguo. Sio jambo rahisi,"" Salome anasema. Miaka ya nyuma wakati mwanadadada huyo alipokuwa anasoma chuo kikuu anataja siku hizo kama zilizojawa na kiza kikuu kwake. Anakumbuka siku alizokuwa anafunga taulo ya haja na ilipojaa akiwa darasani ikawa ni mtihani kwake. Salome anatupatia taswira ya siku zilizopita akiwa mwanafunzi chuoni kwamba, wakati wote yeye alikuwa akitumia kiti cha magurudumu, kwa hio hali ya kwamba yuko kwenye kiti hicho na  taulo aliyoivaa ikawa imejaa, na maeneo ya kujisaidia yalikuwa hayako karibu na madarasa, kulimpa msongo wa ni vipi atafika maeneo ya kujisaidia kubadilisha na bado aendelee na masomo darasani. Salome anasema hawezi kuhesabu ni siku ngapi wanafunzi wenzake darasani hawakuwa wanamsogelea kwasababu anatoa harufu mbaya za kuvuja kwa haja ndogo ila hana la kufanya. Vile vile anatoa taswira ya mahangaiko ya kuvaa taulo na jinsi inavyo mchoma mtu hasa iwapo ataivaa kwa muda mrefu bila kubadilisha kwa wakati ufaao. ""Kusema ukweli jambo hili siwezi kumtakia hata adui wangu. kutokuwa na uwezo wa kutumia miguu kunaniweka kwenye gharama kubwa na vile vile mahangaiko ila najituliza kwa kusema huenda sielewi ni kwanini mimi ndio nilipata ajali na kupoteza nguvu ya miguu yangu. Lakini je kuna mtu ambaye hujitakia mabaya duniani? hapana, ndio maana nimekubali hali yangu na kila siku ninaishi kwa kupigania ulimwengu wetu ueleweke."" anasema Salome. Japo mwanadada huyo anasema kwamba kwa miaka ya hivi karibuni hatumii tena taulo za kujisaidia haja zake za kimwiIi, badala yake anatumia teknolojia nyengine ambazo zinagharimu mamia ya fedha na vile vile zinahitaji ustadi kutumia kwani ni vifaa ambavyo vinauwezo wa kumletea mtu madhara mengine ya kiafya. Licha ya changamoto anazoishi nazo, Salome anasema kwamba maumbile ya kawaida ya mwanamke kutamani kuwa mlezi, kutamani mtoto na ndoa sio vitu ambavyo vimemuepuka, hivyo basi aliheshimu hisia zake na kujaaliwa mtoto. Anakubali kwamba wengi ni wale waliokuwa wanamshangaa ni vipi mwanadada kama yeye mwenye changamoto za kutembea atajiweka kwenye majukumu mengine ya kuitwa mama? Salome anasema kwamba sio wengi walioelewa chaguo lake la kuingia kwenye mahusiano ya kimapenzi yaliopelekea yeye kushika mimba. ""Shida ni kuwa kwa watu kama sisi wanaoishi na changamoto za maumbile, mara nyingi tutapata wanaume ambao hawatupendi kutoka moyoni ila wanaona ni kana kwamba wanatusaidia,"" Salome anasema. Na alifanikiwa kushika mimba wakati alitamani lakini kulikuwa na changamoto nyingi zilizoendana na yeye kubeba ujauzito huo, hasa kwa kuwa mara nyingi yuko kwenye kiti kinachomuwezesha kusonga kutoka sehemu moja hadi nyingine. Ilimlazimu mtoto wake kuzaliwa kwa njia ya upasuaji. Anasema kwamba ujauzito kwake ulikuwa mzito ila kumlea mtoto wake ilikuwa rahisi. Alikubali changamoto zilizoandamana nazo kwa mfano kumnyonyesha mtoto na hata kumbadilisha nepi baada ya haja zake huku akiwa kwenye kiti cha magurudumu. Mwanadada huyo anatudhihirishia kwamba alikutana na mwanamume aliyempenda licha ya changamoto zake. Anasema kwamba walikutana, wakapendana na kuwa wapenzi lakini mambo kati yao hayakwenda vizuri. Baada ya muda waliamua kutengana na hapo ndipo Salome alipoamua kuanza maisha yake kama mzazi mlezi wa kipekee kwa mwanae wa kiume ambaye sasa hivi ana miaka minne. Salome anasema wakati watu kama yeye wawe ni wa jinsia ya kike au kiume wanatafuta kupendwa, mara nyingi wanakumbana na changamoto ya ulemavu wao kupewa kipau mbele badala ya utu. ''kwa mfano  wengi ni wale wanakutana na mimi, kitu cha kwanza watu hugundua ni kiti cha magurudumu na kwa hiyo kila kitu kitazungukia ulemavu wangu na wala sio mimi ambaye natumia kiti hicho. Kwa hiyo kunakuwa na changamoto ya kuwa na mwenza aliyekubali maumbile hayo, "" anasema Salome. Na hilo ndio lililochangia kuvunjika kwa uhusiano wake baada ya kuhisi kuwa hakupendwa kwa dhati. Wazazi wake Salome walifariki akiwa na umri wa miaka minane. Yeye pamoja na ndugu zake wawili wamepata malezi ya utotoni kutoka kwa bibi yao. Lakini Salome alipata ajali wakati anaishi na mjomba wake akiwa na miaka, 14. Ulikuwa ni mwaka ambao alifanya mtihani wake mkuu kukamilisha masomo ya shule ya msingi. Kipindi hicho alikuwa anasubiri kuingia shule ya sekondari asijue kwamba ajali aliyoipata ingehairisha ndoto hio kwa miaka mitano mbele. Mwanamke huyo anasema kwamba aliteleza akiwa amebeba mtungi wa maji mngongoni. Eneo aliloteleza lilikuwa ni timboni na anakumbuka akiangukia jiwe lililomuumiza vibaya kwenye uti wake wa mgongo. Mahangaiko yake yalianza hapo na kwa miezi 23 baada ya siku ya ajali alikuwa bado yupo kwenye hospitali aliyopelekwa kupata matibabu huko nchini Kenya. Ilichukua muda kwake kujikubali kwamba hatatembea tena licha ya matibabu aliyoyapata. Salome anasema kwamba alijiuliza maswali mengi kwa mfano mbona yeye tu ndio alipata ajali hio? ila pia alianza kujiuliza iwapo sio mimi ni nani mwengine? na kujipa nguvu ya kuanza maisha mapya ambayo ni kutumia kiti cha magurudumu daima. Ilikusaidia jamii katika uelewa wa hali ya watu wanaoishi na  mapungufu katika maumbile yao, Salome alianza kutumia mitandao ya kijami kama njia rahisi ya kuelemisha umma hasa kupitia simulizi ya maisha yake ya kila siku. Salome pia ana uhusiano wa karibu na jamii inayomzunguka kwani huwa ana hutubia maeneo tofauti tofauti na hata katika shule mbalimbali nchini Kenya kama njia moja ya kuelimisha wengine."	https://www.bbc.com/swahili/60660143
sports	Ericsson Temu: Mtanzania wa kwanza kuchezesha soka Uingereza	"Ericsson Temu ni mwamuzi wa soka anayechezesha soka nchini Uingereza  na kuwa ndio Mtanzania wa kwanza kuchezesha soka nchini humo. Temu aliweka historia ya kipekee ya kuwa mwamuzi wa kwanza mtanzania kuchezesha soka nchini England, alipochezesha pambano baina ya Charlton Athletics FC dhidi ya Queens Park Rangers FC kwa wachezaji walio chini ya umri wa miaka 23. Katika kipindi cha majuma matatu ya mwezi Desemba, Mtanzania huyu amechezesha michezo iliyohusisha Arsenal U20 dhidi ya Southend United U20, Crystal Palace U20 dhidi ya Stevenage FC U20, pia akichezesha mchezo  MK Dons U20 dhidi Crystal Palace U20, Pia Mwamuzi huyu amechezesha mchezo wa Kombe la Shirikisho kwa wachezaji walio chini ya umri wa miaka 23 aliposimamia mchezo wa raudi ya tatu kati ya Herne Bay FC dhidi ya Catford Wanderers (2008). Temu aliangukia katika uamuzi  baada ya kukosa nafasi kwenye soka hivyo  alilazimika kuachana na uchezaji wa soka na kutimkia kwenye taaluma ya uamuzi ambapo alianza taaluma hiyo mnamo mwaka 2009 jijini Arusha baada ya kusomea kozi maalumu za uamuzi zilizokuwa zikitolewa na Chama cha Soka Mkoa wa Arusha. Mwaka 2016 alienda nchini  Mauritius kwa masomo ya chuo kikuu na aliendelea na mapenzi yake ya kuchezesha soka ambapo alifanikiwa kuchezesha michezo takribani 194 kwenye madaraja mbali mbali ikiwemo ya Daraja la I, II, III, National League pamoja na michezo ya Kombe la Shirikisho (FA). Kujiunga na Shirikisho la Soka la Mauritius kulimfanya kuwa mwamuzi wa kwanza Mtanzania kuchezesha michezo ya ligi ya ndani (Domestic Leagues) kwenye taifa la kigeni nje ya Tanzania. Kwa nyakati tofauti kati ya 2016 hadi 2020, Ericsson alipata fursa ya kualikwa na kuchezesha kwenye mashindano madogo ya ndani barani Ulaya na Asia. Akizungumza na BBC , Ericsson anasema kuwa ''Kufanya kazi kama mwamuzi imekuwa safari ya kusisimua nimejifunza mengi kutoka kwa wataalamu, ndani na nje ya nchi. Ninaweza kusema kila mwamuzi ambaye ameamua kuacha wakati wake kuchukua kazi hii ni bora. Huwezi kuondoa sifa kwa aliyekuwa mwamuzi wa FIFA Mtanzania Bw Othman Kazi. Hatahivyo, hakuna mwamuzi aliyenikosha kama Pierluigi Collina. Binafsi, Collina ni hadithi inayoishi; mwamuzi Bora wa Mwaka"" wa FIFA mara sita mfululizo, ni mara kwa mara kuona mtu akidumisha hadhi kama hiyo kwa zaidi ya miaka sita, lakini alifanya hivyo''. Mwamuzi huyu kijana ana ndoto kubwa ya kuchezesha ligi kuu ya England na michuano ya kombe la dunia  ''kwangu ni zaidi ya ndoto au hamu, kwangu ni lengo na msukumo kuwa siku moja kwa kudra za Mwenyezi Mungu kuchezesha Kombe la Dunia la FIFA''. Aliiambia BBC."	https://www.bbc.com/swahili/60052866
sports	Tetesi za soka Ulaya Jumapili tarehe 19.12.2021: Aubameyang, Cavani, Mata, Mbappe, Alli, Raphinha	"Juventus wameonesha nia kwa mshambuliaji wa Arsenal na Gabon Pierre-Emerick Aubameyang, 32, huku mustakabali wake ukiwa shakani katika Uwanja wa Emirates baada ya kuvuliwa unahodha.(Tuttosport - in Italian) Leeds wanataka kumsajili kiungo wa kati wa Juventus Mmarekani Weston McKennie lakini itagharimu takriban £20m kumsajili mchezaji huyo mwenye umri wa miaka 23.(Sun) Mshambulizi wa Manchester United Edinson Cavani ndiye anayelengwa na Barcelona kwenye dirisha la usajili la Januari lakini Barca wanataka kuhakikishiwa kwamba raia huyo wa Uruguay, 34, amepona jeraha lake kabla ya kusaini mkataba. (Sport - in Spanish) Winga Juan Mata anasalia kulengwa na Barcelona, ​​huku Mhispania huyo mwenye umri wa miaka 33 akihangaika kucheza katika klabu ya Manchester United.(Star) Manchester United iko tayari kushindana na Chelsea katika kinyang'anyiro cha kumnunua mlinzi wa Ufaransa Jules Kounde, 23, kutoka Sevilla. (AS - in Spanish) Newcastle wana nia ya kutaka kumchukua kwa mkopo mshambuliaji wa Manchester United Mfaransa Anthony Martial, 26, mwezi Januari, huku mshambuliaji wa Inter Milan na Bosnia Edin Dzeko, 35, akilengwa mwingine. (Sun) Mkurugenzi wa michezo wa Paris St-Germain Leonardo hakati tamaa kuhusu nyota wa Ufaransa Kylian Mbappe, 22, kusaini mkataba mpya licha ya kuhusishwa na Real Madrid. Mbappe anaweza kujadili kandarasi ya awali na vilabu nje ya Ufaransa mwezi Januari.(AS, via Sky Sports) Paris St-Germain wanajiandaa kujaribu azma ya Barcelona kumbakisha kiungo wa kati wa Uhispania Gavi, 17.(El Nacional - in Catalan) Newcastle wamependekezwa kumsajili kiungo wa kati wa Tottenham na Uingereza Dele Alli, 25, atakapopatikana kwa mkopo mwezi Januari. (Football Insider) Mlengwa mwingine wa Newcastle, mlinzi wa Lille na Uholanzi Sven Botman, 21, hana uhakika kuhusu kuondoka kwa mabingwa hao wa Ufaransa mwezi Januari.(90min) Mkufunzi wa Tottenham Antonio Conte amezungumza na kiungo wa kati wa Inter Milan na Chile Arturo Vidal, 34, kuhusu kujiunga na klabu hiyo ya London. Wawili hao walishinda mataji ya Serie A wakati walipokuwa pamoja Juventus na Inter. (La Tercera - in Spanish) Napoli wamebainisha orodha ya wachezaji wanaotarajiwa kuwindwa Januari, akiwemo beki wa Tottenham na Colombia Davinson.(Corriere dello Sport - in Italian) Bayern Munich watajiunga na kinyang'anyiro cha kumnunua fowadi wa Leeds na Brazil Raphinha, 24, msimu ujao wa joto.(TodoFichajes - in Spanish) Arsenal wana nia ya kutaka kumsajili winga wa Juventus na Uswidi Dejan Kulusevski, 21.(CalcioMercato - in Italian) Mkufunzi wa Roma Jose Mourinho anamtaka Tammy Abraham, 24, kusaidia kumshawishi mchezaji mwenzake wa zamani wa Chelsea na England Ruben Loftus-Cheek, 25, kuhamia Stadio Olimpico. (Star) Kiungo wa kati wa Denmark Christian Eriksen, 29, ""ana ndoto"" ya kucheza soka tena baada ya kuondoka Inter Milan, wakala wake amesema.(Mail) Watford wanamfuatilia mlinzi wa Sampdoria na Gambia Omar Colley, 29, huku mkufunzi wa Hornets Claudio Ranieri akitaka kuimarisha safu yake ya nyuma mnamo Januari.(Tuttomercatoweb - in Italian)"	https://www.bbc.com/swahili/habari-59717480
religion	Tanzania: Utamaduni wa Kisukuma unaounganisha Ukristo na tamaduni asili	Tamasha la utamaduni wa kisukuma Bulabo ambalo hufanyika kila mwaka nchini Tanzania huleta pamoja shughuli za utamaduni na zile za kikristo Tamasha hili ambalo huvutia mamia ya watu kila mwaka hutanguliwa na maandamano ya ekaristi takatifu kabla ya shughuli za kitamaduni kufanyika Mzee Fumbuki Lubasa ambaye ni msaidizi wa Chifu  Edward Makwaiya wa Busiya anasema Tamasha hilo bado lina umuhimu mkubwa Eagan Salla akiwa mkoani mwanza alituandalia taarifa ifuatayo	https://www.bbc.com/swahili/habari-58551208
health	Virusi vya corona: Asiyeonesha dalili za kuwa na virusi anaweza kuambukiza wengine?	"Ni kiasi gani cha maambukizi ya virusi vya corona kinatoka kwa watu ambao hawana dalili za virusi hivyo licha ya kwamba wana corona, bado takwimu hiyo haifahamiki, wanasayansi wa shirika la afya duniani wamefafanua. Dr Maria Van Kerkhove anasema huwa si rahisi kwa mtu ambaye ana virusi vya corona lakini hajaonesha dalili kuweza kuambukiza ugonjwa huo kwa watu wengine. Lakini utafiti huu unategemea kiwango kidogo cha utafiti uliofanyika. Kuna ushahidi unasema kuwa watu wenye virusi vya corona wanaoonesha dalili ndio wenye maambukizi makubwa zaidi lakini ugonjwa unaweza kupita tu . Hata hivyo idadi ya watu waliopimwa bila kuwa na dalili haijajulikana watu hawa wameweza kuambukiza watu wengine. Dr Van Kerkhove alisema amekuwa akijadiliana na nchi ambazo zilifanya tafiti kupata maelezo zaidi kuhusu utafiti huo. Ukiangalia uchunguzi ambao umefanywa katika upande wa maambukizi ya mataifa mbalimbali . Alisema watu ambao hawakuonesha dalili ni ngumu sana kujua wameambukiza watu kiasi gani kati ya wale waliokutana nao. Lakini bado ana swali kubwa ambalo halina jibu kuhusu uchunguzi huo kama ni kweli ,kwa dunia nzima. Hofu yake inajumuisha msisitizo wa umuhimu wa watu kuchukua hatua za kukaa ndani imeweza kupunguza idadi ya watu ambao wanaweza kuambukizwa kwa wingi,"" alisema Prof Liam Smeeth, mtaalamu wa masuala ya usafi na afya katika shule moja mjini London. Anasema ameshangazwa na maelezo ya shirika la afya duniani WHO lakini hajaona takwimu ambazo wametumia. Mkurugenzi wa mpango wa dharura wa afya wa  WHO, Dr Michael Ryan, alisema alikuwa anahisi kabisa kuwa kuna watu wanapata maambukizi bila kuonyesha dalili na kuwaambukiza wengine, lakini swali linabaki pale pale ni kwa kiasi gani? Dr Van Kerkhove, ambaye ni kiongozi wa WHO katika kitengo cha magonjwa ya dharura, ameweka utofauti katika vipengele vitatu. Baadhi ya ripoti zimetofautisha  aina hizo wengine wakisema wale ambao wako na dalili na wale ambao hawana, ingawa bado ni kundi dogo limefanyiwa utafiti na hivyo kuwawia vigumu kusema jibu ni lipi. Lakini Dr Van Kerkhove alisema ,ukubwa wa ushahidi wa utafiti wa watu ambao hawajawahi kuwa na dalili haijaongeza maambukizi kusambaa zaidi katika sehemu ambazo utafiti ulifanyika. Utafiti ambao uliangalia sampuli za watu ambao wana maambukizi bila dalili na vilevile kufuatilia watu waliohusiana nao, wameona kuwa walioambukizwa kutokana na wao ni wachache. Hii imesababisha muongozo wa WHO, wa watu kuvaa barakoa ambao ulichapishwa mwishoni mwa wiki kuhitimisha kuwa watu ambao wana virusi vya corona lakini hawana dalili wanaweza kuambukiza watu wengine kwa, kiwango kidogo. Nchini Uingereza, afisa wa takwimu za taifa  (ONS) amekuwa akipima mara kwa mara sampuli za watu katika maeneo tofauti. Wamebaini kuwa , wale ambao mpaka sasa wamepimwa Covid-19, ni 29%  pekee ndio wameripotiwa kuwa hawana dalili za ugonjwa huo  wakati wanapimwa na hata walivyopimwa kabla au kupimwa hata mara tatu. Watu wenye dalili za virusi ndio walio kwenye hatari Katika kufuatilia utafiti uliofanywa katika baadhi ya nchi umeeleza kuwa ni kweli kwamba watu ambao hawaoneshi dalili huwa ni nadra sana kuambukiza wengine, maambukizi yanatokea kabla au siku ambayo dalili zinapoanza kuonekana kwa mara ya kwanza hata kama ni kidogo sana kwa mujibu Prof Babak Javid, mshauri wa tiba ya magonjwa ya kuambukiza katika chuo kikuu cha Cambridge. Watu wamebainika kuwa na virusi hivyo kuwa watu wasioonesha dalili wanaweza kuonekana kuwa na dalili siku tatu hivi kabla ya kuambukiza wengine haswa huwa siku moja kabla au siku moja baada ya dalili kuanza kuonekana. Hatua za awali ni muhimu kuchukuliwa hatua kwa mtu kujitenga na wengine alisema Prof Javid. Mtu ambaye hajawahi kupata dalili anaweza asipitie hatua zote za dalili ya ugonjwa.. Wakati watu ambao hawana dalili wanaonekana kuwa hawako kwenye hatari ya kuambukiza wengine huku utafiti wa sasa unaonesha kuwa watu wenye dalili za virusi vya corona wako kwenye hali ya hatari zaidi. Aidha kuambiwa tu kuwa una virusi vya corona haimaanishi kuwa una virusi kiasi gani. Kile kinachofahamika ni ugonjwa wa kuambukiza - labda pale mtu anapopiga chafya na anakohoa na kuchangamana na wengine wanaweza kuambukiza wengine kirahisi zaidi. Dr Van Kerkhove ameeleza kuwa ugonjwa huu zaidi unaambukiza kirahisi zaidi kupitia matone madogo pale mtu anapokohoa au kupiga chafya."	https://www.bbc.com/swahili/habari-52993841
politics	Mgogoro wa Tigray Ethiopia: Fahamu uwezo wa jeshi la Tigray	Katika jimbo la Tigray nchini Ethioipia, vita vinaendelea kati ya majeshi ya serikali ya Ethiopia na wapiganaji wa chama cha TPLF. Vita hivyo vimekuwa vikiendelea kwa zaidi ya wiki mbili sasa huku vikosi vya Tigray vikidaiwa kurusha roketi katika mji mkuu wa jimbo la Amhara wa Bahir Dar na mji wa Gondar. Vikosi vya Tigray pia vilirusha roketi katika mji mkuu wa Eritrea wa Asmara kulingana na kiongozi wa jimbo la Tigray  Debretsion Gebremichael. Ijapokuwa wachanganuzi wanasema kwamba eneo hilo halina uwezo wowote wa kijeshi , imedaiwa kwamba jeshi lake hivi karibuni lilishambulia wanajeshi wa seriikali. Inakadiriwa kwamba utawala wa Tigray unaweza kumiliki wanajeshi 200,000 ikijumlisha wanajeshi wake na maafisa wa polisi katika eneo hilo. ''Jeshi hilo linashirikisha wanajeshi walioshambuliwa na wenzao wa serikali ya Ethiopia  katika siku ya mwisho kwa kuwa lilikuwa jeshi kubwa lilomiliki silaha nyingi'' , alisema jenerali Dolaal Halhal akizungumza na BBC Somali. Jenrrali huyo anaamini kwamba vita vinavyoendelea katika eneo hilo sio vita haswa. Amesema kwamba wanajeshi wa serikali ya Ethiopia wamekuwa wakiwasili karibu na jimbo hilo kutoka maeneo mbali mbali ya taifa hilo. Wengine wanasema kwamba vita hivyo vilianza na kuifanya serikali kuondoa wanajeshi wake  kutoka kambi tofauti katika maeneo mbalimbali ya taifa hilo. Huku wapiganaji hao wakifanikiwa kurusha makombora ya roketi kati miji na viwanja vya ndege  nchini Ethiopia  pamoja na taifa jirani la Eritrea, kumekuwa na maswali mengi  kuhusu silaha zinazomilikiwa na jimbo hilo na zinakotoka. Alipoulizwa na BBC Somali kuhusu chanzo cha kuwepo kwa silaha zinazotumika na wapiganaji hao, jenerali Dolaal alisema kwamba silaha hizo hazitoki kokote  na kwamba tayari zilikuwa katika eneo hilo na zilichukuliwa na wapiganaji wanaounga mkono kujitenga kwa jimbo hilo kupigana na serikali ya Eritrea  ambayo miaka ya nyuma ilikuwa ikikabiliana na Ethiopia. 'Thuluthi moja ya silaha zinazomilikiwa na wapiganaji hao  zilisambazwa katika eneo hilo na jeshi la Ethiopia', aliongezea Je ni kwnaini Abiy Ahmed alitumia nguvu? Serikali ya Ethiopia imeshutumu chama tawala cha jimbo la Tigray  kukabiliana na wanamgambo katika eneo hilo. Katika hotuba iliorushwa mubashara na runinga  alisema kwamba hatua ya kijeshi katika jimbo hilo imefaulu na itaendelea Taarifa kutoka kwa waziri mkuu Abiy Ahmed ilisema  : Wamevuka mpaka  na njia ya pekee iliosalia ni kutumia nguvu ili kuokoa raia na taifa. Ghasia katika eneo hilo zimesababisha wasiwasi katika jimbo la Tigray  na sasa wengi wa raia wanaotorokea nchini Sudan pia wanakabiliwa na tisho la maambukizi ya corona. Jamii ya kimataifa imetoa wito kwa pande husika kusitisha mapigano kwa lengo la kuweka amani.	https://www.bbc.com/swahili/habari-55068203
health	Rwanda imezindua mazoezi ya wanawake wajawazito	"Washiriki wa mazoezi ya kwanza ya pamoja kwa wanawake wajawawazito wameiambia BBC kuwa wanataka serikali ya Rwanda kuendeleza mpango huo. Hii ni baada ya zaidi ya wanawake 100 wajawazito kushiriki mazoezi ya Umma ya kunyoosha viungo mjini Kigali. Waandaaji wa mazoezi hayo wanasema kuwa lengo lao ni kubadili dhana kwamba wanawake wajawazito hawana uwezo wa kufanya hivyo. Nelson Mukasa ambaye ni kiongozi wa shirika lisilokuwa la kiserikali lililoanzisha mpango huo anasema raia wa Rwanda wanaamini kuwa mwanamke akipata ujauzito hafai kufanya kazi yoyote. ""Watu wanastahili kujua kwamba kutofanya mazoezi ya viungo kwa mama mjamzito ni hatari kwa afya yake na ya mtoto aliye tumboni"" - Bwana Mukasa anasema. Ruth Ntukabumwe ambaye ana ujauzito wa miezi saba anasema kuwa amehudhuria awamu ya kwanza ya mazoezi na angelipendelea kuendelea na mazoezi mengine. ""Ni kitu kizuri sana, nilipofanya mazoezi, nilihisi utulivu na pia mtoto pia amechangamka tumboni jambo lililonifanya kusikia raha sana"" - Ruth alisema. Faida ya mazoezi  kwa mama mja mzito Kwa mujibu wa wataalamu wa afya ya uzazi wnawake waja wazito wanaweza kufanya mazoezi Mama mjamzito anashauriwa kufanya mazoezi ya kukimbia kwa muda usio zidi dakika thelathini lakini pia anashauriwa asikimie kwa haraka haraka, au mwendo wa mashindano. ''Usitumie nguvu kubwa katika kukimbia na hakikisha unakunywa maji ya kutosha kabla yakukimbia na baada ya kukimbia maana katika kukimbia kunakupungua maji''anasema Dkt Lucy Nduta dakatari bingwa kinamama kutoka mjini Nairobi Kenya. Bi Lucy pia nasema kuogelea pia ni aina yazoezi litakalo kumsaidia mama mjamzito kuwa mwepesi zaidi na kupata utulivu. ''Akili itakua katika utulivu na hapa ndio matokeo ya kutokua katika msongo wa mawazo yanapatikana,''aliongeza kusema. Mtaalamu huyo mia amesema kuwa baadhi ya kinamama wajawazito wanatabia ya kukaa kizembe nyumbani na kuruhusu hali ya kuchoka kuwatala na kua wavivu nyumbani. Kulala na kuamka au kukaa sehemu sio njia sahihi ya moja  ya kumlinda kiumbe ndani yake ila yapo manufaa makubwa sana wakati mama kijacho anafanya mazoezi yakutembea. ''Toka nje tembea,fanya hata matembezi ya jioni, wakati ambapo hakuna jua kali, na tembea barabara ambayo haina mashimo shimo na maporomoko'' ailisema Dkt Nduta Muda mfupi baada ya kufanya mazoezi, Libérée Uwizeyimana ambaye ana mimba ya miezi minane aliiambia BBC kuwa hajawahi kufanya mazoezi akiwa mjamzito. ""Nimechoka kwasababu sijazoea kufanya mazoezi, lakini nimefurahia sana kujumuika na wanawake wajawazito wenzangu "" - Bi Uwizeyimana anasema. Bwana Mukasa amesema wana mazoezi maalum ambayo hayawezi kuwadhuru wanawake hao. Mazoezi yasioshauriwa kwa mama mjamzito Wanaume pia wameshauriwa kushiriki michezo hiyo ili kuwapa motisha wake zao."	https://www.bbc.com/swahili/habari-50163783
politics	Jerry Rawlings: Ni kwanini kiongozi huyo wa zamani aligawanya maoni nchini Ghana	"Jerry Rawlings alinyakua  mamlaka mara mbili nchini  Ghana lakini akayarejesha nchini chini ya udhibiti wa demokrasia  . Baada ya jaribio la kwanza la mapinduzi alihukumiwa kifo lakini alikwepa kuipindua serikali ya nchi ya kijeshi. Miaka miwili baadaye  Rawlings alimuondoa madarakani kiongozi wa nchi aliyechaguliwa kidemokrasia halafu baadaye alifanikiwa kugombea mwenyewe katika uchaguzi. Awali Rawlings ambaye ni mjamaa, alianzisha mageuzi ya soko huria na kuifanya nchi yake kuwa muhusika mkuu katika  ujumbe wa walinda amani wa Umoja wa Mataifa . Jerry John Rawlings  alizaliwa   Accra  Juni  22 mwaka 1947, mtoto wa kiume wa Mkulima Mskochi na mama Mghana. Alisomea katika shule ya sekondari ya Achimota  ambako alifanya vizuri katika uwanja wa mashindano ya farasi na alielezewa na wanafunzi wenzake kama mzungumzaji asiyeogopa kutoa mawazo yake na  mwenye uasi. Mwaka 1968  alijiunga na shule ya mafunzo ya kijeshi  ya Teshie, karibu na mji mkuu Accra, na baadaye alipelekwa katika shule ya uendeshaji wa ndege. Akiwa na cheo cha Luteni wa pili, alipata mbawa na kujiunga na kikosi cha wasomi - Fourth Squadron cha ndege za jet za wapiganaji chenye makao yake mjini Accra. Wakati  Rawlings  alipopandishwa cheo kuwa Luteni wa ndege 1978,  alikuwa tayari ameanza siasa. Ghana, nchi ambayo ilikuwa ya kwanza Afrika kupata uhuru wake kutoka kwa Uingereza, ilikuwa inakabiliwa na tatizo la uhaba wa chakula, hasara na mkwamo wa uchumi . Rawlings  alielekeza hasira zake kwa kile alichokiona kama ukosefu wa nidhamu, ufisadi na matumizi mabaya ya utawala wa kijeshi. Wakati marufuku ya vyama vya kisiasa ilipoondolewa mwaka 1979, Rawlings  alipata umaarufu mkubwa kama mtu mkosoaji maarufu wa serikali , aliitolea wito ifanye juhudi zaidi kuwasaidia masikini. Akisukumwa na uungaji mkono huu, Rawlings alifanya jaribio lake la mapinduzi la Mei 1979. Halikufanikiwa na akakamatwa na kuhukumiwa kifo . Alifanikiwa kutoroka jela kwa kusaidiwa na maafisa wa ngazi ya chini na vyeo vingine na kumpindua kiongozi wa kijeshi wa nchi hiyo, Jenerali Fred Akuffo. Rawlings alichukua utawala wa serikali kama kiongozi wa Baraza la kijeshi la mapinduzi  (AFRC),  na kusababisha kuandikwa kwa kichwa cha habari katika gazeti la Uingereza kitakachokumbukwa  : "" Chotara Mskochi na mchezaji wa mchezo wa farasi aichukua Ghana"". AFRC  lilikua limeapa kuwawajibisha viongozi wa zamani,  na  Akuffo na viongozi wengine wa kijeshi walinyongwa. Rawlings alianzisha kile alichokiita  zoezi la utunzaji wa nyumba   '' housekeeping exercise"" kuiondoa  Ghana katika kile  AFRC walichokielewa kuwa ni vitendo vya ufisadi wa utawala wa kijeshi. Majaji wa ngazi ya juu kadhaa na maafisa wa jeshi waliuawa katika kipindi hicho. Lakini, mbali na kung'ang'ania katika madaraka mapya aliyoyapata,  Rawlings aliitisha uchaguzi katika kipindi cha miezi minne ya mapinduzi yake. Chama kipya kilichopendwa cha People's National Party, kilichoongozwa na  Hilla Limann, kiliingia madarakani. Hatahivyo , Limann  aliangaliwa na wengi kama mtu tu anayetumiwa na  Rawlings  na kushindwa kwake kufanya mageuzi ya uchumi wa Ghana haraka kulimfanya aondoke madarakani. Kutokana na kuongezeka kwa madeni ya kigeni na mfumuko wa bei kwa  140%, kutoridhika kwa umma kuligeuka kuwa machafuko. Na tarehe 31 Disembar 1981, Rawlings aliingilia kati kwa mara ya pili, akafanya mapinduzi yaliyoileta serikali mpya, Baraza la  Provisional National Defence Council (PNDC), likaingia madarakani. PNDC, kikiongozwa na Rawlings kilitaka kuibadili Ghana kuwa taifa lenye utawala wa Kimarxist. Ilianzisha mabaraza ya wafanyakazi kwa ajili ya kusimamia viwanda vya nchi, kamati za ulinzi za wafanyakazi zikaibuka katika kila jamii, na Rawlings akageukia kwa muungano wa Usovieti kuomba msaada. Lakini miaka miwili tu katika jaribio lake ndani ya ujamaa, Ghana iliuacha. Labda kwa kuhisi kwamba Muungano wa Usovieti ulikuwa karibu kuvunjika , Rawlings  alichukua hatua za kukumbatia soko huria. Alishusha thamani ya sarafu, akaacha kuwaajiri wafanyakazi katika makampuni ya serikali na kutaifisha viwanda vya Ghana, ikiliwa ni pamoja na mashamba yake muhimu ya kahawa na kakao. Lakini, ingawa mabadiliko haya yalizifurahisha nchi za magharibi pamoja na Mfuko wa fedha duniani(IMF), makali yaliyoambatana na mageuzi hayo yalisababisha machafuko ndani ya nchi. Kati ya mwaka 1983 na 1987, Rawlings alinusurika majaribio manne dhidi yake. Kamata kamata ya serikali, ambapo viongozi wa upinzani walikamatwa na kufungwa, ililalamikiwa na makundi ya kutetea  haki za binadamu kote duniani. Hali ilikuwa mbaya hata zaidi wakati Waghana milioni walipofukuzwa kutoka nchi jirani ya Nigeria. Lakini, kufikia miaka ya mapema ya 1990, mageuzi yake yalikuwa yameiongoza nchi kuelekea  katika  uchumi imara na mwaka  1992, Rawlings  akashinda uchaguzi wa rais wa  Ghana. Ushindi wake wa kishindo, akiwa na asilimia  58%  ya kura, uliaminiwa kuwa ulikuwa ni wa haki na Jumuiya ya Madola na Umoja wa Afrika. Na  kutokana hasa na nchi kuwa na uthabiti mpya wa kiuchumi , alichaguliwa tena katika ushindi mwingine wa kishindo mwaka 1996. Aliinua sura ya Ghana kimataifa kwa kuchangia wanajeshi wengi katika vikosi vya Umoja wa Mataifa na walinda amani, hususan katika mataifa ya  Liberia, Sierra Leone, Lebanon  na Iraq."	https://www.bbc.com/swahili/54923751
sports	Christine Mboma: Mwanariadha wa Namibia aliyeshinda medali ya fedha mita 200	"""Mbio bora katika maisha yangu "" - hivyo ndivyo Christine Mboma alivyoelezea ushindi wake jijini Tokyo Japan 2020 baada ya kuwa mwanamke wa kwanza nchini Namibia kusimama katika jukwaa la medali la Olimpiki. Baada ya kulishindia taifa lake medali miaka 25 baadaye, kijana huyo alijishindia medali ya fedha katika mbio fupi za mita 200, akimaliza nyuma ya bingwa mara tano wa michezo ya Olimpiki kutoka Jamaica Elaine Thompson Herah. Muda wake wa dakika 21 na sekunde 81 ndio uliokuwa bora zaidi kuwahi kushindwa na mwanamke chini ya umri wa miaka 20. Baadaye aliibuka mshindi katika mbio za Diamond league mita 200 mwezi Septemba mjini Zurich, ambapo muda wake wa dakika 21 .sekunde 78 ulivunja rekodi nyengine ya dunia na rekodi mpya ya Afrika. Mwanariadha huyo mwenye umri wa miaka 18 alianza kulenga mbio za mita 200 mapema mwaka huu, baada ya kuzuiliwa kushiriki katika mbio za mita 400 na shirika la riadha duniani kutokana na kumiliki homoni nyingi za kiume."	https://www.bbc.com/swahili/habari-59546276
politics	Uchaguzi Tanzania 2020: Je, namna gani wapiga kura wanaweza kuepuka migogoro wakati wa kampeni?	"Matukio ya vurugu za kisiasa miongoni mwa wapiga kura wakati wa kampeni za uchaguzi mkuu wa urais,ubunge na udiwani unaoendelea nchini Tanzania yameathiri mahusiano moja kwa moja kutokana na itikadi tofauti za vyama vya siasa licha ya Katiba ya nchi hiyo kusisitiza uhuru wa kila mwananchi katika kuchagua itikadi hizo pamwe na kudumisha misingi ya demokrasia na siasa za vyama vya vingi. Baadhi ya matukio hayo ni pamoja na matamko ya vitisho dhidi ya wafuasi na wanasiasa wa pande mbili tofauti, kujinyonga, kupigana kwa kutumia mapanga na silaha zingine za jadi hali ambayo inachochea uvunjaji wa sheria pamoja na kuibua taharuki miongoni mwa familia, ndugu, marafiki na taifa kwa ujumla. Duru za kisiasa zimetafsiri hali hiyo ni kiwango duni cha uvumilivu wa kisiasa miongoni mwa wapigakura, na kusababisha baadhi ya wapiga kura kuchukua uamuzi wa kukatisha uhai wao kwa sababu ya kutokukubaliana na wengine ndani ya familia, pamoja na viongozi kushindwa kuwa na lugha za ushawishi wafuasi wao kwenye masuala mbalimbali. Migogoro inayotokana na tofauti za kiitikadi ni dhahiri watu wengi wanashindwa kuelewa maana halisi ya demokrasia ambapo kila mtu ana haki ya kuamini na kuwa na msimamo wa kile anachokiamini bila kulazimishwa na mtu mwingine. Hoja hii inasimamiwa pia na Katiba ya Tanzania Ibara ya 21(2) isemayo; ""Kila raia anayo haki na uhuru wa kushiriki kwa ukamilifu katika kufikia uamuzi juu ya mambo yanayomhusu yeye, maisha yake au yanayolihusu taifa."" Je ni matukio yapi hatarishi? Mnamo Oktoba 3 kuliripotiwa katika vyombo vya habari tukio la kijana wa miaka 22 kujinyonga. Kamanda wa Polisi Mkoa wa Katavi, Kamishna Msaidizi Abdi Isango alithibitisha kutokea kifo hicho mkoani humo kuwa tukio hilo lilitokea Oktoba 1 katika Kata ya Nsemulwa, Manispaa ya Mpanda. Ilielezwa kifo cha kijana huyo kilitokana na kutofautiana kauli na mama yake mzazi,  kuhusu mabishano ya kisiasa. Kijana anaripotiwa kuwa alikuwa mwanachama wa Chadema, wakati mama yake ni mwanachama wa CCM. Kamanda Isango alisema mabishano hayo yalisababisha mama huyo kumchapa makofi mtoto wake hali ambayo ilimlazimu kutoweka nyumbani kwao na kurejea usiku kisha kujinyonga. Msingi wa mabishano hayo ni kijana kujaribu kumshawishi mama yake ahame CCM na kwenda Chadema. Kisiwani Pemba kumeripotiwa matukio ya wanachama wa CCM kushambuliwa kwa mapanga, baadhi ya matukio hayo yakiripotiwa kufanyika msikitini. Oktoba 17 mwaka huu gazeti la kila siku la Mwananchi lililiripoti msafara wa mgombea wa urais wa chama cha ADC, Queen Sendiga ulivamiwa na kundi la vijana ambao waliaminika wa CCM mkoani Iringa. Msafara huo ulitoka Soko Kuu kwenda Stendi ya zamani mkoani humo. Hali hiyo sit u ilichochea taharuki bali ni kama kutangaza mgogoro wa kisiasa baina ya wanachama wa vyama hivyo. Oktoba 6 mwaka huu vyama vya CCM na ACT Wazalendo mkoani Geita vililazimika kulaani matukio ya vurugu zilizotokea kwenye kampeni baina ya wafuasi wa CCM na Chadema zilizosababisha baadhi yao kujeruhiwa vibaya kwa kurushiana mawe na marungu hali iliyosababisha Polisi kuwatawanya kwa kuwapiga mabomu ya machozi. Hayo ni baadhi ya matukio ya namna tatu; yale yanayohusisha familia moja kwa moja, makada binafsi na makundi ya wafuasi ambao wanatumika kuleta vurugu dhidi ya mengine hali ambayo inachochea migogoro ndani ya jamii, hasa hasa upande wa pili utaamua kuchukua njia hiyo hiyo kulipiza kisasi hivyo kuzua tafrani zaidi. Katika siasa familia kuwa katika itikadi tofauti za kisiasa ni jambo la kawaida na ambalo linasherehesha misingi ya demokrasia na siasa za vyama vingi. Mathalani mbunge wa zamani wa Kigoma kusini, David Kafulila ni mfano wa karibuni, ambapo alipokuwa mwanachama wa NCCR Mageuzi, mkewe Jeska Kishoa ni mwanachama wa Chadema. Ikumbukwe Kafulila alifukuzwa uanachama wa Chadema, na baadaye alihamia NCCR Mageuzi kabla ya kwenda CCM aliko sasa. Hawa ni mume na mke ambao wanaonesha namna inavyowezekana familia moja kuwa na itikadi tofauti za vyama vya siasa, ambapo Jeska Kishoa ni miongoni mwa wagombea ubunge kwa tiketi ya Chadema mwaka huu. Hivyo basi, tukitumia mfano huo mmoja tunaona inawezekana kabisa familia moja kufuata itikadi tofauti za kisiasa na zikakosa nafasi ya kuathiri familia husika. Duru za kisiasa zinaonesha kuwa miaka ya karibuni hali imebadilika kwa viongozi wa kisiasa ambao wanatumia nafasi zao kuhamasisha na kuaminisha wafuasi wao kuwa mawazo mbadala au itikadi inayopishana na yako ni uhaini au usaliti na hivyo hilo linastahili adhabu ama walau kutengwa. Wafuasi wa CCM,ACT Wazalendo,ADC,NRA,AAFP,DP,SAU, Chadema, CUF na vingine wameaminishwa kuwa lazima wasikilize wanachama wenzao kuliko makundi mengine. Wao hudhani uhuru wa mwanachi ni ule uliopo kwenye vyama hivyo. Mara kadhaa yametokea matukio baadhi ya vyama vya siasa kugombania kuzika mwili wa marehemu au kususiana misiba na majanga kwa sababu hayawahusu wafuasi wa itikadi nyingine. Hata kwa baadhi ya viongozi wakiwa majukwaani hutamka kuwa 'wasipochagua chama changu hamtapata maendeleo' au 'hapa mlikuwa na mwakilishi wa chama fulani na hatukuleta maendeleo kwa kuwa sisi ndiyo tunaoamua ba tusipofanya hamna la kutufanya'. Hizi ni kauli ambayo inatoa picha halisi ya kwamba nguvu na mamlaka ya wanasiasa wa Tanzania kwa sasa haitolewi kwa wananchi bali ni wanasiasa hivyo kuathiri wapigakura moja kwa moja. Richard Ngaya, mhadhiri wa Chuo Kikuu cha SUA na mchambuzi wa siasa na utawala bora amemwambia mwandishi wa makala haya kuwa, ""Matamshi ya viongozi wa vyama vya siasa ni miongoni mwa nyenzo za kwanza kutumiwa kwa wafuasi wao linapofika suala la kukabiliana na washindani wao kisiasa hutumika kama ngao ama muongozo kwa vile wafuasi huaminishwa ndivyo siasa anavyotakiwa kuenenda, kwamba hakuna ulazima wa kushirikiana na watu ambao si wanachama wenzako. Anaongeza kwa kusema, ""Katika siasa za aina hii miaka hii mitano chini ya kile kinachoitwa CCM mpya, siasa zimevuka mipaka na utamaduni ambao umekuwepo kwa miaka kadhaa ndani ya familia na jamii zetu. Ilikuwa kawaida ndugu na jamaa kushirikiana kwa mambo ya kijamii huku wakijua kila mmoja na mtazamo wake kwenye masuala ya kisiasa japo pia kulishakuwepo baadhi ya watu kwenye familia kwa kuzingatia taarifa za baadhi za wabunge wa viti maalumu ama wabunge wa kuchaguliwa ndoa kuyumba kwa sababu za kisiasa. Lakini pia kulishakuwepo mifano mingi ya ndoa ambazo pamoja na utofauti wa kisiasa wanandoa na wanafamilia walikuwa wamoja siku zote walau kwa jamii kutosikia misuguano kisa itikadi zao za kisiasa kutofautiana. ""Mtaani kwa sasa ni kawaida kuona watu wakisusiana kusaidiana matukio kadhaa kiitikadi kwa kuwa mwenye shida ni mfuasi wa chama fulani cha siasa, mfano iwe CCM,Chadema, CUF na ACT Wazalendo, hawawezi kushirikiana kijamii, hali inayojenga ufa wa mahusiano na rahisi kuibua matukio tatanishi kama ya Omary na wengine waliopitia kadhia hizo. Mosi, wanasiasa ambao kwa kiasi kikubwa wenye nafasi ya kuleta maridhiano kwenye jamii wanapaswa kujihangaisha sasa kuondokana na  kauli za kutishia hasa upande ambao si wao ama kutishia jamii juu ya vita iwapo watamchagua upande usio wao. Kasoro hii iko kwenye itikadi za vyama vyote vya siasa, hakuna anajenga jamii yenye maelewano badala yake inajengwa jamii yenye utengano. Pili, wananchi kutambua kuwa ni haki ya kila mmoja kujiunga na chama chochote kilichosajiliwa na kufuata sheria za nchi. Ni suala la haki ya kila mtu si idhini ya mwingine asiyehusika. Kinyume cha hayo haitakuwa tofauti na udikteta wa kidemokrasia. ""Suala hili limeota mizizi Tanzania, kwa upande wa wanawake kama mtakuwa na mtazamo tofauti wa kisiasa au mmoja hamuungi mkono mwenzake kutakuwa na shida, naweza kusema asilimia kubwa ya wanawake wakiingia siasa huku waume zao wakiwa si wanasiasa ndoa ina hatari kubwa kuvunjika. Kuna familia hawazungumzi kabisa kisa tofauti za kisiasa, mfano baba mzazi wa Ben Saanane hazungumzi na mwenyekiti wa Chadema, kwani mara kadhaa amelalamika kuwa Freeman Mbowe hakuwahi kumtembelea tangu alipopotea kijana wake. Hapo tayari ni mgogoro na familia hizi zimeathirika''. ""Sasa, unajua siasa ni imani, mtu anapenda chama chake hapendi kusikia mabaya kuhusu chama chake. Njia ya kuondokana na hilo ni kuelimisha jamii kuvumilaiana kiitikadi si chokochoko, kuongeza elimu ya uraia kuhusu siasa na kwamba kuwa itikadi tofauti si dhambi wala makosa. Njia nyingine ni vyama vya upinzani kuwaelimisha vijana ambao wanaunga mkono upande wao juu ya sheria Makosa ya Mitandaoni, ambapo vijana wengi wamepitia changamoto kubwa kwani hawana ufahamu nayo, hivyo kuwa chanzo cha migogoro kati ya familia,makundi,wafuasi na vyama vyao mara baada ya kukamatwa na vyombo vya dola. Tuwaelimishe kila upande ili wadumishe demokrasia kwa kuandaa vipindi vya redio, Televisheni,sanaa na maonesho na viongozi wa vyama wachukue hatua si kutelekeza wafuasi wao ambao ni rasilimali na viongozi wajao."" anasema Theresia Mushi, Mwalimu, mwanasiasa na mchambuzi wa utawala bora."	https://www.bbc.com/swahili/habari-54625955
business	Kupanda kwa bei ya dhahabu kwenye soko la dunia kunavyoinufaisha Tanzania	Kupanda kwa bei ya dhahabu kutokana na mahitaji yake katika soko la dunia kumefanya madini hayo kuwa chanzo kikubwa kinachoipatia Tanzania fedha za kigeni. Nchi hiyo inaingiza zaidi ya dola milioni 200 kwa mwaka, licha ya dunia kukumbwa na athari za jana la Covid 19 . Lakini nini kimefanya nchi hiyo kunufaika na rasilimali hiyo. Mwandishi wa BBC, Halima Nyanza, ana maelezo zaidi.	https://www.bbc.com/swahili/habari-54121260
technology	Maajabu! Tumbili aiba simu na kujipiga selfie	"Mwanamume mmoja raia wa Malaysia amepata picha za selfie za tumbili na video katika simu yake iliyokuwa imepotea karibu na msitu uliyo nyuma ya nyumba yake. Picha hizo - zilizojumuisha kanda ya video inayomuonesha tumbili akijaribu kula simu imesambazwa sana katika mitandao ya kijamii tangu Zackrydz Rodzi ilipoiweka kwenye Twitter. Mwanafunzi huyo anasema alikuwa anadhani simu yake iliibiwa akiwa amelala. Lakini hakubainisha jinsi simu hiyo ilivyopotea. Pia ilikuwa vigumu kuthibitisha mazingira ya jinsi picha hizo na video zilivyonaswa katika simu yake. Bwana Zackrydz, 20, ameiambia BBC kwamba aligundua simu yake imepotea alipoamka usingizini karibu saa tano asubuhi ya Jumamosi. ""Hakukua na ishara ya wizi. Kile kilichosalia katika mawazo yangu ni kwamba huenda ni mazingaombwe flani,"" alisema mwanafunzi huyo wa sayansi ya kompyuta kutoka Batu Pahat katika jimbo la kusini la Johor. Saa kadhaa baadae, katika kanda ya video iliyowasilishwa kwa BBC ilionesha picha hizo zilipigwa siku hiyo hiyo saa nane na dakika moja mchana, ikimuonesha tumbili akijaribu kula simu hiyo. Mnyama huyo anaonekana akiangalia ndani ya kamera karibu na majani ya kijani akizungukwa na ndege wengi. Pia kulikuwa na msururu wa picha za tumbili, miti na picha za sehemu ya simu kwa upande mwingine, Bwana Zackrydz anasema hakufanikiwa kuipata simu yake hadi Jumapili mchana  baada ya baba yake kumuona tumbili karibu na nyumba yao. Alipojaribu kupiga simu yake aliisikia ikilia katika kichaka karibu na ua lao, na hapo ndipo aliona simu iliyokuwa kwenye matope chini ya mti wa mnazi. Mjomba wake alimtania huenda kuna picha ya mwezi kwenye simu, alisema, baada ya kuisafisha aliangia kwenye sehemu ya picha na hapo ndipo ""alikutana na picha nyingi za tumbili"". Tofauti na maeneo mengine ambako tumbili wanaishi karibu na maeneo ya mijini, hakujashuhudiwa visa vya tumbili kuiba vitu ndani ya nyumba katika mtaa huo, alisema mwanafunzi huyo. Ansashuku huenda tumbili huyo aliingia ndani ya nyumba kupitia dirisha la chumba cha ndugu yake iliyokuwa wazi. ""Vitu vingine huenda ukaviona mara moja nadani ya karne,"" aliandika ujumbe kwenye Twitter yake siku ya Jumapili na kuweka picha za tumbili huyo ambayo ilisambazwa mara zaidi ya elfu moja, kisa ambacho pia kilangaziwa na vyombo vya habari mjini humo. Hii sio mara ya kwanza selfie ya nyani kugonga vichwa vya habari. Mwaka 2017, mpiga picha wa Uingereza alishinda mzozo wa kisheria wa miaka miwili ya dhisi ta kundi la kutetea haki ya wanyama kufuatia picha iliyopigwa na mnyama huyo. 2011, Naruto, nyani katika msitu wa Indonesia, alichukua kamera ya David Slater na kujipiga picha kadhaa za ""selfie"". Bw. Slater alisema yeye ndiye mmiliki wa picha hizo ambazo zilisambazwa sana mitandaoni, lakini wanaharakati wa kutetea haki za wanyama, Peta walisema mnyama huyo alistahili kunufaika kutokana na  picha hizo kwa sababu ni yeye aliyepiga picha. Mahakama ya Marekani iliamua kuwa haki miliki haijumuishi nyani na kutupilia mbale kesi ya Peta, lakini Bw. Slater alikubali kutoa msaada wa 25% wa faida ya siku zijazo zitakazotokana na picha hizo kwa shirika hilo kulinda Naruto na wanyama wengine katika msitu wa Indonesia."	https://www.bbc.com/swahili/habari-54161421
sports	Olimpiki Tokyo 2020: Fahamu jinsi mashindano Olimpiki ya kale ya Ugiriki yalivyokuwa	Alhamisisi wiki hii, pazia la michuano ya Olimpiki ya Tokyo linafunguliwa na mashindano makubwa zaidi ulimwenguni ya michezo yatatimua vumbi kwa kwa wiki mbili unusu. Mashindano ya mwaka huu yalitakiwa kufanyika mwaka jana lakini yakaahirishwa kutokana na mlipuko wa janga la virusi vya corona. Mashindano ya Olimpiki ya Tokyo 2020 yanaingia katika rekodi mpya ya kujumuisha michezo 33 itakayohusisha matukio 339, ambayo yatafanyika katika viwanja 42 nchini Japan. Hata hivyo michuano ya Olimpiki si mipya kama watu wengi wanavyodhani. Michezo hiyo ina asili ya Ugiriki na ilianza zaidi ya miaka 2,700 iliyopita mjini Olympia. Hi yo ni takribani miaka 700 kabla ya kuzaliwa Yesu Kristo Kila baada ya miaka minne, karibu watu 50,000 kutoka ulimwengu wa Ugiriki walihudhuria michezo hiyo mikubwa , ambayo pia ilikuwa hafla  ya kidini ambapo walisherehekea kwa heshima ya Zeus, mfalme wa miungu. Hakukuwa na nishani ya dhahabu, fedha au almasi. Wahindi walipokea taji ya mizeituni na kukaribishwa nyumbani kwa shujaa. Wanariadha walishindania utukufu wa jiji lao na washindi walichukuliwa kuwa wameguswa na miungu. Naam tunakukaribisha katika michezo ya Olimpinki ya 436 BC (kabla ya Kristu). Huu hapa muongozo wa utakaokusaidia kuelewa jinsi watu walivyosafiri kwenda kuhudhuria michezo hii ya kale. Mwafaka wa  amani ya Olimpiki inatumika kinadharia kwa muda wa Michezo, vita vinavyoendelea haviwezi kusimamishwa katika maeneo na mikoa fulani. Hii inamaanisha kuna uwezekano mkubwa wa kujikuta mashakani, kwa hivyo kuwa mwangalifu wakati wa safari. Kumbuka: Hakuna mwanamke atakayeruhusiwa kuingia Olympia wakati wa michezo hiyo. Ni wanaume na wanawake ambao hawajaoa au kuolewa waliruhusiwa! Maelfu ya watu watawasili makao makoa makuu, ambayo ni matakatifu ya kidini wala sio jiji lililo na miundo mbinu iliyokamilika. Twasikitika, Olympia kwa sasa ina hoteli moja tu,( the Leonideo), ambayo gharama yake ilikuwa ya juu sana kwa mashabiki wa Olimiki, kwa hivyo ilitengewa wageni wa heshima na maafisa wa michezo. Mahema ya kukodisha yanaweza kupatikana kwani ni maarufu sana, lakini ni ghali. Baadhi ya wahudhuriaji hubeba  mahema yao, lakini kuna wengine wanaamua kulala chini. Vyakula vya kila aina vinapatikana nje ya uwanja na kando ya sehemu wanariadha wanakimbilia, lakini kuwa mwangalifu wafanyabiashara walaghai huenda wakaltoza bei ya juu kupita kiasi. Na hakikisha una pesa za kutosha. TJando na hilo jiandae kwa karamu siku ya tatu ya michezo hiyo, wakati ng'ombe 100 kwa kawaida hutolewa kama sadaka kwa mungu wa mbinguni na radi, Zeus. Siku hiyo,inageuka kuwa mahasusi kwa ajili ya milo maalum. Ijapokuwa sehemu ya nyama inatengewa Zeus, inayobakia hugawanywa kwa wahudhuriaji 50,000 kwa hivyo hakuna aliyekosa kula. Bila shaka hakuna mtu anayetarajiwa kuhudhuria michezo hiyo na kuwa na hofu yaa kutafuta pa kulala na chakula - kila mmoja yuko hapa kwa ajili ya michezo! Lakini je ni wapi mtu anaweza kujionea tafrija hii maarufu? Siku ya 1 Siku ya kwanza ni hafla ya sherehe. Ni wakati ambapo wanariadha hufanya maonyesho yao ya kwanza, haswa kula viapo ambavyo vinawataka kutii sheria, utamaduni ambao umehakikisha kuwa Michezo ni hafla bora ya michezo tofauti  katika ulimwengu unaojulikana Na sio wanariadha pekee ambao huahidi utii kwa uchezaji wa haki - majaji lazima pia wajitolee kuhakikisha Olimpiki iko huru dhidi ya ufisadi. Baada ya ulaji kiapo kukamilika, wachezaji wanapewa nafasi ya kuamua ni wapiga tarumbeta watapewa heshima ya kutumbuiza. Kisha inaamuliwa ni akina nani watatangaza majina ya wanariadha  watatoa utangulizi kabla ya kila mbio na pigano. Siku ya 2 Kwenye uwanja wa mbio, michezo ya farasi, ambayo ni maarufu, inaanza shughuli za siku hiyo. Kuna kila aina ya michezo, ikiwemo mbio za farasi wakubwa wanne wanaovuta mkokoteni kila mmoja na pia ya farasi wadogo Lakini kumbuka: Hata mwendeshaji farasi awe na ujuzi nama gani, washindi halisi ni wamiliki wa farasi. Baada ya yote, wao ndio hupata nyara. Nyakati za mchana, mashindano maarufu ya pentathlon inafanyika, kipimo cha mwisho cha hali ya mwili wa mwanariadha na uwezo wa kimichezo. Ndani ya saa kadhaa, wahusika washiriki michezo mitano tofauti: kurusa sahani(disuss), kuruka, kurusha, mkuki, kukimbia na mieleka. Yeyote atakayevikwa taji ya ubingwa atasalia nayo kwa kipindi cha miaka minne ijayo . Siku ya  3 Hii ni siku ya mapunziko na kujivinjari kwa ujumla, bila kuwa na shughuli zozote za michezo. Kuchinjwa kwa ng'ombe 100 ndio ajenda kuu ya siku. Siku ya  4 Siku hii mashindano tofauti za mbio zinaanza uwanjani. Mbio  uwanja ni moja ya matukio ya kuvutia sana na kufanya iwe maarufu zaidi. Mbio zingine maarufu ni za kukimbia ukiwa umejihami pia, ambamo wanariadha hushindana wakiwa wamevaa ngao, helmeti na mabamba. Baada ya chakula cha mchana, michezo ya mapigano hufanyika. Hii inajumuisha ndondi, mieleka pamoja na, pankration,  ambayoni mchanganyiko wa ndodni na mieleka. Umati wa watu huwa mkubwa kila wakati kwa hafla hizi, kwa hivyo hakikisha unafika mapema. Fahamu kuwa michezo hii sio ya watu wenye roho ndogo. Mchezo wa  pankration haswa huwa wa kikatili, kwani una mashariti machache ya kupunguza kasi ya washiriki. Vizuizi pekee ni kwamba wapiganaji hawapaswi kuuma wapinzani wao, kutoboa macho yao, kuingiza vidole puani, au kulenga sehemu zao za siri. Kando na hayo, mengine yote yanakubaliwa! Siku ya  5 Siku ya mwisho ya Michezo inawapa wale waliopo fursa ya kuwapongeza mabingwa. Mshindi wa kila mchezo anapewa taeria (Ribbon nyekundu ya sufi inayoashiria bingwa wa Olimpiki), na anavikwa taji ya sherehe ya majani ya mizeituni. Siku iliyobaki hutumiwa kusherehekea maonyesho ya juhudi za michezo na utukufu ambao wahudhuriaji wameshuhudia katika siku za hivi karibuni. Washindi wa Michezo hiyo wanaalikwa kwenye karamu ya kipekee ambayo pia inahudhuriwa na majaji, pamoja na wanasiasa na wageni wa heshima walioalikwa. Namna ya kuishi Michezo hiyo hufanyika wakati wa msimu wa joto, ambayo ni hatari. Ndio sababu  ni muhimu kunywa maji yakutosha, ijapokuwa kuna uhaba wa maji kutokana na kupungua kwa viwango vya maji katika mto Cládeo. Inatarajiwa siku zijazo chemi chemi ya maji ya kunywa itajengwa Olimpiki. Kwa sasa kinachopatikana kwa wingi ni mvinyo. Pia ni muhimu kujua kwamba kutokana na uhaba wa maji kwenye mtu msimu huu wa mwaka, kuna uwezekanomdogo wa kuoga wakati wa sherehe hizo. Kutokana na hali ya joto jingi na mkusanyiko wa maelfu ya watu waliokaribiana harufu ya Olimpiki bila shaka sio ya kuridhisha. Kupata kivuli ili kupumzika ni changamoto, kwa hivyo ukipata kivuli chini ya miti ya zeituni jaribu kutulia hapo kwa muda mrefu. Hata bila ya kuwa na joto kali na kinywaji baridi , kusimama saa 16  kwa siku kufuatilia matukia kunweza kuchokesha. Kuna viti vichache uwanjani, na vimetengewa wageni mashuhuri na wanasiasa. Kwa hivyo tumia nafasi unayopata kupumzisha miguu yako. Onyo: Maeno yaliyo nje ya uwanja yamejaa matapeli kuwa mwangalifu zaidi usije ukapoteza pesa zako Usikose... Kitu kingine muhimu, kuna nafasi nzuri ya ktumia michezo hiyo kujiburudisha. Katika siku hizo chache michezo ya Olimpiki kuna kila aina ya  maonyesho ya kupendeza na sehemu tofauti za kujivinjari. Katika kambi ya malazi kuwa washairi wanaoghani tungo zao, hotuba za wanasiasa , wanafilosofia wanaopeana mafunzo yao, wanahistoria waliyo tayari kuwafahamisha na kuwaelimisha watu. Adhabu ya kuvunja sheria? Ijapokuwa majaji hawakuwa na teknolojia ya kisasa kuwaadhibu wanaovunja sheria, walikuwa wakali sana na hawakuwa na huruma katika adhabu walizozitoa. Adhabu ya kuchapwa viboko ilitolewa hata kwa makosa madogo, kama vile kuanza mbio kabla ya firimbi kupulizwa (na wakati mwingine mwanariadha alishurutishwa kukimbia akiwa uchi). Hatua kama hizo zilihitajika ili kuzuia udanganyifu, ambao ulijitokeza mara kwa mara. Kuna, mifano michache ya uvunjifu wa sheria kama vile wanandondi kupokea rushwa na kupoteza pigano lao makusudi. Kwa makosa makubwa zaidi kulikuwa na faini, fedha zilizochangishwa zilitumiwa kugharamia ujenzi wa safu ya sanamu za shaba za Zeus.	https://www.bbc.com/swahili/habari-57884548
sports	Tetesi za Soka Ulaya Ijumaa 20.08.2021:Odegaard, Aaron Ramsdale, Christian Pulisic,Lingard, Salah, Diallo, Lewandowski, Tchouameni, Nunez, Sarr	"Arsenal imemsajili kiungo Martin Odegaard kutoka Real Madrid kwa pauni milioni 30 wakati kipa Aaron Ramsdale akimaliza matibabu kabla ya kuhama Sheffield United. Mchezaji wa kimataifa wa Norway Odegaard, 22, alihudumia  nusu ya pili ya msimu uliopita kwa mkopo kwenye uwanjani  Emirates. Alicheza mechi 20 kwenye mashindano yote na alifunga mabao mawili. Mkataba Ramsdale una thamani ya pauni milioni 24 pamoja na pauni milioni 6 zaidi katika nyongeza. Mshambuliaji wa Chelsea Christian Pulisic amepatikana na virusi vya Corona  na atakosa mchezo wa Jumapili wa Ligi Kuu huko Arsenal. Mchezaji huyo wa kimataifa wa Marekani hakuwa akifanya mazoezi wiki hii na bosi wa Blues Thomas Tuchel alithibitisha kwamba kiungo huyo alikuwa akijitenga. ""Hafanyi mazoezi au hapatikani kwa mchezo huu,"" alisema Tuchel. Kiungo wa kati wa England Jesse Lingard, 28, yuko tayari kuondoka Manchester United kabla ya dirisha la uhamisho kufungwa pengine tu iwe anaamini atacheza mara kwa mara kwa timu ya Ole Gunnar Solskjaer msimu huu. (Times - subscription required) Mshambuliaji wa Poland Robert Lewandowski yuko tayari kwa changamoto mpya mbali na Bayern Munich. Mchezaji huyo wa miaka 32 bado amesalia na miaka miwili kumaliza mkataba wake na mabingwa wa Bundesliga. (Mirror) Chelsea imeripotiwa kufanya mazungumzo mapya na kiungo wa kati wa Monaco Aurelien Tchouameni. Mfaransa huyo wa miaka 21 pia amehusishwa na Manchester United katika chote cha msimu. (Simon Phillips, via Express) Liverpool wanaandaa ofa mpya ya mkataba kwa mshambuliaji wa Misri, Mohamed Salah, 29, ambayo itakuwa ghali zaidi katika historia ya kilabu. (Athletic - subscription required) Pierre-Emerick Aubameyang anafurahi kusalia Arsenal hata baada ya kipindi cha uhamisho. Barcelona ilisemekana kuwa na nia ya kumsajili mshambuliaji huyo wa Gabon lakini mchezaji huyo wa miaka 32 anataka kutimiza lengo lake la kuwa gwiji wa Gunners. (Express) Brighton wapo kwenye mazungumzo na Benfica juu ya uhamisho wa pauni milioni 25 kwa mshambuliaji wa Uruguay Darwin Nunez, 22. (Mail) Sheffield United inavutiwa kumsajili winga wa Manchester United na Ivory Coast, Amad Diallo, 19, kwa mkopo. (Sky Sports) Hornets wameripotiwa kumruhusu mmoja wa wachezaji wao aondoke wakati ambapo mshambuliaji wa Nigeria Isaac Success, 25, anapaswa kufanya uchunguzi wa matibabu na Udinese ya Italia. (Gianluca di Marzio) Rais wa Fiorentina Rocco Commisso anasisitiza kuwa hajaweka bei ya kumuulizia mlengwa wake anayechezea Manchester City na Tottenham, Dusan Vlahovic. Mshambuliaji huyo wa Serbia mwenye umri wa miaka 21 tayari amevutia dau la euro milioni 70 kutoka kwa mabingwa wa Uhispania Atletico Madrid. (TGR Rai Toscana, via Inside Futbol) Watford hawajapata yeyote anayemwinda winga wa Senegal Ismaila Sarr, 23, msimu huu na amesalia kuwa mchezaji imara - ambaye amehusishwa na kuhamia Liverpool - lakini hauzwi. (Watford Observer) Kocha wa Paris St-Germain Mauricio Pochettino anasema mshambuliaji wa Ufaransa Kylian Mbappe, 22, ni ""mtulivu"" tu licha ya uvumi mpya unaomhusisha na kuhamia Real Madrid. (Metro) Southampton inafikiria kumchukua beki wa Everton, Thierry Small. Kijana huyo wa miaka 17 amehusishwa na kuondoka Goodison Park wakati kuna ripoti kwamba amekataa kutia saini mkataba mpya na Toffees. (Hampshire Live) Barcelona wanataka pauni milioni 12.8 kwa kiungo wa kati wa Uhispania Ilaix Moriba. Kijana huyo ananyatiwa na Wolves lakini kilabu cha Kikatalani bado hakijapokea ofa inayokubalika. (ARA via Molineux News) Everton imewasiliana na Barcelona kumchunguza beki wa kati Samuel Umtiti, 27, kwa nia ya kutaka kumsajili mchezaji huyo wa kimataifa wa Ufaransa kabla ya tarehe ya mwisho ya uhamisho mnamo Agosti 31. (Express, via Goodison News) Manchester United wameonekana nchini Ureno wakiangalia ushindi wa mchujo wa kufuzu kwa Ligi ya Mabingwa wa Benfica dhidi ya PSV Eindhoven huko Estadio da Luz. (A Bola - in Portuguese)"	https://www.bbc.com/swahili/habari-58277747
business	Virusi vya corona: Rais wa Kenya Uhuru Kenyatta atoa mipango ya kufufua uchumi	"Rais Uhuru Kenyatta ametangaza mipango ya kusaidia biashara na raia kusonga mbele katika kipindi hiki cha mdororo wa kiuchumi kwasababu ya janga la virusi vya corona Rais amehutubia taifa kutoka Ikulu ya rais, Nairobi na kusema kwamba mipango hiyo itagharimu shilingi bilioni 53.7. Katika hotuba yake, rais alisema pesa hizo zitagawanywa katika sekta muhimu kama vile miundo mbinu, elimu, biashara ndogo ndogo na za wastani, afya, kilimo, utalii, mazingira na viwanda vya uzalishaji. Aidha, rais amesema kuwa taifa hilo haliwezi kuendelea kuchukua hatua za kusalia ndani milele. ''Sisi kama serikali, kama serikali zingine, mataifa yote dunia zimeanza kuona, hatuwezi kuendelea kusema wakenya tukae nyumbani, hatuwezi kuendelea kusema tu wakenya msiende kufanya biashara, musiende makazi, namna hio. Lakini, ile kitu ambayo itatusaidia pia kwa kikamilifu kuhakikisha ya kwamba tumeweza tena kufungua uchumi wetu na wananchi waweze kuendelea na maisha yao ya kawaida. Nimewaambia wenzangu, hii haitakuwa kwa sababu ya yale serikali itatenda, itakuwa kwa sababu ya yale kila mmoja wetu kwa kibinafsi atafanya''. Kenya inachukua hatua sawa na zile ambazo pia zimechukuliwa na nchi nyengine kama hatua ya kuchechemua uchumi unaoendelea kudidimia. Uhuru amesema hayo wakati ambapo pia alitangaza kuwa Kenya maambukizi 31 ya virusi vya corona na kufikisha idadi hiyo hadi 1192. ""Hadi kufikia sasa tumepima watu 57,640 ambapo 1192 wamethibitishwa kuambukizwa na wengine karibia 50 wakipoteza maisha yao kwasababu ya ugonjwa huu,'' rais alisema. ''Mimi sina shaka Wakenya tukishirikiana, tuungane pamoja, tutashinda huu ugonjwa. Lakini tena leo wakati natoa hii hotuba ambayo tumetoa sasa ya kusema lengo mbali mbali ambayo serikali inachukua kurahisisha maisha ya wananchi wa kawaida na kuhakikisha ya kwamba wananchi bado wanaweza kuendelea na maisha yao kupitia hio stimulus package ambayo nimeitaja, lazima tukumbuke ya kwamba jukumu ni letu sisi sote''. Alieleza raia wa Kenya kwamba ikiwa wataendelea kutekeleza masharti yaliyowekwa bila shaka taifa hilo litafanikiwa kukabiliana na changamoto zilizopo kwa sasa. Kama hatua moja ya kuhakikisha usalama wa kila mmoja, wadau mbalimbali ikiwemo mawaziri na maafisa wa afya, wameagizwa kuanza kuwaeleza wakenya kwamba hawatasalia ndani milele. Rais aliendelea kusihi raia kuwa kila mmoja anajukumu la kuhakikisha usalama wake na wengine. ''Wewe uko na jukumu la kuhakikisha umechunga mwenzako, tukianza kupanua na kufungua uchumi wetu, wewe ujue ya kwamba, usipotii masharti ambayo tumepatiwa, sio wewe pekee yako utaumia, unaumiza pia mwenzako kwa kazi ambayo unafanya. Ukienda nyumbani umeumiza mama, umeumiza mtoto''. ''Itafika wakati tutafungua taifa letu na wakati wa kufungua, jukumu sasa itarudi kwako, itarudi kwangu kibinafsi. Kuhakikisha ya kwamba umejilinda, umelinda wale unapenda, na unalinda wale mnafanya kazi pamoja na wao''. Rais Uhuru Kenyatta ameonyesha kwamba njia moja ya kukabiliana na changamoto hii kwa muda mfupi, nchi hiyo inapanga kurekebisha barabara na miundo mbinu mingine. Aliongeza kwamba bilioni 5 zimetengwa kwa ajili ya wenyeji kupata ajira zitakazoibuka katika utekelezaji wa mipango hiyo. Pia serikali imetoa bilioni 6.5 kwa Wizara ya Elimu kuajiri waalimu zaidi 10,000 huku akitangaza kuwa serikali  itanunua magari yaliyotengenezwa ndani ya nchi hiyo kiasi cha milioni 600 kukuza viwanda vya utengenezaji magari nchini humo. Aprili mwaka huu, rais Uhuru Kenyatta alitangaza kusitishwa kwa shughuli za usafiri katika kauni za Nairobi, Kilifi, Kwale na Mombasa.  Hatua nyengine iliyochukuliwa ni kusalia ndani kuanzia saa moja usiku hadi kumo na moja asubuhi. Rais amesema asilimia 82 ya ugonjwa wa Covid-19 ni kutoka Nairobi huku kaunti zingine za Mombasa zikirekodi asilimia 14."	https://www.bbc.com/swahili/52783381
entertainment	Sarah Baartman: Mfahamu Mwanamke mweusi kutoka Afrika Kusini aliyesafirishwa Ulaya kwa maonesho	"Karne mbili zilizopita  Sarah Baartman alifariki baada ya kuishi akifanya   ""maonyesho ya vituko "". Sasa tetesi kwamba kuna uwezekano wa kutengenezwa kwa filamu ya Hollywood  inayohusu maisha ya  Baartman zimeibua utata. Sarah Baartman alifariki dunia tarehe 29 Disemba 1815,  lakini maonyesho yake yakaendelea Ubongo wake, mifupa, na viungo vyake vya uzazi viliendelea kuoneshwa  katika jumba la makumbusho ya Paris hadi mwaka  1974. Masalia yake hayakuwahi kuhamishwa na kuzikwa mpaka ilipofika mwaka 2002. Aliletwa Ulaya kwa njia za madai ya uongo na daktari Muingereza  , akiitwa kwa jina la jukwani ""Hottentot Venus"", ambapo alioneshwa katika kumbi za ""maonyesho ya vituko"" mbali mbali katika miji ya London na Paris, huku umati wa watu ukialikwa kuyaangalia makalio yake makubwa. Lakini sasa anaangaliwa na wengi kama kielelezo cha  unyonyaji wa kikoloni na ubaguzi wa rangi, kejeli na utumiwaji wa watu weusi kama vyombo. Taarifa kwamba Beyonce anapanga kuandika na kucheza katika filamu kuhusu Baartman zilikanushwa na wawakilishi wa mwanamuziki huyo. Lakini minong'ono ilikuwa tayari imesababisha hofu ya kutosha. Jean Burgess, chifu kutoka kikundi cha Khoikhoi ambacho ndicho alichotoka  Baartman , alidai kuwa  Beyonce alikosa ""utu wa kimsingi wa binadamu kuweza kuwa na thamani ya kuandika hadithi ya Sarah, mbali na kucheza filamu kama Sarah "". Lakini  Jack Devnarain,  mwenyekiti wa Shirikisho la wachezaji filamu wa Afrika Kusini  alisema kuwa watengenezaji wa filamu walikuwa na ''haki ya kuelezea hadithi za watu unaopata kuwa wanavutia na hilo ndio tunapaswa kuwa waangalifu na hilo"". Hata katika kukanusha kuhusika katika filamu, alisema mwakilishi wa  Beyonce   : ""Hii ni hadithi muhimu ambayo inaweza kuelezewa."" Maisha ya Baartman yalikuwa ni moja ya maisha magumu sana. Inadhaniwa kuwa alizaliwa katika jimbo la Afrika Kusini la  Eastern Cape mwaka 1789, mama yake alifariki dunia alipokuwa na umri wa miaka miwili na baba yake, mfugaji, alifariki alipokuwa katika  umri wa kubalehe. Aliingia katika utoaji wa huduma za nyumbani mjini   Cape Town baada ya mkoloni Mholanzi kumuua mwenza wake, ambaye alikuwa tayari amezaa naye mtoto ambaye alikufa. Mwezi Oktoba 1810, ingawa hakuwa amesoma, Baartman alidai kuwa alisaini mkataba na daktari wa upasuaji wa meli ya Uingereza William Dunlop na mjasiriamali chotara Hendrik Cesars, ambaye alimfanyia kazi kama kijakazi, akisema alisafiri kwenda Uingereza kushiriki katika maonyesho. Haya yalimfanya asababishe mvuto wakati alipokuwa akifanya onyesho katika eneo la Piccadilly Circus jijini London baada ya kuwasili. ""Unapaswa kukumbuka hilo, wakati ule ,ilikuwa ni kitu kilichokuwa kwenye fasheni na kupendwa kwa wanawake kuwa na makalio makubwa, kwa hiyo watu wengi walimuonea wivu kwa kile alichokuwa nacho cha asili yake, bila kuongezea umbo lake ,"" anasema Rachel Holmes, mwandishi wa kitabu cha  maisha na kifo cha Bi Baartman-The Hottentot Venus: The Life and Death of Saartjie Baartman. Jukwaani alivaa nguo ya kubana mwili wake ( skin-tight) yenye rangi, pamoja na shanga na manyoya na alikuwa akivuta tumbaku. Wateja matajiri walikuwa wanalipa pesa zao kwa ajili ya kuburudishwa kibinafsi majumbani mwao, huku wageni wakiruhusiwa kumgusa. Kuwasili kwake nchini Uingereza kulitokea wakati kukiwa na tetesi juu ya iwapo   Lord Grenville na muungano wake  Whigs - wanaofahamika kama  ""makalio mapana"" kwasababu ya ukubwa wa nyuma wa Grenville- wangejaribu kuiteka serikali . Hii ilikuwa ni zawadi kwa wachoraji wa vibonzo. Katuni moja, iliyokuwa na kichwa cha habari-A Pair of Broad Bottoms, iliwaonesha   Grenville na Baartman wakiwa wamesimama mmoja nyuma ya mwingine, huku mtu mwingine akipima ukubwa wa makalio yao. Mapromota wa Baartman walimpatia jina la bandia ""Hottentot Venus"", huku ""hottentot"" - sasa ikionekana kama  udhalilishaji- wakati ule likitumiwa na Waholanzi kuelezea makundi ya Khoikhoi na San, ambao kwa pamoja huunda jamii ya watu wanaofahamika kama Khoisan. Himaya ya Uingereza ilikuwa imezuia biashara ya utumwa katika mwaka 1807, lakini sio utumwa wenyewe. Hata hivyo, wanaharakati walishtushwa na jinsi Baartman alivyotumikishwa London. Waajiri wake walishitakiwa kwa kumshikilia Baartman kinyume na matakwa yake, lakini hawakuhukumiwa, huku Baartman mwenyewe akitoa ushahidi uliowatetea. ""Swali linasalia-je  Baartman alilazimishwa, kama wanaharakati wa haki za binadamu wanavyodai, au alikuwa katika maonyesho hayo kwa hiari?"" anasema Christer Petley, mwalimu wa historia katika Chuo kikuu cha Southampton . ""Iwapo alilazimishwa, lazima alihisi kutishwa kuelezea ukweli katika mahakama. Hatutajua hilo kamwe. Baada ya kesi, onyesho la Baartman taratibu lilianza kupoteza umaarufu wake miongoni mwa watazamaji katika jiji kuu la London na akaenda katika maonyesho katika maeneo mengine ya Uingereza na  Ireland. Alikuwa mtu maarufu sana, akinywa kahawa katika mgahawa wa Cafe de Paris na  kuhudhuria sherehe za kijamii. Cesars alirejea Afrika Kusini  Baartman akawa muonyeshaji mwenye ""tabia ya kinyama"", akiwa na jina la jukwaani - Reaux. Alikunywa pombe kali, kuvuta sigara nzito na , kulingana Holmes, alikuwa ""huenda kahaba"" wake. Baartman akikubali kufanyiwa utafiti na kuchorwa na kikundi cha wanasayansi na wasanii lakini alikataa kuonekana akiwa uchi wa mnyama mbele yao, akidai kuwa hilo lingekuwa chini ya heshima na  utu wake   - hakuwahi kufanya hili katika maonyesho yake mengine. Kipindi hiki kilikuwa mwanzo wa utafiti wa kile ambacho kinafahamika kama ""sayansi ya rangi "", anasema Holmes. Baartman alifariki akiwa na umri wa miaka 26. Sababu ya kifo chake ilielezewa kama  ""majeraha na ugonjwa wa kulipuka"". Ilisemekana kuwa hilo lilitokana na  maradhi ya kifua, kaswende au ulevi. Georges Cuvier, ambaye alicheza densi na Baartman katika moja ya sherehe zilizofanyika katika  Reaux nchini Ufaransa, alitengeneza kadi iliyoonesha umbile la mwili wake  kabla ya kuichana. Alitunza mifupa yake na kuchukua ubongo wake na sehemu zake za siri, na kuziweka katika birauli na kuiweka kwenye jumba la maonyesho ya binadamu la Paris . Mabaki ya mwili wake yalioneshwa kwenye jumba hilo hadi mwaka 1974, kitu ambacho  Holmes anakielezea kama  ""cha kutisha"" Baada ya kuchaguliwa kwake aliyekuwa rais wa Afrika Kusini 1994 , Nelson Mandela aliomba kuhamishwa kwa mabaki ya mwili wa Baartman na sanamu yake   . Serikali ya Ufaransa hatimaye ilikubali na mwezi Machi mwaka 2002 mabaki hayo yakapelekwa Afrika Kusini. Mwezi Agosti mwaka huo, mabaki yake yalizikwa katika eneo la Hankey, katika jimbo la Eastern Cape province, miaka 192  baada ya Baartman kuondoka akielekea Ulaya."	https://www.bbc.com/swahili/habari-58160660
politics	Siwezi kumsahau'- Wanajeshi wa Myanmar wakiri ukatili	"Wanajeshi katika jeshi la Myanmar wamekiri kuwauwa, kuwatesa na kuwabaka raia katika maohiano ya kipekee na BBC . Kwa mara ya kwanza wametoa maelezo ya ushahidi wa kuendea kwa ukiukaji wa haki za binadamu ambavyo wanasema waliamrishwa  kuvifanya. Onyo; Taarifa hii ina maelezo ya unyanyasaji wa kingono na mukatili ""Waliniamrisha kutesa, kuwaibia na kuwauwa watu wasio na hatia.""Maung Oo anasema alifikiri alikuwa amepatiwa kazi katika jeshi kama mlinzi. Lakini aliwa sehemu ya kikosi cha batalioni ambacho kiliwauwa raia waliokuwa wamejificha  katika  katika makazi ya mapadre mwezi Mei 2022. ""Tuliamrishwa kuwazingira wanaume na kuwauwa kwa kuwapiga risasi,"" anasema. ""Kitu cha kusikitisha ni kwamba tulilazimika kuwauwa wazee wanaume na mwanamke."" Ushuhuda wa wanajeshi sita, akiwemo mwenye cheo cha Kopro, pamja na baadhi ya waathiriwa unatoa mwanagaza nadra wa  shauku ya jeshi ya kunyakuwa mamlaka. Majina yote ya Myanmar katika taarifa hiiyamebadilishwa ili kuulinda utambulisho wao. Wanajeshi, ambao hivi karibuni walitoroka jeshi , wako chini ya ulinzi wa kikosi cha ulinzi wa raia  cha  People's Defence Force (PDF),  mtandao wa makundi ya ya raia yanayopigania kurejesha demokrasia. Jeshi lilinyakua mamlaka kutoka kwa serikali iliyochaguliw akidemokrasia iliyoongozwa na Aung San Suu Kyi  katika mapinduzi ya mwaka jana. Inajaribu kukabiliana na raia wenye silaha wanaoipinga. Tarehe 20 Disemaba mwaka jana, helikopta mbili zilizingira kijiji cha Yae Myet kilichopo katikati mwa Myanmar, na kuwashusha wanajeshi pale waliopewa amri ya kufyatua risasi. Takriban watu watano tofauti , waliozungumza  bila kufahamiana waliiambia BBC kile kilichotokea. Wanasema jeshi liliingia katika makundi matatu tofauti, na kuwapiga risasi wanaume na watoto  bila kuchagua. ""amri ilikuwa ni kumpiga risasi yeyote unayemuona,"" anasema Kopro Aung kutoka eneo ambalo halikufichuliwa katika eneo la  msitu la Mynmar. Anasema kuwa baadhi ya watu walikuwa wamejificha  katika kile walichodhani kwua ni mahala salama, lakini kadri wanajeshi walipokuwa wakiwasogelea ""walianza kukimbia na tukawapiga risasi"". Kopro Aung anakiri kuwa kikosi chake kiliwauwa kwa risasi wanaume watano na kuwazika. ""Pia tulikuwa tumemrishwa kuchoma nyumba yoyote kubwa na nzuri katika kijiji,"" anasema. Wanajeshi walifanya gwaride katika maeneo ya kijiji hicho wakichoma nyumba na kupaza sautu wakisema, ""Choma, Choma!"" Kopro Aung alichoma moto majengo manne . Wale waliohojiwa walisema nyumba zipatazo 60 zilichomwa, na kuiacha sehemu kubwa ya kijiji ikiwa majivu. Wengi wa wanavijiji walikuwa wametoroka, lakini sio kila mtu. Nyumba moja katikati ya kijiji ilikuwa inakaliwa. Thiha anasema walikuwa wamejiunga na jeshi kwa miezi mitano tu kabla ya uvamizi. Sawa na wengine wengi, aliajiriwa kutoka katika jamii na anasema hakuwa amepatiw amafunzo. Kazi hizi hufahamika nchini humo kama  Anghar-Sit-Thar  au "" wanajeshi wa kukodiwa"". Wakati huo alikuwa akilipwa mshahara mzuri wa  pesa za Mynmar 200,000 Myanmar- Khat (takriban dola 100 za kikmarekani) kwa mwezi. Anakumbuka kile kilichotokea katika nyumba ile vizuri. Alimuona msichana huyo akiwa amekwama katika chumba cha mabati katika nyumba ambayo walikuwa wanataka kuichoma kwa moto.""Siwezi kusahau akipiga vmayowe, bado naweza kuisikiliza sauti yake katika masikio yangu na naikumbuka katika moto wangu ,"" anasema. Wakati alipomwambia mkuu wake, alijibu, ""Nilikuwambia kuua yeyote unayemuona  "". Kwahiyo Thiha akawasha moto ndani ya chumba. Kopro Aung alikuwa pia pale na kusikia kilio chake alipokuwa akichomwa angali hai. ""Ilivunja moyo sana kumsikia. Tulisikia sauti yake mara kwa mara kwa dakika zipatazo 15 wakati nyumba ilipokuwa inaungua,"" anakumbuka. BBC iliifuatilia familia ya msichana, ambao walizungumza mbele ya vifusi vya nyumba yao. Ndugu yake U Myint alisema kuwa msichana huyo alikuw ana matatizo ya afya ya akili na alikuwa ameachwa nyumbani wakati wazazi wake walipokuwa wameenda kufanya kazi.  ""Alijaribu kutoroka lakini walimzuia na kumuacha aungue ,"" anasema. Si  msichana mdogo pekee aliyeumia mikononi mwa wanajeshi hawa. Thiha anasema alijiunga na jeshi kwa ajili ya pesa lakini alishitushwa na kile alicholazimishwa kukifanya na mateso aliyoyashuhudia yakifanyika. Anazungumzia kuhusu kikundi cha vija wa kike ambao waliwakamata katika Yae Myet. Afisa aliwakabidhi kwa wakuu wake na alisema , ""Fanya kama mnavyotaka,"" anakumbuka. ''Anasema waliwabaka wasichana lakini yeye hakuhusika. Tuliwafuatilia wawili kati ya wasichana hawa. Pa Pa na  Khin Htwe wanasema walikutana na wanajeshi barabarani walipokuwa wakijaribu kutoroka kwenda mbali. Hawakuwa wakazi wa kijiji cha Yae Myet, twalikuwa wamekwenda kumuona fundi wao wa nguo pale. Lica ya kusisitiza kuwa hawakuwa wapiganaji wa PDF au hata hawakuwa wakazi wa kijiji hicho, walifungwa katika shule yae neo hilo kwa siku tatu. Kila usiku walikuwa wakibakwa mara kwa mara na watekaji wao, wanasema. ""Wa;liufunika uso wang una kunisukuma chini kwa nguvu, wakavua nguo zangu na kunibaka ,"" Pa Pa anasema ""Nilipiga mayowe huku wakiendelea kunibaka ."" Aliwaomba wanajeshi wamuhurumie waache kumbaka , lakini walimpiga  kichwani na kumtishia kwa mtutu wa bunduki.  ""Ilibidi tukubali bila kupinga kwasababu tulikuwa tunaogopa kwamba wangetuua ,"" anasema dada yake Khin Htwe, ambaye alikuwa anatetemeka wakati akizungumza. Wasichana walikuwa na uoga sana wa kuwatazama wabakaji wao, lakini wanasema wanakumbuka wakiwaona baadhi wakiwa wamevalia nguo za kawaida na wengine walikuwa wamevaa sare ya jeshi. ""Wakati tulipomkamata msichana mdogo,"" anakumbuka mwanajeshi Thiha, "" walikuwa anasema, 'hii ni kwasbabu unaunga mkono PDF huku waki (wabaka ) wasichana."" Rakriban watu 10 waliuawa katika ghasia za Yae Myet na wasichana wanane waliripotiwa kubakwa kwa kipindi cha siku tatu. Mauaji ya kikatili ambayo wanajeshi wa kukodiwa  ambayo Maung Oo alishiriki yalitokea tarehe 2 Mei, 2022 katika kijiji cha Ohake pho , katika jimbo la  Sagaing pia. Ushahidi wake wa wajumbe wa kikundi chake cha Kitengo cha 33 kuhusu jinsi walivyozingira na kuwapiga risasi watu katika makazi ya makasisi unafanana na ushahidi wa mashuhuda  na video ya kushitua ambayo BBC iliipata baada ya shambulio.   Video hiyo inaonyesha miili tisa ya wafu iliyopangwa akiwemo mwanamke na mwanaume mwenye nywele za mvi wakiwa wamelala karibu. Ishara za picha ziliashiria kuwa walipigwa rshasi kutokea nyuma na kwa karibu. Pia tulizungumza na wanajiji ambao walishuhudia maasi. Walimtambua msichana huyo katika video ambaye alikuwa amelala kando ya mwanaume mzee. Alikuwa anaitwa  Ma Moe Moe, na alikuwa amembeba mtoto na vipande vya dhahabu. Aliwaomba wanajeshi wasichukue vitu vyake. ""Licha ya mtoto aliyekuwa amembeba, walimpora  vitu vyake na kumpiga risasi na kumuua. Pia waliwapanga wanaume a kuwapiga risasi mmoja baada ya mwingine anasema Hla Hla,  ambaye alikuwa katika eneo la tukio lakini alinusurika. Mtoto alinusika na sasa anatunzwa na ndugu. Hla Hla anasema aliwsikia wanajeshi wakisema kwenye simu kwamba wamewauwa watu wanane au tisa, kwamba ilikuwa ni  ""tamu""  kuwauwa watu na kuielezea kama ''siku yao ya mafanikio zaidi''. Anasema waliondoka kijijini hapo wakishangilia ""Ushindi! ushindi!"" Mwanamke mwingine alimuona mume wake akiuawa. ""Walimpiga risasi kwenye paja, halafu wakamwambia ainamishe uso wake na wakampiga risasi kwenye takokalio lake . Mwisho wakampiga risasi  ,"" anasema. Wanajeshi wote sita waliozungumza na BBC walikiri kuchoma moto nyumba na vijiji katika maeneo yote ya kati kati mwa Myanmar. Hii inabaisha kuwa huu ulikuw amkakati uliopangwa wa kuangamiza yeyote anayeunga mkono upinzani. Inakuja huku  baadhi wakisema jishi linahangaika kudhibiti vita vingi vya raia. Alisisitiza kuwa alikuwa mjumbe wa PDF. ""Alikuwa mfanyakazi wa kiwanda cha tende akijipatia riziki kwa njia ya kawaida. Nina mtoto wa kiume na wa kike na sijui jinsi ya kuendelea kuishi."" Maung Oo anasema anajutia matendo yake. ""Kwahiyo, nitawambia yote ,"" anasema. ""Ninataka kila mtu kujua ili waweze kuepuka kujipata katika hatima sawa na hii ."" Ushahidi wa Myanmar -  kikundi cha watafiti  wanaofuatilia visa vya ukiukaji wa haki za binadamu - kimehakikisha zaidi ya ripoti ripoti 200 za vijiji vilivyochomwa kwa njia hii kwa kipindi cha miezi 10 iliyopita. Wanasema kiwango cha mashambulio haya mauaji kinaendelea kuongezeka kwa haraka, huku mashambulio walau 40 yakiripotiwa kufanyika katika miezi ya Januari na Februari, na kufuatiwa na mashambulio 60 katika miezi ya Machi na Aprili. Hii si mara ya kwanza kwa jeshi la  Myanmar kutumia sera ya kuunguza . Sera hii iliripotiwa sana dhidi ya watu wa jamii ya  Rohingya katika mwaka  2017 katika jimbo la  Rakhine. Majimbo yenye milima yanayokaliwa na makabila yamekabiliwa na aina hizi za maasi kwa miongo mingi. Baadhi ya wapiganaji wa jamii hizi sasa wanasaidi kuwapatia mafunzo na kuwahami wapiganaji wa  PDF katiavita vya hivi karibuni dhidi ya jeshi. Utamaduni wa  kutoadhibu wenye makosa ambapo wanajeshi wanaruhusiwa kupora na kuua, umekuwepo kwa miongo nchini  Myanmar, Human Rights Watch inasema. Ni nadra kwa watu kuwajibishwa kwa ukatili unaodaiwa kufanywa na jeshi. Lakini jeshi la Myanmar linaendelea kulazimika kuwakodi wanamgambo na wanajeshi kutokana na utoro na mauaji yanayofanywa na PDF. Watu wapatao 10,000 wametoroka kutoka jeshini na polisi  tangu yafanyike mapinduzi mwaka  2021, kwa mujibu wa kikundi kinachoitwa People's Embrace, kilichoundwa na wanajeshi na polisi wa zamani. ""Jeshi linahangaika kudhibiti vita vingi vinavyopiganwa na raia dhidi yake,"" anasema Michael Martin kutoka kituo na stratejia na wasomi wa Stadi za kimataifa. Majimbo ya Magway Sagaing (ambako matukio yaliyoelezewa juu yalitokea) kihistoria yalikuwa ni maeneo walikotoka watu walioajiriwa kufanya kazi katika jeshi la  Myanmar. Lakini vijana hapa badala yake wanachagua kujiunga na makundi ya PDF. Kopro Aung alikuwa wazi kuhusu ni kwanini alitoroka katika jeshi: ""Kama ningefikiria jeshi lingeshinda kwa muda mrefu, nisingehamia upande wa watu."" Anasema wanajeshi hawadiriki kuondoka kwenye ngome yao peke yao wana wasi wasi wanaweza kuuawa na PDF. ""Kokote tunakoenda, tunaweza kwenda katika kikosi. Hakuna yeyote anayeweza kuwa tunatawala,"" anasema. Tuliwasilisha madai katika uchunguzi kwa Jenerali  Zaw Min Tun, msemaji wa jeshi la Myanmar. Katika taarifa, alikanusha kwamba jeshi limekuwa likiwalenga raia. Alisema kwua uvamizi wote walioufanya katika eneo lililotajwa katika taarifa hii lilikuwa la ni shambulio la kisheria na wale waliouliwa walikuwa ""magaidi"". Alikanusha kwamba jeshi limekuwa likichoma vijiji na akasema kwamba PDP wanafanya mashambulio ya moto. Ni vigumu kusema nilini vita vya wenyewe kwa  wenyewe vinaweza kuisha lakini inaonekana kuna uwezekano kwamba mamilioni ya raia wa Myanmar wataachwa na kiwewe. Na kadri itakapovyochukua muda kupata amani, wanawake wengi wanakabiliwa na uwezekano zaidi wa kuwa wahanga wa ubakaji  Khin Htwe atakuwa na uwezekano mkubwa wa kukabiliwa na ghasia. Anasema  hataki tena kuishi baada ya kile kilichomtokea na anafikiria kujiua.   Hajaweza kumwambia mchumba wake kwamba alibakwa."	https://www.bbc.com/swahili/habari-62261483
health	Mambo matano ya kuzingatia unapotumia bidhaa za urembo za kuzuia uzee	"Katika miongo ya hivi, shinikizo la kutaka kuwa uso usio na mikunyanzi na dalili zingine za kuzeeka limeongezeka: asidi ya hyaluronic, dutu ambayo inaweza kutumika kwa sehemu za ndani za ngozi ili kukuza unyevu, kunyoosha ngozi kuupatia uso muonekano unaohitajika hasa kwenye kidevu. mashavu, midomo na kope. Bidhaa maarufu ya ""kuhuisha ngozi ya uso"" imekuw akinadiwa kama krimu ya urembo na matangazo ya kliniki ya urembo. Lakini je inaweza kutumiwa na kila mtu? Je kuna madhara yanayotokana na utumizi wa bidhaa hii ya urembo? Na je kuna tofauti gani kati ya krimu zinazouzwa madukani na sindano zinazotolewa na madaktari? Kwa kujibu maswali haya matano tunaelezea ni changamoto zinazohusiana bidhaa hii. Hyaluronic acid ni dutu inayotengenezwa na miili yetu yenyewe na ya baadhi ya wanyama. Ina kazi ya kudumisha unyevu wa asili wa seli zinazounda tabaka za ndani za ngozi, na pia kusaidia na kujaza tishu hii. ""Kwa miaka mingi kutokana na mchakato wa kuzeeka, tunapoteza ngozi ya ziada, ambayo inakuwa nyembamba na huru,"" anaelezea daktari Alessandra Grassi Salles, mratibu wa Kikundi cha Upasuaji wa Urembo, Vipodozi na Laser katika idara ya Tiba ya Chuo Kikuu cha Sao Paulo (USP), nchini Brazil. Hii ""ngozi ya ziada"" iliyotajwa na mtaalamu inalingana kwa usahihi na vitu vyote ""hujaza"" ngozi na kushikilia seli za ngozi pamoja. Kadri miaka inavyosonga na kupngua kwa asili ya asidi hii muhmu inayotolewa na mwili, ni kawaida kwa sehemu ya juu ya mwili wetu kulegea, kupata makunyanzi na mwishowe kuwa nyembamba. Kwa kupita kwa miaka na kupungua kwa asili kwa misombo hii, ni kawaida kwa safu ya juu ya mwili wetu kuwa dhaifu, kupata makunyanzi na mwishowe kuwa nyembamba. Hapa ndipo kuna haja ya kupaka asidi ya hyaluronic: lengo ni kuhuisha mwili na kuongeza kiwango dutu hii, ili kuweka ngozi katika hali inayohitajika. ""Tatizo kubwa la asidi ya hyaluronic ambayo inatolewa na mwili haidumu kwa muda mrefu. Mwili huifyonza kwa chini ya saa 48,"" anasema Dkt. Daniel Boro, wa Jumuiya ya Upasuaji wa Umbo nchini Brazil. ""Sekta hiyo ilitengeneza aina nyingine ya dutu hii ambayo ni sugu zaidi na iliyo na uwezo wa kubaki kwenye mwili kwa miezi."" Kwa sasa, asidi ya hyaluronic hudungwa katika taratibu unaofahamika kama aesthetic ambayo hupatikana kupitia njia ya usindikaji wa baadhi ya viumbe vinavyoweza kuonekana tu kupitia darubini. Krimu huwa na toleo la synthetic ya kiungo hiki.\nJinsi uso wako unavyozeeka na umri kuongezeka ndivyo unavyopata (makunyanzi zaidi). Mbali na ujenzi, aina mbili za bidhaa zina tofauti za kimsingi katika utaratibu wa utendaji. ""Kazi ya msingi ya krimu ni kukuza unyevu wa juu sana wa ngozi. Sindano zina kazi ya kujaza, kusaidia na uso kung'aa,"" anasema  Dkt. Alessandra Ribeiro Romiti, mshauri wa Idara ya Vipodozi vya mwili kutoka Jumuiya ya Brazil ya masuala ya ngozi. Wataalamu wanaelezea kuwa krimu hutoa molekuli kubwa ambazo haziwezi kupitia sehemu ya kwanza za ngozi. Kwa hili, hakuna uwezekano kwamba asidi ya hyaluronic ambayo ni sehemu ya uundaji inazidi na kujaza matrix ya ziada ya seli iliyotajwa hapo juu. Athari sawa ya unyevu, kwa njia, huzingatiwa katika vidonge ambavyo pia vina kiungo hiki. Hata hivyo, kabla ya kuanza kutumia yoyote ya vipengele hivi, ni bora kutafuta mwongozo wa mtaalam. ""Iwapo mtu huyo ana ngozi ya mafuta na anatumia cream nyingi, kuna hatari ya tabia hii kuziba vinyweleo vya ngozi na kusababisha chunusi,"" anaeleza Salles. Kwa ujumla, hakuna mapendekezo ambayo yanafaa watu wote. ""Tunaweza kupaka asidi ya hyaluronic mwilini kama sehemu ya kudhibiti mchakato wa ngozi kuzeeka,"" anasema Boro. Kulingana na Romiti, kila kitu kitategemea kile mgonjwa anachotafuta na sifa zake za kibinafsi. ""Hakuna umri sahihi wa kuanza matibabu. Kuna watu   \nSalles anaongeza kuwa, pamoja na uwezekano wa kurekebisha vipengele fulani vya uso kupitia teknolojia mpya za urembo kama vile asidi ya hyaluronic, mtaalamu wa afya anahitaji kuelewa msukumu wa kila mtu. ""Ni kosa kubwa kufikiria kuwa tunahitaji kuwa na uso wa miaka 30 ili kuwa na furaha. Tusipogundua kinachoendelea kwa mgonjwa anaweza kuwa na sura mpya, lakini hataridhika kikamilifu,"" anasema La. Asidi ya Hyaluronic inayotumiwa katika utaratibu huu hudumu kwa muda mrefu, na inafyonzwa mwilini pole pole. ""Yote inategemea aina ya gel na itapakwa sehemu gani ya uso,"" Boro anajibu. ""Kwa ujumla, hukaa kwenye tabaka za ngozi kwa muda wa mwaka mmoja, lakini wakati huu kwa kawaida hutofautiana kati ya miezi sita na 18."" Inafaa kufafanua hapa kuwa sio asidi yote ya hyaluronic ni sawa: kuna uundaji thabiti zaidi na zingine ambazo zinaweza kuharibika zaidi. Wataalamu wanachagua  aina inayofaa kulingana na sehemu ya uso na matokeo yanayorajiwa. Kwa kidevu au taya, kwa mfano, jeli maaluma inaweza kuwa muhimu, wakati juu ya midomo au kope, ni bora kutumia bidhaa rahisi na, ambayo itawawezesha harakati zaidi ya asili ya kinywa au macho. Mbali na uthabiti, sababu nyingine inayoingilia muda wa asidi ya hyaluronic ni harakati ya miundo ya uso. Huelekea kwenda haraka katika sehemu zinazosonga sana, kama vile midomo na macho, na hukaa kwa muda mrefu katika sehemu ambazo hazisogei, kama kidevu. Lakini bila shaka, wataalam hawasubiri hadi asidi ya hyaluronic imechoka kabisa ili kuonyesha maombi mapya. ""Tunafanya ufuatiliaji wa mara kwa mara na tuna itifaki za kufanya mabadiliko, kama inavyohitajika,"" anasema Bor Athari mbaya zinaweza kutokea na ni muhimu kwamba wataalamu na wagonjwa wajue jinsi ya kuzitambua ili kuchukua hatua haraka na kuwa na uharibifu. Mojawapo ya hatari inayoogopa zaidi hutokea wakati bidhaa inapoingizwa kwenye sehemu isiyofaa ya uso. Kwa hili, asidi ya hyaluronic inaweza kukwama kwenye mishipa ya damu inayosaidia uso, hali ambayo itasababisha kufa kwa tishu katika sehemu za pua, midomo au hata upofu. ""Ili kupunguza hatari hii, ni muhimu kufanya utaratibu huu na wataalamu ambao wana uzoefu mkubwa,"" anasema Salles. ""Hili sio jambo unalojifunza katika kozi ya mwishoni mwa wiki. Inachukua miaka ya kujifunza kuelewa tofauti zote za anatomia ya uso. Na hata wataalamu wenye ujuzi zaidi wanaweza kufanya makosa"". Ili kupunguza uharibifu, inawezekana kutumia enzyme inayoitwa hyaluronidase, ambayo ina kazi ya kunyonya asidi ya hyaluronic iliyotumiwa vibaya."	https://www.bbc.com/swahili/articles/crger0m380yo
health	Saratani ya matiti: Mwanamke Zimbabwe apigania mashine itengenezwe ili asikatwe matiti	"Mwanamke wa miaka, 44, nchini Zimbabwe, Tendayi Gwata, inakabiliwa na tishio la kukatwa matiti baada ya matibabu yake ya saratani kukatizwa ghafla. Hiyo ni baada ya mashine moja pekee ya tiba ya saratani ya njia ya miale ya 'radiotherapy' katika  mji mkuu wa Harare, kuharibika. Bi. Gwata ambaye ni mtaalamu wa masuala ya mauzo tayari amepoteza nywele zake kichwani wakati akifanyiwa tiba ya chemotherapy. Sasa ameambiwa huenda akakatwa matiti kwa sababu mashine imeharibika. Sekta ya afya nchini Zimbabwe imeathiriwa pakubwa na kuzorota kwa uchumi ambako kumechangiwa na kuongezeka kwa mfumko wa bei kwa hadi aslimia 785 na uhaba wa fedha. Mdororo wa kiuchumi umekuwa mbaya zaidi kutokana na mlipuko wa virusi vya corona. Bi. Gwata amemsimulia hali yake mwandishi wa BBC Clare Spencer. Mwezi Julai 2019 nilihisi maumivu kwenye titi langu nikaamua kwenda kumuona daktari mjini Harare ambapo nilifanyiwa uchunguzi wa kimatibabu. Matokeo ya uchunguzi huo yalibaini naugua saratani ya matiti ambayo imesambaa hadi chini ya kwapa langu. Nilisafiri nchini Afrika Kusini kwa matibabu yaliyojumuisha kuondolewa kwa uvimbe kwenye titi langu. Niliporudi nyumbani Harare, nikaanza tiba ya radiotherapy ili kuzuia uvumbi usirejee tena. Wakati tulipoenda kuulizia tiba hiyo, tulifahamishwa ni mashine moja tu ndio inafanya kazi kote mjini Harare na  inapatikana katika hospitali ya kibinafsi ya Oncocare. Nilikuwa nimepiga hatua kubwa katika matibabu yangu - tayari nilikuwa nimefanyiwa tiba hiyo mara 21 kati ya 30 nilizohitaji kufanyiwa. Nilikuwa njiani kuelekea kwa tiba yangu ya 22 wakati nilipopigiwa simu kufahamishwa nikatize safari kwa sababu mashine imeharibika. Ilikuwa Aprili 21. Wiki ya kwanza ikapita. Mwezi ukapita. Na mpaka sasa sina hakika ni lini mashine hiyo itarekebishwa. Daktari wangu sasa amenishauri nianze kutafakari uwezekano wa kufanyiwa upasuaji wa kukatwa ziwa langu. Nilijizuia sana kutolia. Nimejizatiti sana kuishi na hali yangu ya afya na kuchukulia ugonjwa huu kama changamoto za kawaida za maisha na kuwa na matumaini nikisema: ""Nitanusurika kifo kutokana na ugonjwa huu,"" inasikitisha juhudi zote hizi zinaishia mimi kufikia kiwango cha kukatwa titi kwa sababu hakuna mtu wa kutengezeza mashine ambayo ingeniepusha na oparesheni hiyo. Kusema kweli nilijihisi kuangua kilio lakini ghadhabu yangu ilinielekeza katika mtandao wa kijamii wa Twitter ambako niliangazia hali inayonikabili na changamoto ninayopitia. Pia nilianza kujifunza mambo mengi kuhusu aina ya tiba ya saratani inayofahamika kama radiotherapy. Lakini kila nilivyoendelea kusoma nilipatana na maelezo yalioangazia hatari ya kukosa aina hiyo ya tiba baada ya siku mbili. Katika utafiti niliokuwa nafanya mitandaoni, sikupata matokeo ya uchunguzi wowote unaoangazia hatari ya kukosa radiotherapy kwa miezi miwili ama mitatu. Hata ni vigumu kupata matokeo ya uchunguzi kama huo kwa sabau mashine ya tiba muhimu kama hii haiwezi kuachwa ikiwa na hitilafu kwa muda mrefu hivyo. Nilipomsimulia mwandishi wa BBC masaibu yangu katika mahojiano ya kipekee nilipokea simu kutoka kwa watu kadhaa wakinuuliza: ""Tunaweza kukusaidiaje? Tukusaidi vipi?"" Niliwaelezea kuwa nimeshindwa kuwasiliana na mtu ambaye anaweza kunipatia majibu na ambaye pia anaweza kunielezea hatua itakayofuata. Kwa hivyo, mmoja wa marafiki zangu tuliyesoma pamoja shule ya upili amenipa nambari ya simu ya mkuu wa bodi ya matibabu ambaye hatimaye aliniunganisha na Ernest Manyawo, Afisa Mkuu Mtendaji wa Hospitali kuu ya umma Harare, Parirenyatwa. Hapo ndipo niligundua ukubwa wa tatizo hili. Aliniambia kwamba kuna watu 500 ambao kwa sasa wapo nyumbani kwa sababu mashine za tiba ya saratani zimeharibika. Sio mimi pekee yangu. Na Sio watu wachache wanaokabiliwa na changamoto kama yangu bali ni mamia ya watu, kwa kweli hili ni jambo la kuhuzunisha sana. Ghadhabu yangu inatokea hapo. Kutokana na hali niliopitia mimi binafsi nafahamu fika changamoto inayotokana na safari ya kutafuta tiba ya saratani kutafuta fedha ya kuanzia matibabu, upasuaji hadi kuchangisha fedha za kuendeleza matibabu. Huu ni mzigo mkubwa kwa familia na inavuja moyo kwamba baada ya mahangaiko yote hayo mgonjwa anakosa matibabu kwasababu mashine imeharibika. Mwanzoni nilipokuwa natafuta sehemu ya kuendeleza tiba yangu baada ya kurejea nchini kutoka Afrika Kusini nilielekezwa, Parirenyatwa na wala sikupewa hospital nyingine mbadala. Baadaye nilifahamishwa kuwa wana mashine tatu lakini zote zimeharibika tangu mwaka mwaka 2019 hazijafanya kazi. Bw. Manyawo aliniambia kuwa wamepokea vifaa vya kutengeneza mashine hizo mwezi Februari. Mashine hizi zinagharimu kati ya dola milioni moja sawa na (£795,000). Masharti ya kutoka kwa kampuni iliyonunuliwa ni kwamba watakaotengeneza ikiharibika ni wahandisi wao pekee. Lakini wahandisi wako Afrika Kusini. Bw. Manyawo hakunieleza kwa nini imewachukua miezi sita kupata vifaa vya kutengeneza mashine  na hiyo ndio sababu wahandisi hawakufika kuzitengeneza punde tu baada ya kuwasili. Kisha Machi 23, kabla ya wahandisi kuwasili, Zimbabwe ikafunga mipaka yake katika juhudi za kudhibiti kuenea kwa maambukizi ya virusi vya corona. Sasa nimefahamishwa kuwa wahandisi hao wamekatiwa tiketi lakini ndege inasubiri idhini ya Wizara ya Afya. Kwa sasa tumesalia na kizungumkuti hicho. Nasononeka moyoni mwangu. Sipati usingizi. Naamka katikati ya usingizi usiku. Lakini najaribu kupata lepe la usingizi kwa sababu ugonjwa wa saratani umenipa funzo moja maishani - kwamba nisiwe na hofu katika kila hatua ya safari ya tiba kwani ni safari ndefu. Ama utatumia maisha yako yote kuwa na wasiwasi na hivyo sio vizuri kwa afya yako. Pia unaweza kufahamu zaidi kuhusu tiba ya saratani wakati wa janga la corona:"	https://www.bbc.com/swahili/habari-53376734
politics	William Ruto: Chama tawala cha Jubilee chatishia kumtimua naibu wa rais Kenya	"Chama tawala cha Jubilee nchini Kenya kimependekeza kuondolewa kwa naibu wa rais Willima Ruto  kutoka kwa wadhfa wake kama naibu kiongozi wa chama hicho. Katibu mkuu wa chama hicho Raphael Tuju amemshutumu bwana Ruto kwa kuwa 'mjeuri, mwenye madharau  na asiyemheshimu Rais Uhuru Kenyatta"". Je katibu mkuu wa Jubilee amesema nini Taarifa iliosomwa hii leo imezungumzia kuhusu matusi ya hivi karibuni yaliotolewa na wandani wa naibu huyo wa rais yakimlenga mamake Uhuru{ seneta mmoja tayari ameshtakia kwa kutoa matamshi ya chuki} walipokuwa wakimuunga mgombea wao katika uchaguzi wa marudio ambapo chama hicho kilikuwa kimeamua kutowakilishwa mbali na kutokuwepo kwa naibu huyo wa rais katika mkutano wa Jumatatu kuhusu corona wakati abapo rais alilegeza baadhi ya masharti ya kukabiliana na ugonja huo. Kiti chake kilikuwa kimehifadhiwa katika mkutano huo. Taarifa hiyo inajiri siku moja baada ya naibu huyo wa rais kutembelea makao makuu ya chama hicho  na zaidi ya wabunge 35 wanaounga mkono ugombea wake wa urais. Chama hicho kimeshtumu kwa kujaribu kfanya mapinduzi huku rais akiwa Ufaransa . hapo Jana bwana Ruto alijibu katika mtandao wake wa twitter kwamba ameshangaa kwamba ziara yake ya makao makuu ya cham hicho cha Jubilee ilikuwa habari kuu. Uongozi wa chama hicho hivi sasa umesema kwamba hautamruhusu kuingia katika makao hayo, ukisema kwamba hautamruhusu kuendesha kampeni zake za urais kutoka katika afisi hiyo ili kuwatishia wapinzani wake. Lakini wakiongea katika hafla moja mjini Nakuru, Magharibi mwa Kenya, ambayo pia ilihudhuriwa na makamu wa rais William, Ruto, Wabunge kadhaa na maseneta, wamekashifu tangazo hilo la bwana Tuju, huku wakisema kuwa, kama kaimu katibu mkuu wa chama Tuju hana mamlaka hayo na kuwa ofizi za kitaifa za chama ni za wanachama wote. Bwana Ruto ameanza kufanya kampeni zake za kuwania urais 2022. Rais Kenyatta amesisitiza kwamba sasa sio muda wa kufanya kampeni na badala yake kutimiza walichoahidi Wakenya. Hapo jana katika mahojiano na chombo cha habari cha France21, rais Uhuru Kenyatta alikataa kusema iwapo atamuunga mkono William Ruto katika kiny'anga'nyiro cha urais na kusema kuwa lengo lake sasa ni kuwaleta Wakenya pamoja. Rais Kenyatta ameungana na kiongozi wa upinzani Raila Odinga katika mradi kwa jina BBI , ambao wanasema unalenga kumaliza hali ya kuwa msimamizi wa kila kitu kwa kila anayeunda serikali. Mradi wa BBI una jopo linalolenga kubadilisha katiba na kufanyika kwa kura ya maoni kabla ya uchaguzi wa 2022 . Bwana Ruto anapinga mradi huo."	https://www.bbc.com/swahili/habari-54389574
religion	Ramadhan: Kanisa moja Ujerumani limefungua milango kwa Waislamu kusali	"Kanisa moja kubwa mjini Berlin limefungua milango kwa ajili ya Waislamu kusali kwasababu hawawezi kutosha msikitini wakifuata utaratibu mpya wa kutokaribiana. Ujerumani iliruhusu sehemu za kuabudiwa kufunguliwa Mei 4, lakini kwa masharti kuwa watu wakae kwa umbali wa mita 1.5 (5ft). Na hii kupelekea msikiti wa Dar Assalam uliopo mjini Neukölln kushindwa kumudu vigezo hivyo kwa sababu hauwezi kutosha. Lakini kanisa la Kilutheri la Martha katika mji wa Kreuzberg lilitoa ruhusa kwa Waislamu kufanya ibada zao Ijumaa na katika wiki ya mwisho ya mfungo wa Ramadhani. Kwa kipindi cha mwezi mzima wa Ramadhan, Waislamu wamekuwa wakijinyima kula, kunywa, kuvuta sigara na ngono kuanzia alfajiri hadi jioni. Kwa kawaida familia na marafiki huwa wanajumuika kwa pamoja kuhitimisha mfungo kwa kusheherekea na kujumuika katika sala za pamoja, lakini kwa mjini Berlin - na hata maeneo mengi duniani sherehe hizo bado zimeathirika. ""Ni ishara njema na inaleta furaha kwa wakati huu wa Ramadhan na inaleta furaha katikati ya janga,"" Imamu mmoja aameliambia shirikala habari la Reuters. ""Mlipuko huu umetufanya kuwa jumuiya moja. Majanga yamewafanya watu wawe kitu kimoja."" ""Ni hisia ya ajabu kwa sababu ya ala za muziki na picha za ukutani ni kitu tofauti,"" alisema muumini mmoja, Samer Hamdoun, hakuna kitu ambacho kinawakilisha swala za kiislamu."" ""Lakini unapoangalia, unaposahau kidogo. Hii ni nyumba ya Mungu."" Hata wachungaji wa kanisa wamehudhuria swala hizo. ""Nilitoa hotuba Ujerumani,"" alisema Monika Matthias. ""wakati wa maombi, nilikuwa naweza kusema ndio, ndio, ndio kwasababu tunamatatzio ya kufanan na tunataka kujifunza kutoka kwenu. Na hisia hiyo ni nzuri kati yetu."" Pia unaweza kutazama:"	https://www.bbc.com/swahili/habari-52783383
religion	Abu Ibrahim al-Hashimi al-Qurayshi: Mfahamu kiongozi wa ISIS asiyeonekana aliyeuawa na makomando wa Marekani	"Rais wa Marekani Joe Biden ametangaza operesheni maalum ya kumuua kiongozi wa ISIS Abu Ibrahim al-Hashimi al-Qurayshi. ""Wanajeshi wote waliohusika katika operesheni  hiyo wamerudi salama aliongezea Joe Biden. ""Ahsante sana wanajeshi wote walio na ujuzi na majasiri , tumemuua Abu Ibrahim al-Hashimi al-Qurayshi,""  taarifa ya Ikulu ya whitehouse ilisema. Rais alisema kwamba hivi karibuni atalihutubia taifa kuhusu shambulio hilo. Al-Qurayshi alikuwa na wadhfa wa naibu wa ISIL ambaye alimrithi Abu Bakr al-Baghdadi alipofariki kama mkuu wa kundi hilo . . Vyombo vyote vya kijasusi nchini Iraq  na Marekani vimemtambua Abu Ibrahim al-Hashmi al- Qurayshi kuwa Abdullahi Qardaash  au haji Abdullahi , kulingana na habari zilizofichuliwa kuhusu mtu huyo. Wizara ya haki nchini Marekani ilikuwa imeahidi zawadi ya $ 10m kwa mtu yeyote ambaye angesaidia kupatikana kwa kiongozi huyo wa ISIS na maeneo alipo  . Mji wa Mahlabiya, ambao wengi wa wakazi wake ni raia wa Uturuki  ulio umbali wa kilomita 20 kutoka Mosul, ndipo alipozaliwa kiongozi mpya wa ISIS Abu Ibrahim al-Hashimi al-Qureyshi. Jina halisi la Al-Qardaasi ni mwanamfalme Muhammad Said al-Salbi al-Malwa, kulingana na vyanzo vya kijasusi. Alizaliwa mwaka wa 1976 katika mji wa Mahlabiya  Kaunti ya Ninenah. Ana wake wawili na watoto 7, mdogo wao ni Prince na watoto tisa wa kike. Baba yake Al-Qurayshi alikuwa imamu katika msikiti wa Furqan huko Mosul kuanzia 1982-2001. Kabla ya kugunduliwa mwaka 2010 kiongozi wa ISIS, al-Baghdadi, ambaye aliuawa na Marekani, alihusishwa kwa njia isiyo ya moja kwa moja na al-Qurayshi, kulingana na nyaraka zilizopatikana na BBC. Al-Qurayshi anaaminika kujiunga na ISIS mwaka 2003-2004, mtu anayeelezwa kuwa na utaalamu mkubwa wa kijeshi na kijasusi na alikuwa mhusika mkuu katika operesheni za ISIS. Idara ya kijasusi ya Iraq inaamini kuwa ISIS imemficha al-Qardaash dhidi ya vita ili kumzuia asidhuriwe kwani ISIS inamhesabu mtu huyo kama mrithi wa al-Baghdadi. Qardash alipata mafunzo ya mahakama katika Chuo cha al-Imam al-Adami huko Mosul. ""Mwanzoni mwa operesheni hiyo, gaidi huyo alilipua bomu na yeye na familia yake, wakiwemo watoto na wanawake, waliuawa,"" afisa mkuu wa Marekani aliambia Reuters. Katibu wa waandishi wa habari wa Pentagon John Kiby alisema operesheni ya Alhamisi iliyomuua kiongozi wa ISIS ilikuwa ""ushindi kamili"" na ilionyesha mafanikio ya vita dhidi ya ugaidi. Wafanyakazi wa dharura wa Syria wanasema watu 13, ikiwa ni pamoja na watoto sita na wanawake wanne, waliuawa katika mlipuko kabla ya operesheni. Wakaazi wa eneo ambalo operesheni hiyo ilifanyika walisema waliona helikopta ikitua kwenye eneo la tukio na milio mikubwa ya risasi kutoka kwa pande zinazozozana ikasikika. Al-Qureyshi alikuwa na walinzi waliokuwa na silaha nzito huku akipigana kwa saa kadhaa na wanajeshi wa Marekani waliouawa katika operesheni hiyo."	https://www.bbc.com/swahili/habari-60255671
business	Ni kwanini Marekani ina viwango vya juu vya umaskini licha ya kuwekeza mabilioni ya pesa kupambana nao?	"Kinyume na dhana potofu miongoni mwa watu wengi: Marekani, nchi ambayo ni tajiri zaidi duniani, ina viwango vibaya zaidi vya umaskini miongoni mwa nchi zilizoendelea. Zaidi ya nusu karne baada ya Rais  Lyndon B. Johnson  kutangaza  ""vita dhidi ya umasikini,"" Marekani bado haijaweza kupata jibu ni vipi inaweza kushinda vita hiyo. Tangu kutangazwa kwa azimio hilo  mwaka 1964, nchi hii imekua na mafanikio mazuri kama vile kutua mwezini au kuanzisha intaneti, lakini haijaweza kushusha kiwango chake cha umasikini kwa 12%  kutoka 19% kilichokuwepo wakati huo. Hii inamaanisha kuwa Wamarekani milioni 40 wanaishi chini ya mstari rasmi wa umaskini. Tatizo lilianza zamani kabla ya janga la hivi sasa la virusi vya corona. Na ukweli ni kwamba, licha ya kuwa taifa ambalo ndilo lililoathiriwa zaidi na covid-19 na kurekodi viwango vya juu zaidi vya ukosefu wa ajira mwaka huu, tangu  msukosuko wa uchumi ulioikumba nchi hiyo mwaka 1930,  Marekani kwa sasa imeweza kuepuka kuongezeka kwa umasikini  kutokana na mpango serikali kutoa ruzuku, kulingana na utafiti. Hata kabla ya mzozo wa corona, nchi ilitenga mabilioni ya dola kila mwaka kwa ajili ya mipango ya kukabiliana na umasikini, zaidi ya pato la ndani ya nchi  la baadhi ya mataifa  ya Amerika Kusini. Swali ni je ni kwanini umasikini huu unatokea kwa nchi yenye nguvu zaidi duniani? Kuna sababu mbili muhimu za umasikini nchini Marekani, kwa mujibu wa watafiti, moja inahusiana na njia za kutatua tatizo. Nyingine na unafuu. Kwanza Marekani inakosa mfumo wa thabiti wa usalama wa pato la jamii kuweza kusaidia nchi, kwa mfano marupurupu ya malezi ya watoto sawa na nchi nyingine zilizoendelea. Mipango ya kuboresha maisha ya jamii ambayo Marekani imeitekeleza katika miongo ya hivi karibuni, kama vile utoaji wa chakula au bima kwa watu wasio na ajira, imeiwezesha kupunguza kiwango chake cha umasikini kwa kiwango fulani, lakini inachukuliwa kama mipango ambayo haiwezi kuendelea kwa muda mrefu. Sababu za kifikra  mara nyingi ndizo zinazochangia: "" Tunauona umasikini nchini Marekani kama kufeli kwa mtu binafsi, hivyo ndivyo ilivyo, watu hawataki kufanya kazi vya kutosha, wanachukua maamuzi mabaya, hawana ujuzi wa kutosha na mambo kama hayo. Kwahiyo ni shauri yako ukiwa maskini. "" anasema  Mark Rank, profesa katika Chuo Kikuu cha Washington katika  St. Louis, ambaye anafahamika kama mmoja wa wataalamu wakubwa wa  kupambana na masuala ya umaskini nchini Marekani BBC. "" Matokeo ni kwamba hatufanyi juhudi za kutosha kusema kweli  katika kuandaa sera ya jamii ili kuwainua watu kutoka umasikini,"" aliongeza. Pia alisema kuwa hii inatokana na tofauti za kijamii na ubaguzi wa rangi: jamii za walio wachache hapa huumia kuliko jamii za walio wengi. Huku asilimia 11 ya watoto wa wazungu nchini Marekani wanaishi katika umasikini, viwango vya umasikini vinafikia asilimia 32 miongoni mwa watoto weusi na aslimia 26 kwa watoto wenye asili ya Walatino, kituo kinachohesabu data kuhusu watoto kilinukuu takwimu zilizokusanywa katika sensa. ""Umaikini mara nyingi huonekana kama tatizo kwa wasio wazungu, na hilo pia hupunguza utashi wa kuwasaidia watu wengine,"" anasema Profesa Rank. ""Tafiti zinazoonesha kwamba katika nchi  ambazo zina jamii tofauti za watu wenye rangi tofauti, zinakua na uwezekano mkubwa zaidi wa watu wake kuwa na usalama wa kipato chao cha maisha, kwasababu watu huwaona wengine kuwa katika kiwango sawa na chao na wanakua na uwezekano mkubwa wa kujitolea kusaidia watu wengine  ,"" aliongeza. Kwa upande mwingine, wataalamu wametaja suala la uchumi: Kudhoofika kwa soko la la ajira, ambapo jumla ya asilimia 40 hawana ajira na wamekosa mapato yao katika miongo ya hivi karibuni. Hii inatokana na sababu nyingi, ikiwa ni pamoja na  kutoendelezwa kwa viwanda, kudhoofika kwa muungano  ya vyama vya wafanyakazi na mabadiliko ya kiteknolojia. Kutokuwepo na usawa wa mapato baina ya watu nchini Marekani  kunaongezeka nchini Marekani na tatizo hili  ni la kiwango cha juu zaidi ya karibu nchi nyingine yoyote iliyoendelea, kwa mujibu wa baraza la mahusiano ya mataifa ya kigeni, kituo kilichopo mjini Washington. Mratibu wa kituo cha umasikini na sera ya jamii katika Chuo kikuu cha Columbia anasema kuwa nchini Marekani ""fursa katika soko la ajira huwa linatolewa mara nyingi kwa watu wenye shahada ya chuo kikuu na wamenufaika na ukuaji wa uchumi ."" "" Na sehemu kubwa ya ukuaji wa uchumi haijagawanywa kulingana na mapato wala elimu ,"" Wimer aliiambia BBC. Marekani imepata mafanikio ya kijamii katika miongo ya hivi karibuni, kama vile viwango vya juu vya watu waliopata elimu na ujuzi kwa wafanyakazi wake kwa ujumla, na kushuka kwa viwango vya vifo vya watoto wachanga. Zaidi ya hayo, wataalamu wanaonya kwamba viwango rasmi cha umasikini nchini Marekani vinatolewa kwa kuzingatia mapato ya pesa, havizingatii msaada wa serikali kama vile mikopo, msaada wa chakula wala usaidizi wa nyumba kwa ajili ya watu wenye kipato cha chini. Utafiti wa hivi karibuni uliofanywa na  Wimer  na watafiti wengine kutoka mradi wa Columbia unaonesha kwamba, bila kuidhinishwa kwa msaada wa dharura wa janga la virusi vya corona, kiwango cha umasikini nchini Marekani kingepanda hadi kutoka  asilimia 12.5 kabla ya janga na kufikia asilimia 16.3. Lakini marupurupu hayo, ambayo yanajumuisha utoaji wa hundi ya dola 600 zinazotolewa kila wiki kwa mamilioni ya wafanyakazi walioathiriwa na janga la virusi vya corona yanatarajiwa  kukoma mwishoni mwa mwezi. Na kutokana na kuongezeka kwa idadi ya watu wanaoambukizwa  Covid-19,  kuendelea kwa mpango huo kutategemea makubaliano  baina ya bunge la congress na White House . Kutokana na  janga la corona wataalamu mbalimbali walionya kuwa Marekani haina budi kukubali kuwa ina viwango vya hali ya juu ya umasikini. ""Marekani ni mojawapo ya nchi tajiri zaidi duniani, yenye nguvu zaidi na yenye  ubunifu mkubwa wa kiteknolojia;  lakini si  utajiri wake, mamlaka yake wala teknolojia yake  hakuna kinachotumiwa kutoa suluhu ya kukomesha imiongoni mwa raia wake milioni 40 wanaoendelea kuishi maisha ya umasikini"" , ilieleza ripoti ya mwaka 2017 ya Philip Aston mjumbe maalumu wa Umoja wa Mataifa anayehusika na vita vya umasikini. Alston alieleza miongoni mwa mambo mengine kwamba Marekani ina viwango vya juu vya vifo vya watoto wachanga katika nchi zilizoendelea duniani, viwango vya kuishi vya raia wake vilikua vya chini na viwango vya afya za Wamarekani vilikua ni vya chini zaidi ya nchi nyingine tajiri duniani. Mkurugenzi wa suluhu za umasikini katika Chuo Kikuu cha Luke Michigan nchini humo, Shaefer, anasema sera rahisi nchini Marekani zinaweza kuwa na ufanisi zaidi katika kupambana na umasikini. Utafiti alioufanya na wataalamu wengine wa chuo cha Michigan unaonesha kuwa Marekani huwekeza dola bilioni 278 kila mwaka katika mipango ya kupambana na umasikini , kando na gharama za afya. Ukiongeza mipango  ya  huduma za afya  kwa ajili ya masikini kama vile Midicaid, uwekezaji huo unafikia hadi dola milioni 857,000, kiwango hicho ni sawa na pato la ndani ya nchi (GDP) la mataifa kama vile Argentina na Chile pamoja. ""Nyingi kati ya pesa hizi haziwafikii masikini zaidi  kusema ukweli ,"" anasema Shaefer. Uchaguzi wa urais wa mwezi Novemba huenda ukatoa fursa mpya kwa Marekani ya kufikiria upya jinsi ya kuboresha matumizi yake. "" Kuna watu kulia na kushoto wanaosema kwamba utendaji huu hautusaidii sisi, tunapaswa kufanya vitu vingine tofauti, tunahitaji kurahisisha mambo, "" anasema "" Nina matumaini kwamba tunaweza kupiga hatua ."""	https://www.bbc.com/swahili/habari-53563250
health	Wanasayansi waelezea hatari za kifo cha ghafla wakati wa tendo la ndoa	"Tendo la ndoa  hufurahisha, na kadiri wakati umeendelea kusonga tangu enzi za mababu zetu, ni tendo ambalo limetokea kufurahiwa na wanaume na wanawake. Hatahivyo wale wanaofanya tendo la ndoa  wanaweza kuwa katika hatari ya  kufa kifo cha ghafla, au wote wanaweza kupata maambukizi au kuugua wakati wa tendo hilo. Mwanaume anaweza kufia juu ya mwanamke, na mwanamke anaweza kufia chini ya mwanaume wakati wanapokuwa katika tendo la kujamiiana, jambo linalowashangaza wengi. Kumekuwa na taarifa mbalimbali kwamba baadhi ya watu wamekufa kutokana na unyanyasaji wa kingono, jambo linalowashangaza wengi. Huku baadhi wakisema ni hali ya kawaida ya kidunia, wengine mara kwa mara hulaumiwa kwa matukio hayo, hususan wale wanaoshiriki ngono nje ya ndoa. Wengi huwa hawaamini tukio kama hili linapotokea. Lakini wataalamu wa masuala ya tiba wameelezea mambo yanayoweza kusababisha mtu kufa wakati wa tendo hilo, iwe kwa wanawake au wanaume. Yafuatayo ni mambo matatu  yanayoweza kusababisha mtu kufa wakati wa kujamiiana. 1. Matumizi mabaya ya dawa: Wanaume mara nyingi hutumia dawa za kitamaduni au miti shamba ili kuwasaidia kuwa thabiti wakati wa tendo hilo. Wengine huzichanganya na bia wakiamini kuwa zitawasaidia katika kuongeza nguvu za kiume na hivyo kuweza hata kujamiiana na wanawake zaidi ya mmoja. Wakati mwingine, baadhi ya wanaume huvuta sigara,  na madawa mengine ya mihadarati ili kuongeza nguvu zao za kiume.  Hili halina ithibati ya kisayansi lakini ndio mambo ambayo watu hufanya . Kile ambacho hawajui ni kwamba madawa hayo huwa na kemikali inayoitwa ""Nitrate"", ambayo inaweza kusababisha shinikizo la damu na kusababisha kifo cha ghafla wakati wa tendo hilo Mwisho  wa yote, athari zake huwa ni mbaya,licha ya heshima wanayoitaka kutoka kwa mwanamke wanayefanya naye tendo la ndoa 2. Maradhi ya moyo: Matatizo ya kiafya sio jambo linalopaswa kupuuzwa inapokuja katika suala la kushiriki mapenzi Mtu mwenye historia ya ugonjwa wa moyo  anaweza kufa wakati wa tendo hilo  kwasababu moyo wake utafanya kazi ngumu kuliko wakati wa kawaida Sababu za mara kwa mara za magonjwa ya moyo, hususan kwa wanawake wenye zaidi ya miaka 50 na wanaume wenye miaka arobaini  ni shinikizo la damu , uvutaji wa sigara, kisukari, kiharusi na magonjwa mengine. Sababu nyingine ambayo mara nyingi husababisha magonjwa ya moyo ni msongo mkubwa wa mawazo. Mshtuko wa moyo  wakati wa tendo la ndoa  mara nyingi  unawakumba  wanaume kuliko wanawake, utafiti unaonyesha. Lakini tendo la ndoa ni kichocheo adimu cha mshutuko wa moyo  . Ni visa 34 tu vya mshtuko wa moyo kati ya  4,557 hutokea  wakati au ndani ya saa moja ya kujamiiana na 32 ya wale walioathiriwa walikuwa wanaume. Sumeet Chugh, wa Taasisi ya Moyo ya Cedars-Sinai Heart Institute alisema utafiti wake ni wa kwanza kutathmini shughuli za ngono kama sababu inayowezesha kusababisha mshutuko wa moyo.Utafiti wake huo ulichapishwa katika ripoti ya BBC Novemba mwaka wa  2017 Utafiti wake huo uliwasilishwa katika mkutano wa  American Heart Association wakati wa kutathmini vichocheo vinavyosababisha mshtuko wa moyo . Hatua hiyo hutokea wakati moyo unapopata matatizo na kuacha kupiga . Mtu hupoteza fahamu  na kukosa kupumua Iwapo hatofanyiwa utaratibu wa CPR ili kumuokoa Mshutuko wa  moyo ni tofauti na shambulio ambalo hukumba moyo na kuzuia damu kuufikia . 3. Matumizi ya kupindukia ya dawa za kuongeza nguvu za kiume Dawa ya Viagra imekuwa ikiuzwa katika maduka mbali mbali ya dawa duniani, kwa lengo la kuwasaidia wanaume hususan wenye magonjwa yaliyoathiri nguvu zao za kiume kuweza kurejesha uwezo huo.Kulingana na wataalamu dawa hii inapaswa kutolewa na Daktari kwa  vipimo vinavyohitajika kulingana na tatizo lenyewe la kiafya. Hatahivyo kutokana na upatikanaji  kwa njia rahisi wa dawa hizi, baadhi ya vijana na wanaume wamekuwa wakizinunua kiholela kwenye maduka ya dawa na kuzitumia ili kuwaridhisha  wapenzi wao. Kulingana na wataalam matumizi yasiofaa  ya dawa hizi yanaweza kusababisha matatizo ya moyo na hivyo kuweza kuchochea kutokea kwa kifo wakati wa tendo hilo."	https://www.bbc.com/swahili/habari-58435701
business	Baadhi ya maeneo bora zaidi ya utalii mwaka 2022 kulingana na Lonely Planet	"Huku hali ikirejea taratibu kuwa ya kawaida duniani baada ya janga la Covid, wale ambao wana mapumziko na wana uwezo wa kwenda likizo tayari wameanza kufikiria kuhusu kusafiri. Mojawapo ya kuchagua ni wapi kwa kwenda ni kuangalia katika orodha ya mapendekezo ya sehemu za kwenda ya Lonely Planet. Lonely Planet  ambalo ni jarida la  wasafiri limechapisha taarifa kuhusu mahali bora zaidi pa kwenda kwa mwaka 2022 wiki iliyopita, huku sehemu hizo zikigawanywa kwa misingi ya nchi, miji na kanda. Muongozo huo umependekeza sana watu watembelee kisiwa cha Cook-  Cook Islands, kilichopo katikati ya bahari ya Pacific ambacho hufahamika sana kwa maji yake safi na fukwe  ambazo bado hazijaharibiwa. ""Zaidi ya ubora wake wa kiutalii na muonekano wenye mvuto wa kisiwa chenyewe, kina utajiri wa utamaduni, kikiwa na maadili ya utamaduni wa  Polynesia"", umeeleza muongozo huo. Fahamu miji yenye gharama kubwa duniani Maeneo mengine yaliyoljitokeza kuwa bora ni  Oman , eneo muhimu kwa wapenzi wa historia na udadisi. Eneo hili limejaa makasri, ngome na misikiti. Nchi hii ina utajiri wa kitamaduni na maeneo ya urithi wa dunia, kama vile Ngome ya  Bahla na mji wa kale wa  Qalhat , pamoja na maeneo mengine yenye uzuri asilia  majangwa na mwambao safi ambao haujaharibiwa. Amerika Kusini Lonely Planet haikusahau eneo la Amerika Kusini ambapo limetaja mji wa  Mexico wa Mérida katika orodha ya miji bora zaidi na jangwa la Chile la Atacama Muongozo huo umetaja historia ya ukoloni ya  Mérida, mji maarufu zaidi uliopo katika jimbo la  Yucatán, unaopatikana  Kusini mashariki mwa nchi, na  ""sifa yake ya mchanganyiko wa maisha ya kimkoa na  yasiyofuata utawala wowote ."" ""Ni eneo zuri kulitembelea kwa lengo la kujifunza, likiwa na mitaa meembamba   medani kubwa za kati, na majumba makubwa ya katika kanda hiyo."" ""Pia ni eneo linalofaa zana kuanzisha safari yako ya uzoefu mpya kuelekea katika jimbo la Yucatan.  Lina mapishi bora na malazi, masoko yanayoshamiri, na matukio yanayofanyika kila usiku."" Kuhusiana na jangwa la Atacama , muongozo huo unatoa hakikisho kwamba kuna mandhari ya kuvutia kuwahi kushuhudiwa katika sayari. Likipatikana kaskazini mwa Chile, jangwa la Atacama lina ukubwa wa kilomita za mraba takriban 105,000 likiwa ndio jangwa kubwa zaidi duniani. Jangwa hili ambalo liko mbali na uchafuzi wa mazingira wa maeneo ya miji mikubwa ni eneo bora  la kuvinjari. Puerto Rico pia inapatikana katika orodha hii kutokana na uzuri wake wa  kipindi cha ukoloni kilichopita na ule wa asili. Hii hapa ni orodha nzima kulingana na muongozo wa jarida la Lonely Planet: 1.Nchi •Kisiwa cha Cook •Norway •Mauricio •Belize •Slovenia •Eel •Oman •Nepal •Malawi •Misri 2. Cities •Auckland, New Zealand •Taipei, Taiwan •Freiburg, Ujerumani •Atlanta, Marekani •Lagos, Nigeria •Nicosia, Cyprus •Dublin, Ireland •Merida, Mexico PICHA: Hidalgo Park, Merida, Mexico. •Florence, Italia •Gyeongju, Korea Kusini •Westfjords, Iceland PICHA: Westfjords, Iceland •West Virginia, Marekani •Xishuangbanna, China •The Kent coast, Uingereza •Puerto Rico, Marekani •Shikoku, Japan •Jangwa la Atacama, Chile •Scenic Rim, Australia •Kisiwa cha Vancouver, Canada •Burgundy, Ufaransa PICHA: Burgundy, Ufaransa"	https://www.bbc.com/swahili/habari-59234353
