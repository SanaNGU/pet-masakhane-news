sports	T﻿etesi za soka ulaya Jumamosi 29.10.2022	Mshambuliaji wa Tottenham na nahodha wa Uingereza Harry Kane, 29, amesitisha mazungumzo ya kandarasi na Spurs hadi baada ya Kombe la Dunia. Spurs pia wanataka kumfunga kiungo wa Denmark Pierre-Emile Hojbjerg, 27, na mlinzi wa Uingereza Eric Dier, 28, kwa mikataba mipya. (London Evening Standard) Kane analengwa na Bayern Munich, ambao wamekosa mabao ya Robert Lewandowski tangu mshambuliaji huyo wa Poland mwenye umri wa miaka 34 ajiunge na Barcelona. (Express) Juventus wanataka kumteua mkufunzi wa Tottenham Muitaliano Antonio Conte kwa ajili ya kuanza kwa msimu wa 2023-24 baada ya mabingwa hao mara 36 wa Italia kuondolewa kwenye Ligi ya Mabingwa. Mkataba wa Conte unaendelea hadi mwisho wa msimu na kuna chaguo kwa upande wa Spurs kuuongeza kwa mwaka mwingine. (Gazzetta dello Sport - in Italian) Newcastle United inavutiwa na winga wa Brazil Eguinaldo mwenye umri wa miaka 18 ambaye anacheza katika daraja la pili la Brazil kwa Vasco da Gama. Kipengele cha kuachiliwa huru kwa pauni milioni 26 kimeingizwa kwenye mkataba wa mchezaji huyo. (Chronicle) Mkufunzi wa Newcastle Eddie Howe amekanusha mazungumzo ya kandarasi kati ya klabu hiyo na kiungo wao wa kati wa Paraguay Miguel Almiron, 28, akisema wako katika kipindi chenye shughuli nyingi na mazungumzo yoyote yatafanyika hapo baadaye. (Sky Sports) Kiungo wa kati wa Juventus na Brazil Arthur Melo, 26, atasalia kwa mkopo Liverpool kwa muda wote uliosalia licha ya kuumia vibaya paja. Melo alicheza kwa dakika 13 pekee tangu ajiunge na Reds mnamo mwezi Septemba. (Mirror) Manchester United wako kwenye mazungumzo kuhusu mkataba mpya wa muda mrefu wa winga wao wa chini ya miaka 18 wa Argentina Alejandro Garnacho. (Fabrizio Romano on Twitter) Kipa wa Manchester United David de Gea, 31, hatahudhuria Kombe la Dunia nchini Qatar baada ya kuripotiwa kuachwa kwenye orodha ya wachezaji 55 Uhispania. (Mail) Jorginho wa Chelsea atasita kufanya uamuzi wa kuondoka Stamford Bridge hadi atakaposikia ofa kutoka kwa Barcelona. Kiungo huyo wa kati wa Italia, 30, amevutia timu hiyo ya Catalan na atapatikana bila malipo mwishoni mwa msimu huu. (Sport - in Spanish) Leeds wanajipanga kufufua hamu yao ya kumnunua winga wa PSV Eindhoven wa Uholanzi Cody Gakpo, 23, ambaye walimtaka msimu huu ulipoanza. Gakpo alicheza jukumu muhimu PSV ilipoilaza Arsenal kwenye Ligi ya Europa siku ya Alhamisi. (Express) Valencia na Inter Milan wanaweza kumnunua kiungo wa kati wa Manchester United na Uholanzi Donny van de Beek, 25, mwezi Januari. (Todofichajes.com - in Spanish) Winga Angel di Maria amekanusha uvumi kuwa anakaribia kujiondoa Juventus huku wakipambana msimu huu. Mchezaji huyo wa kimataifa wa Argentina, 34, alijiunga na timu ya Italia mwezi Julai. (Angel di Maria on Instagram) Brighton wana uhakika wa kumsajili kiungo wa kati wa Argentina Facundo Buonanotte, 17, kutoka Rosario Central. (Fabrizio Romano on Twitter)	https://www.bbc.com/swahili/articles/cyr0ml7e6y4o
religion	Tanzania: Wahadzabe na Sikukuu za mwisho wa mwaka	Wakati Heka heka za Maandalizi ya Siku kuuzikiendelea kote ulimwenguni maelfu wakirejea makwao kusherekea Jamii ya wahadzabe nchini Tanzania wao walisherekea Tangu mwezi wa kumi na moja kabla ya mvua za vuli. Mara zote wahadzabe husherekea punde tu miti inapoanza kuchanua baaada ya mvua za awali za vuli sherehe zao huanikizwa kwa Ngoma na milo maalumu ikiwemo asali, ubuyu na nyama.Video: Eagan Salla	https://www.bbc.com/swahili/habari-55453188
sports	Klabu Bingwa Afrika: Je Simba kuchomoka makundi na kutinga tena robo fainali?	Droo ya makundi ya Klabu Bingwa barani Afrika imepangwa hii leo ambapo wawakilishi pekee wa Afrika Mashariki Simba SC wamepangwa katika kundi la A Pamoja na mabingwa wa Afrika Al Ahly ya Misri. Simba inashiriki hatua ya makundi msimu huu wa 2020/21 baada ya kushindwa katika msimu uliopita. Iliposhiriki hatua kama hiyo msimu wa 2018/19 ilikutana na Al-Ahly na Vita Club ya DRC ambao wapo kwenye kundi A tena msimu huu. Timu ya nne katika kundi hilo ni miamba ya Sudani El Merreikh. Hivyo, ni sahihi kusema kuwa Simba, Al Ahly na Vita Club ni timu zinazofahamiana na zitakamiana tena msimu huu. Walipokutana mara ya mwisho, Simba na Al Ahly ndiyo waliovuka kwenda hatua ya robo fainali. Simba wamekuwa na rekodi nzuri nyumbani, katika msimu wa 2018/19 walifungwa goli 5 na Ahly na Vita walipokuwa ugenini, lakini Simba ilizifunga timu zote hizo jijini Dar Es Salaam. Katika hali yoyote ile, kundi hilo ni gumu na klabu zote zitatakiwa kupambana kwa hali na mali kufuzu. Simba inasifika kwa kuwa wakali nyumbani, na toka msimu wa 2018/2019 haijawahi kufungwa nyumbani katika michuano hiyo. Alama zote 9 walizopata msimu wa 2018/19 na kufuzu kwenda robo fainali walizipata katika uga wa Mkapa. Kutokana na rekodi hiyo ya Simba, ni dhahiri kuwa timu zote zitajikaza na kupambana zaidi watakapocheza jijini Dar Es Salaam. Endapo Simba itafuzu katika hatua ya makundi, itasonga mpaka hatua ya robo fainali. Hiyo ni hatua kubwa lakini si hatua kubwa zaidi kuwahi kufikiwa na Simba. Simba imefika mara nne hatua ya robo fainali, mara ya mwisho ikiwa ni msimu wa 2018/19 ambapo walitolewa na miamba ya DRC TP Mazembe baada ya kukubali kipigo cha 4-1 mjini Lubumbashi. Rekodi ya juu zaidi kwa Simba katika michuano ya Klabu Bingwa Afrika ni hatua ya nusu fainali, ambayo walicheza mwaka 1974 ambapo ilibaki kidogo watinge fainali lakini walifungwa kwa mikwaju ya penati 3-0 na Ghazl Al-Mahalla ya Misri.	https://www.bbc.com/swahili/55590527
entertainment	Waridi wa BBC: Kazi ya malkia wa video sio ukahaba, asema Official Lynn	"Irene Jefrey Luis almaarufu Official Lynn ni mojawapo ya wasanii na malkia wa video 'videovixens' ambao ni maarufu nchini Tanzania. Umaarufu wake unaibua hisia mseto. Hasa kwa kuwa amehusishwa kuwa na uhusiano wa kimapenzi na wasanii tajika nchini humo. Japo wasanii ambao amewataja tayari wamekanusha hayo. Lynn ni kijana wa kike anayefwatiliwa mno hasa na vijana kutokana na mtindo wake wa maisha. Ameshiriki kwenye video za wasanii wa Tanzania na Kenya mbali na kuwa kwa wakati huu ameanza kutunga na kuimba nyimbo zake. ""Ninapenda kuwa malkia wa video za muziki, na sitishwi na fikra za baadhi ya watu kuhusu kazi yangu, kuna watu wanasoema kuwa kazi hii ni njia ya ukahaba lakini sivyo,"" anasema Lynn. Lynn anakiri kuwa kazi ya kuwa malkia wa video inatoa taswira kuwa wasichana kama yeye huenda wanatumia urembo  na muonekano wa miili yao kujiuza, swala ambalo anakanusha kwa nguvu zake zote. Swala hili la malkia wa video sio geni , katika nchi nyingi gumzo limekuweko kuhusu nafasi yao katika miziki wanayoshiriki kama modo au wanenguaji. Kwake Lynn kazi ni kazi na hii yake anatamani pia kila mtu aiheshimu kama kazi rasmi. ""Sina hela nyingi, ila ninajitajhidi kuishi maisha mazuri na maisha haya nayagharimikia. Faida ni kuwa nimejulikana, pili ninatambulika kama balozi wa bidhaa kadhaa hapa Tanzania ""anasema Lynn. Ni mzaliwa wa eneo la Buguruni jijini Daresalam, akitokea katika familia ambayo Lynn anasema ilikuwa na maisha ya kawaida. Akiwa na miaka miwili baba yake mzazi aliaga dunia na baadae alipotimu miaka 13 mama naye alifariki na hapa aliikuta akiuingia ulimwengu wa kuwa yatima. Licha ya kuwa na kaka na dada zake anasema kuwa aliukosa sana uwepo wa mama yake. Lynn anaeleza kuwa maisha yake yaliingia katika mazingira magumu hasa kwa kuwa baadhi ya ndugu zake walikuwa tayari wamo katika maisha yao mengine aidha kuwa katika ndoa au shughuli nyengine. ""Baada ya mama kuondoka duniani, nilikuwa naishi na dada, ila nilikuwa sina ujasiri, mara nafokewa, wajua mali ya  wazazi wangu zilikuwepo ila sikuwa na usemi kwani nilikuwa binti mdogo, yale maneno mabaya yalinisukuma nje ya mazingira ya kwetu,"" anakumbuka Lynn. Lynn aliamua kutoroka nyumbani kwao na kuanza kuishi pekee yake, yaani kujilea. ""Nilianza kupanga nyumba, nikawa naishi maisha yangu pekee yangu, mara nyingi sikuwa na hela na nikaamua sitaki kuomba chochote, kule kukaa pekee yangu kulinikomoza , sio kwamba nilikuwa sina kwa kwenda ila nilichagua maisha hayo,"" anakumbuka Lynn. Mwanadada huyu anasema haikuwa kawaida kwa msichana wa umri mdogo kama wake kuishi pekee yake na kulikuwa na ugumu, ila anasema kuwa aling'ang'ana. Alifanya biashara ndogo ili kujikimu, akianza na kuuza viatu na mapochi. Wakati anashiriki video ya kwanza ya 'Kwetu' ya msanii Rayvanny alipata umaarufu wa kiasi chake, wakati huo alikuwa na miaka 18, anakiri alikutana na mwanamume mmoja na wakaanza urafiki wa kimapenzi, ni mwanamume aliyemchumbia na hata kutoa mahari kule kwao nyumbani. Kipindi hicho aligundua alikuwa ameshika ujauzito, na alikuwa tayari anaishi kwa mchumba wake. Lynn anasema kuwa haikuchukua muda kwao kuanza mikwaruzano katika uhusiano wao, anasema kuwa mahusiano yanayoleta watu wawili wenye umri mdogo pamoja hautakosa hali kama hiyo. Mwanadada huyu anasema wakati wanakosana, mimba yeke iliharibika. Kwa maoni yake nimuhimu, aendelee kujitafutia maisha mazuri kwa mana awe na mali na pesa zake  kwa kuwa anamawazo ya kuwa baadhi ya wanaume hubadilika baada ya kuingia kwenye ndoa au mahusiano ya kimapenzi, yeye hataki kujipatakujikuta kwenye pandashuka ya kukosa chochote maishani mwake . Kuhusu haya ya mahusiano anadai kuwa amekuwa mahusiano ya kimapnezi  na wasanii tajika, lakini kwa sasa anajipatia muda akomae na ajijue kabla ya kuanza mahusiano mengine. Ni wimbo kuhusu maisha yake- wimbo huu ujulikanao kama 'Maneno' unazungumzia hasa shida na magumu ambayo ameyapitia kama yatıma. Wimbo wenyewe Lynn anasema kuwa aliuimba ili kuhimiza wasichana wasikate tamaa licha ya ugumu wa maisha ambao unawakabili. Official Lynn anadokeza kuwa mtazamo wa baadhi ya watu unaeza kuwa amefanikiwa, kutokana na kutizama shughuli zake kaaika mitandao ya kijamii hasa Instagram, ila hali sivyo na ndio sabubu kuwa wimbo huu ni wa maana kwake kwani unaeleza bayana maisha yake halisi ""Yule mama ambae anauza nazi, ifikapo jioni atakuwa amepata faida, kwa hiyo huwezi kukaa hivi hivi bila kufanya chochote na utarajie mafanikio. Licha ya kwamba utamuomba Mwenyezi Mungu kwa mafanikio maombi hayo hayawezi kutimia hadi uwe na malengo na ujishughulishe kila siku. Huo ndio upeo wangu ""anasema Lynn."	https://www.bbc.com/swahili/habari-58082435
health	Yafahamu magonjwa ambayo ukiyapata yanakuwa ya kudumu	"Kuna baadhi ya magonjwa ambayo binadamu akiyapata hayawezi kamwe kupona, kulingana na wataalamu wa afya. Mengi kati ya magonjwa haya hayana uhusiano na tofauti za umri, na baadhi yana uhusiano wa moja kwa moja na umri wa mtu. Wakati mwingine baadi ya magonjwa hurithishwa watoto lakini kuna mengine ambayo hayarithishwi kutoka kwa wazazi na unapoyapata huwezi kupona. Tuangalie baadhi ya magonjwa hatari zaidi kwa maisha ya binadamu: Figo zimeumbwa kuwa mbili. Kazi yake ni kuchuja maji machafu yanayotoka katika sehemu nyingine za mwili na kusafisha damu chafu na uchafu huo huenda moja kwa moja kupitia njia ya mkojo. Hali hii ina maana kwamba figo zitakuwa hazifanyi kazi ipasavyo. Ugonjwa wa kisukari na shinikizo la damu ndio magonjwa hatari zaidi. Tatizo hili linaweza kutibiwa kwa njia ya upandikizaji wa figo au kwa kusafisha figo mara kwa mara. Baadhi ya mambo yanayoweza kusaidia kujiepusha na maradhi ya figo: Shirika la afya duniani linasema maradhi ya pumu huwaathiri watu wa kila rika Ni ugonjwa unaomfanya mtu asipumue vyema. Lakini maumivu anayoyapata mgonjwa huendelea na huja ghafla wakati mwingine hudumu kwa saa kadhaa na hata muda mrefu zaidi. Hali hii huathiri mfumo wa kupumua unaohusiana na mapafu na hii inaweza kusababisha mgongwa kuwa na hali mbali. Utafiti wa hivi karibuni ulibaini kuwa wengi miongoni kwa wagonjwa wa pumu hawatumii kifaa cha kudhibiti ugonjwa huu kwa ufanisi wakati mgonjwa anapokuwa katika hali ya dharura. Uchunguzi uliofanywa na kituo cha utafiti wa maradhi ya pumu -UK Asthma Research Center, ulibaini kuwa wagonjwa wa pumu wengi walikuwa hawajafundishwa jinsi ya kutumia kifaa cha kupumulia wanapokuwa katika hali ya dharura. Kwa mujibu wa utafiti huo, wagonjwa walikuwa wanachanganyikiwa wanapoanza kukitumia. Shikizo la damu ni ugonjwa unaosababisha kuziba kwa mishipa fulani ya damu inayopeleka ujumbe kwenye ubongo na mara inaposhindwa kufanya kazi inaleta matatizo. Shirika la afya duniani (WHO) linasema katika ripoti yake kwamba kuna watu milioni 1.13 wanaoishi na maradhi ya shinikizo la damu kote duniani na theruthi mbili ni watu wanaoishi maisha ya kiwango cha kati. Mwaka 2015 utafiti wa WHO ulibaini kuwa mwanaume 1 kati ya wanaume 4 anaishi na ugonjwa huu, huku mwanamke 1 kati ya wanawake 5 akiwa na maradhi haya. Shinikizo la damu ni ugonjwa mbaya ambao hauwezi kutibiwa unapogundulika kuwa nao. Mambo yanayosababisha shinikizo la damu: Pia unaweza kusoma: Kulingana na utafiti na wataalamu mbali mbali matumizi ya sukari huchangia katika kuchochea mtu kupata maradhi ya kisukari. Kuna aina ya kwanza ya kisukari inayofahamika kama - Type 1- ambao mara nyingi watu wanaoupata huwa hawajaurithi kutoka kwa watu wa vizazi vya awali vya familia zao. Aina hii ya kisukari mara nyingi huwapata watoto au vijana walio katika miaka 20 na chini ya miaka hiyo. Wenye ugonjwa huu ni wachache duniani ""kwasababu idadi yao haizidi watu milioni 1.2 kote duniani ,"" anasema dokta Salihu Kwaifa kutoka Nigeria. Wenye aina hii ya kisukari huwa hawana sukari ya mwili (insulin) ya kutosha, na dalili zake zinatambuliwa haraka kama vile kupata haja ndogo mara kwa mara kiu na unywaji wa maji wa mara kwa mara kulingana na  wataalamu. Kuna aina ya pili ya kisukari inayofahamika kama -Type 2 -aina hii huwapata watu wengi hususan watu wenye umri wa miaka kati ya 20 na 79. Wataalamu wanakadiria kuwa kuna watu wapatao milioni 560 wanaoishi na aina hii ya kisukari duniani. Ugonwa huu husababishwa na maambukizi yanayoshambulia supu ya mfupa na huwapata watu kwa njia mbali mbali. Wakati mwingine maambukiz haya husababishwa na bakteria ambao hutengeneza kimiminika katika eneo lililoathiriwa na wakati mwingine hutokea mtu anapopata jeraha alipokuwa mtoto na jeraha hilo kuongezeka anapokuwa katika umri wa utu uzima na jeraha hilo kurejea tena. Ugonjwa huu unajitokeza kwa aina nyingi kuna matibabu ya awali ambayo huitwa Acute Arthritis ambayo hudumu kwa miezi miwili na ni rahisi kupona. Kwa arthritis ya kudumu, kwa kawaida matibabu huchukua miezi sita au zaidi zaidi kwa mtu kupata nafuu. Hakuna dawa inayotolewa hospitalini inayoweza kutibu maradhi haya, japo athari zake zinaweza kutulizwa. Mambo yanayochangia zaidi maumivu Umri: Ugonjwa huu unaweza kumuathiri mtu yoyote lakini mara nyingi kuwapata watu wenye umri wa kuanzia miaka 60. Jinsia : Theruthi mbili ya maambukizi mapya ya ugonjwa huu huwapata wanawake, kwahiyo wana hatari zaidi ya kuupata kuliko wanaume. Urithi : Watu waliozaliwa na aina mbali mbali za matatizo ya kiafya wana hatari ya kupatwa na ugonjwa huu wa mifupa. Uvutaji wa sigara: Tafiti zinaonesha kuwa uvutaji wa sigara unaweza kusababisha ugonjwa huu, na kuufanya uwe mbaya zaidi. Uzazi : Wanawake ambao hawazai wanakabiliwa na hatari kubwa kuliko waliozaa. Unene na uzito wa mwili wa kupita kiasi: Ukubwa wa mwili unahusishwa na matatizo mbali mbali ya afya. Kuna kitu kimoja kinachopunguza hatari ya maambukizi kwa mwanamke- Kunyonyesha kunapunguza hatari ya maambukizi kwa mwanamke, wanasema wataalamu wa afya."	https://www.bbc.com/swahili/habari-55082916
business	Twitter yamshtaki Elon Musk kwa mpango wa kutaka kuachana na ununuzi kwa kampuni hiyo wa $44bn	Twitter imempeleka bilionea Elon Musk mahakamani ili kujaribu kumshurutisha kununua kampuni hiyo ya mitandao ya kijamii, na kuanzisha vita vya kisheria na mtu huyo tajiri zaidi duniani. Hatua hii inafuata baada ya Bw Musk kutangaza kuwa anaondoka kwenye pendekezo lake la $44bn (£37bn) la kuchukua mtandao wa Twitter siku ya Ijumaa. Alidai Twitter haikutoa habari kuhusu idadi ya akaunti feki na zile zinazochukuliwa kama zizizotakikana yaani ‘spam’ kwenye jukwaa hilo. Sasa Twitter imeomba mahakama ya Delaware iamuru Bw Musk kukamilisha muunganisho huo kwa $54.20 uliyokubaliwa kwa kila hisa ya Twitter. ‘’Baada ya kuweka suala hili kwa umma la kuchukua Twitter, na baada ya kupendekeza na kisha kusaini makubaliano ya kujiunganisha kwa muuzaji, Bw Musk inaonekana anaamini kwamba yeye - tofauti na yeyote yule chini ya sheria ya mkataba wa Delaware - yuko huru kubadili mawazo yake, kuharibu kampuni, kutatiza shughuli zake, kuharibu thamani ya wenye hisa, na kuondoka,’’ ilisema kesi hiyo. Mwenyekiti wa Twitter Bret Taylor aliweka ujumbe kwenye mtandao wa Twitter kwamba tovuti ya microblogging ilitaka ‘’kumuwajibisha Elon Musk kwa kukiuka majukumu yake ya kimkataba.’’ Bw Musk Jumanne akiweka ujumbe kwenye Twitter: ‘’Oh kejeli lol alama ya kuashiria kucheka kwa sauti kubwa.’’ Kesi hiyo ilisema Bw Musk amejitoa katika mpango huo kwa sababu ‘’hautumiki tena kwa maslahi yake ya binafsi.’’ Bw Musk ndiye Mtendaji Mkuu wa kampuni ya magari ya umeme ya Tesla. Kesi hiyo ilisema kwamba baada ya Bw Musk kukubaliana na mpango huo, soko la hisa lilianguka, pamoja na hisa za Tesla. ‘’Thamani ya hisa za Bw Musk katika Tesla, mtangazaji wa utajiri wake binafsi, imepungua kwa zaidi ya $100bn kutoka kilele chake cha Novemba 2021. Kwa hivyo [Bw] Musk anataka kutoka,’’ ilisema. Badala ya kubeba gharama ya kudorora kwa soko la hisa, kama makubaliano ya kuunganisha yanavyohitaji, [Bw] Musk anataka kuihamisha kwa wamiliki wa hisa wa Twitter,’’ iliongeza. Bei ya hisa za Twitter imeshuka kwa zaidi ya 8% katika mwezi uliopita, na mwezi Mei ilishuka kutoka kiwango cha juu cha zaidi ya $50 kwa kila hisa, huku Bw Musk akihoji idadi ya akaunti ghushi na taka kwenye Twitter na kusema mpango huo ‘’umesitishwa kwa muda.’’ Siku ya Ijumaa, Bw Musk alisema alikuwa akijiondoa katika mpango huo, akidai ukosefu wa habari kuhusu akaunti za barua zisizohitajika yaani ‘spam’ na uwakilishi usio sahihi ulifikia ‘’tukio hilo mbaya’’. Pia alisema Twitter kuwatimua watendaji kunamaanisha kuwa haikuwa ikitimiza wajibu wake. Katika kujibu, Twitter ilisema inapanga kufuata hatua za kisheria ili kutekeleza makubaliano hayo, ikisema ‘’imejitolea kufunga shughuli ya suala la mauzo waliyokubaliana na Bw Musk.’’ Mkataba wa awali wa kuunganisha unajumuisha ada ya kuvunja mtandao huo $1bn. Bw Musk, aliyejitambulisha kama ‘’mtetezi huru wa kujieleza’’, alikuwa ameahidi kulegeza sheria za udhibiti wa maudhui kwenye Twitter mara tu kampuni hiyo inapokuwa chini ya umiliki wake. Amekuwa mkosoaji mkubwa wa Twitter kupiga marufuku baadhi ya akaunti, kama vile ya Rais wa zamani wa Marekani Donald Trump. Bw Musk pia ametaka kuwepo kwa uwazi zaidi kuhusu jinsi jukwaa hilo linavyowasilisha tweets kwa watumiaji - mfumo ambao kwa sasa unaruhusu baadhi yao kukuzwa na kupewa hadhira pana zaidi. Hisa za Twitter zilipanda kwa zaidi ya 4% huko New York Jumanne na kuongeza 1% katika biashara ya baada ya saa. Hata hivyo hisa bado ziko karibu $20 chini ya bei ya ofa ya Bw Musk ya $54.20.	https://www.bbc.com/swahili/articles/cljkllezen9o
entertainment	"Caitríona Lagan: ""Nacheza vyombo vyote katika bendi yangu ya muziki ya Ireland"""	Caitríona Lagan alianza kuweka mtandaoni video zake akicheza ala tano za muziki - banjo, mandolin, fiddle, guitar na mandola – kwa pamoja, wakati wa Lockdown. Msichana huyo mwenye umri wa miaka 15 kutoka Londonderry, Kaskazini mwa Ireland,alikuwa akitarajia video zake zitawafurahisha watu wakati wa janga la corona na zimepokelewa vizuri.	https://www.bbc.com/swahili/habari-57606945
business	Coronavirus: Marufuku ya Museveni ya usafiri wa umma yaathiri uchumi Uganda	"Rais wa Uganda Yoweri Museveni alitangaza jana usiku marufuku ya usafiri wote wa umma kote nchini humo ili kuzuwia kusambaa kwa  coronavirus. Hii imeleta athari kubwa kwa mamilioni ya watu -na situ kwasababu inazuwia matembezi yao bali pia kwasababu inaathiri mapato ya baadhi ya watu wengi waliomo hatarini zaidi.  Watu hawawezi kufika kazini  au katika biashara zao, hii ikimaanisha kuwa hawana kipato cha cha kuwawezesha kuishi. Wafanyakazi wa vibarua wanaopokea malipo ya  kila siku kulingana na kazi wanayoifanya pia wanaumia . Masoko yameamrishwa kuuza bidhaa za  chakula pekee. Biashara za maduka, usafiri na majumba ya kibiashara mjini Kampala vimefungwa . Leo asubuhi video ilianza kusambaa ya vikosi vya usalama vikiutawanya umati wa wauzaji wa bidhaa na watu katikakati ya jiji la Kampala. Polisi na wanajeshi wameshutumiwa kutumia nguvu kupita kiasi , ambapo walionekana wakiwapiga watu mitaani. Waandishi wa habari wanasema kuwa ingawa maduka hayapaswi kufungwa kulingana na maagizo ya rais , vikosi vya usalama vimefunga biashara zote  mjini Kampala isipokua maduka ya jumla  na migahawa ya chakula. Polisi wamesema kuwa kufikia mchana watu 14 wamekamatwa baada ya kuiba Mabasi madogo na yale makubwa yanayoelekea maeneo ya mashambani  pamoja na magari moshi pia yamepigwa marufuku.Magari ya kibinafsi yanaweza kutumika lakini sasa yatalazimika kubeba watu watatu pekee akiwemo dereva. Masoko nayo yatasalia wazi lakini yatakuwa yakiuza vyakula peke yake. Huku bei ya baiskeli imepanda ghafla baada ya tangazo hilo. Hatua hiyo inajiri baada ya taifa hilo kuthibitisha visa vingine vitano vya ugonjwa wa coronavirus kikiwemo kisa cha mtoto mwenye umri wa miezi minane  na hivyobasi kufanya visa hivyo katika taifa hilo kufikia idadi ya watu 14. Wiki mbili zilizopita serikali ya Uganda ilizindua sera ya karantini ya lazima kwa wasafiri wanaowasili nchini humo kutoka mataifa 16 yaliyopo katika 'hatari zaidi' ili kuzuia kusambaa kwa virusi vya Corona. Uingereza, Marekani na nchi kadhaa za Ulaya ni miongoni mwa mataifa yatakayoathiriwa na sera hiyo mpya ya usafiri nchini Uganda. Wiki iliyopita taifa hilo la Afrika Mashariki lilitangaza hatua kama hiyo dhidi ya mataifa saba. Serikali pia ilisema kwamba wasafiri wanaowasili katika uwanja wa kimataifa wa Entebbe hivi karibuni watakuwa wakipuliziwa dawa. Hatua ya kudhibiti wageni wanaowasili nchini Uganda kutoka mataifa yanayokabiliwa na ugonjwa huo inamaaninisha Covid-19 haitawaathiri watu wengi ikiwa mtu yeyote aliyeambukizwa atashughulikiwa ipasavyo. Maafisa wa wizara ya afya nchini Uganda mnamo tarehe tisa mwezi Machi walisema kwamba takriban raia 22 wa kigeni waliriudishwa katika mataifa yao huku hofu ya maambukizi ya virusi vya corona ikiendelea. Uganda ndio iliokuwa mwenyeji wa kongamano la kimataifa kuhusu biashara lililoanza nchini humo wiki tatu zilizopita.  Kwa mujibu wa waziri ya afya nchini humo raia hao walikataa kwenda karantini kwa siku 14 walipowasili katika uwanja wa ndege wa Entebbe. Aidha hakuna hata mmoja wao aliyekuwa na dalili ama ishara za COVID19. ""Tuliwaambia kuhusu hatua zetu za kujiweka katika karantini kwa siku 14 . Hatahivyo hawakuwa tayari kufuata maagizo yetu .Hii leo watarudi nyumbani kwao'', waziri wa afya Dkt. Ruth Aceng alisema sikjuya Jumapili. '' Hatua hiyo ya Uganda ilijiri saa chache tu baada ya mtalii kutoka Ujerumani kufariki kutokana na virusi vya corona katika eneo la kitalii la Sinai mashariki mwa Misri, ikiwa ndio kifo cha kwanza kurekodiwa Afrika. Raia huyo wa Ujerumani aliyekuwa na mwenye umri wa miaka 60 alionyesha dalili za joto mwilini na kulazwa katika hospitali ya Hurghada tarehe 6 mwezi Machi , kabla ya kupatikana na ugonjwa huo , ilisema ripoti ya wizara ya afya. Mtalii huyo aliyewasili kutoka Ujerumani wiki moja iliopita , alifariki baada ya kukataa kuhamishwa hadi katika eneo lililotengwa baada ya kuugua ugonjwa mbaya wa mapafu. Siku ya Jumamosi , wizara ya afya ilitangaza kuhusu visa 45 vya raia wa Misri na wale wa mataifa ya kigeni waliodaiwa kuambukizwa virusi hivyo katika meli moja mto Nile."	https://www.bbc.com/swahili/habari-52040795
religion	Papa Francis amtangaza kadinari Newman kuwa mtakatifu mpya	"Kadinari John Henry Newman ametangazwa kuwa mtakatifu  na kanisa katoliki, katika maadhimisho ya misa iliyoongozwa na papa Francis hii leo huko Rome, Italia. Misa ya wazi ilihudhuriwa na maelfu ya watu waliokuja kwenye hija. Kadinari Newman, ambaye alifariki huko  Birmingham mwaka 1890, ni muingereza wa kwanza kutangazwa kuwa mtakatifu kwa kipindi cha takribani miaka 50. Mwana mfalme Wales alijumuika katika misa hiyo ambayo ilikuwa inawatambua wanawake wengine wanne kuwa watakatifu. Mama Mariam Thresia kutoka India, Marguerite Bays kutoka Uswizi, Mama Giuseppina Vannini kutoka Italia na sista aliyezaliwa  Brazili Dulce Lopes Pontes walikuwa wanatambuliwa pia kuwa watakatifu katika misa hiyo. Maelfu ya waingereza walisafiri mpaka Rome ili kusheherekea utambulisho huo. Carol Parkinson, katibu wa marafiki wa Newman kutoka mji wa  Birmingham, anasema kuwa kutangazwa kwa mtakatifu huyo ni kwa kipekee na imekuwa siku ya hisia kubwa kwao. ""Uadilifu wake, urafiki wake, uaminifu pamoja  na bidii aliyoweka katika kazi yake ni  mfano mzuri wa kuigwa na kila mtu"", alisema. Kadinali Newman alizaliwa  mjini  London mwaka 1801, alisoma chuo cha  Trinity College na Oxford. Alikuwa anatarajiwa kuwa padri wa kianglikana lakini alibadili dini na kuwa mkatoliki mwaka 1845. Newman amesifika kwa miujiza miwili , muujiza wa kwanza ni kumponya mgonjwa wa uti wa mgongo wa kium na kumponya mwanamke aliyekuwa aachi kutokwa damu."	https://www.bbc.com/swahili/habari-50033017
health	Saratani: Joan Wangari apona saratani ya kongosho baada ya miaka minane	Kulingana na Shirika la afya duniani (WHO) ugonjwa wa  Saratani umenawaua watu milioni 9.6 kote duniani kila mwaka. Joan Wangari mwenye umri wa miaka 36 aligunduliwa na saratani ya Kongosho mwaka 2011 na ameweza kukabiliana na yote na hivi sasa ameambiwa amepona lakini sasa anafanyiwa uchunguzi iwapo anaweza kupatwa na magonjwa mengine. Saratani ya Kongosho ni nadra na hungunduliwa baada ya muda mrefu lakini kwa Joan alianza kupata dalili tofauti katika mwili wake ambazo hakufahamu zilikuwa dalili za satarani lakini alidhani ni dalili za uzio akiwa na umri wa miaka 27. ''Nilikuwa nikiwashwa mwili, nikapoteza uzito, macho yangu yakabadilika yakawa rangi ya manjano na pia rangi ya kinyesi changu kilibadilika'' Joan amesema. Joan amesema alianza kujitibu mwenyewe kwa kununua dawa katika duka la dawa  kwani amekuwa akipatwa na uzio wa muashwo iwapo alitumia sabuni au mafuta ambayo ngozi yake haijazoea. 'Nilikuwa siwezi kulala usiku, nilikuwa nasikia kila mahali katika mwili wangu una muasho hasa kwa  mikono na miguu nilikuwa nachukua hata jiwe najikuna napita kwa ukuta ilimradi tu nijikune.'' Baada ya muda alirudi hospitalini na kufanyiwa uchunguzi wa damu lakini hakuna ugonjwa wowote uliopatikana wakati ule. Madaktari wakaanza kusema mambo tofauti na nikaanza kutibiwa ugonjwa wa   ini (hepatitis C)licha ya matibabu hayo muasho uliendelea. ''Nilitamani ingekuwa uchungu kwani ningemeza dawa za kupunguza maumivu.''amesema  Joan Muasho huwa ulimfanya atafute matibabu zaidi kwani hakumbuki kuwa mgonjwa au kulazwa hospitali isipokuwa wakati alipokuwa akijifungua kifungua mimba wake kando na homa ya muda mfupi. Kulingana na Joan hakufahamu chochote kuhusu ugonjwa wa satarani kwani hakuwa na jamaa ambaye alikuwa ameugua ugonjwa huo. ''Mimi sikuambiwa nina saratani. Nilikuja kugunduaa mwenyewe kupitia utafiti. Rafiki yangu mmoja ambaye ni daktari aliniambia upasuaji wa tumbo niliokuwa nimefanyiwa wa kutolewa uvimbe ili muasho uishe ulikuwa wa kuchunguza ugonjwa wa saratani.'' Joan ameongeza. Baada ya kufanyiwa uchunguzi madaktari waliandika katika kitabu chake kwamba ana saratani ya kongosho lakini hawakumwambia. kitu walichomwambia ni kuwa ana seli katika tumbo lake. ''Nilijua sasa niko na saratani wakati nilipoanza matibabu ya saratani ya chemotherapy.Nilihisi vibaya kwani madaktari hawakuniambia waziwazi.Nilipatwa na mshtuko.'' ''Matibabu ya chemotherapy yalikuwa makali kwangu kwani nilipoteza nywele, mwili ulibadilika kucha  zikabadilika rangi na kuwa nyeusi na hapo ndipo nilijua kwa kweli nina saratani.Nikadhani mambo yangu yameisha'' amesema Joan. Baada ya kupokea matibabu ya saratani ya kongosho  kwa miaka minne aliweza kubeba uja uzito mwaka 2015 jambo ambalo amelitaja kama la muijiza na uja uzito huo haukumsumbua hata kidogo licha ya kuwa na hofu kutokana na matibabu aliyokuwa akiyapitia hapo awali. Safari hii ya saratani ilikuwa ngumu kwani watu walibaguliwa na hata kumwambia mume  wake  aache kumuuguza kwani ataaga dunia na hata ilituwabidi kuhama nyumba waliokuwa wakiishi na kuhaimia katika nyumba ya mabanda kutokana na gharama kubwa ya matibabu. Lakini kwa hivi sasa Joan hapokei matibabu yoyote ya saratani. Kulingana na Daktari bingwa wa ugonjwa wa saratani Primus Ochieng, amesema Saratani ya Kongosha huwa ni ngumu kuigundua na watu wengi hutafuta matibabu ikiwa tayari saratani hiyo imesambaa sana kwa mwili. Watu wengi hutibiwa kwanza kama wana matatizo ya asidi katika tumbo lao na sio saratani ndio maana watu wengi hupatwa na saratani hii ikiwa katika hatua ya nne. Kulingana na Daktari Ochieng watu wengi katika miaka ya hivi karibuni wanaugua magonjwa ya saratani kuliko miaka 10 iliyopita. Mtaalamu huyo anasema ni kutokana na  mfumo wa maisha kubadilika  mfano ; Unywaji wa pombe kupita kiasi , uvutaji wa sigara, kutofanya mazoezi ya mwili na vyakula vilivyo na kemikali Dkt. Ochieng amesema saratani inaweza kujirudia  kutokana na seli kwa jina clonogenic  ambazo wakati mwengine hufa wakati mtu anapokea matibabu na ikawa kama mawe na miaka mingi baadaye seli hizo huamka tena na kusababisha saratani kuwa na nguviu zaidi kushinda  hapo awali. Dkt. Ochieng amesihi kwamba ni bora mtu kuchunguzwa kwa kina iwapo ana maumivu yoyote na sio kununu a dawa katika maduka ya dawa na kujitibu. Ni sehemu ya mwili iliyoko katika utumbo na kazi yake kuu ni kuzalisha homoni ya Insulin, Glucagon na Gastric.Gongosho hudhibiti kiwango cha sukari mwilini kama vile glucose.Kogosho huwa katika sehemu tatu; kichwa , mwili na mkia.	https://www.bbc.com/swahili/habari-50431283
business	Mfuga mende: Jamii ilifikiri nilikuwa na kichaa	Fundi seremala kutoka Tanzania, aliyeanzisha namna mpya ya kilimo isiyo ya kawaida ufugaji mende. Biashara yake imepata mafanikio nchini China na sehemu nyinginezo za ulimwengu ambapo aina fulani za mende huchukuliwa kuwa kitamu kwa kuliwa. Lakini imezua tafrani katika jamii yake.	https://www.bbc.com/swahili/61475043
health	Josephat Gwajima: Kwa nini madai ya mhubiri huyu kuhusu chanjo ya corona yanapotosha	"Mhubiri Josephat Gwajima, ambaye pia ni mbunge wa Kawe kupitia Chama cha Mapinduzi (CCM), kwa wiki kadhaa sasa amekuwa akipinga hadharani chanjo za Ugonjwa wa Virusi vya Korona (Uviko-19). Mbunge huyo amekuwa akisema chanjo hizo si salama bila kutoa ushahidi wowote, na kuwahimiza wengine wamfuate. Waziri wa Afya Dorothy Gwajima alikuwa ameliagiza Jeshi la Polisi na Taasisi ya Kupambana na Kukabiliana na Rushwa (Takukuru) kumkamata na kumhoji mhubiri huyo athibitishe kauli zake. Mkuu wa polisi Simon Sirro hata hivyo alisema anahitaji maelekezo kwa njia ya maandishi kutoka kwa waziri. Awali, Naibu Waziri wa Afya Godwin Mollel alikuwa pia amesema Gwajima huenda akaadhibiwa iwapo hatathibitisha madai yake. Aliitwa na kufika mbele ya Kamati ya Bunge ya Haki, Maadili na Madaraka Jumatatu. Video zake kwenye YouTube na Instagram zimetazamwa na mamia ya maelfu ya watu mtandaoni. Wanaofuata akaunti zake waliongezeka pia kipindi hicho. Askofu Gwajima amekuwa akidai kwamba chanjo za corona zimeundwa kwa kutumia teknolojia ya m-RNA na kwamba zinaweza kubadilisha mfumo wa binadamu. Amekuwa akidai kwamba chanjo hizo zina uwezo wa kubadilisha msimbojeni au chembe za urithi yaani DNA. Hakuna ushahidi wowote kwamba chanjo za corona zina uwezo huo. Chanjo hizo hazina chembe hai na hazijifungamanishi na jeni za aliyechanjwa na husambaratika wiki chache baada ya mtu kuchanjwa. Isitoshe, chanjo zinazotumia teknolojia ya m-RNA ambazo zimeidhinishwa kufikia sasa ni chache - ni Pfizer na Moderna. Chanjo za Sinovac na Sinopharm zimetengenezwa kwa kudhoofishwa kwa kirusi cha corona, ambayo ni moja ya njia za zamani za kuandaa chanjo. Chanjo za Johnson & Johnson na AstraZeneca zimetengenezwa kwa kutumia mojawapo ya virusi vinavyosababisha mafua kubeba maelezo ya kirusi cha corona. Huzifanya baadhi ya seli za binadamu kutoa protini zinazofanana na protini za corona na hivyo kuamsha mfumo kinga mwili na kutoa kinga. Virusi vinavyotumiwa vinaitwa Adenovirus na ni aina inayoathiri sokwe mtu. Chanjo ya Sputnik-V imetengenezwa pia kwa kutumia teknolojia hii. Chanjo ya AstraZeneca, haijaidhinishwa kwa sasa Tanzania lakini inatumika katika nchi nyingi Afrika. Tarehe 1 Agosti, Gwajima alionekana kuwa radhi kupokea baadhi ya chanjo ambazo kwa kweli ndizo zinazotumia teknolojia ya m-RNA hasa. Alisema: ""tena inapoongezewa inasemwa ni Johnson & Johnson, ndio naona mmm, mtu angesema angalau Moderna [au] Pfizer ningesema ehee, sawa sawa [lakini] J& J? Ah, nakuwa na wasiwasi, na huwezi kunikataza kuwa na wasiwasi."" Mhubiri huyo amekuwa akipuuzilia mbali umuhimu wa chanjo ya corona kwa kushangaa umuhimu wake iwapo haitamzuia mtu kupata Uviko-19. ""Nimekuuliza, nikichanjwa sitavaa barakoa? Unijibu kwamba utavaa. Sawa sawa, nimekuelewa. Nikichanjwa sitaambukiza? Unaniambia utaamukizwa. Ah, nimekuelewa. Nikichanja sitaambukiza? Utaambukiza. Je, nikichanja, wimbi lingine likija, aina nyingine [ya kirusi] ikija, huyo hatanipata? Atakupata. Sasa, chanjo ya nini?"" amekuwa akisema mara kwa mara. Anaonekana kutoelewa jinsi chanjo za corona zinavyofanya kazi na umuhimu wake. Chanjo hizo umuhimu wake mkubwa ni kumzuia mtu kulemewa na makali ya virusi hivyo iwapo ataugua na si kwamba inamzuia kuambukizwa. Mataifa ambayo yamefanikiwa kuwachanja watu kwa wingi yamefanikiwa kupunguzwa idadi ya watu wanaolazwa na kufariki baada ya kupata virusi hivyo. Na ndiyo maana watu wanashauriwa kuendelea kuchukua tahadhari hata baada ya kuchanjwa. Mhubiri huyo amedai kwamba watu wanapochanjwa miili yao imekuwa ikishika sumaku. Amedai, bila ushahidi wowote, kwamba kwenye chanjo watu wanawekwa vitu vidogo vidogo visivyoweza kuonekana kwa macho. ""Ndio maana ulikuwa unaona watu wanatushuhudia kwamba nimechanjwa halafu baadaye inashika sumaku. Wewe unajiuliza si ni maji, maji yanashikaje sumaku?"" alisema. ""Unashangaa wengine nimechanjwa lakini nawaka taa, kuna vitu vimefanywa vidogo vidogo vidogo vidogo halafu mtu anaingizwa ndani ya mwili vikaudhibiti mwili."" Madai hayo yanapotosha kwani chanjo zote hakuna chanjo iliyo na chuma inayoweza kumfanya mtu awe na nguvu ya sumaku. Baadhi ya chanjo zina viwango vidogo sana vya chuma aina ya aluminiamu lakini madini hayo hayana nguvu ya sumaku. Viwango hivyo ni salama kwa mwili. ""Matundu ya sindano zinazotumiwa ni madogo mno, na hata kama ungeweza kumchoma mtu na kitu kilicho na kiwango cha juu sana cha sumaku, kitu hicho kitakuwa kidogo sana kiasi kwamba nguvu zake haziwezi kuifanya sumaku ikanata kwenye ngozi,"" anasema Eric Palm, mwanafizikia anayetafiti kuhusu sumaku zenye nguvu. Anasema ni rahisi sana kuifanya kwa mfano sarafu kunata kwenye mwili wako. Kwa kutumia fizikia kwa kuwa kuna mafuta kwenye ngozi na mvutano wa nafasi pia. Inawezekana pia kufanya mazingaombwe, ambapo mtu anapaka kitu kama nta au gundi kwenye ngozi kisha kudai mwili wake unanata vitu kama sumaku. Katika baadhi ya video, Gwajima amedai kwamba chanjo zina kifaa chenye nambari ya utambulisho ambacho kitatumiwa kiwafuatilia watu. Alida pia kwamba yupo mtu mmoja mtaalamu wa chanjo ambaye hakumtaja jina aliyemdokezea kwamba chanjo zina kifaa ambacho kwa Kiingereza kinaitwa 'chip' ambacho watu wanawekwa na kwamba kitatumiwa kuwadhibiti watu. ""Bado si chanjo, ni kifaa cha kimatibabu. Sio tu kwamba hiyo ni chanjo, ni kitu kinaingia ndani ambacho una nambari maalum ya kwamba huyu wa kwanza huyu wa pili…"" alisema. Mhubiri huyo amedai pia kwamba mtu aliyeugua Uviko-19 hahitaji kuchanjwa lakini si kweli kwa mujibu wa wataalamu. ""Kwa sababu tayari umeshaugua na baada ya kuugua, ule mwili wako ukapambana na wale virusi ukajenga kinga kwa hivyo wewe tayari una kinga hutakiwi kuchanjwa,"" alisema. Anasema kwa kawaida mtu akiugua corona na akapona mwili hutengeneza kinga, ambapo ni kweli. Lakini bado haijulikani kinga hii ya kupatikana kwa njia ya kawaida inadumu kwa kipindi gani na ina uwezo kiasi gani dhidi ya aina mpya za virusi. Ndio maana wataalamu kwa sasa wanashauri hata waliopata virusi hivyo kuchanjwa. ""Kuna ushahidi unaojitokeza unaoonyesha kwamba watu wanapata kinga bora zaidi kupitia kuchanjwa kikamilifu ukilinganisha na kupata Uviko-19,"" kinasema Kituo cha Udhibiti Magonjwa cha Marekani (CDC). Walio na virusi vya corona hata hivyo wanashauriwa kusubiri hadi wapone kabla ya kupokea chanjo. Mbona chanjo za corona zimetengenezwa kwa muda mfupi? Gwajima amekuwa pia akitilia shaka, bila msingi, usalama wa chanjo za corona kwa kuwa zimetengenezwa kwa 'kipindi kifupi'. ""Chanjo zingine zote zinachukua miaka 10 mpaka 15 ikamilike. Hii ya miezi minne imekamilikaje?"" ameuliza. Yapo mambo kadha ambayo yamechangia chanjo kuandaliwa kwa haraka lakini kasi hii haijaathiri usalama wa chanjo na taratibu zinazofuatwa. Kwa mujibu wa Shirika la Afya Duniani (WHO), baadhi ya sababu hizi ni uwekezaji mkubwa uliofanywa na serikali na wadau wengine. Rasilimali nyingi zilielekezwa kwa juhudi hizo. Teknolojia mpya ambazo zimekuwa zikifanyiwa kazi kwa miaka mingi pia zilisaidia kuharakisha shughuli hiyo. Ingawa wengi wanaweza kudhani ni geni, teknolojia ya m-RNA imefanyiwa kazi kwa miongo kadha. Imejaribiwa katika magonjwa kama Zika, kichaa cha mbwa na mafua. Teknolojia ya kutumia adenovirus ( ambayo ilitumiwa katika Johnson & Johnson na AstraZeneca) imejaribiwa pia kwa kipindi cha karibu miaka 20 hivi iliyopita katika virusi kama vile vya Ebola na SARS ambayo vinakaribiana na virusi vya corona. Viwango vya juu vya maambukizi viliifanya rahisi kufanya majaribio yake kwenye watu, na pia kulikuwa na ushirikiano mkubwa miongoni mwa watafiti na mamlaka mbalimbali. Gwajima amekuwa akidai kwamba sababu halisi ya kuwepo kwa chanjo ni kwamba lipo kundi la watu wanaopanga mfumo mpya wa dunia. Kwamba mataifa yataangamia na mfumo mpya kuibuka. ""Ili uzae ulimwengu mpya, lazima uwadhibiti wenye akili kwa sababu wenye akili watakupinga. Unapowadhibiti wenye akili, unawaingizia vitu ambavyo mwisho wao baada ya muda mrefu utadhibiti fikira zao,"" amekuwa akisema. Kwa fikira zake, anaamini kuna nguvu za giza au shetani ambaye ndiye anayeongoza juhudi hizi. Nadharia hii imekuwepo kwa kipindi kirefu, lakini kufikia sasa hakuna ushahidi wowote. Baadhi ya walioanzisha nadharia hii walitumia pia video ya Waziri Mkuu wa Canada Justin Trudeau akiwa kwenye Umoja wa Mataifa aliposema kwamba janga hili lilikuwa limetoa fursa ya ""kuanza upya"". Gwajima amedai pia kwamba kila taifa kuu duniani lina chanjo yake kwa kuwa hawaamini chanjo zinazoandaliwa na mataifa mengine. Hilo si kweli kwani yapo mataifa yasiyo na chanjo za corona zinazotengenezewa huko kwa mfano Canada na Ufaransa."	https://www.bbc.com/swahili/habari-58313321
business	Kifo cha Ginimbi: Genius Kadungure, umiliki wa nyoka na utata mwingine kuhusu chanzo cha utajiri wake	"Kifo cha mzimbabwe aliyekuwa maarufu sana katika mitandao ya kijamii wa Zibabwe mwenye umri wa miaka 36  na mfanyabiashara  , Genius Kadungure a al maarufu  Ginimbi kilichotokea tarehe  8 November kimeibua utata miongoni mwa watu wengi huku watu katika mitanda ya kijamii wakijiuliza chanzo cha utajiri wake. Baadhi ya watu wamediriki hata kusema kuwa alikuwa na nyoka ambaye alikuwa akimtemea pesa; lakini baadhi ya marafiki wa  Ginimbi wamejitokeza na kumtetea wakisema kuwa ni kwanini watu hawakujiuliza chanzo cha utajiri wake wakati alipokuwa hai? Mmoja wa marafiki wake, Ronald Muzambe amesema  katika taarifa yake : ""kila mtu anayemfahamu  Ginimbi hadi alipofikia umri wa miaka  36 anamuelewa   kuwa alikuwa na vyanzo vingi vya utajiri. Hakuna yeyote ambaye alishawahi kuuliza ni vipi alipata utajiri alipokuwa hai, ni kwanini wanaongea mambo tofauti kumuhusu wakati sasa amekufa ?"" Muzambe anasema watu wamuache marehemu afe kwa amani. Ninawashauri watu   ""wawe na hisia za kiutu angalau kidogo ili kumuaga vizuri na kuonyesha heshima kwa rafiki zake na familia yake katika wakati huu mgumu ."" Ginimbi amekuwa maarufu tangualipokuwa na umri wa miaka   26 akiwa muuzaji wa   gesi  ya petroli (LP) . Tangu wakati huo alikuwa ni aliyependa kujifurahisha na marafiki zake kwa kufanya sherehe ndogo ndogo za mara kwa mwara wakati ule, kabla ya kuanza kufanya  sherehe kubwa. Magari ya Ginimbi Kwa miaka mingi , amekuwa akimiliki magari ya garama kubwa na hakuficha  wakati wowote kuonesha kila gari alilonunua kupitia mitandao ya kijamii. Kabla ya kihfo chake, alikuwa ndio tu amenunua gari jipya la Lamborghini Aventador ambalo alilielezea kama  kitu kipya cha kuchezea(new toy). Kulingana na gazeti la Times Live, miongoni mwa  magari yake ambayo ameyaacha ni pamoja na : BBC Hata hivyo haikuweza kupata chanzo huru cha kuthibitisha taarifa zilizotolewa na gazeti la Times Live ingawa  Ginimbi anatambuliwa kuwa alikuwa ni mtu aliyerkuwa na uraibu wa kununua magari. Magari haya ni ya kifahari na alinunua  mfano aina tofauti za   BMW, Jaguar na Lexus."	https://www.bbc.com/swahili/habari-54942616
politics	Uchaguzi wa Marekani 2020: Je wajua kuna wagombea wengine 1,214 wa urais Marekani?	"Marekani imekuwa na marais kwa zaidi ya miaka 230, lakini - George Washington - ndiye wa kwanza kuchaguliwa kama mgombea binafsi. Siasa za vyama vya Republican na Democratic zimeangaziwa zaidi na vyombo vya habari kiasi cha kuwa ni vigumu mtu yeyote kutoka nje ya vyama hivyo kushinda uchaguzi. Kufikia Octoba 9, wagombea 1,216 wa urais waliwasilisha maombi ya kutaka kuwania kiti cha urais wa Marekani kwa Tume ya Uchaguzi. BBC alizungumza na watatu kati yao - mpiga piano na mashauri nasaha, mzaliwa wa Marekani na fundi wa mitambo mawasiliano ya kiteknolojia na bilionea wa sarafu ya dijitali - wanasimamia nini, na kwanini wanastahili kura za Wamarekani. 'Wamarekani wataona wagombea wawili wakuu hawafai' Jade Simmons ni mwanamke ambaye kwa lugha ya majazi anavalia kofia kadhaa. Malikia huyo wa zamani wa urembo pia ni mpiga piano wa tamasha la kitaalam, mshauri nasaha, rapa, mama, na mchungaji aliyeteuliwa. Kama anavyosema, yeye ni mgombea asiyekuwa wa kawaida, ""lakini kuna nyakati ambazo sio za kawaida "". ""Kwangu mimi huu ni wakati ambao hatuwezi kufanya mambo kama kawaidal,"" anasema ""Mimi ni binti wa mwanaharakati wa kupigania haki katika jamii, pia naomba mjue kuwa baba yangu alinifunza kutonyamaza nisiporidhika na mambo yalivyo, ukiona haki inakiukwa unahitaji kujiuliza laiti ni mimi ningelifanyaje."" Anasemalengo lake ni kubuni nafasi sawa kupitia uchumi, elimu na mageuzi ya mfumo wa haki. Na kutokana na malengo hayo ""anapania kuendesha kampeni isiyo na gharama katika historia ya nchi yetu"". ""Inategemea swali hilo umemuuliza nani!"" anasema. ""Kila kitu kutoka kwa wanaolalamika kinyonge hadi wahafidhina makanisani wanapenda sera zetu."" Anasema malezi yake ya kihafidhina na mpenda dini hayajamnya yeye kuwa mhafidhina moja kwa moja , anasema. Janga la corona limevuruga kwa kiwango kikubwa kinyang'anyiro ch akuingia Ikulu ya White kwa kuzuia mikusanyiko ya watu, hali iliyolazimu vyama vya kisiasa kunadi sera katika mitandao ya kijamii na vyombo vya habari. Lakini  kwa Jade, changamoto kubwa iliyokumba kampeni yake ni kujitambulisha kwa watu wajue naye yuko katika kinyang'anyiro hiki. ""Hata wakati wa ambapo ulimwengu uliangazia suala la maisha ya watu weusi yana umuhimu watu walikuja pamoja kuzungumzia suala hilo kupitia vyombo vya habari na mashirika ya kijamii - lakini vyombo hivyo vy ahabari vilikataa kusema nika hapa. ""Huenda umemsikia msanii maarufu kama Kanye West ambaye hata hakuwasilisha makaratasi yake lakini Julai tarehe nne alipotangaza kuwa tagombea urais ndani ya dakika 30 taarifa yake iliangaziwa katika vyombo vyote vikuu vya habari. Kwa hivyo tulishangaa sana kuona suala la demokrasia halipo kama wanavyodhania wapiga kura wa Marekani hasa ukilichunguza kwa undani."" Wakati wagombea walioteuliwa na Republican na Democratic watakuw akatika karatasi ya kupiga kura katika majimbo yote, wagombea binafsi lazima wafikia masharti kadhaa kabla ya kupewa idhini ya kugombea. Jina la Bi Simmons lilichapishwa katika makaratasi ya kupiga kura katika majimbo ya Oklahoma na  Louisiana, lakini katika majimbo mengine 31  alisajiliwa kama mgombea atakaye andikwa jina - kumaanisha ikiwa wapiga kura wataandika jina lake katika karatasi ya kupiga kura basi kura yake itahesabiwa. Anakubali kuwa hali ilivyo hana uwezo wa kufikia ndoto yake kwa sasa, lakini anaamini siku moja ataingia ikulu. 'Nimeamua kuishi maisha yangu kwa kuwahudumia watu milele' Brock Pierce ni mwigizaji wa zamani wa watoto ambaye alionekana kwenye densi ya Mighty Ducks na aliigiza kama mtoto wa rais katika filamu ya ucheshi ya First Kid mwaka 1996. Lakini pia ni mfanyabiashara wa teknolojia na bilionea wa sarafu ya dijitali Kwanini anagombea urais? Moojawapo ya sababu kuu ni kwamba hapendelei hali ya mambo yalivyo nchini. ""Nadhani tunakosa maono ya siku zijazo - Namaaniasha ulimwengu tunaotaka kuishi kufikia mwaka 2030? Tuna mpango gani? Tunajaribu kwenda wapi, unanielewa? Lazima uwe na azma ya kufikia lengo lako. Lakini kile tunachoona ni watu wanaotoa mapendekezo ambayo hayana tija. Inasikitisha sana. Na mimi nina wazo la jinsi tunavyoweza kujikwamua katika janga hilo."" Kwa miaka mmine iliyopita, Bw. Pierce amekuwa akijihusisha na shughuli za kutoa misaada huko Puerto Rico, ambapo wakfu wake umekusanya mamilioni ya dola kuwasaidia wahudumu wa afya kupata vifaa vya kinga binafsi PPE. Alipoulizwa Wamarekani wanahitaji kupatia masuala gani umuhimu katika miaka minne ijayo, aalipendekeza nchi ikome kufuatialia ""ukuaji kwa maslahi ya ukuaji tu"", na kupima mafanikio yake kwa jinsi maisha, uhuru, na jinsi ukuaji huo unavyobadilisha hali ya watu. BBC ilipombana kwa maswali ya kisiasa Bw. Pierce anaye fahamika na Rolling Stone kama ""Mfalme wa sarafu ya jiditali"" anataka kuhalalishwa kwa bangi na pia anaamini sana uhuru wa mtu binafsi. Amewafadhili wagombea kadhaa wa chama cha Republican kuwania vitikadhaa vya kisiasa. 'Lazima tubadilishe mambo kadhaa ambayo ni msingi wa taifa hili' Kitu kimoja kinachowaunganisha wagombea binanfsi ni kwamba hawahitaji kuridhisha wafuasi wengi wa chama kupa jukwaa la kujieleza- kwa hivyo wanajiendesha wenyewe na kuangazia masuala yanayowagusa wao binafsi. Mark Charles ni mfuno mzuri wa kauli hii. Kitaalamu alifanya kazi ka mtaalamu wa programu za kompyuta na huduma za kiufundi, lakini pia ni mpiganiaji mkuu wa haki ya kijamii juu ya maswala yanayoathiri Waamerika wa asili na watu wa rangi. Lengo lake ni kuwa mgombea mbadala kwa watu ambao hawajavutiwa na Trump au Biden."	https://www.bbc.com/swahili/habari-54826753
politics	Urusi na Ukraine: Nini kinachofahamika juu ya ubakaji katika vita vya Ukraine na unachunguzwa vipi?	"Katika majimbo yaliyokombolewa na miji nchini Ukraine, wenyeji na waandishi wa Habari wanagundua Ushahidi wa ubakaji uliotekelezwa na wanajeshi wa Urusi. Ripoti kadhaa za ubakaji zinaendelea kuongezeka kila siku, lakini sio rahisi kuelewa kiwango halisi cha kile kinachotokea. Huku ofisi ya mwendesha mashitaka mkuu wa Ukraine  ilitangaza kufanya uchunguzi juu ya kisa kimoja tu cha ubakaji, mashirika ya kujitolea na ya haki za binadamu yamekwishaanza kukusanya ushahidi kutoka kwa waathiriwa. Mwendesha mashitaka mkuu wa Ukraine Irina Venediktova alizungumzia kuwanza uchunguzi wa kisa kimoja cha ubakaji ambapo muathiriwa alizungumza na waandishi wa  gazeti la Times. Chapisho hilo lilidai kwamba mwanamke mwenye umri wa miaka 33 kwa jina Natalya , mbazi wa mji wa  Brovary karibu na Kiev,  alifanyiwa ubakaji. Mwanamke huyo aliwaambia waandishi wa habari kuwa jeshi la Urusi lilimpiga risasi mume wake na  kumbaka yeye huku mtaoto wake wa kiume mwenye umri wa miaka minne akiwa kando yake. Natalya alifanikiwa kutoroka wakati wanajeshi wa Urusi walipokuwa wamelala usingizi. Irina Venediktova anasema ofisi ya mwendesha mashitaka iliweza kumtambua mwanajeshi mmoja-alihukumiwa bila kuwepokwa tuhuma za kutekeleza uhalifu. BBC ilizungumza na wanasaikolojia ambao walijitolea kutoa usaidizi wa kisaikolojia kwa wale walioathiriwa na vita. Kulingana nao, kuna visa vingi zaidi vya unyanyasaji wa kingono katika Ukraine kuliko vinavyojulikana. Mtaalam  Vasilisa Levchenko anasema kwamba manusura wa unyanyasaji wa kingono waliwasiliana naye. Kwa mfano mmoja wao alimwambia mwanasaikolojia kwamba msichana wake mdogo alikuwa amebakwa. Kulingana na mwanamke  huyu, ""baada ya kubakwa   [binti] alikuwa anavuja damu."" Jirani mwingine aliisaidia familia -wanawake wawili walimpeleka msichana hospitalini pamoja. Vasilisa Levchenko anasema kwamba mshichana hakuweza kuongea kwa siku kadhaa . Mwanasaikolojia hajui  jinsi hatma ya mama na msichana wake ilivyokuwa. Mwanasaikolojia mwingine(ambayealiomba jina lake lisitajwe katika makala hii) aliithibitishia BBC kwamba watu kadhaa waliwasiliana naye kwa visa kadhaa vya ubakaji wakitaka usaidizi. Kutokana na idadi kubwa ya jumbe zinazohusiana na ubakaji, wanaharakati wa haki za binadamu na wahudumu wa kujitolea sasa wanakusanya ushahidi wa visa hivyo nchini Ukraine. ""Ninafikiria tunazungumzia idadi kubwa ya visa vya unyanyasaji ,"" anasema  Kateryna Busol, wakili wa Ukraine kuhusu sheria ya kimataifa katika taasisi ya Uingereza ya  Chatham House , ambaye awali alifanya kazi katika kesi za unyanyasaji wa kingono katika maeneo yaliyojitangazia kujitenga ya  DPR and LNR. Hali ni tata kutokana na ukweli kwamba baadhi ya maeneo bado yako chini ya udhibiti wa Urusi, na wahudumu wa kijiyolea na mawakli hawawezi kukusanya Ushahidi wa waathiriwa, anasema  Busol. "" Lakini la muhimu zaidi , hivi ni visa ambavyo ni vigumu  , kwa waathiriwa kuzungumza kuhusu unyanyasaji. Kwa sasa hatuna idadi kamili,"" anasema mtaalamu. ""Inanikumbusha kuhusu msichana tuliyesoma naye darasa moja'' Shirika la  kutetea haki za binadamu - Human Rights Watch lilipata ripoti kadhaa za ubakaji, lakini lilijumuisha kisa kimoja tu katika ripoti yake juu ya vita. ""Watu wengine watatu walituambia juu ya kisa kimoja cha ubakaji wanachokijua. Lakini hatukukijumuisha katika ripoti. Tunatakiwa kuwa waangalifu  san ana kuzungumzia tu taarirfa sahihi tulizonazo. Hatuwezi kusema ni v ubakaji umekithiri kwa kiwango gani .""katika vita hivi,"" anasema Rachel Denber,mwandishi mwenza wa ripoti. HRW linaelezea hadithi ya mkazi wa kijiji katika  jimbo la Kharkiv. Olga (sio jina lake halisi), na binti yake mdogo, mtu mwingine wa famialia na wakazi wengine makumi kadhaa wa eneo, waliojificha katika chumba cha chini ya ardhi cha shule yae neo hilo wakati Warusi walipoingia katika kijiji hicho. Olga aliwambia wanaharakati kuwa tarehe  Machi  13, mwanajeshi wa Urusi alivamia katika shule walimokuwa wamejificha  na kumwambia amfuate..alimchukua mwanamke katika darasa katika gorofa ya pili, na kumuwekea mtutu wa bunduki na kumuamrisha avue nguo. HRW inaandika kuwa mwanajeshi huyo alimbaka mwanamke huyo mara kadhaa, huku akiendelea kumtishia kwa bunduki, na kufyatua risasi juu. ""Alisema nilimkumbusha msichana aliyesoma naye shule katika darasa moja ,"" Olga alinukuliwa akiiambia  HRW. Olga anadai  kwamba mwanajeshi huyo alimpiga usoni  kwa kitabu na kumuachia jeraha kwenye shingo yake na shavu ambapo alimkata kwa kisu - picha inayothibitisha maneno haya iko mikononi mwa HRW. Rachel Denber aliiambia BBC kuwa Olga aliweza kuondoka kijijini, akafika Kharkiv na kupata usaidizi wa matibabu. Wizara ya Ukraine ya ulinzi  inalilaumu jeshi la Urusi kwa kisa kingine cha ubakaji. Inadai kwamba katika mji wa  Mariupol wanajeshi kadhaa walimbaka mwanamke mbele yam toto wake mdogo wa kiume. Mwanamke huyo alikufa baadaye. Baadaye, mhudumu wa kujitolea Yulia Smirnova aliandika kuwa mvulana aliyejeruhiwa alipelekwa hospitalini-alikuwa katika mshituko mkubwa. Mhudumu aliweza kuwapata ndugu za mama yake aliyeuawa  wanaoishi katika eneo la  Prague - ambao walielezea kuwa wako tayari kumlea mtoto huyo. Mtyaalamu wa saikolojia  Katerina Busol anakumbuka tukio la kushitusha zaidi  kwake lilikuwa ni ushahidi  wa wanawake ambao walinyanyaswa kingono mbele ya familia na Watoto wao: "" Hii ni fedheha ya kiwango cha juu zaidi . Hauna thamani kama mtu, kama mwanamke, au kama mwanafamilia. Hauna maana yoyote ""Tuko hapa kukuangamiza kwa kila njia yoyote iwezekanavyo, ikiwa ni pamoja na aina hiyo ya unaynyasaji. Hadi februari 2022, sikuwa nimekutana na visa vya aina hii katika mzozo baina ya Urusi na Ukraine."" Balozi wa Uingereza katika  Ukraine Melinda Simmons pia alizungumzia juu ya ubakaji  ""Ni silaha ya vita. Ingawa bado hatujajua kikamilifu matumizi yake katika Ukraine, ni wazi kwamba ilikuwa ni sehemu ya silaha ya Warusi ,"" alisema balozi. Katika sheria ya kimataifa, unaynyasaji wa kingono ulianza kuchukuliwa kama aina ya mauaji ya kimbari (genocide), kutokana na uamuzi wa mahakama ya kimataifa ya mauaji ya Rwanda  (ICTR)  -ni pale ambapo ubakaji ulitambuliwa kama silaha ya vita na mara kwa mara ulifanyika huku umati wa watu ukushuhudia- kwa pamoja wakazi na na jeshi. Waziri wa habari war ais wa Urusi -  Dmitry Peskov alizitaja taarifa kuhusu ubakaji uliotekelezwa na wanajeshi wa Urusi katika eneo la Ukraine uongo, bila hata kuelezea kwamba ripoti hiyo inapaswa kuangaliwa au kuchunguzwa. Uchunguzi wa visa vya uhalifu wa kivita, ukiwemo ubakaji, unaweza kufanywa na Mahakam aya uhalifu ya kimataifa, ambapo Ukraine sasa ina matumaini makubwa ya kuendeshwa kwa kesi juu ya visa hivyo .  Mahakama hatahivyo, huchunguza tu visa ambavyo vinaweza kuwatia hatiani wat una kubaini uwezo wao wa kibinafsi wa kutekeleza uhalifu unaotajwa. Uvamizi wa Urusi  dhidi ya Ukraine:Mengi zaidi"	https://www.bbc.com/swahili/habari-61103810
politics	Marekani yatoa tahadhari ya kiwango cha juu kufuatia kuapishwa kwa rais Joe Biden	"Maafisa wakuu wa usalama  nchini Marekani wameonya kuhusu tisho la tukio la kigaidi nchini humo kutoka kwa watu wasiopenda matokeo ya uchaguzi uliopita. Idara ya usalama wa ndani nchini humo imesema kwamba uvamizi wa tarehe sita Januari wa majengo ya bunge uliotekelezwa na wafuasi wa Donald Trump huenda umewapatia msukumo watu wenye itikadi kali. Katika taarifa yake kwa umma , imeonya kuhusu tisho kutoka kwa watu binafsi waliokasirishwa na jinsi serikali inavyotekeleza mamlaka yake. Lakini pia iliongezea kwamba hakuna habari za moja kwa moja kuhusu njama fulani. Uvamizi wa jengo la bunge nchini Marekani ulijiri wakati ambapo wabunge wa bunge la uwakilishi walikuwa wanakongamana kuthibitisha ushindi wa rais Joe Biden . Aliyekuwa rais Donald Trump awali alikuwa amehutubia maelefu ya wafuasi wake nje ya Ikuu ya Whitehouse na kurejelea madai yasio ya kweli kwamba uchaguzi huo ulikuwa umeibwa. Aliwaambia: Iwapo hamtapigana hamutakuwa na taifa tena. Kundi moja baadaye likaelekea katika jengo la Bunge la Capitol , na kuwashinda nguvu maafisa wa usalama na kuingia ndani . Watu watano akiwemo afisa mmoja wa polisi alifariki katika ghasia hizo. Rais Trump kwa sasa ameshtakiwa na bunge la uwakilishi  kwa kuchochea ghasia na kesi yake katika bunge la seneti inatarajiwa kuanza mwezi ujao. Taarifa hiyo ya tahadhari iliotolewa siku ya Jumatano  ilisema kwamba idara hiyo inaamini kwamba tishio litaendelea kuwepo katika wiki zinazojiri baada ya rais kuapishwa. ''Habari zinasema kwamba  watu wenye itikadi kali na wanaopinga utekelezwaji wa mamlaka ya serikali na kuapishwa kwa rais  pamoja na malalamishi mengine yanayosababishwa na madai ya uwongo, yanaweza kuendelea kuchochea vurugu'', ""ilisema. Tahadhari hiyo iliongezea kwamba raia wa Marekani walio na itikadi kali  huenda wakachochewa na kupewa msukumo na uvamizi wa jengo la bunge ili kuwalenga wabunge na vifaa vya serikali. Ni tahadhari ya kwanza kwa umma kutolewa na idara hiyo katika kipindi cha mwaka mmoja. Uvamizi wa jengo la bunge uliwashangaza wengi  nchini humo na mamlaka ilichukua hatua za haraka kuwatambua na kuwakamata wahusika. Waendesha mashtaka wanasema kwamba kufikia sasa wamewatambua washukiwa 400 na kuwakamata 135 kuhusiana na ghasia hizo."	https://www.bbc.com/swahili/habari-55837170
technology	Teknolojia inayosaidia wanawake kuwa salama wakiwa mitaani.	"Nusu ya wanawake wote duniani wamehisi kukosa usalama kwa kipindi fulani wakitembea peke yao gizani,  kwa mujibu wa takwimu za ofisi ya kitaifa. Wanaweza kumpigia rafiki simu au watume ramani ya walipo kwenye WhatsApp, au wawe na funguo zao mkononi - mikakati yote wanaweza kutumia kuwa salama. Unyanyasaji wa kimapenzi dhidi ya wanawake umemulikwa kipindi kingi mwaka huu huku wanawake kote nchini Uingereza wakibuni mbinu zao za kuwafanya kuhisi salama nyakati za usiku. Kwa hivyo teknolojia inaweza kuchangia wanawake kuhisi  salama kweye mitaa yetu? Tangu yatokee mauaji ya Sarah Everard na Sabina Nessa, programu ya WalkSafe imepata umaarufu na kwasasa ndio programu inayotumiwa sana nchini Uingereza kutoa usalama. Muasisi Emma Kaye alikuja na wazo hilo baada ya kunyanyaswa. WalkSafe itakuwa na sehemu mpya mwaka ujao, itakayojumuisha ramani ya moja kwa moaja ambapo jamaa na marafiki wanaweza kufuatilia safari yako na kuzungumza nawe kwa njia ya sms moja kwa moja. Kwa sasa kile kimeipa umaarufu ni ramani inayoruhusu watu kupanga kupitia njia salama zaidi kwa kutazama data za uhalifu. Bi Kaye alisema, ""app yetu inasaida watu kuchukua tahadhari ili kujiepusha na uhalifu badala ya kupambana  wakati wakiwa hali mbaya. Katika chuo cha Bath, watafiti wanajaribu kupata suluhu ya vifaa vya usalama. Wanaunda programu ya saa ya mkononi ya wanawake inayoweza kutuma ujumbe ikiwa itahisi mtumiaji yuko kwenye matatizo kwa kupima mapigo ya moyo na kusonga kwa mwili. Muasisi mwenza  E-J Roodt, anasema wazo lilimjia alipokuwa anakimbia sehemu moja ambayo haikuwa na mwangaza wa kutosha na kuhofia kushambuliwa. ""Nilipoona saa zikitumiwa kutambua mshutuko wa moyo, nilifikiria kuwa teknolojia hiyo inaweza kutumiwa kwa usalama wa wanawake,"" alisema. ""Suala kuu hapa ni kwamba inaweza kufanyika moja kwa moja na mshambuliji hatakuwa na muda wa kuizuia. Muasisi wa programu ya bSafe inayotumiwa kwenye simu za mkononi, Rich Larsen, anaamini teknolojia yake itasaidia watu kushtakiwa, Ina king'ora cha dharura kinachowashwa kwa sauti. Kisha inaanza kupeperusha  picha za video za moja kwa moja na sauti kwenda kwa watu waliochaguliwa na kurekodi kila kitu kinachofanyika. Bw Larsen anasema kile kinachorekodiwa kinaweza kutumiwa mahakamani kama ushahidi, mfano ubakaji ambao mara nyingi ni vigumu kutoa ushahidi. Kipaumbele kutoka kwa serikali Mwezi Julai wizara ya mambo ya ndani ilizindua mifuko ya paunia milioni 5 kusaidia kuboresha usalama wa wanawake katika maeneo ya umma. Baadhi ya mambo yanayoangaziwa ni matumizi ya teknolojia. Kwa mfano polisi huko Bristol wanatumia vifaa vipya kutambua  iwapo vinywaji vimewekwa dawa kwenye vilabu vya usiku. Polisi huko Cheshire wanaboresha teknolojia ya simu kuhakikisha jibu la mara moja kwa mwanamke anayepiga simu kutafuta msaada. Mamlaka za West Yorkshire zinakuja na mtandao kwa wanawake wanaotumia usafiri wa umma, kama vile kufuatilia mabasi ili kuzuia wanawake kusimama peke yao vituoni. Teknolojia pia inaweza kutumiwa kwa njia mbaya kwa watu wanaotaka kukudhuru au kukutisha. Kwa mfano teknolojia ile ile inayokuruhusu kuipata simu yako ilipotea inaweza kutumiwa na mtu aliye na nia ya kukufuatilia Paladin, ambayo ni idara inayopinga  watu kufuatilia, inasema kampuni za teknolojia zinastahili kujitahidi kuwalinda waathiriwa iwapo teknolojia itatumiwa vibaya. Rachel Horman-Brown kutoka idara hiyo anasema waathiriwa wengine wanafuatiliwa kupitia simu zao. Farah Nazeer, anaamini kuwa suala la usalama haliwezi kutatuliwa kwa teknolojia pekee: ""huku teknolojia kama vile programu za usalama kwenye simu na saa za mkononi zinaweza kuwafanya wanawake wahisi kuwa salama, hizi ni za muda tu, zinazopuuza chanzo kamili cha unyanyasaji dhidi ya wanawake. Wanawake uhisi kutokuwa salama katika mitaa, sio kwa sababu ya ukosefu wa taa au programu , lakini kwa sababu ya tamaduni ya ubaguzi wa kijinsia na chuki dhidi ya wanawake hali inayofanya unyanyasaji dhidi ya wanawake na wasichana kuwa mwingi. ""Ni lazima tuangazie katika kukabiliana na ubaguzi huu ili wanawake waweze kutembea kwenda nyumbani wakihisi salama na kulindwa."	https://www.bbc.com/swahili/59656583
technology	Uganda kuwagawanyia raia wake radio na televisheni	Serikali ya Uganda inapanga kutumia dola 100 milioni, kununua redio milioni 10 na televisheni 140 elfu, kugawanywa vijijini. Baadhi ya wadadisi wanadhania mpango huo unasukumwa na mwongozo wa uchaguzi mkuu, ambao unatarajiwa mapema mwakani. Lakini serikali inasema mpango huu wa redio na televisheni kugawiwa vijijini, ni sehemu ya hatua za kuwawezesha watoto nchini kote kuendelea na masomo yao, shule zikiwa bado zimefungwa ili kuzuia maambukizi ya Covid-19 tandavu. Shule kufungwa, zaidi ya siku 80 zilizopita, ilikuwa kazi rahisi, wakiathirika jumla ya wanafunzi 15m, tangu vichekechea hadi wazamili vyuo vikuu. Kuzifungua ni muhali, shauri ya kitisho bayana cha covid-19 tandavu. Hivi sasa Uganda ina wagonjwa 705 wa Covid 19, kwa mujibu wa wizara ya afya - karibu 300 wamepona na bado hakuna kifo cha corona Uganda. Hata hivyo licha kunasa wagonjwa wapya, kupitia upimaji, idadi ya wagonjwa inapanda kila kukicha. Rais wa Uganda Yoweri Museveni alieleza shule na vyuo vikuu kama nyasi kavu mbele ya moto wa corona. ''Suluhu ya masomo kwa sasa, ni teknolojia kupita kisomo cha mbali'' alisema. Bw. Museveni aliongeza kuwa masomo ya mbali huenda yakawa bora zaidi, kwa sababu wasomaji wengi wanaweza kunufaika, kwa waalimu wachache bora zaidi, ambao wanaweza kuwafikia wanafunzi wengi kupitia redio na televisheni. Kwa mujibu wa takwimu za sensa, mwaka 2014, nchini Uganda kulikuwa na televisheni milioni na redio milioni tatu unusu tu. Idadi ya raia wa nchi hiyo sasa inazidi  Waganda milioni 40, wakishi katika vijiji karibu elfu 70. ''Ikiwa tutakuwa na televisheni mbili kwa kila kijiji, hio ina maana televisheni 140 elfu, ambazo watoto wanaweza kuona na kujifunza masomo. Halafu kuna suala la redio; redio ni rahisi zaidi, unaweza kuipa kila kaya redio yake inayotolewa na serikali. Kuna zaidi ya kaya au maskani milioni 7 nchini. Baadhi ya changamoto ni nishati au betri kuendeshea vyombo hivyo. Lakini kuna nguvu za jua kwa televisheni, na redio za kutia ufunguo. Juu ya hayo serikali inataka redio na televisheni hizo zitengenezwe nchini humo, chini ya sera Nunua Uganda, Jenga Uganda - maarufu kama BUBU. Inakisiwa, ili mpango huo kufanikishwa, itaigharimu hazina karibu $102m. Kama sehemu ya masomo ya mbali, Wizara ya elimu ya Uganda, imezindua vifaa vya masomo kwa wanafunzi milioni mbili unusu, hasa wa kidato cha sita. Katibu Mkuu Wizara ya Elimu, Alex Kakooz, amesema kwa mara ya kwanza wanafunzi watapata tini zilizopangwa vizuri, kuwasaidia kwa masomo yao na kufikia kiwango kinachotakiwa. Wanafuzi wa kidato cha sita, ni miongoni mwa wanafunzi 2.5m, watoto wa darasa la saba, kidato cha sita, wanaomaliza shada ya kwanza na uzamili vyuovikuu,  ambao Rais Museveni, alighairi kuwaruhusu warejee masomoni, mapema mwezi huu, katika hotuba yake Juni Mosi, hadi mapema Julai.	https://www.bbc.com/swahili/habari-53063945
technology	Google itawasilisha intaneti kwa vibofu Kenya	"Mkusanyiko wa maputo makubwa hivi karibuni vitatumika kusambaza intaneti  katika maenoe ya mashambani Kenya. Kampuni mwenza ya Google - Loon imetangaza kushirikiana na kampuni ya mawasiliano Kenya Telkom kuwasilisha intaneti katika maeneo hayo. Msafara huo wa vibofu vilivyo na antena za kuninginia vitapepea hewani katika anga ya baadhi ya maeneo ya nchi hiyo Lakini wataalamu wanaonya kuwa huenda ushirikiano huo ukachangia kuwepo na upendeleo kwa kampuni hiyo katika sekta ya mawasiliano. Mpango huo unajulikana kama Project Loon, teknolojia iliyotumika iliundwa na kitengo cha utafiti cha kampuni kuu Alphabet, X. Makubaliano kamili hayajawekwa wazi. ""Tutashirikana pakubwa na Loon, kuwasilisha huduma ya kwanza ya inatenti ya kuzunguka, haraka iwezekanavyo, kwa kutumia vibofu vya intaneti vya Loon Africa,"" amesema Aldo Mareuse, mkurugenzi mtendaji wa Telkom. Vibofu vya Loon vitapepea umbali wa 20km hewani kutoka ardhini, urefu ambao kampuni hiyo inasema ni kupita anga inayotumika kwa usafiri, na hata sehemu ambapo ndege hupepea. kibofu hicho chenye ukubwa wa uwanja wa tenisi  kimetengenezwa kwa polyethylene, na kujezwa hewa ya helium na kinatumia nishati ya juwa. Vibofu hivyo vimeundwa kuweza kuelea hewani kwa miezi kadhaa kila moja na vitasogea kulingana na kasi na muelekeo wa upepo wa maeneo vinavyostahili kuwepo. Kila kibofu kina antena inayotumika kutuma mawimbi ya intaneti  inayotoka ardhini, na kusambaza huduma katika eneo lenye ukubwa wa kilomita mraba 5000. Katika suala la ushirikiano huu mpya, Telkom Kenya itakuwa na jukumu la kutoa mawimbi ya intaneti, na Loon itaisambaza katika maeneo ya mashambani Kenya."	https://www.bbc.com/swahili/habari-44896385
sports	Tetesi kubwa tano za soka Ulaya jioni hii (22.08.2022)	Arsenal inafanya mazungumzo na Wolves kwa ajili ya winga wake mreno Pedro Neto. \n\nMazungumzo yameanza mwenzi mmoja uliopita Wolves wanataka £50mil wakati Arsenal wanataka kutoa 35mil (The AthleticUK) W﻿olves yenyewe inasaka mshambuliaji na tayari inafanya mazungumzo na Klabu ya Stuttgart ya Ujerumani kumnasa Sasa Kalajdzic. Maslahi binafsi sio tatizo, kilichobaki ni vilabu kukubaliana ada (Fabrizio) Manchester inaendelea na mazungumzo ya kina na wakala wa winga wa Ajax, Anthony kuhusu utata wa uhamisho wake kwenda Old Trafford. \n\nMbrazil huyo anamgomo baridi kwenye klabu yake ya Ajax akishinikiza kujiunga na Manchester United. Ajax imeshakataa ofa kadhaa za United. (The Sun) U﻿nited pia inatarajiwa kukataa ofa ya Chelsea kwa ajili ya mlinzi wake Harry Maguire. Juma hili Chelsea imeomba taarifa za upatikanaji wa Mlinzi huyo aliyeigharimu United £80mil akitokea Leicester misimu mitatu ya nyuma. (The Sun Football) N﻿ewcastle inatarajia kurejea na ofa mpya kwa ajili ya nyota wa Watford Joao Pedro. Ofa ya kwanza ya £17.5mil imekataliwa na Watford. (Dharmesh sheth/Skysport)	https://www.bbc.com/swahili/articles/cyd4rnv3ppeo
entertainment	Dj Babymama ni msichana wa kwanza wa kizanzibari anayepiga muziki	Aisha Bakari Mohamed maarufu kama DJ Babymama ni msichana wa kwanza wa kizanzibari anaefanya shughuli za kupiga muziki katika maeneo mbalimbali (DJ). Huvalia mavazi ya kujistiri ikiwemo hijab wakati wa kazi zake, na kupiga muziki katika maeneo ya starehe kama vilabu na migahawa. Hijab ni vazi la wanawake wa Kiislam ambalo hutumia kujifunika maeneo ya mwili ama kujistiri, Aisha hutumia vazi hilo hata akiwa katika kazi zake, ikiwemo kupiga muziki kwenye vilabu vya burudani. Unaweza kupata taarifa zaidi kwa kusoma Dj Babymama: 'Naheshimu dini yangu na kufanya kazi ninayoipenda'	https://www.bbc.com/swahili/50517378
technology	Athari za unyanyasaji wa watoto mtandaoni	"Kutokana na ongezeko la ukatili dhidi ya watoto katika nchi nyingi barani Afrika, nchini Tanzania , mashirika zaidi ya 40 yamekutana kutafuta mbinu za kukomesha udhalilishaji wa watoto nchini Tanzania. Hatua hii inakuja wakati ambapo kuna ongezeko la watumiaji wa mitandao na watoto wakiwa miongoni mwao. Katika kizazi cha sasa ambapo unakuta teknolojia imekuwa , si jambo la ajabu kukuta picha ya mtoto kwenye mitandao bila ridhaa yake. Dr.Herzon Zakaria Onditi,mhadhiri wa Chuo kikuu cha Dar es salaam amefanya utafiti juu ya unyanyasaji wa kwenye mitandao na kubaini kuwa si watoto wa Tanzania pekee wanaoathirika bali ni tatizo linaloikabili dunia kwa ujumla. Takribani asilimia 42 ya watoto ambao ni sawa na watoto wanne kati ya kumi, wameonyesha kuwa wamewahi kuwanyanyasa wenzao kwenye mtandao. Walifanya hivyo kwa kuwatumia ujumbe wa kuudhi au picha ambazo hazina staha.Na hao wanaofanya vitendo hivyo  ni wale wanaowafahamu na wakati mwingine hawawafahamu. Asilimia 60 ya watoto wameripoti kunyanyaswa katika mtandao. ""Kwa mfano kuna mtoto ambaye alikuwa na marafiki zaidi ya 500 ambao hawafahamu hivyo anaponyanyaswa huwa ni vigumu sana kusema alichofanyiwa hivyo unakuta anakaa kimya na kuumia moyoni na  wengine unakuta wanaathirika kisaikolojia, katika mahusiano yao na familia au marafiki ,wanakumbwa na sonona ,wanaathirika kitaaluma na kushindwa kuwa makini katika kusoma na kujifunza"" Onditi alieleza. Mtafiti huyo aliongeza kuwa tafiti zinaonyesha athari za watoto kunyanyaswa katika mitandao ni kubwa zaidi ya kupingwa kofi, maana kofi mtu atasamehe na kusahau lakini mtandao utatunza kumbukumbu. Kwa upande wa watoto ambao walihojiwa na BBC, kwa ridhaa ya Shirika la Utu wa mtoto, CDF,  walisisitiza kuwa elimu dhidi ya unyanyasaji wa watoto ni muhimu sana kwa jamii. Wanaamini kuwa inawezekana kuna watu ambao wanawafanyia watoto unyanyasaji kwa makUsudi au bila kujua. "" Watoto wengi ambao wanaishi kwenye mazingira magumu wamekuwa wakipigwa picha zao ili wapatiwe msaada,jambo ambalo baadae mtu anaweza kuona kuwa anadhalilishwa badala ya kusaidiwa,"" mtoto wa kidato cha tano alieleza.Huku mwingine alisema, ""Watoto wamekuwa wakiadhibiwa kupitia mtandao,mfano unaweza kukuta video ya mtoto amefanya kitendo kibaya na inasambazwa kwenye mtandao na lengo linakuwa kama kuadhibiwa katika mtandao, wakati mtoto huyo angeweza kubadilika labda alifanya jambo hilo kwa sababu ya hali ya utoto,""mtoto mwingine alieleza. Daktari Katanta Simwanza ambaye mtaalamu wa masuala ya jinsia kutoka shirika la Plan international anasema unyanyasaji wa kijinsia uko katika wigo mkubwa haswa katika masuala ya mimba za utotoni,ufanyishwaji kazi katika mazingira magumu na unyanyasaji wa kijinsia vitendo vya kingono, kiuchumi, kisaikolojia. ""Ni vizuri kuvunja ukimya maana unyanyasaji mwingi uko kwenye vyombo vya habari, simu, intaneti na kwenye mitandao ya kijamii kwa ujumla, ili kuona namna gani unyanyasaji huo unaathiri afya ya mtoto. Mtoto anayefanyiwa unyanyasaji kwanza anakuwa hana amani lakini pia hawezi kuzingatia vizuri masomo yake. Hata serikali yenyewe inatoa muongozo hata wa kupiga picha tu, lazima mzazi awe ameridhia na mtoto pia. Kuna watu ambao wamekuwa wakitumia picha cha watoto na kutumia bila ridhaa na hata kwa upande wa maadili. ''Bahati nzuri mimi ni daktari, na kwenye  upande wa afya kuna miiko pia ya kutomdhalilisha .Unaweza kukuta mzazi anakubali mtoto wake apigwe picha ili apate msaada jambo ambalo si sahihi kwa mtoto mwenyewe.Ugonjwa ni siri ya mgonjwa.Kuna namna ambayo mtoto anapaswa kulindwa.""Dr.Katanta aliongeza Ni jukumu na wajibu wa wazazi kuwashauri na kuwasimamia watoto wao katika matumizi chanya ya simu na mitandao."	https://www.bbc.com/swahili/habari-47668717
religion	Fahamu kwa nini mji wa Jerusalem ni mtakatifu?	Kumekuwa na mzozo wa muda mrefu kuhusu udhibiti wa mji wa Jerusalem kati ya Waisraeli na Wapalestina. Mji huo kwa sasa huwa umegawanywa mara mbili, Jerusalem Mashariki na Jerusalem Magharibi. Jerusalem ya Magharibi hutazamwa na Israel kama mji wake mkuu nayo Jerusalem Mashariki hutazamwa kuwa mji mkuu wa taifa la Wapalestina (litakapoundwa), ingawa eneo hilo bado kwa kiwango kikubwa limetawaliwa na Israel tangu vita vya 1967. Tangu wakati wa vita hivyo, Israel imejengwa nyumba za walowezi wa Kiyahudi takriban 200,000 ambao huishi Jerusalem Mashariki, hatua iliyoshutumiwa na jamii ya kimataifa. Eneo hilo huishi Wapalestina takriban 370,000. Israel ilitangaza 1980 Jerusalem yote kuwa mji wake mkuu wa milele, lakini nchi nyingi duniani hazikubali azimio hilo. Hivyo basi, balozi za nchi za kigeni katika Israel ziko nje ya Jerusalem, katika mji wa Tel Aviv. Mzozo huo umefufuliwa tena kutokana na hatua ya Rais Donald Trump wa Marekani kutarajiwa kuutambua mji huo kama mji mkuu wa Israel. Mataifa mengi ya Kiarabu yameshutumu hatua hiyo ya Bw Trump na kusema itazidisha uhasama Mashariki ya Kati. Lakini ni kwa nini mji huu huzozaniwa hivyo? Mwandishi wa BBC Erica Chernofsky anachambua. Mji huu huwa na umuhimu mkubwa kwa dini tatu kuu - Ukristo, Uislamu na Uyahudi. Dini zote tatu humuangazia Abraham anayetajwa kwenye Biblia na Koran kama mmoja wa waanzilishi au mababu wa imani. Ni mji ambao umedhibitiwa na dini hizo kwa vipindi mbalimbali katika historia. Kwa Kiebrania, mji wa Jerusalem hufahamika kama Yerushalayim na kwa Kiarabu al-Quds. Kwa Kiswahili, jina lake halisi ni Yerusalemu. Mji huo ni miongoni mwa miji ya kale zaidi ambayo ipo hadi sasa duniani. Ni mji ambao umetekwa, ukabomolewa na kuharibiwa na kisha kujengwa tena. Kila sehemu ya ardhi yake ukichimba kwenda chini hufichua enzi fulani katika historia yake. Ingawa umekuwa chanzo cha ubishi na mzozano kati ya dini mbalimbali, dini zote huungana kwa pamoja kuungama kwamba ni eneo takatifu. Ndani yake kuna Mji Mkongwe, ambao una njia nyembamba, vichochoro na nyumba za kale. Kuna maeneo manne makuu na kila eneo, majengo huwa tofauti. Kuna eneo la Wakristo, Waislamu, Wayahudi na Waarmenia. Eneo hilo huzungukwa na ukuta mkubwa wa mawe. Hapo, kunapatikana baadhi ya maeneo yanayoaminika kuwa matakatifu zaidi duniani. Kila eneo kati ya maeneo hayo manne (unaweza kuyaita mitaa) huishi watu wa aina moja. Wakristo wana maeneo mawili, kwa sababu Waarmenia pia ni Wakristo. Eneo lililotengewa Waarmenia, ambalo ndilo ndogo zaidi kati ya hao manne, lina vituo vya kale zaidi vya Waarmenia duniani. Jamii ya Waarmenia imehifadhi utamaduni wake wa kipekee ndani ya Kanisa la St James na nyumba kubwa ya utawala. Maeneo hayo mawili yamechukua sehemu kubwa ya mtaa huo wa Waarmenia. Ndani ya mtaa wa Wakristo, kuna Kanisa Kuu la Kaburi na Ufufuo wa Yesu Kristo, ambalo ni muhimu sana kwa Wakristo kote duniani. Hupatikana katika eneo ambalo lina umuhimu mkubwa katika kisa cha kusulubiwa, kufariki na kufufuka kwa Yesu. Kwa mujibu wa utamaduni wa Kikristo, Yesu alisulubiwa hapo, katika Golgotha, au mlima wa Calvary. Kaburi lake linapatikana ndani ya kanisa hilo la kaburi na inaaminika kwamba hapo ndipo alipofufuka. Kanisa hilo husimamiwa kwa pamoja na madhehebu mbalimbali ya Kikristo. Sana huwa ni wahudumu wa kanisa la Kiothodoksi la Ugiriki, watawawa na mapadri wa Francisca kutoka Kanisa Katoliki la Roma na wengine kutoka kanisa la Waarmenia. Kuna pia wahuudmu kutoka kanisa la Waothodoksi kutoka Ethiopia, Coptic na Syria. Ni eneo ambalo mamilioni ya mahujaji wa Kikristo husafiri kila mwaka kwenda kuliona kaburi wazi la Yesu na kutafuta ufunuo na kuomba katika eneo hilo. Mtaa wa Waislamu ndio mkubwa zaidi kati ya maeneo hayo manne na ndani yake kunapatikana madhabahu ya Dome of Rock (Kuba ya Mwamba) na Msikiti wa al-Aqsa kwenye eneo linalofahamika na Waislamu kama Haram al-Sharif, au Mahali/Hekalu Patakatifu. Msikiti huo ndio eneo la tatu kwa utakatifu katika dini ya Kiislamu na husimamiwa na wakfu wa Kiislamu ambao hufahamika kwa Kiarabu kama Waqf. Waislamu huamini kwamba Mtume Muhammad alisafiri kutoka hapo hadi Mecca usiku na aliomba pamoja na roho za manabii wengine wote. Hatua chache kutoka hapo kunapatikana Dome of the Rock (Kuba ya Mwamba) ambapo kuna jiwe la msingi. Waislamu huamini kwamba ni kutoka hapo ambapo Mtume Muhammad alipaa mbinguni. Waislamu hutembelea eneo hilo takatifu kila wakati katika mwaka, lakini kila Ijumaa wakati wa mwezi mtukufu wa Ramadhan, mamia ya malelfu ya Waislamu hufika kuomba kwenye msikiti huo. Katika mtaa wa Wayahudi, kunapatikana Kotel, au Ukuta wa Magharibi ambao ni masalio ya ukuta wa nje uliozunguka lililokuwa Hekalu Takatifu. Ndani ya hetalu hilo kulikuwa na Patakatifu pa Patakatifu, eneo takatifu zaidi katika dini ya Kiyahudi. Wayahudi huamini kwamba hapo ndipo kulikuwa na jiwe la msingi ambapo kutoka kwake dunia iliumbwa. Kadhalika, wanaamini ni hapo ambapo Abraham alikuwa amejiandaa kumtoa kafara mwanawe Isaac. Wayahudi wengi huamini kwamba Dome of the Rock ndipo lilipokuwa eneo takatifu zaidi ndani ya hekalu lililofahamika kama Patakatifu pa Patakatifu. Leo hii, Ukuta wa Magharibi ndilo eneo la karibu zaidi ambalo Wayahudi wanaweza kufanya maombi yao. Husimamiwa na Rabbi wa Ukuta wa Magharibi na kila mwaka hutembelewa na mamilioni ya mahujaji. Wayahudi kutoka kila pembe ya dunia hutembelea eneo hilo kuomba na kukumbuka utamaduni wao, hasa nyakati za siku kuu za kidini. Ukuta huo pia hufahamika kama Ukuta wa Maombolezo.	https://www.bbc.com/swahili/habari-42235192
entertainment	Mpiga picha aliyehatarisha maisha yake kutengeneza makala kuhusu Boko Haram	Mpiga picha wa Nigeria Nelly Ating, ametengeneza makala ya wahanga wa Boko Haram tangu mwaka 2014. Angalia baadhi ya picha alizoweza kuzikusanya katika makala yake.	https://www.bbc.com/swahili/55172438
health	Je kufanya kazi zamu usiku kunaathiri vipi afya yako? Hivi ndivyo moyo wako unavyoathirika	"ikiwa umewahi kufanya kazi kwa kubadilisha mifumo ya zamu, unajua kwamba zamu za usiku zinaweza kukuacha ukiwa na uchovu, lakini je unajua kwamba uchovu huo pia unaweza kuwa mbaya kwa moyo wako? If you have ever worked in a job with changing shift patterns, you know that nightshifts can leave you groggy and lethargic, but did you know that they can also be bad for the heart? Utafiti mpya umeonyesha kwa nini hasa - na yote yanahusiana na 'saa za kibiolojia' za ubongo na moyo. Hizi zinaweza kubadilishwa kwa kubadilisha mifumo ya mabadiliko, na kufanya moyo kuwa katika hatari ya kutofanya kazi vizuri. Na hiyo inaweza kuwa mbaya sana kwa afya yako. Utafiti huo uliofanywa na Maabara ya MRC ya Biolojia huko Cambridge uliangazia saa ya ndani katika kila seli ya moyo ambayo hubadilisha usawa wa kemikali wa seli siku nzima. Mwili wako unahitaji moyo wako kufanya kazi kwa bidii wakati unafanya kazi - hufanya hivi kwa kufanya moyo kupiga haraka. ""Jinsi moyo unavyopiga huamuliwa na mambo mawili: ishara kutoka kwa ubongo na viwango vya sodiamu na potasiamu ndani ya kila seli ya moyo, ambayo huchochea mapigo ya moyo,"" Dk John O'Neill, aliyeongoza utafiti huo, aliiambia BBC. ""Katika watu walio na afya njema seli hizi zinawianishwa na saa za kibailojia,"" alisema. Lakini utafiti mpya uligundua kuwa tunapobadilisha zamu, ubongo hubadilika haraka sana, lakini saa za mwili ambazo tunazo katika kila seli ya moyo hubaki nyuma. ""Una siku chache ambapo ishara kutoka kwa ubongo hazilingani na kile ambacho moyo unatazamia,"" Dk O'Neill aliongeza. ""Na hiyo ndio tunafikiria inawafanya wafanyikazi wanaobadilisha zamu kuwa hatarini zaidi wakati mpito kati ya zamu ya mchana na usiku.'' Hii huongeza hatari ya magonjwa mbalimbali ya moyo, hasa wakati wa mpito kati ya zamu ya mchana na usiku, ingawa ni lazima ieleweke kwamba kazi ya zamu itakuwa moja tu ya sababu nyingi za hatari katika kuendeleza matatizo ya moyo, ikiwa ni pamoja na umri, jinsia, historia ya familia na chakula. ""Kuna idadi ya matukio mabaya ya moyo,"" alisema Dk O'Neill. ""Kinachotisha zaidi kinafahamika kama 'kifo cha ghafla cha moyo' ambapo moyo huchanganyikiwa na kuacha kufanya kazi kwa muda. Nahlai hii isipotibiwa mapema inaweza kusababisha kifo."" Kwa bahati nzuri, hali hii ni nadra sana, lakini kazi ya zamu imeonekana kuongeza hatari sio tu ya shida za moyo, lakini pia shida ya mmeng'enyo wa chakula, shida ya mhemko na huongeza hatari ya saratani kwa ujumla ikilinganishwa na watu wanaofanya kazi zamu za mchana pekee. Hatari hii imetambuliwa na baadahi ya serikali - nchini Denmark, kwa mfano,wale ambao wamefanya kazi zamu za usiku kwa zaidi ya miaka 20 na kupata saratani wana haki ya kulipwa. Ili kuwa na afya njema, saa zetu zote za kibaolojia zinahitaji kusawazishwa. Ili kufanya hivyo kwa ufanisi, ni bora kuwa na utaratibu wa kila siku unaohusisha kulala wakati wa usiku na kula na kufanya kazi wakati wa mchana, lakini kwa mamilioni ya wafanyakazi hii haliwezekani. Hata hivyo, wataalamu wa usingizi wanasema tunaweza kuchukua hatua mbalimbali za kivitendo ili kusaidia kupunguza madhara yanayotokana na kufanya kazi usiku. ""Kama wanadamu, ni rahisi kwetu kuchelewesha saa za mwili wetu, na vile vile saa kuu katika ubongo,"" anasema Dkt Renata Riha, Mshauri wa Tiba ya Usingizi na Kupumua katika Chuo Kikuu cha Edinburgh. Anasema ratiba ya kazi inapaswa kuanza na zamu za mchana, kisha zamu za kutoka usiku, na mwishowe zamu za kukesha. Ni vyema kufanya mizunguko mirefu ya zamu za usiku kwa angalau wiki mbili kwani huipa mwili wetu muda wa kuzoea. ""Inachukua takriban wiki moja kwa saa zote kuhama - saa kuu inayohusika na utoaji wa melatonin (homoni ya usingizi), ikifuatiwa na saa katika viungo vingine vyote vya mwili,"" Dk Riha anasema. Pia anapendekeza kulala kidogo kwa dakika 20 hadi 30 wakati wa zamu ya usiku. Kwa wastani mtu mzima anahitaji saa saba hadi nane za usingizi, lakini usingizi wote sio sawa. Kulala wakati wa mchana sio sawa na usiku kutokana na tofauti za nyakati, na kunaweza kunyima mwili mapumziko yanayohitajika. Dk Riha anasema wafanyakazi wa usiku wanapaswa kujaribu kwenda kulala mara tu wanaporudi nyumbani. ""Jaribu kalala katika mazingira yenye utulivu na chumba baridi kisicho cha mwangaza. Unaweza kutumia barakoa ya macho ikiwa huna mapazia au kitu cha kuzuia mwanga wa jua,""anasema. ""Ikiwa chumba chako kina joto, fikiria kuhusu njia za kukipoeza, kutokana na kutumia mto uliopozwa au feni. Kupunguza halijoto kunaudanganya mwili wako kufikiria kuwa ni wakati wa kulala."" Mazoezi na chakula chenye liche bora pia kinaweza kusaidia ,cha msingi ni muda wa kufanya hivyo. Kula na kufanya mazoezi  kunaathiri moja kwa moja saa na mfumo wa mwili kupitia mabadiliko katika insulini ya homoni na joto la mwili, mtawaliwa. Tunaweza kuhadaa miili yetu kukubali nyakati mpya kwa kujiweka kwenye mwanga na kupata 'kifungua kinywa' cha kisa sawa kabla ya kuanza zamu yetu ya usiku, na kisha kuepuka chakula na mwanga 'wakati wa usiku' mpya. ""Hakuna dawa amabayo tunaweza kurumia (kwa sasat)ambayo inaweza kubadili saa yako ya kibaiolojia, lakini ikiwa unahama kutoka zamu ya mchana kwenda zamu ya usiku, unahitaji tu kubadilisha utaratibu wako wote wa kila siku wakati wa mchana kabla ya zamu yako ya kwanza ya usiku, na ushikamane na utaratibu uliobadilishwa,"" anasema Dk O'Neill. ""Hii itakusaidia kukabiliana haraka zaidi na kuepuka madhara mengi yasiyofaa."""	https://www.bbc.com/swahili/habari-59386745
health	Virusi vya Corona: Je, ipi ni chanjo bora zaidi ya corona?	Kuna chanjo nyingi za corona ambazo zinatumika kwa sasa duniani na watu wengi wanajaribu kupima ubora ili kufahamu umadhubuti wake. Kulinganisha ubora wa chanjo si jambo jepesi, na linakanganya, lakini jibu la ipi bora lipo na linastaajabisha. Angalia video kwa ufafanuzi.	https://www.bbc.com/swahili/habari-56742040
politics	Wanasiasa waliniajiri kueneza habari za uwongo	"Bombay Marcos, mmoja wa wagombea maarufu kushinda uchaguzi wa rais wa Ufilipino, ni mmoja wa wanufaika wakubwa wa habari za uwongo, huku mpinzani wake Leni Robredo akiwa katika matatizo makubwa. Huku kukiwa na uongo na  upotoshaji mwingi kwenye mitandao ya kijamii, lakini Wafilipino watachagua Rais mpya siku ya Jumatatu. ""Ninajiona kama mtoro mtandaoni au mhubiri wa kisiasa,"" alisema. Kwa hakika, mimi ni mshauri wa masoko ninayefanya kazi kwenye mitandao ya kijamii. "" Jon (sio jina lake halisi) ana jukumu muhimu katika uchaguzi wa rais mpya wa Ufilipino. Anatumia muda mwingi wa siku zake akifanya kazi kuanzia saa 10 asubuhi hadi saa tatu asubuhi siku iliyofuata, akitengeneza wasifu na machapisho ghushi ya Facebook kwa manufaa ya wateja wake, wakiwemo wanasiasa na wanaharakati . Alisema alisimamia mamia ya kurasa. Wateja wake ni pamoja na magavana wa majimbo, Pia inajumuisha wabunge na mameya. Wapiga kura wa Ufilipino watapiga kura siku ya Jumatatu kumchagua rais mpya na wagombea wengine. Huu ni uchaguzi wa kwanza wa rais tangu ushindi wa 2016 wa Rais Rodrigo Duterte. Wakosoaji wanasema ushindi wa Duterte katika uchaguzi ulikumbwa na habari ghushi. Kulingana na waangalizi wa uchaguzi na wataalamu wa habari bandia, hali haijaimarika tangu wakati huo na inaweza kuwa mbaya zaidi. Jon anahusika katika mfumo wa habari ghushi. Anasema kuna karibu troli 30 zinazofanya kazi moja kwa moja kwa ajili yake. Inalenga kupata usaidizi wa wateja watarajiwa, hata kama inaeneza uwongo. Pia alisema kuwa alikuwa akifanya kazi hii bila kujulikana. Wakati fulani, hata hutafuta picha za kashfa za nyumbani. Lakini wakati mwingine wanaungana tena. Anasimulia jinsi alivyomshtaki mpinzani wa mteja wake. ""Mwaka 2013 katika moja ya majimbo niliyokuwepo nilikuwa nasambaza habari za uongo,"" alisema. Tunazo nambari za silaha za wanasiasa wakuu, na tunazirekebisha. Na kuna meseji zaidi na zaidi kujifanya kuwa anatafuta mke mwenye furaha. Mwishowe, yule aliyekuja kunifanyia kazi alishinda. "" Alisema. Video za akaunti za Facebook za Jon zimechapishwa ili kuthibitisha madai yake. SIM kadi za simu Vitambulisho Feki Alituma taarifa za benki na ujumbe mfupi wa maandishi kati yake na wateja wake kwa BBC. Utambulisho wake haujatolewa kutokana na masuala ya usalama. Mbinu nyingine aliyotumia ni kutumia kurasa zisizo za kisiasa. Inadaiwa kuwa balozi huyo ndiye aliyetoa taarifa hizo kwa Hussein. Kampuni ya Meta inayomiliki Facebook, inasema imeondoa mitandao kadhaa kutoka Ufilipino inayojaribu kuwahadaa watu nchini Ufilipino. Kuna zaidi ya akaunti 400; Kurasa Pia alisema kuwa kuna idadi ya wasiwasi ambayo inakiuka sera za Facebook. Wakati wa uchaguzi, wajumbe wengi walionyesha wasiwasi kwamba habari za uwongo zinaweza kuhusishwa katika matokeo ya mwisho ya uchaguzi. Katika mahojiano na vyombo vya habari vya Ufilipino, mgombea Urais Leni Robredo alisema alijaribu kupuuza tatizo la habari ghushi lakini ameshindwa. Anasema uongo unaorudiwa umekuwa ukweli. Mgombea mwingine wa urais, bondia wa zamani Manny Pacquiao, pia ameshutumiwa kwa kueneza habari za uongo. Alizungumza kuunga mkono Muungano wa Marekani wa Demokrasia, lakini akasema kuwa kudumisha uhuru fulani ni muhimu. ""Wachambuzi wa mitandao ya kijamii na habari, ni kama kutazama mchezo wa paka na panya kati ya wale wanaojaribu kufichua kuenea kwa habari za uwongo na wale wanaotafuta njia za kuzuia,"" Jonathan Corpus Ong, profesa msaidizi katika Chuo Kikuu cha Harvard akitafiti bandia. habari. Wafanyikazi wa kidijitali nyuma ya habari ghushi nchini Ufilipino Mnamo mwaka wa 2018, Ong aliandika taarifa kwa msingi wa mahojiano ya mwaka mzima na wataalamu wa mikakati. Alisema watu wanaojihusisha na usambazaji wa habari za uongo ni kutoka ngazi mbalimbali, kuanzia watangazaji na waendeshaji PR wa mahusiano ya umma kuendesha akaunti feki. Ong anasema ni siri kwamba kila mtu anajua watu hawa ni akina nani, hata kama mishahara yao haijarekodiwa. Wanasheria wanaofanya kazi kushughulikia habari za uwongo nchini Ufilipino viongozi wa dini ya Kikristo; Ni nchi yenye vikundi vingi, vikiwemo vyuo vikuu na makampuni ya vyombo vya habari. Celine Samson, mkuu wa timu ya Vera Files; BBC imezungumza na wataalamu kadhaa, akiwemo Tony La Vida, wakili anayeongoza Muungano wa Kupinga Habari za Uongo. Machapisho yanayorudiwa kutoka kwenye majukwaa ya mitandao ya kijamii au kutoka kwa kikundi cha kurasa; Wote wawili walionesha uwezekano wa ushirikiano katika muda mfupi. Pia ni mgombea wa kiti cha urais. Fedrinand Bong Bong Marcos Junior, ambaye pia ni mgombea maarufu katika uchaguzi, ni mmoja wa wanufaika wakubwa wa habari za uwongo, huku mpinzani wake Leni Robredo akiwa katika matatizo makubwa. Bw Marcos Sr., ambaye alitawala kwa zaidi ya miongo miwili hadi 1986, alikabiliwa na msururu wa mateso na mauaji ya kinyume cha sheria ya wapinzani. Kulingana na Amnesty International, zaidi ya watu 70,000 walifungwa gerezani wakati wa uongozi wake, 34,000 waliteswa na 3,240 waliuawa. Bi Samson alisema: ""Mnamo 2021, habari zote za uongo kuhusiana na uchaguzi zitachunguzwa. Bombay Marcos amefaidika sana nazo. Familia yake haikuiba mali kutoka kwa hazina ya serikali. ""Kutoka hapo, alijaribu kutafakari kwa nini baba yake sio mnyanyasaji wa haki za binadamu."" ""Lakini pia tuliona mashambulizi mengi kwa Robredo,"" alisema. Yeye ndiye aliyetoa kauli zisizo na maana. Alionyeshwa kama mtu asiye na sifa. Brittany Kaiser, ambaye alifichua kampuni hiyo, alisema katika mahojiano na shirika la habari la Ufilipino la Rappler mnamo 2020 kwamba Marcos Mdogo ombon Marcos aliwasiliana na Cambridge Analytica mnamo 2016 ili kubadilisha jinsi sifa ya familia yake ilivyokuwa ikiharibiwa. Msemaji wa Bombay Marcos alikanusha madai hayo wakati huo akisema ni uwongo mtupu wa kuwapotosha. Mapema mwaka huu, Twitter ilitangaza kuwa mamia ya akaunti za pro-Bombay Marcos zimesimamishwa kwa kukiuka sheria zao. BBC imefikia timu ya kampeni ya Bombay Marcos kwa maoni, lakini hakujawa na jibu kufikia toleo hili. Katika mahojiano, Bombay Marcos alisema alikuwa mtoto mzuri wa mdhibiti mwenye ajenda ya kisiasa. Pia alikanusha kutumia akaunti ghushi kutangaza kampeni yake. Kulingana na Jon, ambaye alijikiri mwenyewe, rafiki yake alimwendea ili kueneza habari za uwongo kuhusu mgombeaji aliyeshiriki uchaguzi wa urais wa 2022. Alisema alikataa ofa hiyo. BBC haijaweza kuthibitisha madai hayo. Jon hakusema mgombea urais ni nani. Lakini hajawahi kuwa Marx. Twitter na Facebook zinajitahidi kuondoa marufuku ya akaunti na kurasa nyingi, na Google, ambayo inamiliki YouTube, inasema iliondoa zaidi ya video 400,000 kutoka Ufilipino kati ya Februari 2021 na Januari 2022. Lakini kuna maswali ikiwa juhudi hizi zote zinatosha. ""Wakati unaotumika kuunda habari ghushi ni mdogo kuliko wakati wa kuzichunguza na kuzifichua,"" Bi Samson alisema."	https://www.bbc.com/swahili/habari-61376043
religion	Shepherd Bushiri:Mchungaji milionea aiomba dunia iingilie kati kesi dhidi yake.	"Nabii milionea  Shepherd Bushiri ametuma ujumbe kwa Jumuiya ya nchi zilizoko kusini mwa Afrika SADC, Bara la Afrika na dunia nzima akidai iingilie kati katika kesi inayomkabili yeye na mke wake nchini Afrika Kusini. Nabii huyo ambaye ni raia wa Malawi pamoja na mke wake Mary wanashitakiwa kwa makosa 419 ikiwa ni pamoja na utakatishaji wa fedha Afrika kusini. Katika ujumbe wake Nabii huyo maarufu, amesema kuwa kesi yake haiwezi kuendeshwa kwa haki nchini Afrika kusini, kutokana na kauli alizozitoa Waziri wa ndani wa Afrika Kusini  Dkt Aaron Motsoaledi alizozitoa  kwa kamati ya bunge Jumanne kuhusiana na kanisa lake. '' La kusikitisha ni kwamba waziri alizungumzia kesi yetu inayotarajiwa kufanyika pamoja na michakato iliyopo ndani ya wizara ambayo ana mamlaka nayo, waziri aliieleza tume kuhusU mchakato ambao unatumiwa na idara yake wa kuwafuatilia watu wanaoingia na kuondoka Afrika Kusini na mchakato unaofuatwa na idara katika utoaji wa vibali'', ulisema ujumbe wa Nabii Bushiri. Nabii Bushiri anasema: ''Hii ni moja ya michakato ambayo mimi na mke wangu tunapaswa kuifuata wakati imeingiliwa na mahakama ya juu nchini Afrika Kusini, ambayo pia waziri ameashirika kuwa alisikitika wakati haki zetu zilipolindwa na mahakama.'' Kwa mujibu wa taarifa hiyo Nabii Bushiri anasema Waziri wa mambo ya ndani alisema kuwa kibali chake  na cha mkewe si vya kudumu kuishi Afrika Kusini ni vya muda mfupi  kwa hivyo kuishi kwao nchini humo ni ukiukaji wa sheria kwasababu ''mimi na mke wangu hatukuwasilisha taarifa stahiki kwa idara yake ili kutoa vibali, wizara yake ilitoa vibali vya kuishi  kimakosa, na hivyo kuamua kufuta vibali hivyo'', imesema  taarifa ya Nabii Bushiri kwa dunia. Kulingana na maelezo yake, Nabii huyo ambaye ni raia wa Malawi anadai mchakato huo wa wizara ya mambo ya ndani tayari umemuhukumu kabla hajawasilisha maelezo yake kuhusu ni kwanini vibali vyao havipaswi kufutwa  kwasababu hawakufanya  kosa lolote, anasema. ''Waziri alisema kuwa mimi na mke wangu tunamiliki paspoti tano tofauti kila mmoja wetu. Anataka kuonesha kuwa hizi ni paspoti zenye majina tofauti na maelezo mengine, hili ni suala lililopo  katika mahakama ya juu ya Afrika Kusini'' Anadai kauli ya Waziri inampa hofu kubwa kuwa hatapata kesi ya haki nchini Afrika Kusini. Anasema anataka kesi yake na mkewe ifanyike nchini Malawi :''Ninaimani na Katiba ya Malawi kwasababu inawalinda raia wake wote ikiwa ni pamoja na mimi na mke wangu''. Maafisa walimkamata yeye na mke wake mwezi Oktoba , 2020 na kumtuhumu kwa makosa ya wizi wa mamilioni ya dola na kuhusika katika sakata ya ufisadi. Baadaye Novemba walimpatia yeye na mke wake dhamana ambayo ilikuwa na sharti kwamba lazima wasalimishe paspoti zao kwa mamlaka za Afrika Kusini. Kuna hofu kuwa kesi hii inaweza kusababisha mzozo wa kidiplomasia kati ya Malawi na Afrika Kusini kwani watu wameanza kujiuliza maswali kuhusu hali za Bw Bushiri na mke wake na vipi waliweza kuingia nchini humo.  Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Nabii Shepherd Bushiri ni muanzilishi wa kanisa   Afrika Kusini  lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Anadai kuwatibu watu wenye virusi vya HIV, kuwafanya vipofu waone njia, anawabadilisha masikini kuwa matajiri, na hata wakati mmoja aliwahi kusema kuwa yeye anaweza kurejesha pumzi ya uhai ndani ya mtu aliyekufa. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu  ina thamani ya randi  ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Akifahamika kama Major 1 au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."	https://www.bbc.com/swahili/54983008
technology	Unajua kamera ya simu yako ya mkononi inaweza kutambua kama wewe ni mgonjwa?	Je, ungeweza kuamini ungeambiwa kwamba kamera ya simu yako ya mkononi inaweza kukwambia kwamba wewe ni mgonjwa kwa kutazama macho yako tu? Wanasayansi katika Chuo Kikuu cha California wamebuni programu ya simu ya mkononi ambayo inaweza kugundua ugonjwa wa Alzeima na magonjwa mengine ya mfumo wa neva Nyurolojia. Sasa unaweza kufikiria hilo linawezaje kutokea? Kwa kifupi programu hii hutumia kamera ya 'infrared' ya simu na kufuatilia mabadiliko katika mboni ya jicho la mtu kwa kiwango cha milimita ndogo sana. Taarifa zinazotoka katika programu hii inaweza kusema juu ya afya ya mtu. Kwa msaada wa teknolojia, macho yanaweza kuwa njia muhimu ya uchunguzi wa magonjwa kwani yanahitaji uchunguzi mdogo kuliko sehemu zingine za mwili. Hili ni suala la teknolojia, lakini hata kama hakuna teknolojia, unaweza kujua kuhusu matatizo mengi ya afya kwa kuangalia tu macho. Hizi ni ishara baadhi zinazoweza kukusaidia kujua matatizo yako ya macho. Mboni ya jicho hupata hisia kwa haraka kukiwa na mwanga, ikipungua pale ambapo kuna mwanga mkubwa na kutanuka wakati kuna giza kidogo. Ikiwa umbo la keiki linabadilika polepole au kuchelewa, basi mtu huyo ana magonjwa kadhaa, ikiwa ni pamoja na magonjwa makubwa kama vile Alzeima. Pia huja kama ushahidi wa madhara ya madawa ya kulevya na matumizi ya madawa ya kulevya. Macho yaliyopanuka huonekana kwa watu wanaotumia vibaya dawa za kusisimua kama vile kokeni na amfetamini. Kwa hiyo watu wanaotumia heroini wanaonekana kuwa na mboni ndogo. Wakati rangi ya sehemu nyeupe ya jicho inabadilika, inaonyesha kuwa kuna kitu kibaya katika mwili. Matumizi ya pombe kupita kiasi au dawa za kulevya yanaweza kusababisha macho kuwa mekundu. Rangi ya macho mekundu pia husababishwa na aina fulani ya uvimbe au maambukizi ambayo huimarika baada ya siku chache. Ikiwa rangi inaendelea, inaweza kuwa ishara ya maambukizi makubwa, kuvimba, au majibu ya lens ya mawasiliano. Katika hali mbaya, jicho nyekundu linaweza kuonyesha glaucoma. Ni ugonjwa unaoweza kumfanya mtu kuwa kipofu. Ukipna macho yanageuka njano, kwa kawaida ni ishara ya homa ya manjano au ugonjwa unaohusiana na ini. Jaundice ina sababu tofauti, ikiwa ni pamoja na kuvimba kwa ini, ugonjwa wa maumbile au autoimmune, dawa fulani, virusi, na uvimbe. Alama ama doa nyekundu kwenye sehemu nyeupe ya ndani ya jicho inaweza kuonekana ya kutisha kidogo na husababishwa na kupasuka kwa mshipa mdogo wa damu. Mara nyingi hakuna sababu yake na inarekebishwa yenywee kwa muda mfupi. Hata hivyo, inaweza kuwa ishara ya shinikizo la damu, kisukari na matatizo ya kuganda kwa damu ambayo husababisha damu nyingi. Ikiwa tatizo hili linaendelea kwa muda mrefu, ni muhimu kushauriana na daktari. Ukiwa na alama hii ni ishara ya cholesterol ya kiwango cha juu na kuongezekakwa hatari ya kupatwa na ugonjwa wa moyo. Pia inaonyesha kuwa mtu huyo anakunywa pombe na wakati mwingine huonekana macho kama ya mtu mzee. Wakati mwingine unaweza kuona jicho liko katika hatari zaidi hiyo ni mbaya zaidi na rahisi kutibu. Pinguecula ni uvimbe wa manjano unaoonekana kwenye weupe wa jicho. Ni mchanganyiko wa mafuta na protini. Inaweza kutibiwa na matone na au upasuaji mdogo. Wakati mwingine tunaona macho ambayo yanajulikana kama macho ya googly. Macho yanayotaka kutokeza kwa nje. Macho kama hayo yanaweza kuwa ya kawaida. Lakini ikiwa macho sio hivyo mwanzoni na kisha macho ya googly yanaweza kuhusiana na tezi na kuhitaji matibabu. Ikiwa jicho moja linaonekana kama jicho la kuvimba, kunaweza kuwa na jeraha au maambukizi, au uvimbe nyuma ya jicho. ZINGATIA: Makala hii ni kwa ajili ya muongozo tu, kama unaswali ama mashaka ya afya ya macho yako tafadhali wasiliana na daktari.	https://www.bbc.com/swahili/articles/c3gewnlz4q0o
politics	Lucy Lameck: Barabara ya Ujerumani kupewa jina la mwanaharakati wa Tanzania	"Madiwani katika mji mkuu wa Ujerumani , Berlin  wamepiga kura ya kuondoa jina la barabara moja linalompatia heshima gavana mmoja wa nyakati za ukoloni  katika eneo la Afrika mashariki aliyeshutumiwa kwa kuagiza mauaji na kuweka jina la mmoja wa wanaharakati wa kupigania uhuru nchini Tanzania. Barabara ya Wissmannstraße, iliopatiwa jina la Hermann von Wissmann, sasa itaitwa Lucy-Lameck-Straße. Alikuwa ni miongoni mwa wanawake wa kwanza nchini Tanzania kushikia wadhifa wa waziri pamoja na kuwa miongoni mwa viongozi maarufu katika vuguvugu lililopigania uhuru wa taifa hilo. Lameck alikuwa naibu waziri wa maendeleo ya kijamii na Afya na alifanya kazi kuimarisha nafasi ya mwanamke. Von Wissman alikuwa gavana wa taifa la Ujerumani Afrika mashariki ambayo kwasasa ndio mataifa ya  Tanzania, Burundi na Rwanda  katika mwisho wa karne ya 19 na anadaiwa kuwa chanzo cha mauaji ya wakaazi wengi limetangaza gazeti la Ujerumani,  Der Tagesspiegel . Kundi la Berlin Postkolonial, mojawapo ya kundi  lililohusika na mabadiliko liliunga mkono hatua ya serikali hiyo ya mtaa. Katika taarifa lilisema kwamba kampeni hiyo ilizuia kuheshimiwa kwa ''Von Wissmann na mahala pake kuchukuliwa na mwanamke Mtanzania ambaye alipinga ukoloni na ubaguzi wa rangi''. ""Wissmann alikuwa mbaguzi na muhalifu wa kivita . Lucy  Lameck  anawakilisha mchango ulioshushwa thamani wa wanawake wa Tanzania  waliopigania uhuru wa taifa hilo'', alinukuliwa akisema mwanaharakati wa Tanzania  Mnyaka Sururu Mboro. Alizaliwa mnamo 1934 Moshi mjini iliyokuwa wakati ule sehemu ya Tanganyika ya Kiingereza. Alizaliwa katika familia ya wakulima, akajifunza kazi ya uuguzi kabla ya kuingia katika shughuli za siasa. Baada ya mafunzo ya kazi ya muuguzi mnamo 1950, hakutaka kushiriki katika mfumo wa matibabu wa kikoloni wa Uingereza, na kwa hiyo alianza kufanya kazi ya karani. Lucy Lameck alipata elimu yake ya juu katika Chuo cha Ruskin, huko Oxford, Uingereza. Mwaka 1960 aliingia mara ya kwanza katika Bunge la Tanganyika kabla ya kuchaguliwa katika Bunge la Kitaifa la Tanzania mnamo 1965. Anakumbukwa kama kielelezo cha kuigwa, akiwa amefanya kazi katika maisha yake yote kuboresha hali ya wanawake nchini Tanzania."	https://www.bbc.com/swahili/habari-55097833
sports	T﻿etesi 5 za soka Ulaya jioni hii 17.10.2022	Mshambuliaji mfaransa Karim Benzema, anayetarajiwa kutwaa truzo ya mchezaji bora wa dunia (Ballon d'Or) usiku wa leo, anatarajia kusaini mkataba mpya kusalia Real Madrid hadi June 2024. M﻿shambuliaji wa PSG, Mfaransa Kylian Mbappe amesema hajasema popote anataka kuondoka klabuni hapo. Anasema tetesi kwamba anataka kuondoka, zimemshangaza. W﻿akala wa mshambuliaji matata wa Napoli, Victor Osimhen, Calenda anasema mchezaji huyo hakutaka kuondoka Italia licha ya kuhusishwa na kuhamia Manchester United “Kulikuwa na vilabu vingi vinamtaka Victor lakini anataka kusalia, ana furaha kufanya kazi Napoli”, aliiambia Radio Kiss Kiss. Mshambuliaji wa PSG, Neymar yuko Barcelona kwa ajili kesi inayohusisha uhamisho wake kutoka Santos kwenda Barcelona mwaka 2013. Inaelezwa uhamisho huo ulihusisha rushwa kubwa. Wakati Neymar yuko mahakamani klabu za Arsenal, Man United na Tottenham zimeripotiwa kumsaka nyota anayeitwa 'Neymar' ajaye,  Marcos Leonardo kutoka Santos (The Sun Football)	https://www.bbc.com/swahili/articles/cd1l0x7ydk5o
business	Robert Dickson: Je muuza kahawa huyu kutoka Tanzania ndiye nadhifu zaidi barani Afrika?‘	Pengine umezoea kuona suti ikivaliwa na wafanyakazi wa ofisini ama maafisa wa serikali,la hasha mambo ni tofuati kwa Robert Dickson ambaye ni muuza kahawa. Dickson anauza kahawa akiwa amevalia suti wakati wote wa kazi yake, jambo ambalo anasema baadhi ya watu hudhani yeye ni afisa wa serikali na si muuza kahawa. Lakini ilikuaje akaanza kuvaa suti katika biashara yake hii? Mwandishi wa BBC Frank Mavura alikutana na Dickson jijini Dar es salaam na kuandaa taarifa ifuatayo.	https://www.bbc.com/swahili/habari-58497176
entertainment	Shakira ndiye nyota wa hivi karibuni kuuza haki za nyimbo zake	Shakira amekuwa msanii wa hivi karibuni kuuza haki za muziki wake kwa kitita cha mamilioni ya dola. Nyimbo zake zote 145, pamoja na Hips dont Lie, Whenever, Wherever, na She Wolf, zimejumuishwa kwenye mpango huo. Nyimbo hizo zilimfanya msanii wa kike wa Kilatini aliyeuza  rekodi nyigi zaidi ulimwenguni. Mkataba huo ni baina na kampuni ya Hipgnosis, ambao pia hivi karibuni walipata haki za muziki za mwanamziki Blondie na Neil Young.	https://www.bbc.com/swahili/gnb-55660162
religion	Apple yafuta app ya Quran China	"Apple imefuta moja ya program tumishi maarufu ya Quran duniani kutoka kwa mtandao wake nchini China. Kampuni hiyo imechukua hatua hiyo kufuatia ombi kutoka kwa maafisa wa China. App ya Quran Majeed inapatikana kote duniani kupitia Apple Store. Karibu watu 150,000 walishirikisha maoni yao kupitia njia ya maoni. App hiyo pia inatumiwa na mamilioni ya waumini wa Kiislam duniani. BBC inafahamu kuwa app hiyo iliondolewa baada ya kushirikisha maudhui ya ambayo yanaenda  kinyume na sheria. Serikali ya China haijatoa tamko lolote kuhusiana na hatua hiyo licha ya ombi la BBC la kupata kauli yao. Kufutwa kwa app hiyo kuligunduliwa mara ya kwanza na Apple Censorship - tovuti ambayo inafuatilia progamu zote zilizopo kwenye Apple App duniani. Katika taarifa kutoka kwa waundaji wa app ya, PDMS, kampuni hiyo ilisema ""Kulingana na Apple, app yetu ya Quran Majeed imefutwa kutoka kwa App store ya China App kwa sababu inajumuisha maudhui ya ziada ambayo yanahitaji kuidhinishwa na mamlaka za China"". ""Tunajaribu kuwasiliana na wasimamizi wa mitandao wa China na mamlaka zingine husika kusuluhisha suala hili"". Kampuni hiyo imesema ina wafuatiliaji karibu milioni moja ambao wanatumia huduma yao nchini China. Chama tawala nchini China kinatambua rasmi dini ya Kiislamu. Hata hivyo, China imetuhumiwa kwa kukiuka haki ya jamii ya Waislamu wa Uyghur wanaoishi  Xinjiang. Mapema mwaka huu BBC iliripoti kuwa maimamu wa Uighur walikuwa wakilengwa katika msako wa mamlaka za China katika eneo la Xinjiang. Apple imekataa kutoa tamko,lakini imeelekeza BBC kwa sera zake juu ya Haki za Binadamu ambazo zinasema: ""Tunatakiwa kutii sheria za nchi husika, na wakati mwingine kuna maswala magumu ambayo tunaweza kutokubaliana na serikali."" Hata hivyo, haijulikani ni sheria gani ambazo programu hiyo imevunja nchini China. Quran Majeed inasema ""inaaminiwa na zaidi ya Waislamu milioni 35 duniani"". Mwezi uliopita, Apple na Google zilifuta app ya kupiga kura ilibuniwa na koingozi wa upinzani wa Urusi aliyefungwa Alexei Navalny. Mamlaka nchini Urusi zilikua zimetishia kupiga faini kampuni hizo mbili ikiwa hazitafuta app hiyo ambayo iliwapa wapiga kura maelezo ya ni kina nani watawaondoa kitini wagombea wa chama tawala. China ni moja ya soko kuu ya Apple, na ugavi wa kampuni hiyo unategemea sana utengenezaji wa Wachina. Afisa mkuu mtendaji wa Apple, Tim Cook ameshtumiwa kwa unafiki  na wanasiasa wa Marekani kwa kuangazia juu ya siasa za Marekani, na kufumbia macho  juu ya siasa za China. Bwana Cook alimshtumu Donald Trump kwa kupiga marufuku wasafiri kutoka nchi saba za Kiislamu mwaka 2017."	https://www.bbc.com/swahili/habari-58939018
sports	Tetesi za Soka Ulaya Jumamosi 04.12.2021: Torres, Mbappe, Sanches, Vlahovic, Eriksen, Isco, Benitez	"Maafisa wa Barcelona wamefanya mazungumzo na Manchester City kuhusu kumsajili mshambuliaji wa Uhispania Ferran Torres, 21, mwezi Januari. Torres amefunga mabao tisa na kutoa asisti tatu katika mechi 28 za ligi ya primia kwa City. (ESPN) Manchester City wanamfuatilia mshambuliaji wa Fiorentina MSerbia Dusan Vlahovic. Mchezaji huyo mwenye umri wa miaka 21 amefungia mabao 19 klabu na taifa msimu huu. (La Repubblica) Maafisa wa Barcelona wamefanya mazungumzo na Manchester City kuhusu kumsajili mshambuliaji wa Uhispania Ferran Torres, 21, mwezi Januari. Torres amefunga mabao tisa na kutoa asisti tatu katika mechi 28 za ligi ya primia kwa City. (ESPN) Hatahivyo, Rais wa Barca Joan Laporta amesema hali ya kifedha ya klabu hiyo ina maana kuwa hawawezi kufanya usajili.(Marca) Mwenyekiti wa Everton Bill Kenwright ameitisha kikao cha dharura cha bodi, huku mustakabali wa kocha Rafael Benitez ukitarajiwa kujadiliwa. (Mirror) Liverpool wana nia ya kumsajili kiungo wa kati wa Lille na Ureno Renato Sanches, 24, ambaye thamani yake inakadiriwa kuwa £34m.(Fichajes-in Spanish) Mshambulizi wa Lille raia wa Canada, Jonathan David, 21, yuko kwenye rada za Arsenal. The Gunners wamekuwa wakihusishwa na mshambuliaji wa Everton wa Uingereza Dominic Calvert-Lewin lakini David - mfungaji bora wa Ligue 1 - pia analingana ana sifa ambazo Gunners wanatafuta. (London Evening Standard) Everton wanafikiria kumnunua mshambuliaji wa Zenit St Petersburg na Iran Sardar Azmoun, 26, ambaye hapo awali amekuwa akihusishwa na West Ham, Tottenham na Arsenal.(90min) Kiungo wa kati wa Inter Milan na Denmark Christian Eriksen, 29, anakaribia kukatiza kandarasi yake. Eriksen hajacheza tangu alipopatwa na mshtuko wa moyo kwenye Euro 2020. (calciomercato.com) Real Madrid wana hakika kuwa watamsajili mshambuliaji wa Paris St-Germain Mfaransa Kylian Mbappe, 22, ambaye kandarasi yake itakamilika msimu ujao. (AS) Wakati huo huo, Real iko tayari kumuuza kiungo wa kati wa Uhispania Isco, 29, ambaye ameshinda Ligi ya Mabingwa mara nne katika kipindi cha miaka minane katika klabu hiyo. (dakika 90) Manchester United wanaweza kumuomba kocha wa Austria wa New York Red Bulls Gerhard Struber kuwa msaidizi wa Ralf Rangnick. Wawili hao walifanya kazi pamoja katika klabu ya Red Bull Salzburg.(Sun) Kiungo wa kati wa Aston Villa na England Carney Chukwuemeka, 18, anahitaji kuwa ""mkweli"" na kusalia katika klabu hiyo, anasema mlinzi wa zamani wa Uingereza Danny Mills. Chukwuemeka amecheza mechi nne za Ligi ya Primia lakini anaripotiwa kuchoshwa na kukosa nafasi ya kucheza. (Football Insider) Kiungo wa kati wa Barcelona na Uholanzi Frenkie de Jong, 24, hataondoka mwezi Januari. De Jong amekuwa akihusishwa na klabu kadhaa ikiwemo Manchester City. (Sky Sport Italia) Mkufunzi wa Newcastle Eddie Howe anasema mshambuliaji wa Kiingereza Dwight Gayle, 32, yuko kwenye mipango yake baada ya mchezaji huyo kuhusishwa na kurejea katika klabu ya West Brom, ambapo alifunga mabao 24 alipocheza kwa mkopo msimu wa mwaka 2018-19. (Birmingham Live)"	https://www.bbc.com/swahili/habari-59519468
