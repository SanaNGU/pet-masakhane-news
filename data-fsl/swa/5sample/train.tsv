sports	Tetesi za soka Ulaya Jumapili tarehe 02.01.2022: Aubameyang, Gallagher, Haaland, Luiz, Icardi, Coutinho	Newcastle wamewasiliana na Arsenal na kuwasilisha pendekezo la kumtaka kwa mkopo mshambuliaji wa Gabon Pierre-Emerick Aubameyang, mwenye umri wa miaka 32, kwa muda wote uliosalia, kwa nia ya kumnunua kwa pauni milioni 20 majira ya joto.(Sunday Mirror) The Magpies wamenukuliwa zaidi ya £50m kwa mshambuliaji wa Benfica na Uruguay Darwin Nunez, 22.(The I) Maafisa wa Newcastle wana amini kwamba dili la kumnunua beki wa pembeni wa Atletico Madrid na Uingereza Kieran Trippier, mwenye umri wa miaka 31, litakamilika siku chache zijazo. (Sunday Telegraph) Kiungo wa kati wa Chelsea na England mwenye umri wa miaka 21 Conor Gallagher - ambaye kwa sasa yuko kwa mkopo Crystal Palace anawindwa kwa pauni milioni 50 na Paris St-Germain.(Sunday Telegraph) Everton wamepewa ofa ya mchezaji wa Barcelona na Brazil Philippe Coutinho, 29, huku meneja Rafael Benitez akitaka kumuongeza beki wa kulia wa Rangers na Scotland Nathan Patterson, 20, kwenye kikosi chake.(Mail on Sunday) Arsenal wana nia ya kumsajili kiungo wa kati wa Aston Villa na Brazil Douglas Luiz, 23.(Sun on Sunday) Winga wa Aston Villa na Uholanzi Anwar El Ghazi, 26, anawindwa na West Ham Januari.(Football Insider) Napoli wamekubali mkataba wa kumchukua beki wa Manchester United Muingereza Axel Tuanzebe, 24, ambaye kwa sasa yuko kwa mkopo Aston Villa - kucheza Serie A hadi mwisho wa msimu.(Manchester Evening News) Hata hivyo, mzozo kati ya kiungo wa kati wa Uholanzi Donny van de Beek na wakala wake wa zamani unamaanisha kuwa mchezaji huyo mwenye umri wa miaka 24 hana uwezekano wa kuondoka Manchester United mwezi Januari. (Sunday Mirror) Bayer Leverkusen wanataka kumsajili mshambuliaji wa Arsenal Muingereza Eddie Nketiah, 22, ambaye atakuwa mchezaji huru majira wa joto. (Sun on Sunday) Leicester city wapo mbioni kumsajili beki wa Ghana Abdul Mumin, 23, kutoka Vitoria Guimaraes ya Ureno. (Mail on Sunday) Mshambulizi wa Borussia Dortmund na Norway Erling Braut Haaland, 21, amewaambia mashabiki kwamba atacheza Uhispania siku zijazo. (AS - in Spanish) Wakati huo huo, beki wa kulia wa Leeds Muingereza Cody Drameh, 20, yuko kwenye mazungumzo na Nottingham Forest kuhusu uhamisho wa mkopo. (Football Insider) Liverpool itasajili mshambuliaji mpya katika dirisha dogo la usajili la Januari ikiwa fursa ya uwekezaji wa muda mrefu wa wachezaji itapatikana. (Anfield Watch) Manchester United na Liverpool wote wanavutiwa na mlinzi wa Leeds United wa Uingereza aliye chini ya umri wa miaka 21 Charlie Cresswell, 19. Watford wana mikataba ya kumnunua beki wa kushoto wa Nice na Ivory Coast Hassane Kamara, 27, na kiungo wa kati wa Eupen na DR Congo Edo Kayembe, 23, kwa £4m kila mmoja.(The Athletic - subscription required) Mshambulizi wa Paris St-Germain na Argentina Mauro Icardi, 28, anatarajiwa kujiunga na Juventus kwa mkataba wa mkopo wa miezi sita, kukiwa na kipengele cha kumnunua.(Pedro Almeida on Twitter)	https://www.bbc.com/swahili/59830843
business	Twitter yamshtaki Elon Musk kwa mpango wa kutaka kuachana na ununuzi kwa kampuni hiyo wa $44bn	Twitter imempeleka bilionea Elon Musk mahakamani ili kujaribu kumshurutisha kununua kampuni hiyo ya mitandao ya kijamii, na kuanzisha vita vya kisheria na mtu huyo tajiri zaidi duniani. Hatua hii inafuata baada ya Bw Musk kutangaza kuwa anaondoka kwenye pendekezo lake la $44bn (£37bn) la kuchukua mtandao wa Twitter siku ya Ijumaa. Alidai Twitter haikutoa habari kuhusu idadi ya akaunti feki na zile zinazochukuliwa kama zizizotakikana yaani ‘spam’ kwenye jukwaa hilo. Sasa Twitter imeomba mahakama ya Delaware iamuru Bw Musk kukamilisha muunganisho huo kwa $54.20 uliyokubaliwa kwa kila hisa ya Twitter. ‘’Baada ya kuweka suala hili kwa umma la kuchukua Twitter, na baada ya kupendekeza na kisha kusaini makubaliano ya kujiunganisha kwa muuzaji, Bw Musk inaonekana anaamini kwamba yeye - tofauti na yeyote yule chini ya sheria ya mkataba wa Delaware - yuko huru kubadili mawazo yake, kuharibu kampuni, kutatiza shughuli zake, kuharibu thamani ya wenye hisa, na kuondoka,’’ ilisema kesi hiyo. Mwenyekiti wa Twitter Bret Taylor aliweka ujumbe kwenye mtandao wa Twitter kwamba tovuti ya microblogging ilitaka ‘’kumuwajibisha Elon Musk kwa kukiuka majukumu yake ya kimkataba.’’ Bw Musk Jumanne akiweka ujumbe kwenye Twitter: ‘’Oh kejeli lol alama ya kuashiria kucheka kwa sauti kubwa.’’ Kesi hiyo ilisema Bw Musk amejitoa katika mpango huo kwa sababu ‘’hautumiki tena kwa maslahi yake ya binafsi.’’ Bw Musk ndiye Mtendaji Mkuu wa kampuni ya magari ya umeme ya Tesla. Kesi hiyo ilisema kwamba baada ya Bw Musk kukubaliana na mpango huo, soko la hisa lilianguka, pamoja na hisa za Tesla. ‘’Thamani ya hisa za Bw Musk katika Tesla, mtangazaji wa utajiri wake binafsi, imepungua kwa zaidi ya $100bn kutoka kilele chake cha Novemba 2021. Kwa hivyo [Bw] Musk anataka kutoka,’’ ilisema. Badala ya kubeba gharama ya kudorora kwa soko la hisa, kama makubaliano ya kuunganisha yanavyohitaji, [Bw] Musk anataka kuihamisha kwa wamiliki wa hisa wa Twitter,’’ iliongeza. Bei ya hisa za Twitter imeshuka kwa zaidi ya 8% katika mwezi uliopita, na mwezi Mei ilishuka kutoka kiwango cha juu cha zaidi ya $50 kwa kila hisa, huku Bw Musk akihoji idadi ya akaunti ghushi na taka kwenye Twitter na kusema mpango huo ‘’umesitishwa kwa muda.’’ Siku ya Ijumaa, Bw Musk alisema alikuwa akijiondoa katika mpango huo, akidai ukosefu wa habari kuhusu akaunti za barua zisizohitajika yaani ‘spam’ na uwakilishi usio sahihi ulifikia ‘’tukio hilo mbaya’’. Pia alisema Twitter kuwatimua watendaji kunamaanisha kuwa haikuwa ikitimiza wajibu wake. Katika kujibu, Twitter ilisema inapanga kufuata hatua za kisheria ili kutekeleza makubaliano hayo, ikisema ‘’imejitolea kufunga shughuli ya suala la mauzo waliyokubaliana na Bw Musk.’’ Mkataba wa awali wa kuunganisha unajumuisha ada ya kuvunja mtandao huo $1bn. Bw Musk, aliyejitambulisha kama ‘’mtetezi huru wa kujieleza’’, alikuwa ameahidi kulegeza sheria za udhibiti wa maudhui kwenye Twitter mara tu kampuni hiyo inapokuwa chini ya umiliki wake. Amekuwa mkosoaji mkubwa wa Twitter kupiga marufuku baadhi ya akaunti, kama vile ya Rais wa zamani wa Marekani Donald Trump. Bw Musk pia ametaka kuwepo kwa uwazi zaidi kuhusu jinsi jukwaa hilo linavyowasilisha tweets kwa watumiaji - mfumo ambao kwa sasa unaruhusu baadhi yao kukuzwa na kupewa hadhira pana zaidi. Hisa za Twitter zilipanda kwa zaidi ya 4% huko New York Jumanne na kuongeza 1% katika biashara ya baada ya saa. Hata hivyo hisa bado ziko karibu $20 chini ya bei ya ofa ya Bw Musk ya $54.20.	https://www.bbc.com/swahili/articles/cljkllezen9o
religion	Mhindu akataa chakula alicholetewa na 'dereva Muislamu '	"Kampuni ya huduma za mtandaoni za kutafuta na kuwasilisha chakula nchini India -Zomato imesifiwa kwenye mitandao ya kijamii kwa jibu ililotoa kwa mteja wake wa dini ya Hindu ambae alikataa  kupokea chakula alichoagiza  kwasababu kililetwa na dereva aliyeonekana kuwa alikuwa ni  Muislamu. Akitumia mtandao wake wa  Twitter  mwanamme huyo anayejiiya  @NaMo_Sarkaar  aliwaambia wafuasi wake mtandao ni kuwa : "" Nimefuta huduma ya kampuni ya  @ZomatoIN  kwasababu walimtuma dereva ambaye sio  Mhindu  aniletee chakula, walisema hawawezi kubadilisha dereva na kwamba hawawezi kunirudishia pesa zangu baada ya kuwaambia sitaki tena chakula. Nikawaambia hauwezi kunilazimisha kuchukua chakula mlichoniletea sikitaki usinirudishie pesa futa oda ."" Alituma ujumbe wa pili kwa njia ya Twitter wa picha ya simu ya mazungumzo yake na huduma ya mteja kwenye app akiwataka wabadilishe dereva na kuelezea : ""Tuna shravanna sitaki chakula kutoka kwa  Muislamu ."" Shravan ni mwezi mtakatifu wa dini ya Hindu  uliotengwa maalumu kwa ajili ya muungu wa duni hiyo anayejulikana  kama Lord Shiva. @NaMo_Sarkaar alielezwa kwenye ujumbe  kuwa ingemgarimu rupia 237 sawa na dola  $3.44 iwapo angefuta oda ya chakula alichokuwa tayari amekiagiza ,  na angelipia garama hiyo katika eneo la  Jabalpur katikati mwa  India, wakati huo. Kwa hiyo aliamua kuhamishia malalamiko yake kwenye mtandao wa  Twitter,  lakini mtu anayeendesha huduma hiyo kupitia ujumbe wake wa Twitter kwenye ukurasa wa  @ZomatoIn   alituma ujumbe uliosema : ""Chakula hakina dini . Ni dini "", na ujumbe wake ukapendwa na maelfu ya watu ambao pia waliushirikisha kwa watu wengine. Muanzilishi wa kampuni Zomato  Deepinder Goyal  pia alitumia Twitter  kuunga mkono  msimamo wa kampuni yake , akisema: ""Tunajivunia wazo la India  - na wateja wetu watukufu wa tabaka mbali mbali na washirika. Hatuombi msamaha kwa kupoteza  biashara yoyote inayokuja kwa njia ya maadili yetu ."" @NaMo_Sarkaar aliwaambia wafuasi wake kuwa : ""@ZomatoIN  inatulazimisha kuchukua vyakula kutoka kwa watu ambao hatuwataki wala hawarejeshi pesa na hawaonyeshi ushirikiano  . Ninaondoa hii programu yao ya mtandao  na nitajadili suala hili na mawakili wangu."" Wakati wengi waliojibu ujumbe wa  Twitter wa  kampuni ya Zomato walionekana kuafiki namna ilivyomjibu mteja huyo, kwa ujumla amekabiliwa na kiwango kikubwa cha ukosoaji , huku wengine kupitia  Twitter wakimshauri kujipikia chakula chake mwenyewe,  hususani wakati huu wa mwezi mtakatifu wa Hindu. Mtumiaji wa Twitter anayetumia  @kskiyer alijibu ujumbe wa kwanza wa Twitter , akisema : ""Takataka kabisa. Kama unampenda sana  Shravan, pika nyumbani kwako, usiagize nje. Nae @Chandral_ alisema : ""Unamaanisha unayoyase au ? Je mpishi angekuwa Muislamu? Kama je yule aliyekuandalia oda yako angekuwa ni wa dini ya Sikh? Je kama wangeleta viungo kutoka kwa Mkristo ? Kutoka shambani hadi nyumbani kwako ,chakula kingekuwa hakijaguswa na mtu yeyote. Haupaswi kuwa unaaagiza chakula mtandaoni kama unahofu nacho."""	https://www.bbc.com/swahili/habari-49187205
sports	Zifahamu mechi za soka, zilizohusisha magoli mengi zaidi duniani	Mpira una matokeo yanayoweza kubashirika kwa baadhi ya mechi kwa kuzingania namna timu zinazokutana zilivyojiandaa, uwezo wa timu, uwezo wa mchezaji mmoja mmoja na mipango mingine ya ndani na nje ya uwanja. Lakini yapo matokeo mengine ambayo usingeweza kudhania yangetokea. Huko visiwani Zanzibar siku chache zilizopita, kuna mechi mbili ziliisha kwa matokeo ya kushangaza zaidi kwenye ligi ya mkoa wa Mjini Magharibi katika kuwania kupanda ligi daraja la kwanza visiwani humo. Katika uwanja wa Mau B timu ya Umoja wa Mbuzini ilishinda jumla ya mabao 50-0, huku mchezo mwingine uliocheza katika uwanja wa Mau A timu ya Kundemba iliibuka na ushindi mnon wa mabao 46-0 dhidi ya Muungano Rangers. Hakuna aliyeamini matokeo haya, yakionekana ni ya kupangwa na mamlaka za soka za Zanzibar zimechukua hatua ya kupiga faini na kuzishusha daraja timu zilizohusika na upangaji wa matokeo. Arsenal aliwahi kufungwa 8-2 na Manchester United kwenye ligi kuu ya England msimu wa 2011/2012, Manchester City ilichapwa 8-1 na Middleborough mwaka 2008 na hivi karibuni tu msimu wa 2019/2020 Barcelona ilichapwa 8-2 na Buyern Munich kwenye mechi ya ligi ya mabingwa Ulaya. Matokeo haya si ya kutarajiwa na ni ya kushangazwa kiasi, lakini yapo matokeo mengine ya yanayoweza kukushangaza zaidi usivyo tarajia. Katika rekodi za dunia za kitabu cha Guiness, matokeo ya mechi kati ya AS Adema vs SOE yanashikilia rekodi ya dunia ya mechi yenye magoli ama mechi ya kipigo kikubwa zaidi cha magoli. Ilikuwa mechi ya ligi kuu huko Madagascar iliyochezwa Oktoba 31, 2002 mjini Antananarivo. Kulikuwa na timu nne zinacheza mtoano katika hatua ya mwisho ya kumsaka bingwa wa ligi hiyo. Mchezo wa kwanza SOE ambayo ilikuwa bingwa mtetezi ilitoka sare ya 2-2 na DSA Antananarivo, katika mechi ambayo DSA walipata penati katika dakika ya mwisho ya mwisho, penati ambayo ililalamikiwa sana na SEO wakidai mwamuzi amewaonea. Matokeo hayo ya sare yalimaanisha kwamba SOE wameutema ubingwa na hawana nafasi ya kuutetea ubingwa wao, sasa katika kuonesha kuchukizwa na maamuzi ya mwamuzi wa mchezo uliopita wakaamua mechi iliyofuata wajifunge, na kweli wakajifunga magoli yote 149. Walioshuhudia mchezo huo wanasema, kila mpira ulioanzishwa waliupiga golini kwao na kujifunga, huku wachezaji wa timu pinzani ya Adema wakisimama tu na kuwaangalia. Mwisho wa siku Adema akatawazwa kuwa bingwa mpya huko shirikisho la soka la nchi hiyo (MFF) likimfungia kwa miaka 3 kocha wa SOE, Zaka Be na wachezaji watatu wakiongozwa na nahodha  Manatranirina Andrianiaina pamoja na aliyekuwa nyota wa timu ya taifa ya Madagascar Mamisoa Razafindrakoto kwa kuonekana kuwa mstari wa mbele kwenye kupanga matokeo hayo. Wachezaji wengine walionya, huku mwamuzi wa mchezo huo akionekana hana kosa lolote kwa kilichotokea uwanjani. Huku mechi ikiedelea jukwaani kulikuwa na tafrani mashabiki wakitaka kurejeshewa pesa zao za tiketi kwa sababu ya kile kilichokuwa kinaendelea uwanjani, ilibidi serikali ya Madagascar kupitia wizara ya michezo iingilie kati kuokoa jahazi na kulifanyia marekebisho makubwa shirikisho la soka la nchi hiyo kuoka upangaji wa matokeo wa aina hiyo kujirudia. Kabla ya matokeo ya AS Adema 149 - 0 SO I'Emyrne (SOE) kwenye ligi ya Madagascar, matokeo ya mechi kati ya Arbroath na Bon Accord kwenye kombe la Scotland iliyopigwa Septemba 12, 1885 yalikuwa matokeo ya kushangaza zaidi yanayohusisha kipigo kikubwa cha magoli kwenye mchezo wa soka. Arbroath iliingia kwenye mchezo huo ikiwa angalau ina uzoefu wa miaka 7 tangu kuanzishwa kwake wakati Bon Accord ilikuwa ina mwaka mmoja tu na inatajwa imeasisiwa kutoka kwenye timu ya mchezo wa raga. Wachezaji wa Accord walikuwa na mchanganyiko wa jezi hasa kaptura na soksi, hawakuvaa inavyopaswa jambo lililoonyesha kwamba ni timu iliyotarajiwa kupata kipigo tu ilichokipata. Mpaka kipindi cha kwanza kinamalizika, Accord walikuwa washapigwa mabao 15-0, kabla ya kipindi cha pili Arbroath kukamilisha kalamu ya mabao 21 na kumalizika kwa 36-0. Bahati mbaya kwa golikipa wa Accord, Andrew Lornie ambaye ameingia kwenye rekodi za makipa waliofungwa magoli mengi zaidi kwneye mchezo mkubwa wa soka. Wakati Arbroath ikiichapa 36-0 Bon Accord, kilometa 29, kwenye mji wa Dundee, kulikuwa na mchezo mwingine uliokuwa na matokeo ya kushangaza yenye magoli mengi na kuingia kwenye orodha ya mechi ya soka zenye matokeo ya ajabu zaidi. Dundee Harp ilikuwa inacheza mechi ya mzunguko wa kwanza dhidi ya Aberdeen Rovers kwenye kombe la Scotland, mechi iliyoisha kwa Dundee kuichapa Aaberdeen mabao 35-0. Jambo la kuvutia ni kwamba magoli yalifungwa kiasi kwamba mpaka watu wanasahau. Goli likifungwa wanaulizana ni la ngapi hilo. Kwa mfano muamuzi wa mchezo huo, hesabu zake zinaonyesha alirekodi  mabao 37 ya Dundee, lakini katibu mkuu wa Dundee Harp akasema yeye amerekodi mabao 35. Mwamuzi akasema ilikuwa ngumu sana kuhesabu kila bao kwa usahihi, kwa kuwa yalikuwa mengi mno uwahi kushuhudia kama mwamuzi wa kati. Kwa mantiki hiyo, wazo la katibu mkuu wa Dundee Harp kwamba mabao yawe 35 likaridhiwa na Chama cha soka cha Scotland kikarekodi matokeo hayo ya 35-0. Ikiwa moja ya mechi zenye kuhusisha vipigo vikubwa zaidi kwenye soka, mechi hii ilikuwa muhimu kwa mabadiliko ya shsria nyingi za soka za leo hasa kwenye eneo la upangaji matokeo. Baada ya mechi hii kumalizika Shirikisho la soka duniani likaanza kuongeza na kubadilisha sheria zake na kuweka adhabu kubwa kubwa ili kuzuia upangaji holela wa matokeo na kuua ladha ya mchezo wenyewe wa soka. Ukweli kwamba mchezo huu ndio mchezo wenye magoli mengi zaidi uliohusisha timu za taifa na umetokea kwenye hatua za kufuzu kombe la dunia la mwaka 2002, ambapo ulipigwa nchini Australia Aprili 11, 2001. Katika mchezo huo nyota wa kimataifa wa Australia Archie Thompson alifunga mabao 13 peke yake, akivunja rekodi ya magoli mengi kufungwa na mchezaji mmoja katika mechi ya kimataifa. Huku timu ya Australia ikiweka rekodi ya ushindi mnono zaidi wa timu ya taifa kwenye mchezo wa kimataifa. Desemba 2000 timu ya Carpati Mira ya Romania iliibanjua Avintul Dirlos mabao 41-0 lakini matokeo haya haya hayajawa rasmi kwa sababu mchezo huu haukuwa unatambulika na mamlaka za soka, ulikuwa mchezo wa ridhaa wa kujifurahisha licha ya timu zake kutambulika. Machi 2012, timu ya mtaani ya Wheel Power F.C. ilishinda mabao 58-0 dhidi ya Nova 2010 F.C. na kuwa timu iliyopata ushindi mnono zaidi katika soka Uingereza, ikiipiku rekodi ya Illogan Reserves iliyoshinda mabao 55-0 dhidi ya Madron F.C. katika ligi ya Cornish Mining mwezi  Novemba 2010. May 2016 iliandikwa kalamu nyingine ya mabao kwenye soka kupitia mchezo mwingine kati ya Pelileo Sporting Club dhidi ya Indi Native, mchezo wa ligi daraja la tatu huko Ecuador. Mchezo huo ulimalizika kwa Pelileo kushinda mabao 44-1 Agosti 2, 2020, kwenye kombe la Poland katika ngazi ya mkoa huko Poznań, TPS II Winogrady iliichapa Big Show FC mabao 46-0, ushindi ulioweka rekodi katika mechi za soka zinazotambuliwa huko Poland.	https://www.bbc.com/swahili/habari-58025138
business	Urusi na Ukraine: Utajiri uliofichwa wa mmoja wa wandani wa Putin wafichuliwa	"Wanafichua jinsi msanii wa tattoo wa Uswizi alitajwa kwa uongo kama mmiliki wa kampuni iliyohamisha zaidi ya $300m (£230m) kwa kampuni zinazohusishwa na Suleiman Kerimov. Pia zinaonyesha jinsi $700m ya miamala - na umiliki wa siri wa mali ya kifahari - haukutambuliwa. Uchunguzi unaonyesha kushindwa kwa mfumo wa benki na vikwazo vinavyozuia vikwazo vya Magharibi. Kama sehemu ya mradi wa Pandora Papers Russia, uchunguzi ulioongozwa na Muungano wa Kimataifa wa Wanahabari wa Uchunguzi (ICIJ), BBC imegundua ushahidi kwamba: Tom Keatinge, mkurugenzi wa Kituo cha Uhalifu wa Kifedha na Mafunzo ya Usalama katika jopo la masuala ya Ulinzi, alisema matajiri wa nchi za Magharibi wanajaribu kuidhinisha kuwa na makampuni mengi haya ya nchi za nje. ""Hiyo inakuonyesha tu jinsi changamoto kubwa tutakavyokuwa nayo katika kutekeleza kwa dhati vikwazo dhidi ya matajiri - zaidi ya kukamata tu boti na nyumba zao huko Belgravia."" Suleiman Kerimov alionekana mnamo Februari akiwa na mabilionea wengine kumi na wawili pamoja na Rais Putin, wakati vifaru vya Urusi vilipovuka hadi Ukraine. Amekuwa chini ya vikwazo vya Marekani tangu 2018 ""kwa kuwa afisa wa serikali ya Shirikisho la Urusi"" baada ya kutumikia kama mjumbe wa mabunge ya chini na ya juu. Aliidhinishwa na serikali ya Uingereza tarehe 15 Machi mwaka huu, na pia na EU, ambayo ilisema alikuwa ""mwanachama wa ndani na matajiri walio"" karibu na Putin. Bw Kerimov alianzia kutoka chini kama mwanauchumi wa enzi ya Usovieti na kuwa mmoja wa matajiri zaidi walioungana nchini Urusi. Alijitengenezea utajiri wake kwa kununua mali yenye uhusiano na nishati na hisa kubwa katika benki za Urusi baada ya kuanguka kwa Umoja wa Kisovieti. Inasemekana alipata $21bn akiwekeza kwenye kampuni kubwa ya gesi ya Gazprom - na Sberbank, benki kubwa zaidi ya serikali. Mnamo Novemba 2006, nusura afariki dunia kutokana na majeraha aliyopata katika ajali kusini mwa Ufaransa baada ya kupata ajali na gari aina ya Ferrari Enzo $650,000 ambayo ili Aliruka kutoka kwa Nice&#39;s Promenade des Anglais katika gari la Ferrari Enzo la $650,000, ambalo liliwaka moto. Bw Kerimov na abiria wake wa kike walitolewa kutoka kwenye mabaki ya gari hilo. Rekodi za mashirika zinaonyesha jinsi wamiliki bandia walivyotumiwa kuongeza usiri na kwamba benki hazikujua ni nani hasa alikuwa nyuma ya miamala mikubwa ya dola za Marekani. Hilo linatilia shaka uwezo wa serikali kutambua na kunyakua mali ya wale wanaowalenga baada ya uvamizi huo. ""Tunakuja kwa ajili ya mafanikio yenu,"" Rais wa Marekani Joe Biden aliahidi katika hotuba yake ya kila mwaka ya Muungano. Marekani imetangaza mpango mkubwa wa serikali wa kutambua mali za matajiri. Lakini hiyo haitakuwa rahisi, mfano ukiwa kesi ya Kerimov. Wataalamu wanasema nchi za Magharibi zina kazi kubwa ya kufanya kwa sababu, kwa miaka mingi, zimekuwa na mkabala wa kulegalega katika vita dhidi ya fedha chafu na kushindwa kuziwajibisha benki. ""Watalazimika kuendeleza mchezo wa paka na panya kwa muda kutafuta ukweli juu ya hili,"" Julia Friedlander, mshauri wa zamani wa Hazina ya Marekani anayeangazia vikwazo, sasa hivi akiwa katika Baraza la Atlantiki la mshauri. Haya ndiyo matokeo mapya muhimu yanayohusiana na Suleiman Kerimov. Hati ya siri ya mahakama ya Ufaransa - iliyoonekana na BBC - inafichua jinsi matajiri anadaiwa kuficha utajiri wake nyuma ya mmoja wa washirika wake wa karibu. Bw Kerimov alikamatwa mnamo Novemba 2017 nchini Ufaransa kwa tuhuma za kujipatia mapato ya kukwepa kulipa ushuru. Kesi dhidi yake ilihusiana na ununuzi wa mali ya kifahari katika katika kampuni ya Riviera ya Ufaransa kati ya mwaka 2006 na 2010. Iliangazia Villa Hier huko Cap d'Antibes, mali ya kifahari ambayo hapo awali ilitumiwa kama eneo la kurekodia filamu ya '1988 Dirty, Rotten Scoundrels'. Ilikuwa imeuzwa kwa kampuni ya Uswizi iitwayo Swiru Holding AG mwaka wa 2008 kwa €35m (£29.3m) - lakini wachunguzi waligundua malipo yaliyofichwa yakionyesha kodi ilikuwa imekwepwa kwa bei halisi ya ununuzi ya €127m. Alexander Studhalter, mhasibu wa Uswizi na mfanyabiashara pia alikamatwa. Alidai kuwa mmiliki wa kampuni ya Swiru Holding na majengo manne ya kifahari, lakini wachunguzi wa Ufaransa waliamini kuwa yalikuwa yanamilikiwa na mfanyabiashara tajiri wa Urusi. Waliamini kuwa Bw Studhalter alikuwa mmiliki wa faida ya uongo, au mtu wa mkono kwa Bw Kerimov - lakini kesi za jinai dhidi ya wanaume hao wawili zilisitishwa, huku mashtaka dhidi yao yakifutiliwa mbali na mahakama ya rufaa ya Ufaransa. Mnamo mwaka 2020, kampuni ya Swiru Holding ilikubali kuhusika kwake katika kukwepa ushuru na ikatozwa faini ya €1.4m na kulazimika kulipa €10.3m nyingine ili kumaliza kesi hiyo. Wakili wa Bw Kerimov alitoa taarifa akisema kwamba mahakama za Ufaransa ""zimetupilia mbali madai yaliyotolewa na aliyekuwa Mwendesha Mashtaka wa Nice dhidi ya Suleiman Kerimov ya kutekeleza shughuli za utakatishaji fedha."" Bw Studhalter anashikilia kuwa ""kamwe hakuwa na rafiki wa Kirusi"". Lakini kulingana na hati ya mahakama ya Ufaransa iliyovuja, iliyoonekana na BBC, hii si kweli. Katika kikao cha siri mnamo Juni 2018, majaji walitoa ushahidi uliokusanywa na hakimu wa uchunguzi, ambao ulihitimisha:   ""mnufaika bora na wa kipekee wa majengo ya kifahari ni Bw Kerimov na familia yake."" Ushahidi huo ulijumuisha rekodi kutoka kwa benki tatu - ikiwa ni pamoja na hati ambazo inaonekana zilitiwa saini na Bw Studhalter, Bw Kerimov na mpwa wake Nariman Gadzhiev - zinazosema kwamba Bw Kerimov na mpwa wake walikuwa wamiliki wa kweli wa kampuni ya Swiru Holding. Katika kujibu, mahakama ilirekodi, Bw Studhalter alidai ""hati zilizoshikiliwa na benki na kutiwa saini na Suleyman Kerimov au Nariman Gadzhiev ... ni za kughushi"". Akijibu maswali kutoka kwa washirika wa BBC na ICIJ, Bw Studhalter alidai mfanyakazi huyo huyo wa benki alikuwa ameghushi nyaraka katika benki mbili, lakini akasema hajui ni kwa nini. Bw Studhalter pia alisema: ""Nilikuwa mmiliki pekee wa faida wa kampuni ya Swiru Holding AG kuanzia ikiwa msingi hadi nilipoiuza mnamo 2019, kama ilivyothibitishwa na Utawala wa Ushuru wa Shirikisho la Uswizi na mahakama nchini Ufaransa."" Mawakili wa Bw Kerimov wa Ufaransa walisema: ""Baada ya miaka kadhaa ya uchunguzi, hakuna mashtaka yaliyoletwa dhidi ya mteja wetu."" Bw Studhalter anasema majengo manne ya kifahari nchini Ufaransa sasa yameuzwa. Rekodi rasmi nchini Ufaransa zinaonyesha mmiliki mkuu wa kampuni ni binti ya Bw Kerimov. Ufaransa haikuwa nchi pekee ambapo Bw Kerimov alitumia kampuni ya Swiru Holding kufanya miamala ya siri ya kifedha. Uchunguzi wetu umegundua kwamba - wakati huo huo bilionea wa Kirusi alikuwa akinunua mali kusini mwa Ufaransa - na alikuwa akijenga milki nyingine ya siri huko London. One Cornwall Terrace ni jumba la kifahari la ghorofa nne mwishoni mwa safu ya nyumba zenye mteremko unaoangalia Hifadhi ya Regent huko London. Nyumba imeunganishwa na nusu ekari ya uwanja uliopambwa, na ngazi kubwa mbili zinazoelekea kwenye ua unaovutia. Lakini nyaraka zinaonyesha ilinunuliwa kwa £21m mwaka wa 2005 na kampuni ya pwani inayomilikiwa na Swiru Holding, kampuni hiyo hiyo ambayo hati za benki nchini Ufaransa zilionyesha kuwa inamilikiwa na Bw Kerimov. Kufuatia kuzinduliwa kwa mafanikio kwa kampuni ya Bw Kerimov ya Polyus Gold - mzalishaji mkubwa zaidi wa dhahabu nchini Urusi - kwenye soko la hisa la London mnamo 2007, One Cornwall Terrace ilinufaika kutokana na urejeshaji wa hali ya juu. Kazi iliyofanywa kati ya mwaka 2008 hadi 2013 ilikuwa bahati njema kwa wasanifu majengo wa London, wabunifu wa mambo ya ndani na watunza bustani. Ukarabati huo uligharimu £30m, kulingana na wasanifu wanaofanya kazi kwenye mradi huo na ulijumuisha kuongezwa kwa ""bwawa la kuogelea la kisasa na spa kwenye eneo la chini"". Shughuli za kifedha za kampuni inayomilikiwa kisiri na Bw Kerimov hazikuwa tu kwenye soko. Hati kutoka kwa Karatasi za Pandora zinaonyesha kampuni ya Swiru Holding katikati ya wavuti ya kampuni zinazohusika katika uhamishaji wa mamia ya mamilioni ya dola zilizohusishwa na matajiri. Katika kisa kimoja, rekodi za ushirika zilizovuja hufichua mwenyehisa aliyeteuliwa - mtu ambaye ana hisa kwa manufaa ya mtu mwingine - alitajwa kwa uwongo kama mmiliki wa kweli wa kampuni inayohusika katika uhamisho wa zaidi ya $300m. Renato Coppo ni msanii wa tattoo katika jiji la kupendeza la Uswizi la Lucerne na upendo wa ""sanaa ya Asia"" na ""miaka mingi ya uzoefu wa kitaaluma katika uwanja wa tattooing "" Studio yake iko katika jiji moja na ofisi za mhasibu na mfanyabiashara Alexander Studhalter. Kulingana na hati za mwaka 2016 - moja iliyotiwa saini na Bw Studhalter - Bw Coppo pia alikuwa mmiliki mzuri wa Fletcher Ventures, kampuni iliyosajiliwa katika Visiwa vya Virgin vya Uingereza, lakini inayosimamiwa nchini Uswizi na kampuni ya Swiru Holding. Kampuni ya msanii wa tattoo ya Fletcher Ventures ilihusika katika shughuli kubwa. Mnamo mwaka wa 2013, kampuni ilihamisha $100m kwa kampuni iitwayo LT Trading Ltd. Ilikuwa ni mojawapo ya shughuli nyingi za Fletcher Ventures ambazo zilizua maswali katika benki ya Marekani ya BNY Mellon. Benki hiyo iliwasilisha ripoti ya shughuli ya kutiliwa shaka kwa Hazina ya Marekani, ambayo ilifuatilia Fletcher Ventures hadi Uswizi. Renato Coppo hakutambuliwa na benki haikuweza kutambua ni wapi pesa hizo zilikuwa zikienda. Maafisa wa benki walibainisha kampuni ya Uingereza maalumu katika uuzaji wa matunda na mboga. Ilitia shaka ""walihitimisha"" kwa sababu inaonekana kuwa haiendani na biashara inayodaiwa ya LT Trading Limited. Kwa hakika, benki ilikuwa imetambua kampuni yenye jina moja katika nchi isiyofaa. Hati zilizovuja kutoka kwa Karatasi za Pandora zinaonyesha LT Trading haikuwa na uhusiano wowote na kampuni ya uzalishaji ya Uingereza ya jina moja. Mmiliki wa manufaa wa LT Trading aliyetajwa katika rekodi za kampuni alikuwa mpwa wa Bw Kerimov, Nariman Gadzhiev. Kama Fletcher Ventures, kampuni ilisimamiwa nchini Uswizi na Swiru Holding. Muamala huo ulikuwa mmoja tu kati ya msururu wa uhamishaji wa kielektroniki uliofanywa kutoka 2010 hadi 2015 jumla ya $700m zilizoripotiwa kwa mamlaka za Marekani kama za kutiliwa shaka na ambapo maafisa wa benki walishindwa kutambua uhusiano na matajiri wa Urusi. Maafisa wa benki hawakuweza kutambua ni nani alikuwa nyuma ya kampuni ya Kirusi. Mali nyingine inayohusishwa na Swiru Holding na inayoaminika kumilikiwa na Bw Kerimov ni pamoja na Boeing 737 iliyotengenezewa kienyeji na boti kuu, ambayo mwisho wake ilikuwa $150m. Bw Studhalter anasema yeye, si Bw Kerimov ndiye aliyekuwa mmiliki halisi. Bw Kerimov hakujibu maombi ya kutoa maoni yake mbali na kuhusiana na uchunguzi wa Ufaransa. Bw Gadzhiev hakujibu barua aliyotumwa na BBC. Mnamo Aprili 8, EU iliweka vikwazo kwa mtoto wa Bw Kerimov Said Kerimov, ambaye amejiuzulu kutoka bodi ya kampuni ya Polyus Gold. Ufichuzi kwamba binti yake sasa anamiliki majengo ya kifahari ya Ufaransa huenda ukafanya majengo hayo kuwa shabaha ya vikwazo nchini Ufaransa. Na katika taarifa yake wiki jana, mwendesha mashtaka wa Ufaransa huko Nice aliyehusika na kesi ambazo Bw Kerimov na Bw Studhalter walifunguliwa mashtaka rasmi, alivutia angalizo ""kwa ukweli kwamba utaratibu bado unaendelea."" Kwa maneno mengine bado ni kesi iliyo wazi. Vita vya Ukraine: Taarifa zaidi:"	https://www.bbc.com/swahili/habari-61079075
entertainment	Atamba kwa mtindo wake wa kipekee wa maonyesho ya fasheni za mavazi	Fashion Week au Wiki ya Fasheni ni sehemu  muhimu ya sekta ya mitindo ya mavazi,  lakini kutokana na Covid- 19, nembo mbalimbali za fasheni zilisitisha maonyesho yao. Lakini si mbunifu huyu wa mitindo. Anifa Mvuemba alijifunza binafsi fasheni ya 3D kwa kutumia Google, matokeo yake yalikua ni maonyesho yajayo ya maonyesho ya fasheni  na yalisambaa sana mtandaoni.	https://www.bbc.com/swahili/habari-53800528
politics	Mzozo wa Ethiopia: Vikosi vya Ethiopia vinasonga mbele, Tigray yaapa kuendelea na mapigano	"Vikosi vya Ethiopia vimeteka miji miwili katika eneo la kaskazini mwa Tigray ambako wanajeshi watiifu kwa chama cha kisiasa cha kisiasa wanapigana na seikali kuu. Viongozi wa Tigray wamethibitisha kushindwa lakini wamesema ni changamoto ya muda na kuapa kuishinda serikali. Waziri Mkuu wa Ethiopia amesema majeshi yake yanaelekea mji mkuu wa Tigray, Mekele. Mamia ya watu wameripotiwa kufariki katika kipindi cha ghasia za wiki mbili. Kuthibitisha hali ilivyo katika eneo la Tigray ni vigumu baada huduma za mawasiliano kukatizwa. Mzozo huo umetokana na taharuki ya muda mrefu kati ya chama kikuyu cha kisiasa katika eneo hilo,Tigray People's Liberation Front (TPLF) na serikali kuu ya Ethiopia. Wakati Waziri Mkuu wa Ethiopia Abiy Ahmed kuahirisha uchaguzi kutokana na janga la corona, hali ya taharuki ilipanda kati ya pande hilo mbili. TPLF inachukulia serikali kuu ni batili ikadai kuwa Bwana Abiy hana mamlaka ya kuendelea kuongoza nchi. Serikali inalaumu TPLF kwa kushambulia kabi ya majeshi kwa lengo la kuiba silaha, madai ambayo TPLF imepinga. Bwana Abiy alijibu madai hayo akisema kitendo cha TPLF ni uhaini. Ni yapi yanayojiri kwa sasa? Vikosi vya serikali vimeteka miji ya Shire na Axum baada ya muda wa siku tatu ya makataa uliotolewa na Waziri Mkuu Abiy kwa vikosi vya Tigray kujisalimisha kuisha siku ya Jumanne. Kiongozi wa TPLF Debretsion Gebremichael amethibitisha katika Televisheni ya eneo hilo Jumatano kwamba wanajeshi wake wamepoteza udhibiti wa Kusini na Magharibi mwa Tigray, lakini akaongeza kuwa ni changamoto ya muda na kushinda vikosi vya Bwana Abiy. ""Naomba tuimarishe uwezo wetu pamoja,"" alisema, akitoa wito kwa watu wote wa Tigrayan wakiwemo watoto kujiunga na ""harakati"" hizo. ""Tigray sasa ni Kiama kwa maadui wake. Watu wa Tigray haweatawahi  kupiga magoti,"" chama cha TPLF kilisema katika taarifa, kwa mujibu wa shirika la habari la Reuters. Maafisa wa Ethiopia wanalaumu TLPF kwa kuharibu madaraja manne karibu na mii mkuu waJimbo la Tigray, Mekelle, lakini kind hilo limping made hayo. Siku ya Jumanne Waziri mkuu aliashiria kwamba mapigano  yanakaribia kumalizika, akingezea ""hatua ya mwisho ya utekelezaji wa kisheria utafanyika siku zijazo"". Karibu watu 27,000 wamekimbilia mpaka wa kaskazini na kuingia Sudan huku Umoja wa Mataifa ukionya kutokea kwa ""mzozo kamili wa kibinadamu"" . Mshauri wa TPLF Fesseha Tessema, ambaye ni mwanadiplomasia wazamani wa Ethiopia, ameambia BBC kuwa makazi ya raia mjini Mekelle yalishambuliwa kwa makombora na vikosi vya serikali. ""[Watu wa Tigray] hawajafanya makes yoyote, wake majumbani mwao, kanisani,"" Bwana Fesseha alisema. Serikali kuu imekana kuwalenga raia na kusema kwamba mashambulizi ya angani yalilenga wanajeshi wa Tigray. Hali ni mbaya kiasi gani? Shirika la kutetea haki la Amnesty International limesema kuwa ''limethibitisha vifo vya watu karibu 100 ambao wameuawa kwa kuchomwa kisu au kukatwa mapanga'' katika mji wa Mai-Kadra (May Cadera) Jumatatu wiki iliyopita. Bwana Abbiy amelaumu vikosi tiifu kwa viongozi wa Tigray kwa kutekeleza mauji ya watu wengi. TPLF kwa upande wake imekanusha madai hayo na kusema iko tayari kufanyiwa uchunguzi huru wa kimataifa. Tume ya haki za binadamu ya Ethiopia imesema itapeleka wachunguzi wake katika eneo hilo. Kwa nini Ethiopia na TPLF Wanapigana? TPLF ilitawala jeshi la Ethiopia na maisha ya kisiasa kwa miongo kadhaa kabla ya Bw Abiy kuingia mamlakani mwaka 2018 na kupitisha mageuzi mkubwa. Mwaka jana Bw Abiy alivunja muungano tawala , unaojumuisha vyama vilivyoundwa kwa misingi ya kikabila , na kuviunganisha katika chama kimoja, national party, the Prosperity Party, ambacho TPLF walikataa kujiunga. Utawala wa Tigray unayaona mageuzi ya Bw Abiy kama jaribio la kujenga mfumo serikali moja na kuharibu mfumo uliopo sasa wa shirikisho. Pia hukasirishwa na kile inachokiita urafiki wa waziri mkuu na rais wa Eritrea Isaias Afwerki ""usiokuwa na kanuni "" Bw Abiy alishinda tuzo ya amani ya Nobel mwaka 2019 kwa juhudi zake za kuleta amani kwa kumaliza mzozo wa muda mrefu wa nchi yake na Eritrea. Kwa upande wake, Waziri Mkuu anaamini kuwa maafisa wa TPLF wanadharau mamlaka yake. Bw Abiy alimuru mashambulio ya kijeshi dhidi ya TPLF baada ya kusema kuwa wapiganaji wake walikuwa wamevuka ""mstari wa mwisho mwekundu"". Aliwashutumu kwa kushambulia kambi ya kijeshi ya vikosi vya shirikisho tarehe 4 Novemba. TPLF walikanusha kuishambulia kambi ya majeshi."	https://www.bbc.com/swahili/habari-54991783
health	Viongozi waliochanjwa chanzo ya corona moja kwa moja kwenye televisheni	"Rais Ghana Ghana Nana Akufo-Addo  amepokea dozi ya kwanza ya chanjo ya  Covid-19  ya kwanza nchini humo Jumatatu, kama ishara kwa umma ya kuwathibitishia raia kwamba chanjo ni salama. Inaaminiwa kuwa, viongozi wanapata chanjo hiyo wazi mbele ya umma kuonesha uongozi  na jukumu la uwajibikaji katika kueneza imani katika chanjo ni jukumu lao. Ingawa WHO inasisitiza kuwa njia fupi zimetumiwa katika kutengenezwa na kuidhinishwa kwa chanjo, hii haijatosha kuwashawishi baadhi ambao wanasema chanjo zimeharakishwa, kwahiyo si salama. Akufo-Addo amepuuzilia mbali uvumi wa propaganda uliotolewa na baadhi ya Waghana kuwa chanjo hizo zinawea kubadili vinasaba (DNA) binafsi vya mtu ; wengine wanahofia kuwa dozi hiyo ilitengenezwa kwa ajili ya kuwamaliza Waafrika , ripori ya Modern Ghana inasema. Tarehe 21 Disemba  2020, hata kabla ya urais wake kuwa rasmi, rais wa mteule wa Marekni wakati huo, Joe Biden, alipokea chanjo ya Corona moja kwa moja kwenye kipindi cha televisheni kumuonyesha kila mtu kwamba alikuwa pale  na ""hakuna la kuhofia"". Na viongozi wengine muda mfupi walifuata nyayo-kama vile Waziri Mkuu wa Israeli  Benjamin Netanyahuna Mwanamfalme wa  Saudi Arabia  Mohammed bin Salman. Haikuchukua muda kabla viongozi wa Afrika  kuanza  kupewa chanjo kupitia 'televisheni moja kwa moja' Hebu tuangalie wale ambayo tayari wamefuata njia hii : Rais Wavel Ramkalawan aliandika historia tarehe 10 Januari mwaka 2021 wakati alipokuwa kiongozi wa kwanza wa Afrika kuchanjwa huku watu wakimtazama wakati huo huo. Rais wa Uselisheli  alichukua chanjo iliyotengenezwa nchini Uchina-Sinopharm kuanzisha mwanzo wa mpango wa nchi hiyo wa chanjo. Katika moja ya miji masikini zaidi nchini humo, tarehe 17 Februari, Rais Cyril Ramaphosa alipokea chanjo yake katika hospitali ya Khayelitsha - hospitali ya umma - akionyeshwa moja kwa moja kwenye televisheni. Kwa njia ile, rais alitumia jiwe moja kuwauwa ndege wawili: Kuonyesha kwamba chanjo ya  virusi vya corona ya Johnson & Johnson ni salama na kwamba ni sawa kwenda katika hospitali ya umma kupokea chanjo ya corona. Baadae Ramaphosa alituma ujumbe wa Twitter kusema  ""ulikua wa haraka, rahisi na usioumiza "". Sio rais kwanza, Mr Emmerson Mnangagwa tarehe  18 Februari alisema ""ninakushukuru'' Makamu wa rais Constantino Chiwenga  ambaye alipewa chanjo ya kwanza ya corona nchini  akionyeshwa moja kwa moja kwenye televisheni. Haijawa wazi ni kwanini Rais  Mnangagwa alitoa jukumu la kitendo muhimu cha kupata chanjo kwa  Makamu wake, lakini labda ni kwasababu ya majukumu mawili aliyonayo Bw  Chiwenga kama waziri wa afya  na kwa hiyo alikuwa na jukumu la kufanya hivyo. Magharibi mwa Afrika, Rais  Macky Sall alipokea chanjo ya Sinopharm,  iliyotengenezwa na Uchina katika kasri la rais tarehe 25 Februari. Hakuwa mtu wa kwanza kuipokea nchini mwake, hatahivyo, wakati kampeni rasmi ya chanjo ilianza siku kumi mapema huku watu zaidi ya 4000 wanachanjwa, yeye ndiye anayekuwraia wa kwanza wa Senegal. Nfalme  Mohammed wa VI alizindua mpango wa chanjo Februari  28 akiwa mtu wa kwanza nchini humo kupatiwa chanjo ya  Covid-19  katika kasri la ufalme. Wizara ya afya ilikuwa imeeleza bayana kuwa wahudumu wa afya, usalama, na waalimu pamoja na watu wenye umri wa kuanzia miaka 75, watafuatia kupokea chanjo hiyo . Nchini Nigeria, ilitarajiwa kwa kiasi kikubwa kwamba Rais Mahammadu Buhari, pia atakuwa mgtu wa kwanza kupata dozi ya chanjo ya  Covid-19 ambayo itawasili nchini humo Jumanne tarehe 2 Machi. Dkt Faisal Shuaib, ambaye ni mkuruhgenzi mkuu wa shirika la maendeleo ya huduma za kimsingi za afya   (NPHCDA) alisema kuwa rais ana mpango wa    kupata chanjo yake huku akionekana moja kwa moja kwenye televisheni kama njia ya kuwatia moyo Wanaigeria kupata chanjo hiyo. Chanjo hiyo ina patikana chini ya mpango wa COVAX, ambao pia umesambaza chanjo kwa matiafa ya  Ivory Coast na Ghana."	https://www.bbc.com/swahili/56241859
sports	Tetesi za Soka Ulaya Alhamisi 22,12.2022	"Mshambuliaji wa Argentina Lionel Messi amekubali mkataba wake na klabu ya  Paris St-Germain kuongezwa kwa mwaka mmoja katika hatua mbayo itamfanya mchezaji huyo mwenye umri wa miaka 35 kusalia na mabingwa hao wa Ufaransa hadi majira ya joto 2024. (Le Parisien - kwa Kifaransa). PSG haitamruhusu mshambuliaji wa Ufaransa Kylian Mbappe, 24, kuondoka mwezi Januari kwani inapania kumuuza msimu wa joto kwa bei inayofaa. (Ben Jacobs, Twitter) Mkufunzi wa Atletico Madrid Diego Simeone amechochea mazungumzo kwamba mshambuliaji wa Ureno Joao Felix, 23, anauzwa kwa kusema ""hakuna mtu wa muhimu"" katika klabu hiyo. (Goal) Arsenal ilimtaka mlinzi wa Argentina Lisandro Martinez msimu wa joto lakini mchezaji huyo mwenye umri wa miaka 24 aliamua kuungana na mkufunzi wa zamani wa Ajax Erik ten Hag katika klabu ya Manchester United. (VI via Manchester Evening News) Chelsea wanakaribia kufikia makubaliano ya kumnunua kiungo wa kati wa Vasco da Gama raia wa Brazil Andrey Santos, 18. (Fabrizio Romano). Manchester United wana nia ya kumsajili mlinda mlango wa Aston Villa Emiliano Martinez, 30, ambaye alichangia pakubwa kuisaidia Argentina kushinda Kombe la Dunia. (Football Insider) Ofa ya Al-Nassr ya kandarasi ya pauni milioni 160 kwa mshambuliaji wa Ureno Cristiano Ronaldo, 37, inaungwa mkono na serikali ya Saudi Arabia. (Ben Jacobs via Express) Klabu ya Eintracht Frankfurt ya Ujerumani imedai kuwa ilipewa nafasi ya kumsajili Ronaldo na Manchester United kabla ya kuondoka Old Trafford. (DAZN, via Mail) Meneja wa Barcelona Xavi amemshawishi nahodha wake, kiungo wa kati wa Uhispania Sergio Busquets, 34, kusalia katika klabu hiyo hadi msimu wa joto, badala ya kushinikiza kuhamia Ligi Kuu ya Soka mwezi Januari. (Sport - kwa Kihispania)"	https://www.bbc.com/swahili/articles/c0jgq8492pno
entertainment	Akiwa na umri wa miaka 10 tu Emmanuella Samuel amewajengea wazazi wake nyumba	Akiwa na umri wa miaka 10 tu Emmanuella Samuel ametumia mapato yake aliyoyatengeneza  kupitia mtandao wake wa You Tube kuwajengea wazazi wake nyumba. Amekuwa nyota katika chaneli ya  You Tube maarufu ya mchekeshaji Mark Angel, tangu alipokuwa na umri wa miaka mitano. Akimshukuru mama yake Emmanulla amesema mama yake anafaa kupewa nyumba nyingi.	https://www.bbc.com/swahili/habari-55098228
sports	Tetesi za Soka Ulaya Jumapili 11.12.2022	Barcelona wanaweza kukamilisha dili la kumsajili kiungo wa kati wa Ufaransa N'Golo Kante, ambaye kandarasi yake Chelsea itakamilika msimu wa joto, dirisha la usajili litakapofunguliwa Januari lakini itategemea na jinsi mchezaji huyo mwenye umri wa miaka 31 atapona jeraha la misuli ya paja. (Sport) AC Milan huenda ikamaliza harakati zake za kumnunua winga wa Chelsea Hakim Ziyech, 29, kwa sababu ya madai ya mshahara ya mchezaji huyo wa kimataifa wa Morocco, ingawa klabu hiyo ya Italia bado ina nia ya kumsajili mshambuliaji wa Albania Armando Broja, 21, kutoka The Blues. (Gazzetta Dello Sport, via Football Italy) Tottenham wanaweza kumsajili beki wa Uholanzi Stefan de Vrij kutoka Inter Milan mwezi Januari. Atletico Madrid pia wanamtaka mchezaji huyo mwenye umri wa miaka 30, ambaye atakuwa mchezaji huru msimu wa joto. (Football Insider) Tottenham, Juventus, Inter Milan na Atletico Madrid zote zinamwania kiungo wa kati wa Brighton na Argentina Alexis Mac Allister, 23. (Fichajes - kwa Kihispania) Mkufunzi wa Manchester United Erik ten Hag alikuwa tayari kumruhusu mshambiliaji wa Ureno Cristiano Ronaldo kuondoka mwezi Agosti lakini vilabu vingi vilikataa nafasi ya kumsajili mchezaji huyo mwenye umri wa miaka 37, ambaye sasa ameondoka katika klabu hiyo ya Old Trafford. (Usajili unahitajika) Manchester United wamefufua nia yao ya kumnunua beki wa Napoli Kim Min-jae lakini wanakabiliwa na ushindani kutoka kwa Real Madrid kumpata mchezaji huyo wa kimataifa wa Korea Kusini, 26. (Sunday Mirror) Klabu za Arsenal na Chelsea zimeonyesha nia ya kutaka kumsajili mshambuliaji wa Ivory Coast Wilfried Zaha, 30, kutoka Crystal Palace katika miaka iliopita. (Teamtalk) Newcastle ndio wanaowania saini ya beki wa kati wa Slovakia Milan Skriniar, 27, kutoka Inter Milan. (Calciomercato - kwa Kiitaliano) Chelsea na Liverpool zina nia ya kumsajili kiungo wa kati wa Norway Sander Berge, 24, kutoka klabu ya Sheffield United. (Jeunesfooteux - kwa Kifaransa) Juventus wameungana na Inter Milan kufuatilia hali ya beki wa kati Muingereza Chris Smalling, 33, ambaye kandarasi yake inaweza kumalizika katika klabu ya Roma msimu wa joto ikiwa hatakubali pendekezo la kumuongezea mkataba mpya au kuchukua chaguo la kuongeza mkataba wake. mkataba katika klabu hiyo ya Italia. (Sky Sports Italia - kwa Kiitaliano) Borussia Dortmund hawataki kumuuza beki waUbelgiji Thomas Meunier mwezi Januari, huku Barcelona wakimtaka mchezaji huyo mwenye umri wa miaka 31. (Sport - kwa Kihispania) Beki wa Ureno Raphael Guerreiro, 28, huenda akaondoka Borussia Dortmund msimu wa joto. (Ruhr Nachrichten - kwa Kijerumani)	https://www.bbc.com/swahili/articles/cql5pv24qnjo
technology	Marianna Vyshemirsky: 'Picha yangu ilitumiwa kueneza uvumi kuhusu vita vya Ukraine'	"Picha ya mwanamke mjamzito akikimbia hospitali ya uzazi iliyoshambuliwa kwa bomu ilikuwa mojawapo ya picha iliyozua hisia kali kuhusu vita vita vya Ukraine. Lakini picha hiyo lililengwa na kampeni ya ajabu ya upotoshaji ya Urusi ambayo ilikosolewa vikali na pande zote. Picha ya Marianna Vyshemirsky akiwa amejifunika duvet na paji lake la uso likitoka damu ilionekana kote duniani. Ilikuwa imeandikwa picha unayoiona hapo juu ilipigwa baada ya shambulio la Urusi mjini Mariupol. Ilizagaa mitandaoni , kwenye kurasa za kwanza za magazeti na pia ilijadiliwa katika baraza la usalama la Umoja wa Mataifa. Lakini bada ya kuponea shambulio hilo, Marianna anakabiliwa na shambulio lingine- la upotoshaji na chuki inayoelekezwa kwake na familia yake. Huku Urusi ikijaribu kueneza taarifa za uwongo kuhusu shambulio hilo, Marianna mwenye umri wa miaka 29 alilaumiwa kimakosa kwa ""kuigiza"". Wanadiplmasia wa Urusi walidai kuwa ""ameigiza"" zaidi ya mara moja kama wanawake wawili tofauti. Nimezungumza kwa kina na marafiki na jamaa zake, lakini nimekuwa nikijaribu kumhoji somo yangu kwa wiki kadhaa. Lakini hatimaye alipojitokeza kwa skrini ya simu ya simu,  kidogo unahisi uzito wa jambo linalomkabili. Alisimulia BBC jisnsi alivyotoroka hospitali ya uzazi, na unyanyasaji wa mtandaoni uliofuatia tukio hilo. ""Nilipokea vitisho kwamba wananitafuta na wakinipata, wataniua, na mwanangu kukatwa vipande vipande,""anasema. Haya ni mahojiano yake ya kwanza katika vyombo vikuu vya habari vya Magharibi  baada ya kuokolewa na kupelekwa mji uliopo karibu ambao ni sehemu ya Donbas inayodhibitiwa na waasi wanaotaka kujitenga na ambao wanaungwa mkono na Urusi. Marianna alikuwa ametulia, na hukutoa masharti yoyote wakati wa mahojiano yake na mwandishi wa BBBC lakini alikuwa na mwanabologu anayeunga mkono waasi hao wanaotaka kujitenga. Alimuelezea mwandishi jinsi alivyojihisi baada ya kujipatata kati kati ya vita vya habari gushi - wakati akijifungua binti yake Veronika katika mazingira ya vita. ""Aliamua kujitokeza wakati mgumu,"" anaelezea, ""lakini ni vyema alijitokeza katika mazingira hayo badala ya kukwepa kabisa."" 'Mambo yalibadilika' Maisha  mjini Mariupol yalikuwa tofauti sana kabla ya kuzuka kwa vita. Marianna alikuwa akinadi bidhaa za urembo katika mitandao ya kijamii, naye mume wake Yuri alikuwa akifanya kazi katika kiwanda cha chuma cha Azovstal. ""Tuliishi maisha ya kawaida,"" anasema, ""lakini, ndio hivyo tena mambo yalibadilika."" Akaunti yake ya Instagram inaonyesha jinsi alivyotazamia kwa furaha kuwa mama. Lakini wakati Marianna alipolazwa hospitali, Mariupol ilikuwa mji ambao umeshambuliwa zaidi kwa mabomu nchini Ukraine. Mnamo Machi 9, alikuwa akizungumza na wanawake wengine wakati mlipuko ulipotikisa hospitali hiyo. Alijifunika blanketi kichwani. Mara mlipuko wa pili ukatokea tena. ""Ungelisikia jinsi vitu vilivyotawanyika kila mahali, vingine vilikuwa silaha butu,"" anasema. ""Mlio wa king'ora  ulikuwa kwenye masikio yangu kwa muda mrefu."" Wanawake walipewa hifadhi pamoja na raia wengine katika vyumba vya chini ya ardhi. Marianna alijeruhiwa usoni na vigae vya kio vilikuwa vimekwama kwenye ngozi yake, lakini daktari alimwambia hahitaji kushonwa. Kitu ambacho alihitaji, ilikuwa kuchukua vitu vyake kutoka kwa vifusi vya hospitali hiyo. Alimuomba afisa wa polisji kusaidia. ""Kila kitu nilichokuwa nimemnunulia mwanangu kilibaki kwenye wodi ya uzazi,"" anasema. Alipokuwa amesimama nje ya hospitali, kusubiri kuchukua vitu vyake, alipigwa picha na wanahabari wa Associated Press. walimpiga picha tena alipokuwa akishuka ngazi kutoka kwenye jengo hilo. Picha hizo kwa haraka zilisabaa mitandaoni. Na hapo ndipo madai ya uwongo kwamba picha hizo zilikuwa za ""kuigizwa"" zilianza kuonekana katika chaneli ya Telegram ambayo inaunga mkono-Kremlin. Blogu Blogu ya Marianna inayoangazia masuala ya urembo ilitumiwa kuashiria kwamba alikuwa ""muigizaji"" ambaye alitumia alikuwa ametumia vipodozi kutengeneza majeraha bandia. Uongo huu ulirudiwa na kukuzwa na maafisa wakuu wa Urusi na vyombo vya habari vya serikali. Pia walidai picha ya mwanamke mwingine mjamzito kwenye machela alikuwa Marianna, ingawa ni wazi kuwa picha hizo ni za watu tofauti. Mwanamke aliyekuwa kwenye machela na mwanawe ambaye alikuwa hajazaliwa alifariki kutokana na majeraha aliyopat akatika mashambulio hayo. Kutoroka mashambulio bila uwezo wa kufikia mtandao wa intaneti, Marianna hakuziona picha hizo hadi siku kadhaa baadaye. Kufikia wakati huo, Instagram yake ilijaa jumbe za shutuma na vitisho. Alijipata akishambuliwa mtandaoni kwa tuhuma za uwongo.. ""Nilisikitika sana kwasababu nilishuhudia kila kitu kiuhalisia,"" alisema. Lakini alijizuia ukosoaji wa moja kwa moja wa maafisa wa Urusiambao walieneza taarifa ghushi kumhusu. Badala yake alikosoa shirika la habari la Associated Press. ""Nilichukizwa kwamba waandishi wa habari ambao walikuwa wamechapisha picha zangu kwenye mitandao ya kijamii hawakuwa na mahojiano na wanawake wengine wajawazito ambao wanaweza kuthibitisha kwamba shambulio hili kweli lilifanyika."" Anasema hatua hiyo ingesaidia kuelezea watu walioshawishika kwamba ni ""maigizo"". Lakini kwa mujibu wa Marianna yeye alikuwa miongozi wa wagonjwa wa mwisho kuondolewa katika hospitali hiyo, na wakati huo ndipo waandishi wa habari wa AP walipofika eneo la tukio.  Wanahabari hao walihoji watu wengine waliokuwepo mahala hapo. Na hawakuhusika kwa vyovyote na taarifa ya uwongo iliyosambazwa baadaye na maafisa wa Urusi. BBC iliwasiliana na AP kupata kauli yake. Kumtafuta Marianna Siku kadhaa baada ya shambulio hilo, Marianna alijifungua mtoto Veronika katika hospitali nchingine. Sawa na maelfu ya wengine, Marianna na Yuri walikuwa wakijizatiti kutoroka mjini Mariupol. Kwa wiki kadhaa, Na ilikuwa vigumu kuwasiliana nao. Baadaye jamaa za Marianna waliambia BBC kwamba wanandoa hao walikuwa wameondoka mji huo na hawakuwa na uhakika wamekimbilia wapi.  Kisha mwanzoni mwa April, wakaibuka tena katika eneo la Donbas. Alifany amahojiano na Denis Seleznev, mwanablogu ambaye ni mfuasi wa waasi wanaoungwa mkono na Urusi. Kulikuwa na uvumi uliohoji ikiwa alikuwa huru kusema alichotaka Marianna alimwambia mwandishi wa BBC: ""Ilinibidi nisimulie kila kitu kilichotokea, kama nilivyoshuhudia kwa macho yangu."" Katika mahojiano yetu naye yaliyowezeshwa kupitia Denis. Marianna anazungumzia kisa hicho kutoka nyumbani. Alikuwa naye wakati wa mahojiano hayo  lakini hakuingilia kati. Jamaa wa Marianna na marafiki zake wametuhakikishi akwamba sasa yuko salma. Vita vya Ukraine: Maelezo zaidi Mengi ya yale anayosema katika mahojiano yake na BBC yanadhoofisha upotovu wa serikali ya Urusi. Kremlin ilipendekeza kimakosa na mara kwa mara hospitali iliyoshambuliwa kuwa hospitali namba moja ya Mariupol, na kwamba ilikuwa haifanyi kazi tena. Lakini kitengo cha habari cha BBC kiligundua hospitali ambayo Marianna alikuwa - ni hospitali nambari tatu. Tuliwasiliana na Ubalozi wa Urusi huko London kwa maoni. Marianna anathibitisha kwamba hospitali hiyo ilikuwa ikimtibu yeye na wagonjwa wengine - kinyume na madai ya Urusi kwamba haikuwa ikifanya kazi kama kituo cha afya. Urusi pia ilidai kuwa hospitali hiyo ilikuwa imetekwa na kikosi cha Azov - kikundi chenye utata cha kitaifa cha Ukraine ambacho kimehusishwa na Wanazi mamboleo, madai ambayo wao wenyewe wanayakanusha."	https://www.bbc.com/swahili/habari-61479893
business	Almasi iliyo nadra zaidi yauzwa kwa dola milioni 26.6	Almasi nadra kutoka urusi ya rangi ya zambarau-nyekundu imeuzwa kupitia mnada huko Uswizi kwa dola milioni $ 26.6m. Almasi hiyo yenye uzito wa karati 14.8 ndio kubwa zaidi ya aina yake kuuzwa.kwa ufahamu zaidi tembelea tovuti ya BBC	https://www.bbc.com/swahili/gnb-54903140
business	Tanzania na Kenya zaongoza kwa idadi ya mabilionea Afrika mashariki	"Kenya na Tanzania zinaongoza kwa idadi ya watu matajiri katika jumuiya ya Afrika mashariki kulingana na utafiti. Kulingana na ripoti ya 2019 kuhusu utajiri barani Afrika iliochapishwa mwezi Septemba na benki ya AfrAsia, Kenya inaongoza ikiwa na mabilionea 356, Ikifuatiwa na Tanzania ambayo ina mabilionea 99. Uganda ni ya tatu ikiwa na matajiri 67 huku Rwanda ikifunga orodha hiyo na mabilionea 30. Ripoti hiyo inasema kwamba matajiri hao wana utajiri wa dola bilioni 10  na kwamba Tanzania ina tajiri mmoja wa dola bilioni moja. Barani Afrika ripoti hiyo inasema kwamba Afrika Kusini inaongoza kwa matajiri ikiwa na mabilionea 2,169, Misri 932 na Nigeria 531. Hatahivyo ripoti hiyo haitaji hata bilionea mmoja mbali na mali anayomiliki. Katika miji mikuu, mji wa Nairobi unaongoza ukiwa na utajiri wa dola bilioni 49 mbele ya mji wa Dar es salaam ambao umeorodheshwa wa 11 na una utajiri wa dola bilioni 24. Mji mkuu wa Uganda Kampala una utajiri wa dola bilioni 16  huku Addis Ababa ikiwa na utajiri wa dola bilioni 14. Kulingana na ripoti hiyo mabilionea wa Afrika ni asilimia 16 pekee ya idadi ya mabilionea wote duniani, huku Afrika ikiwa na silimia moja pekee ya utajiri wote duniani. Utajiri unaomilikiwa na bara hilo ni dola trilioni 2.2 kwa jumla ambapo asilimia 42 ya utajiri huo unalimikiwa na watu wenye utajiri wa kiwango cha juu au HNWIs. Kwa ujumla mtu mwenye mapato ya kiwango cha kadri anayeishi Afrika ana mali inayogharimu dola 1,900. Ripoti hiyo inasema kwamba kuna matajiri 140,000 wanaoishi barani Afrika  kila mmoja wao akiwa na mali yenye thamani ya dola milioni 10. Vilevile kwa mujibu wa ripoti hiyo kuna takriban mamilionea 6,900 wanaoishi Afrika kila mmoja akiwa na mali yenye thamani ya dola milioni 10 ama zaidi mbali na mabilionea 23 kila mmoja wao akiwa na mali yenye thamani ya dola bilioni moja. Mohammed Dewji, maarufu kama Mo Dewji, ni mmoja wa wafanyabiashara wanaofahamika sana kutoka nchini Tanzania. Ni bilionea ambaye ametambuliwa kuwa miongoni mwa mabilionea wa umri mdogo zaidi Afrika. Dangote: Nikiinunua Arsenal nitamfuta Wenger Ni mfanyabiashara na mwanasiasa ambaye pia amewekeza katika kandanda na pia katika shughuli za hisani. Ni mnyenyekevu na huwa mara nyingi haandamani na walinzi kama ilivyo kwa wau mashuhuri. Alipokuwa anatwekwa eneo la Oyster Bay alikuwa anajiendeshea gari mwenyewe. Mkuu wa Mkoa wa Dar es salaam Paul Makonda aligusia hilo akizungumzia hali ya usalama Dar es Salaam: ""Na ndio maana hata Mo mwenyewe angeweza kuwa na mabodyguard (walinzi) lakini kwa sababu ya amani iliyoko katika mkoa wetu, anatembea peke yake."" Mo Dewji ni nani? Mo alizaliwa tarehe 8 Mei mwaka 1975, ikiwa na maana kwamba kwa sasa ana miaka 43. Alizaliwa eneo la Ipembe, Singida maeneo ya katikati mwa Tanzania. Kwa mujibu wa jarida maarufu la masuala ya fedha la Forbes, ana utajiri wa dola bilioni 1.5. Ni wa pili miongoni mwa watoto sita wa Gulamabbas Dewji na Zubeda Dewji. Alisomea elimu ya msingi katika shule ya msingi ya Arusha na baadaye akasomea elimu ya sekondari katika Shule ya Kimataifa ya Tanganyika (IST) jijini Dar es Salaam. Alihamishiwa Marekani kwa masomo zaidi ya sekondari katika jimbo la Florida mwaka 1992. Alisomea chuo kikuu cha Gerogetown jijini Washington DC na kuhitimu mwaka 1998 akiwa na shahada ya kwanza katika biashara ya kimataifa na fedha, na masuala pia ya dini. Miongoni mwa watu mashuhuri waliosomea chuo kikuu hicho ni rais Bill Clinton, rais wa zamani wa Ufilipino Gloria Arroyo, Mfalme wa Jordan Abdullah na wachezaji wa NBA kama vile Allen Iverson na Patrick Ewing. Baada ya kufuzu, alirejea Tanzania na kuanza kushiriki katika usimamizi wa kampuni ya Mohammed Enterprises Tanzania Limited (MeTL) iliyoanzishwa na babake miaka ya 1970. Alihudumu kwa miaka miwili kabla ya kuwa afisa mkuu mtendaji wa kampuni hiyo, wadhifa ambao ameendelea kuushikilia hadi sasa. Mo ndiye tajiri namba moja Afrika Mashariki, na pia miongoni mwa matajiri wa umri mdogo zaidi Afrika. Kampuni ya METL, kwa mujibu wa Forbes, ilifanikiwa kwa kununua viwanda vya nguo na mafuta vilivyokuwa vinamilikiwa na Serikali kwa bei ndogo na kuvifanya viwe na faida zaidi kwa kutumia mtindo wa kisasa wa menejimenti. METL ina viwanda vya kutengeneza nguo na bidhaa nyingine za matumizi ya binadamu vikiwamo vyakula, sabuni na vinywaji. Pia ina mapato yanayozidi Dola 1.4 milioni za Marekani (Sh2.5 trilioni) kwa mwaka. Katika kampuni hiyo, ambayo imekuwa na ushindani dhidi ya kampuni kubwa nyingine kama Said Salim Bakhresa, Dewji anamiliki asilimia 75 ya hisa zote. Kwa mujibu wa tovuti yake, METL inaendesha shughuli za uagizaji na usafirishaji bidhaa kutoka na kwenda nje, uzalishaji unaohusisha nguo, vinywaji na vyakula, usagaji nafaka, nishati na petroli na utengenezaji baiskeli. Pia inahusika na huduma za simu, fedha, kilimo na pia ina kitengo cha kontena kwenye Bandari ya Dar es Salaam. METL ina shughuli zake katika nyingi barani Afrika na ina malengo ya kujipanua zaidi katika maeneo zaidi. Inaendesha shughuli zake  Tanzania, Uganda, Sudan Kusini, Burundi, Rwanda, Jamhuri ya Kidemokrasia ya Congo, Kenya, Malawi, Msumbiji na Zambia, ambapo huajiri watu zaidi ya 28,000. Shughuli za MeTL huchagia 3.5% ya jumla ya pato la taifa (GDP) la Tanzania. Kiwango cha wastani cha ukuaji wa mapato ya kampuni hiyo kuanzia mwaka 1999 hadi mwaka 2014 kutoka $30 milioni hadi $1.3 bilioni kilikuwa ni 200%. Lengo la kampuni hiyo ni kuongeza mapato ya taifa lake hadi $5bn kufikia mwaka 2020, pamoja na kuwaajiri watu 100,000. Mo Dewji ameorodheshwa wa 17 kwenye orodha ya mabilionea barani Afrika na wa 1561 duniani kwenye orodha ya mabilionea mwaka 2018. Wakati mmoja kampuni yake ilianzisha Mo Cola kushindana na Coca Cola. Dewji ni Mtanzania pekee aliyesaini mkataba mwaka 2016 wa kutoa kwa wahitaji nusu ya mali yake. Mo Dewji Foundation ndio asasi ambayo aliianzisha mwaka 2014 ili kutekeleza nia yake hiyo na kazi yake kubwa ni  kusaidia watanzania wasiojiweza kwa upande wa afya, elimu na maendeleo jamii. Mbali na biashara na shughuli za jamii Mo Dewji amewahi kuwa mwanasiasa na mwaka 2005 mpaka 2015, Mohamed Dewji alikuwa mbunge wa Singida Mjini. Alijiingiza katika siasa mara ya kwanza mwaka 2000 ambapo alishinda uteuzi wa Chama Cha Mapinduzi (CCM) katika eneo hilo, wakati huo akiwa na miaka 25, lakini akazuiwa kuwania kwa madai kwamba alikuwa bado mdogo wa umri. Alistaafu kutoka kwenye siasa baada ya kuhudumu mihula miwili. Mwaka 2012, alitawazwa Kiongozi Mdogo Duniani kwa Kiingereza Young Global Leader (YGL) wakati wa kufanyika kwa Mkutano Mkuu wa uchumi Duniani (WEF). Mwaka 2015, alitajwa kuwa bilionea wa umri mdogo zaidi Afrika na jarida la Forbes na baadaye akatawazwa Mtu Mashuhuri wa Mwaka wa Forbes. Mwaka uliopita, alishinda tuzo ya Afisa Mkuu Mtendaji bora wa Mwaka Afrika katika mkutano mkuu wa maafisa wakuu watendaji wa Afrika. Familia: Mke wake na watoto Mke wa Dewji huitwa Saira, aliyekuwa wanapendana tangu utotoni, na wamejaliwa watoto watatu Nyla, Abbas na Mahdi. Alifunga ndoa mwaka 2001.  Mo na mke wake walikutana Shule ya Kimataifa ya Tanganyika (IST) jijini Dar es Salaam. Klabu ya Simba SC Dewji pia ni mpenzi wa michezo na amewekeza katika klabu ya mpira ya Simba Sports Club inayocheza katika Ligi Kuu ya Tanzania ambapo ni mfadhili mkuu kwa sasa. Amekuwa akifadhili ujenzi wa uwanja wa mazoezi wa klabu hiyo. Sababu ya kurejea Tanzania kutoka Marekani Mo Dewji alisomea Marekani na mpango wake ulikuwa kusalia na kufanya kazi huko. Ilikuwaje mwishowe akajipata Tanzania? Mwezi Septemba, aliandika kwenye Instagram sababu iliyomfanya kurejea, ambapo anasema ni ushauri wa babake pamoja na kugundua kwamba kulikuwa na fursa nyingi Tanzania. Ujumbe aliouandika 10 Septemba, 2018 ndio huu: ""Nilipomaliza masomo yangu ya shahada nikiwa nchini Marekani niliamua kubaki huko na kufanya kazi. Nilitumia muda na nguvu nyingi kazini lakini pesa ambayo niliipata haikukidhi kufanikisha malengo yangu. ""Ndipo Baba yangu akanishauri nirejee nyumbani Tanzania na nilipofatilia kwa kipindi hicho niligundua kwamba Tanzania kuna fursa nyingi za kibiashara na hapo ndipo nilipoamua kurudi na kujiunga katika biashara ya familia. Muhimu kufahamu ni kwamba mafanikio sio lazima uende kuyatafuta nje ya nchi, hapa hapa nchini kwetu kuna fursa ambazo ukifanyia kazi utafanikiwa. Unafikiri kwanini baadhi ya watu wanapenda kuishi/kufanya kazi nje ya nchi?"" Nukuu muhimu za Mo Dewji Mara kwa mara, hutoa ushauri, na pia huwa hafichi upendo wake kwa klabu ya Simba FC ambayo ndiye mdhamini wake mkuu."	https://www.bbc.com/swahili/habari-49970444
politics	Uchaguzi Kenya 2022: Wafahamu wagombea hawa wa uchaguzi	Kinyang'anyiro cha kuwania urais katika uchaguzi mkuu wa Kenya unaotarajiwa Agosti 9, mwaka huu, kilivutia takriban wawaniaji hamsini lakini ni wanne tu walioruhusiwa kugombea urais. Tazama video  hii upate kuwafahamu zaidi viongozi hawa wanne akiwemo Raila Odinga , William Ruto, George Wajackoyah na David Mwaure.	https://www.bbc.com/swahili/articles/cv288perl22o
entertainment	Je, Mwanamuziki Burna Boy, ndiye bora zaidi Afrika?	Mwanamuziki Burna Boy amezua gumzo kwenye mitandao ya kijamii hasa nchini Nigeria baada ya kuandika kwenye ukurasa wake wa twitter kwamba yeye ndiye mwanamuziki bora zaidi kuwahi kuwa baada ya Fela Kuti- mwanamuziki aliyefariki mwaka wa 1997. Je, unakubali kuwa Burna Boy ndiye nyota wa Afrika kwa muziki?	https://www.bbc.com/swahili/gnb-51502252
religion	Papa Francis: Sheria mpya za Vatican zatoa adhabu kali kwa wanyanyasaji wa kingono	Kiongozi wa kanisa katoliki Papa Francis amebadilisha sheria za kanisa hilo na sasa anasema itakuwa uhalifu kutekeleza unyanyasaji wa kijinsia. Ni mabadiliko makubwa ya sheria ya uhalifu kwa karibia miaka 40 iliopita. Sheria hiyo mpya , inafanya unyanyasaji wa kijinsia , kuwaandaa watoto kwa ngono, kumiliki kanda za video ama picha za ngono za watoto na kuficha unyanyasaji kuwa uhalifu mkubwa chini ya sheria ya Vatican. Papa alisema kwamba lengo lake moja lilikuwa kupunguza idadi ya visa ambapo adhabu iliiachiwa kutekelezwa na watawala. Mabadiliko ya sheria hiyo yalichukua takriban miaka 11 kutengeneza na inashirikisha mchango kutoka kwa makanoni au viongozi wa dini wa kanisa hilo na wataalamu wa sheria ya uhalifu . Kanisa la katoliki limekumbwa `na ripoti za unyanyasaji unaotekelezwa na wahubiri  huku baadhi ya viongozi wa dini pia wakihusika katika kuficha unyanyasaji katika kipindi cha  miaka ya hivi karibuni. Waathiriwa na wakosoaji walilalamika kwa miongo kadhaa kwamba sheria zilizokuwepo, zilipitwa na wakati , zikidaiwa kuficha washukiwa. Sheria hiyo mpya inabadili  mabadiliko ya mwisho yaliofanywa na papa John wa pili 1983. Imebuniwa kuwa na uwazi kwa lugha fulani na inatoa ruhusu kwa maaskofu kuchukua hatua iwapo kutakuwa na malalamishi. Sheria hiyo itaanza kutumika tarehe 8 mwezi Disemba , Pia inakataa kutawaza wanawake , kurekodi wanaokiri na kufanya udanganyifu. Sheria hiyo ya Vatican pia inatambua kwamba watu wazima pamoja na watoto wanaweza kuathiriwa na wahubiri ambao hutumia vibaya mamlaka yao. Awali kanisa hilo liliamini kwamba watu wazima wanaweza kuruhusu ama kukataa kutokana na umri wao na halikutilia maanani kwamba watu wazima pia wanaweza kuwa waathiriwa hususan iwapo hakuna usawa wa mamlaka. Sheria hiyo inasema muhubiri anaweza kupoteza wadhfa wake iwapo alitumia nguvu, kutoa vitisho au kutumia vibaya mamlaka yake kutekeleza vitendo vya unyanyasaji wa kingono. Kwa mara ya kwanza watu wa vyeo vya chini kwenye mfumo wa kanisa kama vile wasimamizi wanaweza kuadhibiwa kwa unyanyasaji kama vile kupoteza kazi zao , kulipa faini ama kuondolewa katika jamii zao.	https://www.bbc.com/swahili/habari-57324086
health	Virusi vya corona: Uwezekano wa ufanisi wa kipimo cha kutema mate kumaliza janga la corona	"Tatizo la kwanza ni kwamba ni wachache chini ya mtu mmoja kati ya watu wanne wanaopatikana na virusi vya corona baada ya kupimwa ambayo huwa wanakuwa na dalili za ugonjwa huo siku wanayopimwa. Hilo linaonesha hatari ya virusi kuenezwa na watu ambao hawajui kuwa wameambukizwa. Suala la pili ni kipimo chenyewe cha Covid -19.  Kwa sasa njia inayokubalika ya kubaini virusi vya corona ni kuingizwa kwa mrija wenye pamba unaopitishwa puani hadi nyuma ya koo ambako huchukua mate yanayopimwa kwenye maabara ili kutambua kuwa una virusi au hauna. Japo ni kitendo kinachofanyika sekunde chache, watu wengi hawapendi njia hiyo ya kupima corona kwani  huhisi haiwafurahishi. Tatizo jingine ni muda. Sampuli inapochukuliwa  ni lazima ipelekwe maabara na kuchukua mchakato wa saa kadhaa. Wengi hupata majibu baada ya saa 24, na pengine usipate huduma hiyo kwa wakati unaoutaka wewe. Kwahiyo kile tunachokihitaji ni kipimo cha haraka, rahisi na cha kuaminika cha Corona. Baadhi ya vipimo vya haraka vya sampuli vinafanyika , ambavyo itakua ni hatua kubwa katika katika kukabiliana na maambukizi ya corona. Lakini vipimo vya mate vinaweza kuleta mabadiliko makubwa zaidi  katika vita dhidi ya Covid-19. Fikiria kama ungekua unahitajika tu kutema mate kwenye chupa ya maabara na kuweza kubaini kuwa una virusi vya corona au hauna. Ni kweli kwamba haitakua rahisi kiasi hicho, kwani sampuli ya mate yako itapelekwa kwanza maabara, lakini matokeo yanaweza kupatikana haraka zaidi kuliko yale ya vipimo vilivyopo sasa. Jayne Lees  na familia yake wamejitolea kuwa sehemu ya majaribio ya vipimo vya mate vinavyofanyika katika mji wa  Southampton Nchini Uingereza.  "" Tunafikiri mate ni kimiminika muhimu kukifanyia vipimo kwa kweli ,""anasema  says Keith Godfrey katika Chuo kikuu cha Southampton nchini Uingereza ambaye anasaidia kuratibu majaribio ya kipimo cha mate. "" Vyanzo vya mate (salivary glands) ni sehemu ya kwanza inayopatwa na maambukizi virusi mwilini. Inaonekana virusi hupatikana kwenye mate ya watu kabla ya kusambaa kwenye mifumo ya upumuaji Mafanikio ya jaribio la kipimo hiki yatatokana na jinsi kipimo cha mate kitakavyoweza  kupima kwa uhakika na kubaini virusi vya corona. Sampuli  kutoka katika utafiti wa mji wa Southampton nchini Uingereza  zinapitia mchakato wa kuhakikiwa katika  maabara ya serikali ya wanyama na mimea lililoko eneo la  Surr nchini humo.  Sampuli hizo zinaongezewa kemikali na kuchemshwa ili zitoe jeni za virusi. Njia hii inayofahamika kama - RT-Lamp kwa lugha ya kitaalamu, huchukua takriban dakika 20, ikilinganishwa na ile inayotumiwa sasa ya kipimo cha PCR ambacho huchukua saa kadhaa kutoa matokeo. ""Tunafurahi sana ,"" anasema  Profesa Ian Brown,  mkuu wa kitengo cha kupambana na  virusi. ""Tulikua na mafanikio makubwa katika kipindi cha wiki kadhaa zilizopita, katika kuzikabili changamoto za kiufundi kwa kuweza kutumia kipimo cha mate ."" Hapa ndipo mambo yanakua ya  kufurahisha. Kama majaribio ya awali yatafanikiwa, mji wote wa Southampton, watu zaidi ya 250,000,  wanaweza kufanyiwa vipimo vya mate kila wiki. Baadhi wangetaka mambo yafike hata mbali zaidi. Kikundi cha wanasayansi kinachoongozwa Profesa Julian Peto wa Chuo cha tiba jijini London anasema watu wote wa Uingereza wanapaswa kufanyiwa kipimo hiki cha kutema mate kubaini virusi vya corona. Jinsi itakavyofanyika ni hivi; Utakapotema mate na kupeleka kwenye maabara . Utapata majibu katika kipindi cha saa 24 kwa njia ya ujumbe mfupi. Kama majibu ni chanya wewe na familia yako mtatakiwa kujitenga. Migahawa ya chakula na maeno mengine ya Umma inaweza kuwataka watu kutoa ushahidi wa vipimo vyao vya karibuni kabla ya kuingia kupata huduma. Matumaini ni kwamba kuwatambua mapema wale walioambukizwa kutamaliza haraka janga.  Kama kipimo cha mate kitakuwa cha ufanisi, itamaanisha kwamba utakua ndio mwisho wa uvaaji wa barakoa na  kujitenga kwa mamilioni ya wazee na watu wengine wenye uwezekano wa kupata maambukizi kwa urahisi. Utaweza kumkumbatia rafiki yako na babu au bibi yako tena. Shule zitaweza kuwapima wanafunzi na wafanyakazi wa shule kila wiki. Vipimo vya mara kwa mara vya mate pia vinaweza kufanywa katika nyumba za wazee au katika maeneo yenye maambukizi zaidi ya       mengine. Maabara zinaweza kuwekwa katika viwanja vya ndege , kwa hiyo abiria wanaoingia na kutoka wataweza kupimwa wakati wanasubiri ndege zao kuondoka"	https://www.bbc.com/swahili/habari-53473887
entertainment	Zozibini Tunzi: Changamoto zinazowakumba wanawake weusi katika mashindano ya malkia wa urembo duniani	"Wakati Zozibini Tunzi wa Afrika kusini alipotawazwa kuwa malkia wa Urembo wa taji la MIss Universe  siku ya Jumapili , ilikuwa mara ya kwanza kwa mwanamke mweusi kushinda mataji makuu manne ya malkia wa urembo duniani. Vyombo vya habari vilichapisha habari hiyo na wengi katika mitandao ya kijamii walisherehekea. Baadhi yao walisema kwamba pamoja na bi Tunzi , Cheslie Kryst malkia wa urembo wa Marekani, na Nia Franklin malkia wa urembo Amerika , wanawakilisha kizazi kipya cha malkia wa urembo tofauti. Bi Tunzi hususan amepongezwa kwa ngozi yake nyeusi na nywele zake nyeusi fupi. Hata malkia wa urembo wa Marekani 2016 Deshauna Barber alisambaza kanda ya video katika mtandao wa Instagram kuhusu hisia zake muda tu bi Tunzi aliposhinda. ''Malkia wa Universe anafanana nami'' -  alipiga kelele katika kamera mara kwa mara.  Lakini bi Barber pia aliambia BBC kwamba wanawake weusi wanabaguliwa kirangi wakati wa mashindano hayo na kwamba uwakilishi zaidi unaweza kuwa hatua ya kwanza katika kukabiliana na changamoto hiyo. ''Unapotoka katika kundi ambalo halina uwakilishi mkubwa ni vigumu kuelewa uwakilishi nini'', alisema. Gabriela Taveras - ambaye ni mwanamke wa kwanza kushinda shindano la bi Massachussets alisema kwamba swala moja ni kwamba wanawake weusi hawakuafikia masharti ya kushiriki katika mashindano ya urembo . ''Kuna lile wazo la ni nini urembo'', alisema.  ''Hapo zamani wazo hilo lilikuwa mwanamke mweupe''. Bi Taveras alituzwa taji hilo mwaka 2018  na akaendelea kushiriki katika shindano la bi Amerika na kuwa katika nafasi tano bora.  Mojawapo ya uamuzi mkubwa alioufanya ni kuonyesha nywele zake. ''Nakumbuka vita vya nywele laini dhidi ya zile zilizojisokota'', alisema ulikuwa mjadala m'baya sana kwa kweli. ''Niliogopa kuonyeshwa nywele zangu nyeusi zilizojisokota kwasababu nilijua hazikuafikia kiwango cha Ulaya cha urembo''. Aliamua kuendelea kushindana akiwa na nywele zake zilizojisokota . Wakati wasichana wadogo walipomwambia kwamba walifurahia kwa kuwa alifanana nao , alijua amefanya uamuzi wa busara. ''Nilijua nilifanana na kujihisi mwenyewe'', alisema. Nilijua nimejifanya kuwa mimi mwenyewe na sikuwa nikitaka kuwa mtu mwengine''. Bi Barber pia alisema kwamba aliogopa kuwa na nywele zake asilia akidhania kwamba zingeharibu fursa yake hivyobasi hakuzionyesha wakati wa mashindano hayo. Lakini wakati wa shindano la malkia wa urembo Marekani alivalia nywele zake kuonyesha heshima kwa mamake aliyefariki. ''Alikuwa akinitaka mara kwa mara katika mashindano yote ya malkia wa urembo kuonyesha nywele zangu asilia, lakini nilikuwa nikiogopa sana''. Bi Barber anasema kwamba pia amekabiliwa na ubaguzi wa rangi - ama ubaguzi dhidi ya rangi yake wakati wa mashindano. Ana ngozi nyeusi na baadhi ya watu hawakuiona rangi yake ya ngozi kuwa na mvuto. 'Hakuna aliyekuwa akiwachanganya wenye nywele nyeupe' ""Mwaka wangu kulikuwa na wanawake wengi weusi waliokuwa wakishiriki katika shindano la malkia wa urembo la bi America'', bi Taveras alisema. ''Unapotazama historia kushiriki shindano hilo lilikuwa jambo zuri sana. laskini hilo lilisababisha changamoto zake ''. Bi Taveras alisema kwamba watu wangechanganya wanawake weusi walioshiriki. ''Wakati mmoja nilikuwa nyuma ya jukwaa nikisubiri kuitwa , na mtu mmoja alikuja kwangu na kusema: Luosiana, nenda unaitwa;, hadi kufikia kiwango ambacho hawakuniamini kwa mara ya kwanza niliposema sio mimi''. Watu wengine wangewachanganya  washirika wengine weusi wakati walipokuwa na ngozi tofauti . lakini aliongezea, ''hakuna mtu aliyekuwa akiwachanganya wanawake wenye nywele nyeupe. Pia alisema kwamba kulikuwa na shinikizo la juu kama mwanamke mweusi , akijaribu kupita kati ya laini ya kujiwakilisha na pia kuhisi kana kwamba anawakilisha kundi kubwa la watu. ''Kiwango cha makosa yako ni kidogo mno'' , alisema. ''Kuna kile kiwango ambacho hatuwezi kuthibitisha upendeleo walio nao dhidi yetu''. Hata wakati wanawake weusi wanaposhinda taji la malkia mweusi , bi Taveras alisema kwamba hawakupata pongezi waliohitaji kupewa. ''Watu wangesema kwamba alishinda taji lake kwa kuwa ni mtu mweusi. Walitumia rangi yangu kuwa silaha dhidi yangu''. Bi Barber alihisi ukosoaji kama huo , akisema kwamba ni matusi kwa sababu inamaanisha hatuwezi kufaulu kutokana na uwezo wetu ama kwasababu sisi ndio tulio na uwezo mkubwa wa kufuzu. Wakati bi Taveras alipokuwa akishindana kuwa malkia wa urembo wa kwa kwanza mweusi kushiriki katika taji la malkia wa Massachussets katika historia ya taji hilo, hadi familia yake ilikuwa na wasiwasi. ''Baadhi ya watu wa familia yangu walisema: Ni lini utasalimu amri? Hawajawahi kuchagua msichana kama wewe''. Na baadaye kulikuwa na matamshi ya kibaguzi ya moja kwa moja , hususan kutoka kwa watu mitanadoni . wanawake wote walitumia maeneo kama 'tumbili' ili kukosoa kushiriki kwao. Licha ya changamoto ambazo zinawakumba wanawake weusi katika mashindano ya malkia wa urembo , wanawake wote wawili wanafurahia kuhusu mataji yanayomilikiwa na wanawake weusi na wana matumaini katika siku za usoni. ''Tupo katika wakati ambapo shindano hilo linabadilika na hicho ni kitu ambacho kinawafanya watu wengi kutohisi vyema, lakini inawafanya watu kama mimi kusherehekea'' , alisema bi Barber. ''Sio kuhusu wanawake weusi pekee na mashindano ya malkia wa urembo'' , alisema, lakini pia kila kundi ambalo halikuwakilishwa vyema. ''Ninasubiri kuona malkia wa urembo wa Miss Universe aliyenona ama malkia wa urembo wa Miss Universe aliyevalia hijab''. Bi Taveras anakubali na kutumaa kwamba mabadiliko hayo pia yatawasaidia wanawake wasioshiriki shindano hilo. ''Kila siku nasikia vijana na wanawake wakizungumzia kuhusu jinsi walivyonona , ama hawapendi sura zao ama pua'', alisema. ''Natumai hilo litawatia moyo wengi''."	https://www.bbc.com/swahili/habari-50755023
technology	Coronavirus: Wakazi wa Wuhan waimba kujipatia motisha	Video zilizosambazwa katika mitandao ya kijamii ya China zinaonesha wananchi wanaoimba na kushangilia kutoka kwa madirisha ya nyumba zao, katika kile kinachoonekana kuwa juhudi za kujipatia motisha.	https://www.bbc.com/swahili/habari-51298027
religion	Afrika Kusini yafanya mazishi ya kitaifa kwa ajili ya Askofu mkuu Desmond Tutu	"Ibada ya wafu ya mwanaharakati aliyepinga ubaguzi wa rangi nchini Afrika Kusini Askofu Mkuu Desmond Tutu inafanyika katika Kanisa kuu mjini  Cape Town. Tutu, ambaye ni mshindi wa Tuzo ya amani ya nobel ambaye alisaidia kumaliza utawala wa ubaguzi wa rangi nchini Afrika Kusini, alifariki Jumapili  iliyopita akiwa na umri wa miaka 90. Kifo chake kiliibua majonzi makubwa miongoni mwa raia wa Afrika Kusini. Maelfu wametoa heshima zao za mwisho katika Kanisa kuu la  St George's ambako mwili wake umekuwa ukilazwa katika jeneza la kawaida. Tutu alikuwa mmoja wa watu waliokuwa na msukumo mkubwa nyuma ya vuguvugu la kumaliza sera ya ubaguzi wa rangi na ubaguzi kwa ujumla iliyotekelezwa na serikali ya wazungu wachache  dhidi ya  weusi walio wengi nchini Afrika Kusini kuanzia mwaka 1948 hadi 1991. Rais wa Afrika Kusini  Cyril Ramaphosa asoma wasifu wake mkuu katika mazishi ya kitaifa Jumamosi, ambako watu 100 pekee ndio watakaohururia kwasababu ya masharti ya  kudhibiti maambukizi ya virusi vya corona. Tutu alikuwa amesisistiza kuwa  hapapaswi kuwa na matumizi ya ""majivuno au ya kifahari""  katika mazishi yake na akasema  ""anapaswa kuzikwa katika jeneza la bei ya chini kabisa iwezekanavyo"". Alisema pia kwamba ni maua tu katika kanisa kuu  ""kutoka kwa familia yake  "", kulingana na Wakfu wa  Tutu IP Trust na  the Desmond and Leah Tutu Legacy Majivu ya mwili wake yanatarajiwa kuwekwa nyuma ya madhabahu katika kanisa kuu la  St George mjini Cape Town - Kanisa la Kianglikana ambalo alilihudumia kama Askofu mkuu kwa miaka 35. Awali ilifichuliwa kuwa mwili wa Tutu utachomwa kwa kutumia mbinu ya maji -inayofahamika kama aquamate-iliyoelezewa kama mbinu Rafiki kwa mazingira kuliko kuuchoma kwa moto wa kawaida, PICHA: Watu wengi katika  Cape Town walijitokeza kuupatia heshima mwili wa Tutu ambao umelala ndani ya jeneza. Mwanaume mmoja kwa jina , Wally Mdluli, aliyesafiri kwa baiskeli umbali wa kilomita   zaidi ya 1,000 (maili 620) kutoka upande  Bloemfontein hadi  Cape Town -  alielezea jinsi alivyoomba  msaada kutoka kwa marafiki na familia  wamsaidie kulipia safari yake n ahata alivyolala kweney kituo cha mafuta njiani  alipokuwa akija kwa mazishi. ""Nilihisi nimeridhika baada ya kuliona jeneza. Ni kama roho yake iko ndani yangu,"" alimwambia mwandishi wa BBC  Nomsa Maseko mjini  Cape Town. Tutu alitumia haiba na utambulisho wake wa juu kuzuzungumza wazi dhidi ya ubaguzi wa rangi na unyanyasaji wa watu weusi katika nchi yake, kila mara akisema anazungumzia hivyo kwa misingi ya kidini na sio kisisasa. Baada ya  Nelson Mandela  kuwa rais wa kwanza mweusi wa Afrika Kusini mwaka 1994,Tutu aliteuliwa naye  katika Tume ya ukweli na maridhiano iliyobuniwa kuchunguza uhalifu uliofanywa na wazungu na weusi wakat iwa enzi ya ubaguzi wa rangi. Tutu alitunukiwa Tuzo ya amani ya Nobel mwaka 1984 kwa mchango wake katika mapambano ya kumaliza mfumo wa ubaguzi wa rangi."	https://www.bbc.com/swahili/habari-59846068
health	Joe Biden aruhusu ufadhili kwa wanaotoa huduma za uavyaji mimba na kupanua bima ya afya ya Obamacare	"Rais wa Marekani Joe Biden ametengua marufuku ya ufadhili wa fedha ambazo zimekuwa zikitumwa katika makundi ya kimataifa ya misaada ambayo husaidia katika suala la kuavya mimba. Amesema kwamba kukamilika kwa sera ya mji wa Mexico kunatengua hatua ya rais Trump kuwanyima wanawake haki yao ya kiafya. Barua hiyo inaagiza kubadilishwa kwa sera za enzi ya Trump iliozuia ufadhili katika kliniki za Marekani ambazo hutoa rufaa ya uavyaji mimba. Bwana Biden pia alisaini amri ya kupanua mpango wa bima ya afya ya Obamacare. ""Sianzisha sheria mpya yoyote, ama jambo jipya la sheria,"" alisema katika ofisi yake mnamo Alhamisi, akijibu kukosolewa kwamba alikuwa akiongoza kwa kutoa amri  badala ya kufuata sheria za bunge. ''Hakuna kitu kipya tunachofanya hapa mbali na kurudisha bima ya afya ya bei nafuu ...kama ilivyokuwa hapo awali kabla Trump kuwa rais'', aliongezea. Sera hiyo ya Mji wa Mexico  kwa mara ya kwanza ilianzishwa na rais wa Republican Ronald Reagan mwaka 1984 na imekuwa ikiendelezwa na Republicans na kufutiliwa mbali na Democrats. Kwa miongo kadhaa , Marekani imefutilia mbali fedha zinazotumwa kusaidia kuavya mimba ughaibuni lakini sera hiyo ya mji wa Mexico inaendeleza hatua hiyo. Inazuia fedha zinazotoka katika majimbo kutopatiwa mashirika yanayotoa huduma ya kuavya mimba , ushauri wa kuavya mimba ama kupigania haki ya kuavya mimba. Mpango huo ulipanuliwa chini ya uongozi wa rais Trump, ambaye alipiga marufuku fedha zinazoelekezwa katika mashirika yasio ya serikali ambayo binafsi yanatoa ufadhili wa kuavya mimba. Katika taarifa mapema , Ikulu ya Whitehouse  ilisema kwamba Biden alikuwa anatoa amri  kama rais kusaidia afya ya uzazi ya wanawake na wasichana  na haki zao nchini Marekani pamoja na duniani kwa ujumla. Ripoti ya ofisi ya uwajibikaji katika serikali ya Marekani iliotolewa mwaka uliopita ilibaini kwamba 2017, mashirika yasio ya kiserikali yalishindwa kupokea takriban  $153m (£112m) kwasababu yalikataa kufutilia mbali mipango ya kuavya mimba. Ripoti hiyo iligundua kwamba mara 54 mashirika hayo yalikataa ufadhili huo kutokana na sera hiyo ya kutakiwa kufutilia mbali sera ya kuavya mimba. Bwana Biden pia ameamrisha idara ya afya nchini Marekani kuondoa mara moja masharti ya enzi za Trump kuhusu mpango wa uzazi wa familia kwa raia wa Marekani wanaopokea pato la chini uliojulikana kama Title X. Hatua ya rais Trump kufutilia mbali mpango wa uzazi wa Title X ulipelekea kuondolewa kwa ufadhili wa mamilioni ya dola kutoka katika vituo vya kiafya ambavyo vinatoa mpango wa uzazi kupitia njia nyengine mbali na uavyaji mimba. Bwana Biden siku ya Alhamisi pia aliiondoa Marekani kutoka katika maamuzi ya 2020 kwa jina Geneva Consensus, makubaliano yasiolazimisha kati ya mataifa 30 ambayo yanapinga uavyaji mimba. Bwana Biden siku ya Alhamisi alitia saini amri kufungua tena  sheria ya afya ya bei nafuu - inayojulikana kama Obamacare kwa miezi mitatu. Chini ya utawala wa rais Trump sheria hiyo ilitumika kwa wiki sita huku wanachama wa Republican wakijaribu kuondoa mpango huo wa afya. Bwana Joe Biden amesema kwamba kutokana na mlipuko wa virusi vya corona , huu ndio wakati kwa raia kuweza kupata mpango wa afya ulio bei nafuu."	https://www.bbc.com/swahili/habari-55851459
health	Watoto mapacha wanazaliwa wengi zaidi sasa tofauti na wakati mwingine	"Watoto mapacha wamezaliwa wengi zaidi kwa miaka ya hivi karibuni ,watafiti wamesema. Watoto mapacha wapatao milioni 1.6 wanazaliwa kila mwaka duniani kote, katika watoto 42 wanaozaliwa kuna mapacha kati yake. Kuchelewa kuzaa na teknolojia za kitabibu kama vile IVF zimeongeza idadi ya mapacha kuzaliwa tangu miaka ya 1980. Lakini inawezekana kuwa inaanza kushuka kuanzia hapa wakati watu wakilenga kupata ujauzito wa mtoto mmoja, ambalo ni jambo lisilo na hatari kubwa. Kwa mujibu wa utafiti, jarida la the journal Human Reproduction, idadi hiyo imeongezeka kwasababu ya ongezeko la watoto mapachha katika maeneo mbalimbali kwa zaidi ya miaka 30 - kutoka  ongezeko la 32% barani Asia mpaka 71% Marekani ya Kaskazini. Watafiti wamepata taarifa kuhusu ongezeko la mapacha kutoka mataifa  165 kwa mwaka  2010 mpaka 2015, ukilinganisha na kiwango cha mwaka  1980 mpaka 1985. Idadi ya maelfu ya mapacha wanaozaliwa ni kubwa kwa sasa barani Ulaya na Marekani Kaskazini - na duniani kwa ujumla imeongezeka kwa mapacha tisa mpaka 12 kwa watoto 1,000 wanaozaliwa. Lakini idadi ya mapacha barani Afrika huwa iko juu na haijabadilika sana kwa miaka hiyo 30 iliyopita, hii inawezekana ni kutokana na ongezeko la idadi ya watu. Kwa sasa 80% ya mapacha wote duniani wanatokea barani Afrika au Asia. Prof Christiaan Monden, mwandishi wa utafiti huo kutoka chuo kikuu cha Oxford, amesema kuna sababu ya kuwa hivyo. ""Idadi ya mapacha barani Afrika iko juu haswa mapacha wanaozaliwa na mayai mawili tofauti ,"" he said. ""Inawezekana ni sababu za kijenetiki kati ya idadi ya watu wa Afrika na maeneo mengine duniani."" Kiwango cha mapacha barani Ulaya , Marekani ya Kaskazini na mataifa yalioko maeneo ya bahari kumekuwa na ongezeko kwa kutumia teknolojia mpya za kitabibu tangu mwaka  1970 na hiyo ndio sababu kuu. Teknolojia kukua kumeongeza watoto kuzaliwa mapacha kwa wingi. Wanawake wanaoamua kuanza familia kwa kuchelewa , wanaongeza idadi ya wanaotumia dawa za kujikinga na mimba na idadi ya wanaozaa kuwa ndogo, utafiti unasema. Lakini suala linalosisitizwa sasa ni kupata mimba ya mtoto mmoja, anasema Prof Monden. ""Hili ni muhimu kuhusisha ongezeko la vifo vya watoto na wajawazito kupata matatizo wakati wa kujifungua au hata baada ya kujifungua,"" amesema. Mapacha husababisha matitizo zaidi wakati wa kujifungua , watoto kuzaliwa kabla ya muda au kuzaliwa na uzito mdogo ."	https://www.bbc.com/swahili/habari-56373861
business	'Kwa siku nilikuwa nachinja ng'ombe tatu, sasa hivi hata mmoja simalizi'	'Kwa siku nilikuwa nachinja ng'ombe tatu, sasa hivi hata mmoja simalizi'\n\nKwa takribani wiki mbili zilizopita serikali ya Congo iliamuru kufungwa kwa mpaka kati ya nchi hiyo na Rwanda kuanzia saa tisa alasiri.\n\nHii imekuja baada ya Congo kuituhumu Rwanda kuwa inaunga mkono kundi la waasi la M23,shutuma ambazo Rwanda imekuwa ikikanusha\n\nMzozo huo baina ya nchi  hizi mbili umesababisha kukwama Kwa shughuli za biashara ambazo huwa zinashamiri baina ya wakazi wa miji hiyo\n\nMwandishi wa BBC Yves Bucyana amefika Katika mji wa Rubavu na kutuandalia taarifa hii.	https://www.bbc.com/swahili/articles/cxxwe79pkr5o
technology	Kwa Picha: Ndege kubwa zaidi zilizowahi kuundwa duniani	Tangu binadamu alipofanikiwa kuunda ndege na kupaa angani, wataalamu wamekuwa wakijitahidi kuunda ndege kubwa na kubwa zaidi. Wakati wa Vita Vikuu vya Kwanza vya Dunia, majaribio ya kwanza ya kuunda ndege kubwa zaidi yalifanyika. Ndege hizo zilikuwa na injini kadha, na zilikuwa na uwezo wa kubeba na kuangusha mabomu mengi. Kabla ya Vita Vikuu vya Pili vya Dunia kuliundwa ndege kama vile Dornier Do X ambayo ilikuwa kama meli kubwa na ndege ya ANT-20 ya Muungano wa Usovieti ambayo ilikuwa kubwa ajabu. ANT-20 ilikuwa na uzani wa tani 50 ilipokuwa inapaa, na mabawa yake yalikuwa na urefu wa futi 207 (mita 63). Ndege hii ilikuwa na chumba chake cha kupigia chapa, ukumbi wa sinema na chumba cha kutolea picha. Kuundwa kwa injini ya jeti kuliwezesha ndege kubwa na nzito zaidi kuundwa. Ni hapo ambapo ndege kubwa kama vile Airbus A380, ndege ya ghorofa yenye uwezo wa kubeba abiria zaidi ya 850 ziliundwa. Kuliundwa pia Antonov An-225, ndege kubwa ya mizigo ambayo inaweza kubeba mizigo ya tani 250. Ndege hiyo ni kubwa kuliko ambali ambao ndege ya kwanza ya Ndugu ya Wright ilisafiri mara ya kwanza ilipofanikiwa kupaa. Hapa chini ni mkusanyiko wa baadhi ya ndege kubwa zaidi kuwahi kuundwa. (Picha ya Convair B-36 imetoka kwa Clemens Vasters katika Flickr).	https://www.bbc.com/swahili/habari-40028598
technology	Marekani yaiadhibu kwa faini kubwa kwa udukuzi wa taarifa za siri	"Tume ya udhibiti wa masuala ya kibiashara nchini Marekani imeidhinisha faini ya dola bilioni 5 dhidi ya kampuni ya mtandao wa habari wa Facebook kwa ajili ya uchunguzi  wa udukuzi wa data binafsi, vinasema vyombo vya habari vya Marekani. Tume hiyo  (FTC)  imekuwa ikifanya uchunguzi  juu ya madai kwamba taasisi ya ushauri wa kisiasa ya Cambridge Analytica ilipata taarifa kwa njia isiyotakiwa za watumiaji  milioni 87wa mtandao wa  Facebook. Malipo hayo yaliiidhinishwa na  tume ya FTC kwa kura  3-2, duru zimevihahamisha vyombo vya habari vya Marekani. Facebook na FTC wameiambia  BBC kiuwa hawana la kuzungumzia juu ya repoti hiyo ya uchunguzi. Tume ya inayolinda  maslahi ya watumiaji mtandao huo  FTC ilianza kuichunguza  Facebook mwezi Machi  2018 kufuatia ripoti kwamba  Cambridge Analytica  iliweza kuzifikia  taarifa/data  za mamilioni ya watumiaji wa mtandao huo wa kijamii. Uchunguzi huo ulijikita juu ya ikiwa  Facebook ilikiuka makubaliano ya mwaka  2011 ambayo kwa mujibu wake ingepaswa kuwafahamisha wazi watumiaji wa mtandao huo  na pia  ''kuelezea hofu "" ya kushirikishadata zao.. Gazeti la  New York Times limeripoti kuwa chama cha Democrats kilitaka masharti makali yawekwe dhidi ya Facebook, huku baadhi ya wafuasi wa  Democrats wakikosoa kuwa kiwango hicho cha faini hakifai. Facebook  imekuwa ikitarajia hatua hii dhidi yake. Iliwaeleza wachunguzi  mwezi Aprili kuwa imetenga kando pesa  nyingi kwa ajili ya sakata hiyo , kwa hiyo  inamaanisha kuwa kampuni  haijtateteleka kifedha  kutokana na adhabu iliyopewa. Kile kisichofahamika ni hatua gani zaidi zitakazochukuliwa au masharti zaidi itakayopewa  Facebook, kama vile kuweka mikakati zaidi ya kulinda taarifa za kibinafsi au ikiwa kutakuwa na athari nyingine zai kwa Mkuu wake, Mark Zuckerberg. Malipo hayo, ambayo ni karibu theluthi moja ya faida nzima ya kampuni, yanaweza kuchochea ukosoiaji kwa wale wanaoweza kusema kuwa kiasi hicho cha fedha ni kidogo"	https://www.bbc.com/swahili/habari-48975054
religion	Uhalifu dhidi ya Mungu unaotumiwa na Iran kuwanyonga wandamanaji ni wa aina gani?	"Ni kosa ambalo mahakama nchini Iran  hulielezea kama uhalifu mbaya sana, kwani , adhabu yake kulingana na muktadha wa sheria ya Kiislamu, ni hukumu ya kifo: uhalifu wa ‘’chuki dhidi ya Mungu’’ au ""moharebeh"". Jamuhuri ya Kiislamu ya Iran imewahukumu mamia ya watu kwa kosa hili. Wiki hii, iliwanyonga waandamanaji wawili kuhusiana na maandamano ambayo yamekuwa yakifanyika  kote nchini humo tangu mwezi septemba kufuatia kifo cha kijana wa kike ambaye alikamatwa na polisi wa maadili kwa kuvaa hijabu, au kilemba cha Kiislamu  kwa namna isivyofaa. Mohsen Shekari na  Majidreza Rahnavard, wote wakiwa na umri wa miaka 23,  walinyongwa katika kipindi cha saa chache baada ya kupatikana na hatia ya  moharebeh  na mahakama ya nchi hiyo. Shekari  alipatikana na hatia ya kumshambulia mwanajeshi  wa Basij Resistance Force kwa upanga mjini Tehran, huku Rahnavard  akihukumiwa kwa madai ya kuwauwa wanajeshi wawili wa kikundi hicho. Mashirika ya kutetea haki za binadamu yalipinga hukumu hiyo huku yakesema kuwa waandamanaji walihukumiwa kifo katika mahakama zisizo halali na mchakato wa kisheria unaofaa haukufuatwa yakionya kuhusu   ""hatari kubwa ya  kunyongwa kwa waandamanaji wengi "" . Walisema kuwa watu binafsi walioshutumiwa kwa  uhalifu wa moharebeh  hawana haki ya kupata mawakili huru na nyingi kati ya kesi hizi ziliendeshwa kwa misingi ya ushahidi wa kulazimishwa. La akushangaza zaidi,  kulingana na mtizamo wa sheria ya kitamaduni, kosa linaweza kutafsiriwa kwa namna mbali mbali. ""mashitaka yanategemea Imani ya jaji kwamba vita vimeanzishwa  dhidi ya Mungu,"" anaelezea  Amir Azimi, mhariri mkuu wa Idhaa ya Persia  ya  BBC Baada ya Mapinduzi ya Iran ya mwaka 1979, sheria ya Iran ilianza kubadilika kutoka sheria isiyofuata dini yoyote na kuwa sharia (Sheria ya Kiislamu), anasema Amir Azimi. ""Kuundwa kwa Jamuhuri ya Kiislamu ya Iran kulianza na matumizi ya sheria hiyo kote nchini, kwani ni sheria ya maadili kwa Waislamu ,"" anasema Amir Azimi. Kulingana  kipengele cha 279  cha sheria ya Kiislamu, moharebeh  inaweza kumaanisha kuchora silaha kwa nia ya kushambulia maisha, mali au heshima ya watu au kuwatisha, ili kusababisha  ukosefu wa usalama katika mazingira. Hiyo ni moja ya misingi ya shutuma, zilizoelezewa na mhariri  mkuu wa Idhaa ya Persia ya BBC . ""iwapo mtu atachukua silaha( Inamaanisha kuwa anaweza kufyatua risasi)  na kuzitumia  'kumtisha mtu, wanachukuliwa kuwa wametekeleza  moharebeh . Kwahivyo , hapa inategemea na jinsi  itakavyotafsiriwa, na kwasababu vizuizi vya barabarani kila mara huwekwa wakati maandamano yanapofanyika, hata kama ni maandamano  ya amani, sawa na yale yanayoendelea sasa. Sehemu muhimu ya tafsiri ya uhalifu pia inategemea juu ya iwapo shambulio ni la mtu binafsi au la. Kwa mfano, iwapo mtu fulani atamuua mtu mwingine sio lazima apatikane na hatia ya moharebeh . ""Muuaji, iwapo atalipia uhalifu wake  au familia ya mhanga itaamua kumsamehe, hawezi kuepuka kuhukumiwa kunyongwa,"" anasema Azimi. Lakini katika maandamano, waandamanaji hawaelekezi hasira yao kwa yeyote, kwahiyo kitendo chao hakimlengi mtu binafsi. Kwa kisa hiki, wanakabiliwa na shitaka la moharebeh. Hilo linairuhusu sheria kutumiwa zaidi na zaidi  kisiasa. Ni sawa na ""kutisha"". Wanaharakati wengi wa kisiasa wamekamatwa,  kufungwa na kuhukumiwa kwa  kufanya maandamano. Kutokana na hali halisi ya kisiasa, utawala huitumia sheria hii dhidi ya upinzani a watu binafsi na makundi yanayoukosoa utawala, ambao marengo yao ya kisiasa inaweza kuonekana kwa  muktadha mwingine kama halali. Lakini nchini Iran watu hawa huwekwa katika hali ambayo inakuwa vigumu kwa wao kujitetea. ""Hilo limetokea kabla dhidi ya Wakurdi na jamii za walio wachache,"" anasema Amir Azimi. Shirika la haki za binadamu  la Iran lenye makao yake nchini Norway lilipinga hukumu ya kunyongwa dhidi ya wafungwa wanasiasa wa Kikurdi Loghman Moradi na Zanyar Moradi  mwezi wa septemba  2018, likidai kuwa walilazimishwa kukiri makis ana hawakuwa na uwakilishi unaofaa wa kisheria katika kesi dhidi yao.  Huu ni baadhi ya ukosoaji mkubwa dhidi ya utekelezwaji wa hukumu hiyo katika uhalifu huu, kwani washitakiwa hawawezi kupata mawakili binafsi wa kuwawakilishamahakama huwapatia wakili ambaye hurudia uamuzi wa jaji.  Kama mshitakiwa anaweza kumkodi wakili wake , hapewi ruhusa ya kuwasiliana naye na hakuna njia ya kutoa ushahidi mwingine. Huwezi pia kukata rufaa kwa hukumu  iliyotolewa. Viongozi wa Iran wameyaita maandamano ya ""ghasia"" zilizochochewa na maadui wa kigeni. ""Kwa mtazamo wa serikali, ni kwamba watu hawa wamedanganywa na maadui  wa kigeni kufanya fujo,"" Azimi anasema, "" kwahiyo iwapo utasema kuwa ulidanganywa haukuwa unaelewa kinachoendelea, unaweza kusamehewa ."" Katika miongo minne iliyopita Iran imewauwa maelfu ya watu wa kuwanyonga. Baada ya uchina , Iran ni nchi ya pili kwa kuwauwa watu wengi zaidi duniani kila mwaka."	https://www.bbc.com/swahili/articles/c72qy441dyzo
health	Thembi Nkambule: Mwanamke mwenye ukimwi anayewasaidia wengine 'kufa kifo kizuri'	"Thembi Nkambule amekuwa akiwahudumia mamia ya watu wanaofariki kutokana na Ukimwi Eswatini - nchi ambayo mtu mmoja kati ya wanne ana HIV.  Haya ndio mambo aliyojifunza juu ya maana ya ""kifo kizuri"". Thembi anaangazia vifo vya aina tatu. Cha kwanza ni kile ambacho ni cha kawaida. Mtu anamwangalia machoni na kusema peupe ""Imeisha. Nimekata tamaa."" Thembi  anashudia wanapofunga macho na kuaga dunia. Maisha walioishi kisiri yakiisha kwa fedheha. Hiki ni kifo kibaya. ""Alafu kuna aina ya pili ya kifo,"" Thembi anasema. ""Mtu ana ujumbe, au tahadhari, kwa watu anaowaacha nyuma. Kuna somo walilojifunza ambalo wanataka kuwasilisha."" Aina ya tatu ni kifo kizuri. Mtu anayekaribia kufariki akijua kwamba ataacha famililia yake na jamii katika hali nzuri ikiwa mizozo yoto imesuluhishwa. Kifo cha aina hii hakihitaji uwepo wa Thembi, ijapokuwa yeye huwepo mara kwa mara katika dakika za mwisho za mgonjwa yeyote. Nchi ya Eswatini ambayo - zamani ilikuwa ikijulikana kama Swaziland - imetajwa na Shirika la Afya Duniani (WHO) kuwa ""kitovu cha janga la UKIMWI duniani ""- wataalam wa janga hilo wanasema hali inazidi kuwa mbaya kutokana na Covid -19. Ijapokuwa hatua kubwa zimepigwa  katika juhudi za kukabiliana na virusi vya Ukimwi katika miongo kadhaa iliyopita, nchi hiyo iliyo na watu  milioni 1.3 bado ina kiwango cha juu cha maambukizi ya  HIV, inakadiriwa kuwa asilimia 26. Lakini hali ilikuwa mbaya sana miongo kadhaa iliyopita. ""Kifo kilikuwa kila mahali wakati huo,"" Thembi anasema. Anakumbuka vizuri sana mara ya kwanza alipogundua kwamba amepata HIV. Ilikuwa kati kati ya miaka ya 90 na ndio mwanzo alikua ameolewa na kuwa mama akisoma chuo kikuu cha Swaziland. Kulikuwa na mpango wa utoaji damu nchini. Baadhi ya marafiki wa Thembi walikua wametoa damu, lakini wiki chache baadae waliacha masomo, na hawakuwahi kurudi tena. ""Kulikuwa na uvumi kwamba damu yao iligunduliwa kuwa na virusi vya ugonjwa hatari,"" anasema. ""Hakuna kitu kilichothibitishwa na serikali au mamlaka, lakini uvumi ulikuwa mtu akipatikana na ugonjwa huo, hakuna matumaini ya kupona, ni kifo tu."" Hofu ilizonga chuo kizima, Thembi na baadhi ya marafiki zake hawakujitolea damu. ""Tulihofia kutoa damu tusije tukaambiwa kwamba damu yetu ina virusi, kwa hiyo tulikuwa salama."" Miaka kadhaa baadae, wakati Thembi akifanya kazi ya ualimu katika shule ya upili, alianza kusikia mengi kuhusu HIV. Wakati huo ilikuwa imeathiri sehemu kubwa ya nchi, wakiwemo waalimu, marafiki zake, na cha kutia wasi wasi zaidi, wanafunzi wake. Aliweza kubaini watu wanapokuwa wagonjwa, kwasababu walitoweka ghafla. Kujitenga na watu na kila mtu. Wiki chache baadae atasoma kuhusu vifo vyao magazetini - ijapokua chanzo cha kifo hakikuwahi kutajwa. Lakini mwanzo wa miaka ya 2000, HIV ilianza kuripotiwa katika vyombo vya habari na kujadiliwa kwenye redio. Thembi alienda maktaba kusoma kuhusu kirusi hicho, ambacho kimewaathiri watu kote duniani. Alifahamu mengi kuhusu ugonjwa uliosababisha waathirika kunyanyapaliwa katika jamii. Ilifahamika kwamba virusi vya ugonjwa huo wa ukimwi vingeweza kusambazwa kupitia ngono lakini baadhi ya viongozi katika jamii wakaongeza nadharia zao wenyewe kuhusu ugonjwa huo. Watu tu wenye maadili mabaya ndio walioambukizwa, baadhi ya viongozi wa kidini makanisani walisema. Hata hivyo Thembi alijua kwamba hilo sio kweli, kwasababu alimjua mwanamke mmoja ambaye alikuwa na mahusiano ya mapenzi na mume wake tu ambaye aliaga dunia kutokana na ugonjwa wa ukimwi. Na badala ya Thembi kuogopa waliopata maradhi hayo kwasababu ilisemekana hao ni wenye tabia za kishetani, wakati huo wakiwa wanatengwa na familia zao na marafiki, aliamua kuchukua hatua ya kuwatembelea majumbani na kuwafariji. ""Wakati mwingine ningegonga mlangoni na mtu hangeniruhusu kuingia,"" anasema. ""Walikuwa wanaona aibu sana. Lakini mimi nilisubiri huku nikiwaambia kwamba iwapo mtu atanihitaji niko nje ya mlango wake. Sikuwaogopa kabisa."" Mwaka 2002 akapatwa na kikohozi ambacho kilidumu. Mara ya kwanza alichukulia kawaida akidhani kwamba ni homa. Lakini homa hiyo iliendelea. ""Pengine,"" alifikiria akiwa peke yake, ""kikohozi hiki kimekataa kuisha kwasababu nina HIV."" Thembi aliamua kwenda kupimwa. Na majabu yakaonesha kwamba ameathirika. Wiki za kwanza baada ya kupimwa alizongwa na hofu ya ajabu. ""Nilipataje ugonjwa huu?"" Thembi akawa anawaza, ""Je kipi kitakachotokea kwa watoto wangu watatu?"" ""Nitafariki dunia lini?"" ""Nilijua kile ambacho kingenitokea, ningehitaji usaidizi na upendo kutoka kwa wengine niliowapenda,"" anasema. Aliwaambia kwamba ugonjwa wake hauwezi kurithishwa kwa mwingine kupitia kumkumbatia mtu au kutumia naye bafu moja. Na kuwaahidi kwamba atakuwa akipata matibabu. Tangu alipopatikana nao, alikuwa amegundua kuhusu mpango unaofahamika kama 'People Living with HIV', na pia angeshirikiana nao kusaidia waliathirika akiwemo mume wake. Yeye na mume wake waliwakalisha watoto wao na kuzungumza nao kuhusu hali zao za HIV. Asijue kwamba miaka michache ijayo ndiye angekuja kuwa mkurugenzi wa mpango huo. Tajriba aliyokuwa nao katika kuishi a ugonjwa huo ilimaanisha kwamba wengi walifungua mioyo yao akiwa nao. Wengi waliokuwa wanataabika kwasababu ya ukimwi walimuomba kuwa naye wakati wa dakika zao za mwisho maishani. ""Hilo nililichukua kwa uzito mkubwa,"" anasema, ""Nilikiona walichokuwa wanakihitaji wakati huo hata kabla ya kusema nao lolote. Wengine walitaka niwashike mkono. Wengine hawakutaka kushikwa lakini walitaka mtu kuwa karibu nao. Kila mmoja nilimchukulia vile alivyopenda yeye. Na kuwapa heshima zao."" Alitaka wawe na kifo kizuri. Dhana ya uwepo wa kifo kizuri imekuwepo kwa muda mrefu. Mwaka 1601 katika kanisa la England, kasisi Christopher Sutton aliandika kwamba kufa vizuri kunajumuisha kufa ukiwa kitandani huku wapendwa wako wakiwa wanakutazama. Aligusia kwamba katika kifo cha ghafla mtu anakuwa hajapata muda wa kuaga wapendwa wake lakini ingawa kuumwa kwa muda mrefu kando na kwamba kunaumiza pia ni mzigo kwa wengine. Kulingana na shirika moja lisilo la serikali Marekani, kifo kizuri ni kile ambacho mgonjwa hajaumwa hajakuwa na machungu moyoni. ""Leo hii mwaka 2021, idadi ya wanaopata ugonjwa wa virusi vya ukimwi au kufariki dunia kutokana na virusi hivyo ni ndogo sana nchini Eswatini nikilinganisha na wakati mimi naguduliwa kuwa ugonjwa huo,"" Thembi amesema, ""lakini kwasababu ya kanuni zilizowekwa kukabiliana na ugonjwa wa Covid-19, kutokana na kile ninachokisikia, huenda idadi hiyo ikaongezeka. Pia inasemekana kwamba kuna ongezeko la visa vya dhulma dhidi ya kwanawake ikiwemo ubakaji. Kwa Thembi, ""kifo kizuri ni amani"". ""Kwa wenye HIV na ukimwi, ni vigumu sana kwa waathirika kuwa na amani. Kuondoka katika dunia hii bila majuto,"" amesema, ""Huwa ninawaambia kwamba mwisho wa siku, maisha ni kuwa na amani moyoni mwako kwa maamuzi uliofanya kipindi ulichukuwa. ""Wengine watakuchukulia vile unavyojichukulia,"" Thembi amesema. ""Hakuna anayeweza kukufanya kuwa na aibu kama mwenye huoni aibu. Na hakuna anayestahili kuona aibu kwasababu ya ugonjwa."""	https://www.bbc.com/swahili/56317361
technology	Jinsi mitandao ya kijamii inavyotumika kuuza dawa za kulevya	Utafiti unaonesha kwamba mmoja kati ya kila vijana wanne sasa hivi huona matangaza ya uuzaji wa dawa za kulevya kupitia mitandao ya kijamii. Polisi imesema kampuni za mitandao ya kijamii ingeongeza juhudi zaidi ikiwa watoto wao ndio wangekuwa wanakufa kutokana na matumizi ya dawa kulevya.	https://www.bbc.com/swahili/53846113
politics	Mgogoro wa Tigray Ethiopia: Fahamu uwezo wa jeshi la Tigray	Katika jimbo la Tigray nchini Ethioipia, vita vinaendelea kati ya majeshi ya serikali ya Ethiopia na wapiganaji wa chama cha TPLF. Vita hivyo vimekuwa vikiendelea kwa zaidi ya wiki mbili sasa huku vikosi vya Tigray vikidaiwa kurusha roketi katika mji mkuu wa jimbo la Amhara wa Bahir Dar na mji wa Gondar. Vikosi vya Tigray pia vilirusha roketi katika mji mkuu wa Eritrea wa Asmara kulingana na kiongozi wa jimbo la Tigray  Debretsion Gebremichael. Ijapokuwa wachanganuzi wanasema kwamba eneo hilo halina uwezo wowote wa kijeshi , imedaiwa kwamba jeshi lake hivi karibuni lilishambulia wanajeshi wa seriikali. Inakadiriwa kwamba utawala wa Tigray unaweza kumiliki wanajeshi 200,000 ikijumlisha wanajeshi wake na maafisa wa polisi katika eneo hilo. ''Jeshi hilo linashirikisha wanajeshi walioshambuliwa na wenzao wa serikali ya Ethiopia  katika siku ya mwisho kwa kuwa lilikuwa jeshi kubwa lilomiliki silaha nyingi'' , alisema jenerali Dolaal Halhal akizungumza na BBC Somali. Jenrrali huyo anaamini kwamba vita vinavyoendelea katika eneo hilo sio vita haswa. Amesema kwamba wanajeshi wa serikali ya Ethiopia wamekuwa wakiwasili karibu na jimbo hilo kutoka maeneo mbali mbali ya taifa hilo. Wengine wanasema kwamba vita hivyo vilianza na kuifanya serikali kuondoa wanajeshi wake  kutoka kambi tofauti katika maeneo mbalimbali ya taifa hilo. Huku wapiganaji hao wakifanikiwa kurusha makombora ya roketi kati miji na viwanja vya ndege  nchini Ethiopia  pamoja na taifa jirani la Eritrea, kumekuwa na maswali mengi  kuhusu silaha zinazomilikiwa na jimbo hilo na zinakotoka. Alipoulizwa na BBC Somali kuhusu chanzo cha kuwepo kwa silaha zinazotumika na wapiganaji hao, jenerali Dolaal alisema kwamba silaha hizo hazitoki kokote  na kwamba tayari zilikuwa katika eneo hilo na zilichukuliwa na wapiganaji wanaounga mkono kujitenga kwa jimbo hilo kupigana na serikali ya Eritrea  ambayo miaka ya nyuma ilikuwa ikikabiliana na Ethiopia. 'Thuluthi moja ya silaha zinazomilikiwa na wapiganaji hao  zilisambazwa katika eneo hilo na jeshi la Ethiopia', aliongezea Je ni kwnaini Abiy Ahmed alitumia nguvu? Serikali ya Ethiopia imeshutumu chama tawala cha jimbo la Tigray  kukabiliana na wanamgambo katika eneo hilo. Katika hotuba iliorushwa mubashara na runinga  alisema kwamba hatua ya kijeshi katika jimbo hilo imefaulu na itaendelea Taarifa kutoka kwa waziri mkuu Abiy Ahmed ilisema  : Wamevuka mpaka  na njia ya pekee iliosalia ni kutumia nguvu ili kuokoa raia na taifa. Ghasia katika eneo hilo zimesababisha wasiwasi katika jimbo la Tigray  na sasa wengi wa raia wanaotorokea nchini Sudan pia wanakabiliwa na tisho la maambukizi ya corona. Jamii ya kimataifa imetoa wito kwa pande husika kusitisha mapigano kwa lengo la kuweka amani.	https://www.bbc.com/swahili/habari-55068203
entertainment	Huyu ndiye ''Kizz Daniel'' msanii nyota aliyeshindwa kutumbuiza Tanzania	"Na David Nkya BBC  Swahili Dar es Salaam Katika mitandao ya kijamii mambo mengi sana yalitokea mwishoni mwa juma lililopita katika eneo la Afrika Mashariki. Pamoja na kwamba uchaguzi mkuu wa Kenya ndio suala linalojadiliwa kwa upana zaidi katika Eneo zima la Afrika Mashariki na maeneo mengine duniani, katika suala la burudani pia yalikuwepo mengi ikiwemo tamasha kubwa la Yanga, baadae likafuata la Simba. Lakini bila shaka kuna kitu ambacho unatamani nikigusie mbali na hayo niliyoyataja hapo juu, eheee! Hicho hicho. Wengi wanamfahamu kama Kizz Daniel ama Vado, lakini kama yalivyo majina mengine ya kinijeria, jina lake halisi ni refu kidogo alizaliwa Mei 1, 1994 na kupewa jina la Oluwatobiloba Daniel Anidugbe. Oluwatobiloba ni jina la Kiyoruba analopewa mtoto wa kiume likiwa na maana ya ‘’ Mungu ni mfalme mkuu’’. Akiwa amesainiwa na G-Worldwide Entertainment chini ya jina la kisanii Kiss Daniel, alitoa wimbo wake wa kwanza, ""Shoye,"" Mei 2014 kabla ya kujizolea umaarufu nchini Nigeria kwa kuachia wimbo wake wa pili ""Woju."" Alitoa remix ya wimbo huo hivi karibuni akiwashirikisha nyota wengine kama Tiwa Savage na Davido. Mwaka 2018, kulikuwa na uvumi kwamba mwimbaji wa YEBA, Oluwatobiloba Anidugbe hatimaye amekubali shinikizo kutoka kwa lebo yake ya zamani ya G-worldwide kuachia jina lake la stejini. Kufuatia ugomvi huo, Tobi ambaye alikua maarufu kwa jina la Kiss Daniel akabadilisha jina la kisanii kwenye majukwaa yote baada ya lebo yake ya zamani kusisitiza kuwa lazima aache kutumia jina hilo, na hapo ndipo ‘’Kizz Daniel’’ ilizaliwa na kutamba zaidi kimataifa. Kufikia 2022, alikadiriwa kuwa na utajiri unaofikia dola milioni 4.5. Ameshinda tuzo mbalimbali ikiwemo City People Music Award, Nigeria Entertainment Awards for Afropop, The Hedies Award for Hiphop na nyinginezo nyingi. Novemba 2017, Kizz Daniel alitangaza kutengana na lebo yake ya rekodi, G-Worldwide na kuunda lebo yake iitwayo FLYBOY I.N.C. Alishtakiwa kortini na lebo yake ya zamani ya rekodi lakini hakupatikana na hatia. Machi 27, 2022, mwimbaji huyo alimtambulisha mama wa watoto wake ambaye hata hivyo hakutaja jina lake. Aliweka picha wakiwa wawili na kumtakia siku njema ya kina mama duniani. Hii ilikua mara ya kwanza kwa Kizz Daniel kumuonyesha mpenzi wake ambaye hata hivyo alijifunika kwa barakoa hivyo sura yake haikuonekana vizuri. Baadhi ya wafuasi wake wa kike walionyesha hysia tofauti kwa kuwa miongoni mwao wamekua wakimtaka kimapenzi mara kwa mara, linasema jarida la ``The Will’’ la nchini Nigeria. Nyota huyo wa muziki alifanikiwa kupata mapacha watatu mwezi Mei 2021, lakini mmoja alifariki siku nne baadaye kama ilivyofichuliwa na mwimbaji huyo alipoweka picha ya kwanza kabisa na Jelani na Jalil kwenye Instagram. “Mungu alinibariki na wavulana 3 kitambo Jamal, Jalil na Jelani’’ hii ikiwa ni  Siku 4 baada ya kumpoteza mwanae Jamal. Kwa sasa Kizz Daniel anatamba zaidi na wimbo wa ``Buga’’ aliouachia May 4, 2022 ambapo video yake aliyomshirikisha msanii mwingine nyota Tekno imefikisha watazamani milioni 44 katika mtandao wa Youtube baada ya kuwekwa kwa June 22, 2022. Katika mahojiano na blogu moja iitwayo Sunday Scoop, Kizz alisema neno ``Buga’’ maana yake ni kuonyesha mafanikio baada ya kupambana kwa muda mrefu. ``Wengi hawafahamu nilipotoka, namna nilivyopambana kimuziki’’ alisema Kizz Daniel. Kizz anasema wimbo huu umemtambulisha zaidi kimataifa na kumfanya kupanda katika majukwaa mbalimbali nje ya Nigeria ili kuweza kutoa burudani. Vyombo vingi vya habari barani Afrika na sehemu nyingine duniani viliripoti kukamatwa na Polisi nchini Tanzania kwa msanii Kizz Daniel, kosa kubwa likiwa ni kutoonekana ama kushindwa kuburudisha watu waliojitokeza usiku wa Agosti 8 jijini Dar es Salaam. Matokeo ya yeye kushindwa kupanda stejini yalisababisha vurugu na watu kurusha chupa na kuharibu vifaa mbalimbali katika ukumbi wa ``Next Door Arena’’ uliopo Dar es Salaa. Yeye Kizz anasema sababu kubwa ya kushindwa kupanda stejini ni kutokana na kukosa nguo za kutumbuiza baada ya begi lake la nguo kushushwa kimakosa nchini Kenya badala ya Tanzania. ""Nilipofika Nairobi kutoka Kampala ndege niliyotakiwa kuunganisha nayo ilikua imeshaondoka, nilikaa Nairobi kwa saa nane, nikapata ndege nyingine saa mbili na nusu Usiku, Nilipofika Dar tuligundua kwamba vitu vyangu vimesahaulika, wakasema watanitumia’’ alisema Kizz Daniel alipokua akiomba radhi kwa mashabiki zake. ""Waandaaji wa onyesho langu walinihakikishia kwamba ningepata vifaa vingine, nilijaribu kuwasiliana na wabunifu wa mavazi wa hapa ili kupata nguo, lakini haikufanikiwa, tukakubaliana na waandaaji kwamba tutaandaa onyesho jingine’’ aliongeza Kizz Daniel. Kizz Daniel anasema kwamba alikwenda kuhojiwa na polisi na wala hakukamatwa na hiyo ilikua salama kwake kwani mashabiki walikua na hasira kali juu yake. Hii ni baada ya video yake akiwa amejifunika usoni chini ya uangalizi wa polisi kusambaa sehemu mbalimbali duniani. Katika video hiyo, Kizz Daniel anasindikizwa na polisi wa Tanzania kwenye gazi la wazi, huku mtu mmoja akisema, ""Kizz Daniel, utaingia gharama kwa hilo. Utaingia gharama kwa kweli. Umesababisha uharibifu katika nchi hii. Lazima uingie gharama kwa ajili yake."" Mratibu wa SUMMER AMPLIFED pia aliomba radhi kwa umma katika taarifa yake. Ilisema, ""Big Step Consultancy inapenda kuomba radhi kwa umma kwa kile kilichotokea kwenye tamasha la SUMMER AMPLIFIED linalotarajiwa kufanyika Jumapili, Agosti 7, 2022, ambapo msanii maarufu Kizz Daniel (aliyelipwa fedha zake zote) alishindwa kutumbuiza kama ilivyopangwa."" Hata hivyo tiyari ameahidi kuburudisha mashabiki zake bure siku ya Ijumaa Agosti 12, ili kuweza kufidia hasara walizopata na kusema ataanza kwa kuomba radhi kabla ya kutumbuiza. Hii ni mara ya pili kwa mwimbaji huyo kushindwa kutumbuiza kwenye tamasha ambalo lililua likisubiriwa kwa hamu na mamia ya mashabiki zake. Mwezi uliopita aliwafanya mashabiki kusubiri kwa saa nyingi kwenye tamasha lake la DMV huko New York lakini baadaye alilaumu kutoshiriki kwake kwamba kulisababishwa na changamoto za uhamiaji."	https://www.bbc.com/swahili/articles/cxxplr900wxo
politics	Matokeo ya uchaguzi wa Marekani 2020: Mambo 5 ambayo huenda huyafahamu kumuhusu rais mteule Joe Biden	"Joe Biden, ambaye alikuwa makamu wa rais chini ya Barak Obama, aliweza kupata uungwaji mkono wa majimbo muhimu ambayo mwaka 2016 yalimpigia kura hasimu wake wa Republican Donald Trump. Akikaribia kutimiza umri wa miaka 78, Biden atakuwa ndiye rais mwenye umri mkubwa zaidi wa Marekani. Tunakueleza mambo mengine ya kipekee kuhusu maisha ya kibinafsi na ya kitaaluma ya Biden. 1. Ni mwanasiasa aliyesomea Kama Trump alijvyosisitiza katika kumkumbusha wakati wote wa kampeni, Bwana Biden amekuwa mshiriki wakati wote katika siasa za Marekani kwa miaka 47. Kazi yake ya siasa katika  Washington DC ilianza katika Seneti ambapo alishinda kiti cha jimbo la Delaware alipokuwa na umri wa  miaka ya thelathini na zaidi, alikabiliwa na moja ya nyakati za kusikitisha zaidi za maisha yake na hili tutalizungumzia baadaye katika taarifa hii. Kama Seneta, Biden aliimarisha sura yake kama mwanasiasa wa karibu, mpatanishi na mwenye uwezo wa kufikia makubaliano na wapinzani wake. Pia alifanya maamuzi ambayo hayakusifiwa sana na wengi, kama vile  sheria ya uhalifu aliyoandika na kupitishwa wakati wa utawala wa kwanza wa  Bill Clinton. Sheria hiyo ilikuwa ya mageuzi yaliyolenga kukabiliana na ghasia za miongo kadhaa , lakini ilisababisha kunyanyaswa kwa watu wengi , huku ikiwaathiri zaidi Wamarekani weusi na Walatino. Katika kipindi kirefu cha kazi yake kama seneta, hatunabudi kuongeza miaka yake minane ya kuwa Makamu wa rais wa Barack Obama (2009-2017), ambapo alijenga uhusiano mzuri naye zaidi ya uhusiano wa kikazi. Hii ni mara ya tatu akijaribu kupata urais wa nchi. Mara mbili za kwanza aligonga mwamba, akisababisha baadhi ya Wanademocrat kujiuliza iwapo kweli alikuwa mtu anayefaa kukabiliana na Trump. 2. Tukio la kusikitisha lilimpata katika mwanzo wa kazi yake ya kisiasa Kwa bahati mbaya, furaha ya kushinda uchaguzi wa Seneti haikudumu kwa muda. Wiki kadhaa baada ya ushindi wake, familia yake ilihusika katika ajali mbaya ya gari  wakati alipokuwa Washington, DC, akiwafanyisha mtihani watahiniwa ambao wangekuwa wahudumu wa ofisi yake. Mke wake Neilia  na watoto wao watatu walikuwa wakirejea nyumbani baada ya kutoka dukani kununua mti wa Krismasi  wakati lori lilipowagonga na gari lao. Mke wake aliyekuwa na umri wa miaka 30 na binti yao, Naomi aliyekuwa na miezi 13, walifariki. Watoto  - Beau, aliyekuwa na miaka 3,  Hunter, miaka 2, walijeruhiwa sana na kulazwa hospitalini . 3. Maumivu na huruma Biden, ambaye alikula kiapo cha kuwa Seneta katika chumba cha hospitali ambako mwanae wa kiume Beau alikuwa anatibiwa, hakuweza kujua kama angeweza kuendelea na kazi yake kama seneta Nilikuwa nimefikia mwisho sikujua la kufanya Akizaliwa katika familia ya wafanyakazi wenye imani ya Kikatoliki, baba yake  alirejelea maneno haya lakini akimlazimisha  : ""Amka, amka baada ya kuanguka . "" Hicho ndicho alichokifanya. Aliamua kujitupa katika kazi, lakini bila kuwaacha watoto wake. Moja ya mambo yaliyojitokeza zaidi katika miaka yake ya mwanzo kama seneta ni kwamba  : kila siku alilazimika kusafiri kati ya nyumbani Delaware Washington DC, zaidi ya kilomita 300 kwa siku ili kuwa karibu na watoto wake. Biden aliendeleza uhusiano wa karibu na watoto wake ambao uliimarika walipokuwa watu wazima. Mwaka 1977, Biden alimuoa Jill, profesa wa Chuo Kikuu ambaye alizaa naye mtoto wa kike , Ashley,  na kuweza kushirikiana naye kuijenga familia. Wengi walimuona Beau kama mtu anayeweza kumrithi baba yake katika siasa. Baada ya kuhudumu nchini Iraq na kikosi cha walinzi wa  taifa -National Guard mwaka  2008, Beau alikuwa Mwanasheria Mkuu wa jimbo la Delaware kwa mihula miwili akiwa na matumaini mazuri ya kikazi kwa siku zijazo . Lakini  mwaka  2013 alipatikana na saratani nadra ya uvimbe wa kwenye ubongo na akafariki miaka miwili baadaye. Kumpoteza mtu wake wa karibu kiasi hicho kulibadili tabia ya Biden. Wale wanaomfahamu zaidi wanasema kuwa  mtu mwenye ""uwezo mkubwa wa kuhurumia "", jambo lililotumiwa zaidi wakati wa kampeni yake  akielezewa kama mtu anayeweza kuwa rais anayeweza kukabiliana na mizozo ya kiafya, kiuchumi na kijamii kama vile janga la  Covid -19. 4. Raia wa dunia na aliyejitolea kuilinda sayari Biden ametetea haja ya kujenga upya uhusiano wa Marekani na nchi washirika wake ambazo, kwa maoni yake, umeathiriwa wakati wa urais wa Trump. Aliahidi kurejea katika mapatano ya Paris ya kupambana na mabadiliko ya hali ya hewa na Shirika la afya duniani. Maamuzi yake katika ngazi ya kimataifa yamekuwa yakikosolewa. Mwaka 1991 alipiga kura dhidi ya Vita vya Ghuba; hatahivyo, katika mwaka   2003 aliunga mkono uvamizi wa Iraq na baadaye akawa mkosoaji wa harakati za Marekani katika nchi hiyo. Akiwa mtu mwenye umakini, alimshauri Obama kutofanya opereshini maalumu iliyosababisha kifo cha Osama Bin Laden. 5. Mtu anayeweza kusababisha utata Wakosoaji wa Biden wanasema ni miongoni mwa watu ambao wamepitwa na wakati na mzee sana ambaye hawezi kuongoza ofisi ya rais akiwa na tabia ya kufanya makosa. Mtindo wake wa kuwa mkweli na kuchukulia mambo kwa urahisi umemsababishia matatatizo  kama vile aliposema kuwa katikati ya kampeni kwamba kama Mmarekani mweusi hajaamini kuwa anaweza kumpigia kura ina maanisha kuwa huyo sio mweusi, kauli ambayo baadaye ilimlazimu aombe radhi kwa kuitoa. Tabia yake ya  ""usumbufu"" ilibadilika na kuwa kitu kikubwa baada ya mwezi Machi  msaidizi wake wa zamani , Tara Reade, kudai kuwa rais mteule alimnyanyasa kingono miaka 30 iliyopita wakiwa  Washington. Biden na timu yake walipinga shutuma hizo na kesi hiyo iliishia patupu bila kuwa na umuhimu wowote wakati wa kampeni Ingawa mahasimu wake wa Republican walijaribu kumuonesha mwanaume mwenye matatizo makubwa ya ubongo ambaye yuko mikononi mwa wanachama wa mrengo wa itikadi kali za kushoto wa Democrat, Biden ameweza kuepuka hayo na kuwa rais aliyechaguliwa zaidi katika historia ya Marekani. La kushangaza, wakati ilipofanywa tathmini miaka kadhaa iliyopita juu ya iwapo anaweza kushauriwa kushiriki katika uchaguzi wa urais wa mwaka  2016 , Biden alisema: ""Ninaweza kufa nikiwa mwanaume mwenye furaha bila kuwa rais  . """	https://www.bbc.com/swahili/54905829
religion	Wahubiri wanaookoa 'miungu' iliyokataliwa Nigeria	"Muhubiri mmoja wa kanisa katoliki anaendesha jumba la makumbusho  mashariki mwa Nigeria ili kuhifadhi masanamu  na vifaa vingine vinavyochomwa na wahubiri wenzake wa kanisa la Pentecostal ambao wanaziona kama njia ya kuabudu sanamu. Masanamu hayo ni miongoni mwa tamaduni za kidini ambazo watu wa kabila la Igbo huyafanya kuwa sehemu ya ibada zao. Huyaona masanamu hayo kuwa matakatifu na kuwa na nguvu zisizokuwa za kawaida. Lakini kuna wafuasi wachache kwa sasa wa tamaduni hizo, huku dini za Kikristo na hususan kanisa la Pentecostal likiendelea kukuwa. Wanahabari wa Idhaa ya BBC Igbo, Chiagozoe Nwonwu na Karina Igonikon waliandika kuhusu jaribio la wahubiri wa kikatoliki kuyalinda masanamu hayo, kutoka kwa wahubiri wa kanisa la Pentecostal. Huku yakipatiwa jina la 'moto unaochoma' , hakuna kitu kinachoogofya kuhusu mhubiri Paul Obayi , ambaye anaendesha jumba la makumbusho la Deities katika mji wa mashariki mwa Nigeria wa Enugu. Likiwa ndani ya kanisa la katoliki la mtakatifu Mary, jumba hilo la makumbusho lenye vyumba vitatu, lina mamia ya vinyago na simba waliochongwa - vyote hivyo vikiwa ni miongoni mwa utamaduni za watu wa igbo. Baada ya jamii kuwacha imani za jadi kutokana na ushawishi wa makanisa ya Pentecostal, baadhi ya wahubiri huchoma moto masanamu hayo  ambayo yanaonekana kwenda kinyume na imani ya dini hiyo na kuvutia mapepo yanayoleta bahati mbaya. Mara nyengine waumini wa dini hizo za kitamaduni pia huyachoma masanamu yao kulingana na imani iliyopo katika kabila la Igbo kwamba: Iwapo mungu anasumbua sana, anakuwa mbao ya kuchomwa. Mhubiri Obayi anaunga mkono uhifadhi wa sanamu hizo, akisema anatumia uwezo wake wa kidini kuondoa uwezo wao. hatua iliomfanya kupewa jina la Okunerere - ""Moto unaochoma sanamu"". ""Nimeharibu mapepo'' , alisema  katika mahojiano katika jumba hilo la makumbusho. Kile ulichonacho sasa ni ganda tupu hakuna kitu ndani yake."" Mhubiri Obayi alisema kwamba ameshawishiwa na makavazi  katika mataifa ya magharibi, ambayo yamekuwa katika shinikizo kali kurudisha vitu vya kale  kama vile shaba  ya Benin  ambazo ziliibiwa wakati wa ukoloni. ""Hutembelea makavazi katika mataifa ya magharibi  na naona vitu vya kale  kutoka Benin, na nikaamua kuhifadhi vyetu,"" alisema Obayi . Na msimamizi wa kanisa la Cathedral, mhubiri Eugene Odo, anaunga mkono mpango huo. ''Katika siku za usoni watu watatazama nyuma  na kuona jinsi tulivyotengeneza vipande vya mbao  na kuviita mungu wetu,"" alisema.. Vitu hivyo vya kale baadhi yao vikiwa na umri mkubwa  na vimetapakaa katika sakafu ya makavazi hayo, vikiwa na vumbi, vingine vimeharibiwa na wadudu. Vifaa hivyo vinatoka katika huduma ya ukombozi ambayo amekuwa akiitekeleza kwa kipindi cha miaka 20 iliopita katika miji  na vijiji kusini mashariki mwa  Nigeria. ""Watu huandika barua wakilqitaka kanisa langu  kuja kuondoa sanamu ambazo zinawasumbua,"" alisema. Mashariki mwa Nigeria, Odinani, dini ya zamani ya kanila la igbo  ilikuwa ikifuatwa kabla ya kuwasili kwa Ukristo  na wakoloni. Ni mfumo wa uhuishaji  ambapo watu huomba kwa pepo - zinazowakilishwa na sanamu  kwa jina Chi. Sanamu hilo huomba kwa niaba ya binadamu  au Chukwu. Sanamu nyengine zinazoabudiwa  ni pamoja na : Ni waumini wachache wa dini hizi za kale waliosalia na hushutumiwa pakubwa na  wakristo walio wengi. Chinasa Nwosu, askofu wa Pentekostal wa kanisa la Royal Church  katika mji wa kusini wa Port Harcoiurt  amekuwa mkosoaji mkubwa wa imani hizo. Askofu Nwosu kwa mara ya kwanza alijipatia umaarufu mapema miaka ya tisini kwa kuharibu maeneo matakatifu , kuchoma sanamu hizo  na kung'oa miti alioitaja kuwa ya mapepo wachafu. Baadhi yao ilikuwa imekaa kwa miaka mingi na kutumika kama ishara za uhuishaji. ""Mungu hataki sisi kuabudu sanamu . Dini nyingi za Afrika zinapendelea kuabudu masanamu,"" alisema.. ""Baraka huja unapoondoa sanamu zilizolaaniwa,'' aliongeza  akinukuu bibilia."	https://www.bbc.com/swahili/habari-57559755
politics	Marehemu Pierre Nkurunziza: Tangu kuwa muasi mpaka rais wa Burundi	"Pierre Nkurunziza,ambaye alizua hali ya sintofahamu baada ya kuwania uchaguzi wa rais kwa awamu ya tatu, alikuwa kiongozi wa Burundi kwa miaka 10 tayari. Mwaka 2015, rais huyo aliyeingia madarakani baada ya vita vya wenyewe kwa wenyewe vilivyosababisha mauaji ya watu 300,000 , alisema kuwa hatawania tena ,nafasi hiyo ya urais kwa sababu ni kinyume na katiba. Wafuasi wake walitetea kuwa katika uchaguzi wa mwaka 2005 alichaguliwa na bunge na si wapiga kura- na kutetea hoja hiyo katika mahakama ya katiba ya nchini humo. Na kiongozi wa zamani wa waasi alijisifu kuwa ameleta amani katika utawala wake nchini Burundi. Iliripotiwa kuwa maasifa wa diplomasia walifika kuzungumza na bwana Nkurunziza ambaye alikuwa nje kidogo ya mji mkuu , Bujumbura,  walimkuta rais huyo akiwa analima na wanakijiji. Alikuwa anapanda miti ya parachichi  ambayo warundi wengi huwa wanaiita miti hiyo jina lake ""amaPeter"". ""Mfumo wake wa maisha ya kawaida , amekuwa akiwavutia watu wengi wa vijijini kwa sababu ya muda mwingi ambao amekuwa akitumia kukaa nao kijijini, iliandikwa katika mtandao wa serikali wa Burundi. Mlokole Kabla ya vita vya wenyewe kwa wenyewe, Nkurunziza ambaye alihitimu masomo ya michezo alikua mkufunzi msaidizi katika chuo kikuu Cha Burundi. Nkurunziza alikua muumini wa dhati wa dini ya kikristo ( Mlokole) . Alikua pia kocha wa timu ya daraja la kwanza mwanzoni mwa miaka ya 1990 . Na baadae kumiliki timu ya hallelujah ambayo pia alikua akishiriki kucheza mpira katika nafasi ya ushambuliaji na alikuwa akifunga mara kwa mara. Chapisho la wasifu wake linasema kuwa jina la timu hiyo linaonesha wazi imani yake ya dini ya kikristo. Baba yake ambaye alikua gavana, aliuawa katika mauaji ya halaiki ya wahutu mwaka 1972. Baba yake alikua mkatoliki na mama yake ni madhehebu ya anglikana. Alikua hawezi kusafiri bila timu yake ya mpira pamoja na kikundi cha kwaya. Yeye na mke wake waliwahi kuripotiwa kuwaosha miguu watu waliokuwepo kwenye mkusanyiko. Mtawala wa ki imla Yeye na mke wake Denise waliwahi kuripotiwa kuwaosha miguu watu waliokuwepo kwenye mkusanyiko. Sio tu watu ambao Nkurunziza alikua na imani kuwa wanamuamini. Bali uongozi wake pia aliamini ni kutoka kwa Mungu. ""Ana amini kuwa ni kiongozi kwa matakwa ya Mungu, na hivyo anashughulika na serikali yake katika matakwa hayo"" alisema  msemaji wake Willy Nyamitwe. Wakosoaji wake ikiwemo wapinzani kutoka vyama karibu  40 na watetezi wa haki za binadamu, wao wana mtazamo tofauti kumhusu. Wanamtuhumu kuwa dikteta na ambaye hataki kuachia madaraka kutokana na kuongoza kwake kwa mihula mitatu. Idadi kubwa ya watu waliuawa katika maandamano ya kumpinga kugombea muhula wa tatu. Wengine zaidi ya 100,000 walikimbia makazi yao kwenda nchi jirani kuhofia usalama wao na kwa hofu kuwa nchi hiyo ingetumbukia kwenye mzozo kwa mara nyingine Lilifanyika jaribio la kumpindua ambalo halikufanikiwa. Mkuu wa zamani wa majeshi Godefroid Niyombare aliongoza mpango huo wa kutaka kumuondoa madarakani mwaka 2015. Baada ya kushindwa kwa mpango huo wapinzani wakadai kuwa uchaguzi wa mwaka huo haukua wa uhuru wala haki. Hukumu ya kifo Mkuu wa kitengo cha haki za binadamu cha Umoja wa mataifa  bwana  Zeid Raad al-Hussein alitoa wasiwasi wake kuhusu kundi moja la vijana la imbonerakure washirika wa Nkurunziza. Kilishukiwa kufanya mauaji , kuwatesa watu na kuwapiga na kimekuwa hali kuwa mbaya nchini humo kwa muda,"" alisema. Kikundi cha waasi cha wahutu cha  CNDD-FDD kilichoongozwa na bwana Nkurunziza wakati wa mapigano ya wenyewe kwa wenyewe na kusababisha kifo cha  rais wa kabila la wahutu bwana Melchoir Ndadaye mwaka  1993 - alikuwa anahusika katika matukio kadhaa. Ikiwemo kutekeleza vitendo kadhaa vya uvamizi katika barabara kuu za nchini humo, kuwaua wasafiri wengi, wakiwemo watu wa kabila la Tutsi Alinyanyua silaha ili kupambana kukomesha utawala ulioongozwa na jamii ya kabila la waliokuwa wacheche Tutsi. Nkurunziza alihukumiwa kifo na mahakama ya Burundi bila yeye kuwapo mahakamani mwaka 1998 kwa kosa la kutega mabomu ya ardhini, lakini alipata msamaha chini ya makubaliano ya amani yeliyokuwa na nia ya kumaliza mapigano. Mwaka 2014 alijaribu na kushindwa kubadili katiba, ambayo inatoa ukomo wa madaraka kwa chama chake cha CNDD-FDD kwa kutoa hakikisho kwa makundi ya jamii ya watutsi kuwapatia nafasi mbalimbali katika taasisi za kiserikali. Alikosolewa na umma kuwa anataka kusababisha vita nyingine ya kikabila."	https://www.bbc.com/swahili/habari-52984410
sports	Tetesi za soka Ulaya Alhamisi  21.07.2022	Mchezaji anayelengwa na Manchester United Frenkie de Jong hataki kuondoka Barcelona - lakini iwapo atahama, kiungo huyo wa kati wa Uholanzi, 25, angependelea kujiunga na Bayern Munich au Chelsea kuliko The Red Devils. (Sport - in Spanish) Jules Kounde anatazamiwa kufanyiwa uchunguzi wa kimatibabu wa Chelsea ndani ya saa 48 zijazo baada ya The Blues kuafikiana na Sevilla kwa ada ya pauni milioni 55 kwa ajili ya kumnunua mlinzi huyo wa Ufaransa mwenye umri wa miaka 23. (Sun) The Blues pia wamemfanya mlinzi wa RB Leipzig mwenye umri wa miaka 20 kutoka Croatia Josko Gvardiol kuwa mlengwa wao mkuu kuchukua nafasi ya beki wa pembeni wa Uhispania Cesar Azpilicueta, 32, ambaye anatarajiwa kujiunga na Barcelona.  (Sun) Nottingham Forest inafikiria kumnunua mshambuliaji wa Watford raia wa Nigeria Emmanuel Dennis, 24, ambaye thamani yake inakadiriwa kuwa £25m.  (Mail) Leicester wamekataa dau la pauni milioni 15 kutoka kwa Monaco kwa ajili ya kumnunua Boubakary Soumare kwani wanataka kurejesha zaidi ya pauni milioni 23 walizotumia kumnunua kiungo huyo wa kati Mfaransa mwenye umri wa miaka 23 msimu uliopita.  (Mail) Manchester United bado inamtaka winga wa Ajax Mbrazil Antony, 22, licha ya kwamba dau la pauni milioni 51 lilikataliwa. (Talksport) The Foxes wanapaswa kuuza wachezaji kabla ya kununua, kwa hivyo wanaweza kufikiria ofa kwa kiungo wa kati wa Uingereza James Maddison, 25, fowadi wa Nigeria Kelechi Iheanacho, 25, na beki wa pembeni wa Ubelgiji Timothy Castagne, 26.  (Telegraph - subscription required) Barcelona wamemtambua Mchezaji wa Tottenham Sergio Reguilon, 25, kama beki mbadala wa kushoto anayelengwa kama hawatakubali makubaliano na Chelsea kumnunua Mhispania mwenzake Marcos Alonso, 31. (Mundo Deportivo - in Spanish) Brighton wanafikiria kumnunua kwa mkopo beki wa kushoto wa Arsenal Mreno mwenye umri wa miaka 22 Nuno Tavares huku wakitafuta mbadala wa mlinzi anayelengwa na Manchester City na Mhispania Marc Cucurella, 23. . (O Jogo - in Portuguese) Newcastle wametoa ofa ya takriban £18m kumnunua winga wa Leeds United Muingereza Jack Harrison, 25.  (Football Insider) Nottingham Forest imempa mchezaji huru Jesse Lingard kandarasi yenye thamani ya pauni 200,000 kwa wiki huku wakipania kuwashinda West Ham katika kuinasa saini ya mshambuliaji huyo wa Uingereza mwenye umri wa miaka 29. . (Mail) West Ham na Crystal Palace wamewasiliana na Burnley kumnunua kiungo wao Mwingereza mwenye umri wa miaka 22 Dwight McNeil. (Sky Sports) West Ham, Everton, Napoli na Sevilla wanafikiria kumnunua winga wa Ubelgiji Adnan Januzaj, 27, ambaye ni mchezaji huru baada ya kuondoka Real Sociedad mwishoni mwa msimu uliopita.  (AS - in Spanish)	https://www.bbc.com/swahili/articles/cmj387kne80o
