business	Shirika la Utangazaji la BBC lafungiwa China	"China imepiga marufuku matangazo ya BBC World nchini humo, wathibiti wake wa matangazo ya televisheni na redio wamesema Alhamisi. China imekosoa BBC kwa kutangaza taarifa za virusi vya corona na dhuluma dhidi ya kabila la walio wachache la Uighur. BBC imesema imesikitishwa na uamuzi huo. Hatua hiyo inafuatia uamuzi wa mdhibiti wa vyombo vya habari Uingereza Ofcom wa kufutilia mbali leseni ya chombo cha habari cha China, Global Television Network (CGTN) kurusha matangazo yake nchini Uingereza. Uamuzi wa Ofcom uliotolewa mapema mwezi huu baada ya kubaini kwamba leseni ya kituo cha CGTN ilikuwa inatumiwa visivyo na chombo cha habari cha Star China Media Ltd. CGTN pia ilipatikana ikikiuka kanuni za shirika la habari la Uingereza mwaka jana, kwa kutangaza kile kinachodaiwa kuwa kuungama kwa lazima kwa raia wa Uingereza Peter Humphrey. Katika uamuzi wake, shirika la filamu la China, Televisheni na redio limesema taarifa za BBC World juu ya China zilipatikana ""zinakiuka vikali"" miongozo ya utangazaji, ikiwemo ""hitaji la kwamba taarifa za habari zinastahili kuwa za kweli na zisizopendelea upande wowote"" na wala sio ""kudhuru maslahi ya taifa la China"". Inasemekana kuwa ombi la BBC la kupeperusha matangazo yake kwa mwaka mwingine halitakubalika. Taarifa ya BBC imesema: 'Tumesikitishwa na mamlaka ya China ilivyoamua kuchukua mkondo huu. BBC ni chombo cha habari cha kimataifa chenye kuaminika zaidi duniani na hutangaza taarifa kutoka kote ulimwenguni kwa usawa, bila upendeleo wala uoga au kuunga mkono yoyote."" Kituo cha habari cha televisheni cha BBC World News ambacho hufadhiliwa kibiashara hurusha matangazo yake kwa lugha ya Kiingereza kote duniani. Nchini China, BBC inadhibitiwa na huonekana tu katika hoteli za kimataifa na baadhi ya maeneo ya kidiplomasia, kumaanisha kwamba raia wengi wa China hawawezi kuitazma. Waziri wa mambo ya nje wa Uingereza Dominic Raab ametaja hatua hiyo kama ""isiyokubalika na inayominya uhuru wa vyombo vya habari"". Wizara ya mambo ya nje imeshutumu uamuzi huo na kuuita sehemu ya kampeni kubwa ya kukandamiza vyombo vya habari nchini China. Uhusiano kati ya China na Uingereza umezorota pakubwa siku za hivi karibuni kwasababu ya mgogoro wa Hong Kong, ambapo China ilianzisha sheria moya yenye utata baada ya kufanyika kwa maandamano makubwa eneo hilo. Januari, Uingereza ilianzisha viza mpya ambayo inatoa fursa kwa raia milioni 5.4 wa Hong Kong haki ya kuishi Uingereza na hatimaye kupata uraia nchini humo kwasababu inaamini kwamba China inakandamiza haki na uhuru wa eneo hilo. Na katika kipindi cha miaka miwili iliyopita, China imekuwa ikifungia au kupiga marufuku vyombo vya habari vya kigeni ikiwemo kufukuza kabisa wanahabari wa magazeti matatu ya Marekani mwaka 2020. Tovuti ya BBC na programu yake ya kwenye simu tayari vimepigwa marufuku nchini humo. Mnamo mwezi Februari, BBC iliangazia taarifa ya mahojiano na wanawake wa Uighur waliosema kwamba wamebakwa, wamenyanyaswa kingono na kuteswa katika mpango wa utoaji tena mafunzo kwenye kambi za China mjini Xinjiang. Wizara ya mambo ya nje ya China ilishutumu BBC kwa kutangaza ""taarifa za uongo"". Mwezi uliopita, Marekani ilisema kuwa China imetekeleza mauaji ya kimbari katika hatua ya kukandamiza kabila la waliowachache la Uighur na makabila mengine ya Kiislamu. Kulingana na makadario yaliyotolewa, zaidi ya watu milioni moja Wa Uighur na makabila mengine ya walio wachache wamekamatwa katika kambi za China. China imekanusha madai ya Uighur wananyanyaswa. Mwaka jana balozi wa Uingereza nchini China Liu Xiaoming alimwambia mwanahabari wa BBC Andrew Marr kwamba taarifa za msongamano kwenye kambi ni za ""uongo"" na kuwa Wauighur wanakabiliwa kisheria kama makabila mengine machache nchini humo."	https://www.bbc.com/swahili/habari-56041449
technology	Twitter: Fahamu watu maarufu waliofungiwa na twitter kwa kukiuka sheria zake	"Mtandao wa Twitter umemfungia mwandishi maarufu wa vitabu nchini Marekani, Dkt. Naomi Wolf baada ya kusambaza taarifa potofu kuhusu chanjo ya corona. Dkt. Wolf, ambaye ameendelea kugonga vichwa vya habari nchini Marekani kwa kitabu chake ambacho kinakosoa masuala mengi kuhusu chanjo ya corona kinachoitwa 'The Beauty Myth'. Akitumia mtandao wake huo wa Twitter wenye wafuasi zaidi ya 140,000, Mwandishi huyo amemfananisha pia Dkt. Anthony Fauci, mmoja wa washauri wa juu wa masuala ya Covid nchini Marekani na shetani. Hivi karibuni pia aliweka pia kwenye ukurasa wake wa Twitter mkojo na kinyesi cha watu waliochanjwa chanjo ya corona akieleza utenganishwe na watu wasiochanjwa. Dkt. Wolf ni mmoja tu kati ya watu mashuhuri ambao walifungiwa mitandao yao kutokana na kuchapisha taarifa potofu. Je ni watu gani wengine maarufu waliokumbwa na rungu la kufungiwa akaunti zao? Rais wa zamani wa Marekani, Donad Trump anafahamika zaidi kwa kuchapisha taarifa tata hasa wakati akiwa Rais wa nchi hiyo. Ni miongoni mwa watu mashuhuru ambao walipenda sana kutumia mitandao ya kijamii kufikisha ujumbe akiwa na wafuasi zaidi ya milioni 88, lakini utata wa machapisho yake yalifanya mtandao wa Twitter kumfungia na kmchunguza. Alichapisha taarifa iliyodaiwa kuleta uchochezi, kufuatia kupinga kwake matokeo ya uchaguzi mkuu wa Marekani, yaliyompa ushindi, Joe Biden. Katika moja ya ujumbe wake aliandika: ""Wamarekani 75,000,000 Wazalendo walionipigia kura, Marekani Kwanza, fanya Marekani kuwa bora tena, watakuwa na sauti inayosikika siku zijazo. Hawatakosewa heshima au kuchukuliwa kwa uonevu kwa namna yoyote ile!!!"". Mtandao wa Twitter ulisema ujumbe huo ""unatafsiriwa kama ishara zaidi ya kuwa Rais Trump hana mpango wa kuhakikisha kunafanyika 'mabadilishano ya madaraka kwa njia ya amani'"". Katika ujumbe mwingine rais aliandika: ""Kwa wote ambao wameuliza, sitahudhuria hafla ya kuapishwa Januari 20."" Rais wa Nigeria, Muhammadu Buhari na yeye hivi karibuni amekutana na rungu la Twitter la kuondoa baadhi ya machapisho yake na kushikilia akaunti yake kwa kile kinachodaiwa kuchapisha taarifa zinazochochea vurugu hasa Kusini Mashariki wa nchi hiyo. Moja ya chapisho la Rais Buhari, lililopigiwa kelele ni lile alilowasema raia wa eneo hilo la Kusini Mashariki mwa Nigeria kwa kushambulia na kuharibu miundo mbinu ya serikali. ""Wengi wa wanaofanya vitendo hivi hawaelewi kabisa kuhusu athari na vifo vilivyotokea wakati wa mapigano ya weyewe kwa wenyewe. Wengi tuliokuwa eneo la tukio kwa miezi 30 na kupigana vita, tutazungumza nao katika lugha abayo wataielewa,"" alisema Buhari kwenye mtandao huo. Raia wengi wa Nigeria walitoa taarifa Twitter, wakitaka chapisho hili liondolewe wakiliona kama linatishia na kuashiria vita. Baada ya Twitter kuchukua hatua, serikali ya nchi hiyo nayo ikajibu mapigo kwa kuzuia shughuli za Twitter nchini humo. Inaelezwa kwamba nchi hiyo ina watumiaji zaidi ya milioni 39 wa Twitter ambao wengi wao sasa baada ya mtandao huo kuzimwa nchini Nigeria wameanza kutumia njia ya VPN ili kuupata mtandao huo. Mwimbaji huyu mkongwe wa Marekani, alikuwa msanii wa mwanzoni kabisa kushitakiwa baada ya kuweka chapisho linalomdhihaki mmoja wa wanamitindo nchini humo. Ingawa kesi hiyo iliisha juu kwa juu, lakini akaunti yake ya Twitter, iliyokuwa na wafuasi zaidi ya 620,000 ilifungiwa. Hata hivyo Msanii huyo amefungua akaunti nyingine ya mtandao huo. Rapa mwanadada Azealia Banks pia wa Marekani mara kadhaa na yeye alifungiwa akaunti yake kwa sababu ya kutoa maneno ya kashfa kwa wapinzani wake, akiwemo nyota Zayn Malik wa Kampuni ya One Director. Mbali na hao pia afisa wa ngazi ya  Ikulu ya Marekani chini ya utawala wa Trump Steve Bannon, alifungiwa akaunti yake na Twitter siku mbili baada ya uchaguzi mkuu wa mwaka 2020 baada ya kumdhihaki Dkt. Anthony Fauci a mkurugenzi wa FBI Christopher Wray. Msanii maarufu wa India, mwaka 2017 alichapisha chapisho lililomdhihaki mwanaharakati wa nchi hiyo Shehla Rashid na kusababisha Twitter kuungia akaunti yake kama ilivyotokea kwa  Kamaal Rashid Khad, ambaye ni muigizaji aliyefungiwa akaunti yake mwaka huo huo. Baada ya akaunti yake kufungiwa Kamaal alitangaza kuifungulia mashataka Twitter, baadae akafungua akaunti nyingine. Mtangazaji maarufu wa marekani Anthony Cumia, Mwanamuziki Talib Kweli, na mwandishi maarufu na mwanaharakati nchini Misri, Wael Abbas, ni miongoni mwa watu maarufu waliokutwa na dhahma ya kufungukiwa akaunti zao na Twitter. Hata chombo cha habari cha Aljazeera, idhaa ya kiarabu nayo ilifungiwa akaunti yake bila kuelezwa wazi sababu zake. Mtandao wa Twitter una mamlaka ya kufungia watumiaji wake wanaokiuka masharti yaliyoweka, wakifungia kwa namna mbili; kwa muda ama moja kwa moja. Kampeni ya kufungia akaunti zinazokiuka masharti ikiwemo ya kutochochea, ilianza mwaka 2015 na siku moja tu baada ya kampeni hiyo kuanza akaunti zaidi ya 10,000 zilifungiwa."	https://www.bbc.com/swahili/57391090
religion	Inshirah Musa: Mwanamke jasiri Mmisri aliyetumiwa na Israeli kuipeleleza nchi yake	"Vyombo vya habari vya Misri vimeripoti  kwamba jasusi wa Israeli amefariki katika mjini Tel Aviv abaada ya kuugua kwa muda mrefu ugonjwa wa akili. Bi Inshirah Musa, ambaye baadaye alijulikana kama  Dina Ben David, alifariki akiwa na umri wa miaka  87, miezi michache baada ya mtoto wake wa kiume  Rafi Ben David kufa kutokana na ugonjwa wa saratani. Inshirah  alikuwa ni mmoja wa majasusi maarufu katika Mashariki ya Kati na Israeli ilimpatia usaidizi muhimu wa kijasusi tangu wakati wa vita vya mwaka 1967, kabla ya kukamatwa na majasusi wa Misri katika mwaka 1974. Alizaliwa mwaka 1937 katika jimbo la  kusini mwa Misri la Minya na aliolewa na   Ibrahim Shaheen wakapata watoto watatu pamoja. Baada ya uvamizi wa Sinai wa Israeli mwaka 1967, Ibrahim Shaheen, ambaye wakati huo hakuwa na ajira, alitafuta kazi katika ofisi ya masuala ya  chakula ya Israeli na alikuwa akilipwa dola 70 kwa mwezi. Kuligana na Al-Ahram, Ibrahim aliwasilisha suala hilo kwa  mke wake, Inshirah, na akakubali. Wawili hao baadaye walipewa mafunzo na Shirika la ujasusi la  Mossad, Israel,  kutuma taarifa kutoka Cairo. Ibrahim na familia yake walihamia Cairo, na mke wake na watoto wao watatu wa kiume walisaidia kukusanya taarifa za kijasusi na mipango ya kivita kwa ajili ya Israeli , kulingana na  Al-Ahram. Inshirah anaaminiwa kuisaidia Israeli kumuua mkuu wa majesi wa Misri , Jenerali Abdulmunim Riyadh, aliyefariki Machi1969 katika eneo la  mfereje wa maji. Inshirah  na mume wake  Ibrahim walisafiri kwenda Israeli mara nyingi kupata mafunzi na jinsi ya kutumia  vifaa vya upelelezi  na walitoa taarifa muhimu kuhusu vita vya mwaka  1973  ambavyo Israeli ilishindwa. Huduma za ujasisi za Misri, baada ya upelelezi wa muda mrefu  kuhusu mtandao wa   Inshirah, zilimkamata Ibrahim  pamoja na vifaa vyake vya ujasusi katika mwaka 1974    1974. Inshirah alikuwa Italia wakati alipokutana na majasusi wa Israreli- Mossad. Alirejea Misri mwezi huo huo huo na kukamatwa na maafisa wa ujasusi wa Misri nyumbani kwake. Mahakama ya Misri iliihukumu familia yake kifo  mwezi Novemba 1974, na Ibrahim na Inshirah walipatinana na hatia ya uhaini na kuhukumiwa kifo, huku mwana wao wa kiume wa kwanza akifungwa jela. Watoto wengine wa kiume wawili walipelekwa katika makazi ya kuwatunza watoto. Ibrahim alinyongwa, huku mke wake Inshirah  akinusurika kuuawa kutokana na ombi la   Israel. Alifungwa gerezani kwa miaka mitatu kabla ya kupewa msamahana Rais  President Anwar Sadat , Januari  1977 ""ili awatunze watoto"", kulingana na   Al-Ahram. Baada ya kupewa msamaha, Inshirah na watoto wake wawili  wa kiume walihamishiwa Israeli na kujiunga na dini ya Yuda, ndipo alipobadilisha majina na kuitwa  ""Dina Ben David"". Kanali Hatim Sabir,  mtaalamu wa kupambana na ugaidi, aliiambia televisheni ya Misri Machi 2018 kwamba  Inshirax aliyaka kurejea katika nchi yake ya Misri, kwasababu alikuwa na maisha magumu nchini Israeli, lakini ombi lake lilikataliwa na serikali ya Cairo. Taarifa kumuhusu Inshirah imewekwa katika msururu wa filamu zinazoitwa- kuanguka kwa Beersheb - ""The Fall in Beersheb-"	https://www.bbc.com/swahili/habari-59441825
politics	Kuapishwa Biden: Watu kadhaa wajitokeza kuandamana Marekani	"Vikundi vidogo vya waandamanaji - baadhi yao wakiwa na silaha - wamekusanyika nje ya majengo ya serikali ya Marekani, ambapo kuna mvutano mkubwa baada ya jengo la Capitol Hill kuvamiwa huko Washington. Maandamano yanafanyika katika majimbo ya Texas, Oregon, Michigan, Ohio na kwingineko. Lakini kulikuwa na hali ya utulivu Jumapili, baada ya kuimarishwa kwa ulinzi katika bunge congress la Marekani. FBI imeonya juu ya maandamano yenye silaha kabla ya kuapishwa kwa Biden siku ya Jumatano. Rais mteule Joe Biden atachukua madaraka wiki mbili baada ya  waandamanaji wafuasi wa Bw Trump kushambulia Jengo la Capitol la Washington mnamo Januari 6, na kusababisha vifo vya watu watano akiwemo afisa wa polisi. Miji mingi imejiandaa kwa maandamano yanayoweza kuwa na vurugu mwishoni mwa wiki, huku vikosi vya usalama vikiwa vimeimarisha ulinzi. Machapisho ya kwenye mitandao yanayomuunga mkono Trump na yaliitisha maandamano yenye silaha siku ya Jumapili, lakini wanamgambo wengine waliwaambia wafuasi wao wasihudhurie, wakidai ni jambo lililopangwa na askari kama mtego. Kufikia sasa, ni idadi ya watu wachache tu ndio wamekusanyika katika baadhi ya miji , na kuacha barabara zinazozunguka majengo mengi ya  serikali kuwa hazina watu. Jarida la New York Times liliripoti kuwa zaidi ya washiriki 20 wa vuguvugu la Boogaloo Bois walikuwa miongoni mwa waandamanaji wenye silaha ambao walikusanyika katika jengo la serikali huko Columbus, Ohio. Lakini wanaume ambao ni wanachama wa kundi lenye msimamo mkali ambalo linataka kuipindua serikali ya Marekani - wanasema walipanga kwa muda mrefu kuwa na maandamano ya silaha. Wakati huohuo huko Michigan, watu zaidi ya ishirini wakiwa wamebeba bunduki - waliandamana nje ya jengo la serikali huko Lansing, huku polisi wakiwatazama tu. ""Sikuja hapa kufanya vurugu na natumani hakuna mtu atakayejitokeza kuwa mkali,"" mwandamanaji mmoja aliliambia shirika la habari la Reuters. Kundi lingine dogo la waandamanaji kama kumi hivi wakiwa na bunduki, walisimama nje ya Jumba la Texas huko Austin. Nje ya mji mkuu wa Pennsylvania huko Harrisburg, msaidizi mmoja wa Trump alibaini kuwa kuna baadhi ya  maskini walijitokeza, aliiambia Reuters: ""Hakuna chochote kinachoendelea."" Maandamano zaidi yanatarajiwa Jumatano, wakati Bwana Biden ataapishwa rasmi kuingia madarakani, akichukua nafasi ya Bw Trump kama rais. Zaidi ya wanajeshi 25,000 watakuepo nchi nzima kuimarisha ulinzi wakati wa uapisho. Kumekuwa na wasiwasi juu ya machafuko yanayoweza kutokea Katibu wa Jeshi Ryan McCarthy aliwaambia Wanahabari kuwa Jumapili kwamba washiriki wote wa Walinzi walikuwa wakichunguzwa kwa sababu ya hofu ya tishio la ndani. Couy Griffin, mwanzilishi wa kikundi kinachoitwa Cowboys kwa Trump, alikuwa ameapa kurudi siku ya uzinduzi na silaha za moto ""kukumbatia Marekebisho yangu ya Pili"". Bwana Biden atatoa maagizo ya watendaji kubadili marufuku ya safari ya Rais Trump na kujiunga tena na makubaliano ya hali ya hewa ya Paris siku yake ya kwanza katika Ikulu ya Marekani. Rais mteule pia anatarajiwa kuzingatia kuungana tena kwa familia zilizotengwa katika mpaka wa Marekani na Mexico, na kutoa agizo kwa Covid-19 na kuvaa barakoa."	https://www.bbc.com/swahili/habari-55700698
health	Shenzhen yawa mji wa kwanza kupiga marufuku kula paka na mbwa	"Shenzhen umekuwa mji wa kwanza wa Uchina kupiga marufuku ulaji wa kitoweo cha nyama za mbwa na paka. Hii inakuja baada ya mlipuko wa virusi vya corona kuhusishwa  na ulaji wa wanyamapori, jabo lililowafanya maafisa wa Uchina kupiga marufuku biashara na ulaji wa  wanyama hao. Shenzhen ilichukua hatua zaidi, kwa kuweka marufuku ya ulaji wa mbwa na paka. Sheria hiyo itaanza kutekelezwa kuanzia tarehe 1 Mei. Mbwa milioni thelathini huuawa kote katika bara la Asia kwa ajili ya nyama, linasema shirika la kutetea haki za wanyama, Humane Society International (HSI). Hata hivyo, ulaji wa nyama ya mbwa nchini Uchina si wa kawaida sana-wengi wa Wachina hawajawahi kufanya hivyo na wanasema hawataki kufanya hivyo. ""Mbwa na paka kama wanyama wa nyumbani wameweza kuwa na uhusiano wa karibuu sana na binadamu kuliko wanyama wengine wote, na kupiga marufuku ulaji wa nyama za mbwa na paka na wanyama wengine wa nyumbani ni jambo la kawida katika mataifa yaliyoendelea na kama miji  ya Hong Kong na Taiwan,"" ilisema serikali ya jiji la Shenzhen kwa mujibu wa taarifa ya shirika la habari la  Reuters. ""Marufuku hii pia inaitika mahitaji na moyo wa kistaarabu wa ubinadamu.'' Shirika HSI limepongeza hatua hiyo. ""Haya kusema ukweli ni mafanikio makubwa katika juhudi za kumaliza ukatili huu ambao unakadiriwa kuwauwa mbwa milioni 10 na paka milioni 4 nchini Uchina kila mwaka,"" alisema Dkt. Peter Li, mtaalamu wa sera katika kampuni ya Uchina ya HSI. Hata hivyo  wakati huo huo wakati  hukumu hii inatolewa, Uchina imeidhinisha matumizi ya nyongo ya dubu katika kuwatibu wagonjwa wa coronavirus. Nyongo ya dubu - ambayo ni kimiminika kinachosaidia kusaga chakula huchukuliwa kutoka kwa dubu ambao ni hai - imekua ikitumika kwa muda mrefu nchini Uchina kama dawa ya kienyeji. Nyongo hiyo ambayo ina tindikali ya ursodeoxycholic , hutumiwa kuyeyusha mawe yanayojitengeneza katika kibofu cha mkojo na kutibu ugonjwa wa maini . Lakini hakuna uthibitisho kuwa ina ufanisi dhidi coronavirus na mchakato wa kuitoa huwasababishia machungu sana wanyama hao. Brian Daly, msemaji wa wakfu wa Animals Asia Foundation, aliliambia shirika la habari la AFP kuwa: ""Hatupaswi kuwa tunategemea bidhaa za wanyama kama nyongo ya dubu kama suluhu ya kukabiliana na virusi vinavyoua ambavyo vinaonekana kuwa asili yake ni wanyamapori."" Mwezi Februari, mamlaka za Uchina zilipiga marufuku biashara na ulaji wa wanyama wa pori. Hatua hiyo ilichukulia baada ya kubainika kuwa soko la Wuhan linalouza wanyama wa porini na nyama za wanyamapori huenda kilikua ndio kitovu cha mlipuko wa virusi vipya vya corona, na kutoa njia  ya virusi kusafiri kutoka kwa wanyama hadi kwa binadamu. Taarifa  hizi ziliifanya serikali ya Uchina  kufunga biashara hizo na masoko yanayouza bidhaa za aina hiyo. Kwa sasa kunakaribu wagonjwa milioni moja walioothibitishwa kuwa na virusi vya corona kote duniani, na zaidi ya vifo  47,000, kwa mujibu wa hesabu za Chuo kikuu cha Johns Hopkins cha Marekani. Nchini Uchina pekee, kuna wagonjwa 81,589 na vifo 3,318. Wanasayansi na watafiti bado hawajaweza  kutambua chanzo hasa cha mlipuko huo wa virusi na kwa namna gani viliwafikia wanadamu."	https://www.bbc.com/swahili/habari-52134286
health	Uzazi wa mpango: Uhaba wa dawa wachangia idadi ya watu Uganda kuongezeka kwa zaidi ya 3% kwa mwaka	Uganda ina uhaba wa dawa za kupanga uzazi na kuzuia mimba - kingamimba kama zinavyofahamika kwa umaarufu. Wakuu wa afya na asasi za kijamii wanahofu kwamba sasa wanawake na wasichana baleghe wanakabiliwa na kitisho cha kushika mimba bila kutaka. Kwa mujibu wa Umoja wa Mataifa, kizazi cha Uganda, kufika mwaka huu 2019,  kinakaribia watu milioni 46, kikikua kwa zaidi ya 3% kila mwaka. Uhaba wa kingamimba ni tisho kwa mlipuko wa kizazi, mfumo wa afya na pia dhidi ya uchumi wa nchi. Tangu Mei mwaka huu, dawa kadha za kuzuia mimba, zikiwemo Sayana, ya kujipiga sindano; Jadelle na Implanon, za kupandikiza; na vidonge vya dharura, zimeadimika. Afisa mhusika katika wizara ya afya, Dk Placid Mihayo,  amekiri na kunukuliwa kwamba kweli kuna upungufu, na hivi wanazieneza upya - ikimaanisha kwenye nyingi hupunguzwa na kupelekwa zinako-kosekana. Sababu ya upungufu huo ni pesa hakuna. Kuna pengo kubwa chini ya makisio ya Wizara ya Afya ambayo inalipia nusu tu ya madawa yanayohitajika nchini, na kutoa wito mabia wasaidie kifedha. Tabia tegemezi inalaumiwa kwa athari mbaya juu ya afya ya uzazi. Miongoni mwa athari hizo, mkurugenzi mtendaji wa asasi moja ya kijamii, Coalition of Health Promotion and Social Development, au kifupi, mseto wa HEPS-Uganda, Denis Kibira anasema: 'Kitu cha kwanza kabisa, ni mimba ziso-kusudiwa. 'Ukiwa na mimba ziso-kusudiwa, ina maana hatufikii lengo la maendeleo ya milenia, la kupunguza vifo vya mama-wajawazito kwa thuluthi mbili; na kingamimba ndio njia moja wazi kabisa ya kufanikisha hilo. Upungufu wa kingamimba unamaana mimba ziso-kusudiwa zitaendelea kuwa gharama juu ya mfumo wa afya na pia kuugharimu uchumi wa nchi' anasema Dennis Kibira. Zaidi ya 75% ya watu milioni 45 wanaishi vijijini Uganda, wengi wao wanawake wa marika ya kuweza kuzaa. Wanahitaji dawa hizo. Je watazipata vipi? 'Itawapasa kulipa, na unajua matumizi kutoka mfukoni ni ghali mno Uganda. Hivyo wengi wakaazi wa vijijini wanaohitaji dawa hizo itabidi wawe bila' anaeleza Kibira. Mseto wa HEPS-Uganda unafanya kazi katika wilaya 16 nchini, kwa miradi ya afya, mkiwemo uzazi wa majira. Na ukosefu huo, inasema HEPS, ni tisho kwa mripuko wa kizazi kinachokua kwa zaidi ya 3% kila mwaka nchini.	https://www.bbc.com/swahili/habari-48960589
business	Fahamu sababu ya kakao ya Tanzania kutotumika nyumbani	"'Cocoa ni pesa kwangu, nikivuna napeleka kuuza, sijawahi kula chokoleti katika maisha yangu na kwanza hakuna hapa, tumezoea tangu enzi za mababu tunauza tu cocoa,' Simon ni mkulima kakao kutoka wilayani Kyela, mkoani Mbeya, nchini Tanzania. Mfumo wa kupeleka malighafi nje ya nchi bado uko vilevile tangu zao hili lianze wakati wa ukoloni. Wakulima hapa wanasema mashamba yao ya kakao wamerithi kutoka kwa babu zao. Utaratibu wa vyama vya ushirika uliowekwa na serikali bado unatumika. ""Mkulima anakuja kuacha mzigo wake siku ya Alhamisi tunampa risiti tukisubiri siku ya mnada Jumatatu… Hakuna kiwanda cha kakao hapa, wateja wanakuja kununua na kusafirisha na hivyo ndivyo tumekuwa tunafanya biashara hii miaka yote. Tunatamani bidhaa yetu ya kakao iwe na nembo ya kyela badala ya kuuza malighafi kama tunavyouza lakini tunasubiri serikali ichukue hatua, mratibu wa chama cha ushirika wilayani Kyela aliiambia BBC. Ni kawaida kukuta mazao ya biashara kuwa na mashamba makubwa lakini hali ni tofauti kwa zao hili la cocoa ambalo linahesabika kuwa zao la kibiashara kwa miongo kadhaa. Miti ya cocoa yaani kakao ipo pembezoni mwa nyumba, karibu kila nyumba wilayani Kyela ina miti ya kakao. Kwa mfano kahawa huwa inalimwa pembezoni mwa nyumba pia lakini kuna mashamba maalum kwa ajili ya kilimo hicho. Kakao imeanza kulimwa nchini Tanzania mnamo miaka ya 1950, katika mikoa ya Morogoro, Tanga na Mbeya. Kilimo hiki kikiwa kinachangia pato la uchumi wa kilimo nchini humo. Tanzania ikiwa inategemea kilimo katika uchumi wake, sekta hii inatoa ajira kwa tatu ya nne ya idadi ya watu wa taifa hilo. Kwa mujibu wa utafiti wa Repoa, asilimia 80 ya kilimo cha kakao kinafanyika wilaya moja tu ya Kyela, mkoani Mbeya. Na kuifanya Tanzania kuwa miongoni mwa mataifa ambayo yanazalisha kakao nzuri ya kipekee duniani na ikiwa ya asili na hivyo kuvutia soko kubwa la chokoleti duniani. Ally Jumbe ni mbunge wa Kyela anasema; ""Sisi cocoa hailimwi mashambani, ni zao ambalo lipo kwenye nyumba zetu na sio kwenye mashamba ya porini. Kila mtu katika nyumba hapa kuna miti ya cocoa, ni zao ambalo linatupa uchumi tunaoutegemea sana  hapa, ndio maana tunaiita dhahabu ya kijani. Zao letu ni la zamani na lilianza zamani sana, lakini katika uzalishaji bado huwezi kutulinganisha na Ivory Coast, Ghana, Brazil kwa sababu wao wana cocoa nyingi na sisi tunayo kidogo lakini tuna kitu kimoja kikubwa katika cocoa yetu,  ni kuwa cocoa yetu ni kipekee ya asili yaani organic ambayo haitumii dawa kuikuza"",bwana Jumbe amefafanua. Anasema wanunuzi wengi wanaokuja kununua kakao hapo huwa wanasema wananunua ili kuzibulia cocoa nyingine. Aidha amesema ubora wa kakao ya Kyela ndio imepelekea zao hilo kuwa katika soko la dunia. Ally Jumbe anasema kwa kiwango kidogo kilichopo, si rahisi kwa muwekezaji kuja kuwekeza kwa kuweka kiwanda ndio maana mpaka sasa hakuna kiwanda, wala uendelezaji wa mashamba, kwa kuwa mashamba yanamilikiwa na wananchi katika nyumba zao. ""Ila kuna matumaini kuwa siku zijazo tutaweza kuanza hata hatua za awali za uzalishaji. Mimi ndoto yangu ni kuongeza thamani katika cocoa ya kyela, si kwenye chakula peke yake bali kwenye pombe pia. Cocoa nyingi ni ya kurithi ndio maana walimaji ni wachache ingawa serikali ina mpango endelevu kwa vijana kupewa miche ya kakao hivyo miaka michache ijayo hali itakuwa tofauti. Na mpango huo utaweza kusaidia kuanza kufanya uzalishaji mkubwa na hivyo kiwanda kinaweza kutengenezwa,""Jumbe ameeleza. Wakulima wengi ambao BBC ilizungumza nao walikuwa wanafurahia kupata pesa za kila wakati kutoka kwa zao hilo la cocoa, pesa ambazo zinawasaidia kununua bidhaa ndogondogo katika eneo hilo. ""Huwezi kufa na njaa Kyela, ukimiliki shamba la kakao ni ela"" mkulima Shaban Namlike ambaye ni mwalimu pia. Anasema yeye aliweza kusoma shule binafsi kwasababu ya kakao na alivyopata ajira tu ilimbidi aanzishe mradi wa kakao maana anajua thamani yake. Wakati Jenoramu Kayeka , yeye anasema yeye ana hekari nne za zao la Cocoa. Anasema ukiachilia kuwa kila mtu analima kakao  kyela ila hawajui cocoa inatumika kwa ajili gani, yeye anaweza kusoma akaelewa ila anaweza kuwa mmoja kati ya wakulima 200. Bwana Kanyika anasema Kilimo cha kakao ni kizuri lakini kina matatizo yake, Kwa miaka minne mapaka saba kunakuwa na uzalishaji mkubwa lakini kadri miaka inavyokwenda athari tunaanza kuziona na mabwana shamba bado hawapo karibu na sisi. Hakuna mweye miche ya kakao ambayo ina miaka 12 bila uzalishaji kushuka. Anasema , mkulima tegemeo lake kubwa ni cocoa na mara nyingine ubora unapungua kwasababu wengi wanalima ili wapate ela kwa haraka na kupata pesa ya kutumia nyumbani. Hivyo soko linashuka kwasababu ya kukosa ufuatiliaji. Wazee wana ujuzi mkubwa zaidi kuliko vijana. Jones Mrusha ambaye ni mkulima na mfanyabiashara wa kakao anasema kikubwa kinachohitajika ni maandalizi na uelewa wa muda wa kuvuna na kuuza. Wengi wanauza kwasababu wanahitaji pesa hivyo muhimu kupata mafunzo kwa kuangalia ni wakati gani wanapaswa kufanya hivyo, yeye akiwa mfanyabiashara huwa anawashirikisha wakulima katika mafunzo ya kujua wakati gani haswa wa kuvuna. ""Zao letu kimataifa lina soko kubwa , zaidi ya asilimia hamsini inauzwa nje ya nchi. Hii inaweza kuwa hatari maana soko la kimataifa likiyumba kwetu katika kusafirisha basi uchumi wa Kyela utashuka. Ukilinganisha na kakao yetu na mataifa mengine, ubora wake ni mzuri ingawa mauzo ya mnada yanapoteza ufuatiliaji wa zao hilo kutoka shambani mpaka kwa mlaji. Na ili kupata cheti kuwa tuna zao organic ni lazima kuzingatia utarabu wa kimataifa. Kwa uzuri katika eneo la kyela na tukuyu wanatumia samadi ambayo ni ya asili na hawatumii dawa sana,"" Mrusha ameeleza. Unaweza kukuta dawa imetumika mara moja katika miaka 10 kama uvamizi wa wadudu umetokea na kuna miti ambayo ina miaka mingi katika nyumba za watu mbalimbali, ndio maana wanasema wamerithi."	https://www.bbc.com/swahili/60515868
sports	Tetesi za Soka Ulaya Jumatano 05.01.2022: Aubameyang, Haaland, Vlahovic, Kessie, Nketiah, Dembele	"Mkufunzi wa Juventus Massimiliano Allegri amekuwa mbele ya waandishi wa habari kabla ya mechi ya Serie A dhidi ya Napoli siku ya Alhamisi. Juve kwa sasa wako nyuma ya viongozi Inter Milan kwa pointi 12 na wako nyuma ya Napoli katika nafasi ya tatu kwa pointi tano lakini pia kulikuwa na gumzo kubwa kuhusu uhamisho wa kiungo wa Wales Aaron Ramsey na fowadi wa Uhispania Alvaro Morata. Akizungumzia wawili hao Allegri alisema: ""Aaron Ramsey ni mchezaji anayemaliza muda wake. Badala yake Alvaro Morata hataondoka, yeye ni mchezaji wa soka anayeangazia matokeo. ""Tatizo lake ni kwamba amepewa lebo isiyo sahihi. Yeye ni muhimu sana: Nilizungumza naye na nikamwambia asiondoke hapa. Kesi imefungwa."" Arsenal itapokea ofa ya mshambuliaji wa Gabon Pierre-Emerick Aubameyang, 32, ambaye anaweza kuondoka katika klabu hiyo mwezi huu. (Sky Sports) Gunners wametangaza ofa ya euro milioni 70 (£58.3m) kumnunua mshambuliaji wa Fiorentina na Serbia Dusan Vlahovic - hatua ambayo huenda ikamfanya kiungo wa kati wa Uruguay Lucas Torreira, 25, kuhamia klabu hiyo ya Serie A club kwa mkataba wa kudumu. (Gazzetta dello Sport - in Italian) Mshambuliaji wa Red Bull Salzburg Mjerumani Karim Adeyemi, 19, analengwa na Borussia Dortmund kuchukua nafasi ya mshambuliaji wa  Norway Erling Braut Haaland, 21.  Wachezaji wengine walio katika orodha ya na klabu hiyo ni mshambuliaji wa Fiorentina Vlahovic, Mshambuliaji wa Stuttgart na Austria Sasa Kalajdzic, 24, na mshambuliaji wa Benfica na Uruguay wa miaka  22- Darwin Nunez wote kutoka Ligi Kuu ya Ujerumani, maarufu Bundesliga. (Marca - in Spanish) Borussia Dortmund wanataka hatma ya Haaland kuamuliwa kabla dirisha la uhamisho wa Januari kufungwa. (Mirror) Mchambuliaji wa Flamengo Mbrazil  Brazil Gabriel Barbosa, 25, yuko tayari kujiunga na Newcastle United licha ya klabu hiyo kukabiliwa na tisho la kushukishwa daraja. (90min) Kiungo wa kati wa Uholanzi Donny van de Beek, 24, atatathmini chaguo lake Januari huku mchezaji huyo mwenye umri wa miaka 24 akifikiria kuondoka Manchester United. (ESPN) Mkufunzi wa Tottenham Antonio Conte bado hajakutana na mwenyekiti Daniel Levy kujadili uhamisho wa Januari. Kiungo wakati wa AC Milan na Ivory Coast Franck Kessie, 25, ni miongoni mwa wachezaji wanaolengwa na Mtaliano huyo. (Evening Standard) Klabu za Brighton na Crystal Palace zinapania kumsajili mshambuliaji wa w Arsenal Eddie Nketiah,22, mwezi huu wa Januari. (Sun) Roma anajiandaa kukamilisha uhamisho wa mkopo wa kiungo wa kati wa Arsenal Ainsley Maitland-Niles, 24, wiki. (ESPN) Paris St-Germain Wanaka kumsajili mshambuliaji wa Barcelona- Ousmane Dembele,24. (Mundo Deportivo - in Spanish) Barcelona itamuuza Dembele endapo winga huyo atakataa ofay a mwisho ya kandarasi. (Talksport) Kocha wa Manchester City Pep Guardiola yuko tayari kumuachilia mlinzi wa Uhispania Aymeric Laporte, 27, kuondoka katika klabu hiyo na kujiunga na Barcelona - lakini atafanya hivyo ikiwa watafikia mkataba utakaomwezesha kiungo wa kati wa Uholanza Frenkie de Jong, 24, kuhamia klabu hiyo ya Ligi ya Primia. (El Nacional, via Teamtalk) Mshambuliaji wa Italia Lorenzo Insigne atajiunga na klabu ya MLS yaToronto msimu wa joto baada ya nahoda huyo wa Napoli mwenye umri wa miaka 30 -old Napoli kukubali mshahara wa euro milioni 11. (Guardian)"	https://www.bbc.com/swahili/habari-59876876
sports	T﻿etesi za soka Ulaya Jumapili 23.10.2022	Arsenal walisawazisha rekodi ya Ligi Kuu ya Wanawake ya kushinda mara 12 mfululizo kwa ushindi wa kawaida dhidi ya Liverpool. Siku nne baada ya mabingwa wa Uropa Lyon, Arsenal walikuwa wamedhibiti kwa muda mrefu Prenton Park. Waliongoza kwa mabao 2-0 ndani ya dakika 22 baada ya Lia Walti kufunga bao la kwanza na Frida Maanum akamshinda mlinda mlango Rachael Laws kutoka karibu na goli. Arsenal wamefikia rekodi ya ushindi wa WSL waliyoweka Novemba 2018, ambayo Manchester City ilisawazisha Aprili 2021. Beki wa kulia wa Manchester United Mreno Diogo Dalot, 23, analengwa na Real Madrid. (Mirror) Chelsea wana nia ya kutaka mnamo mwezi Januari kumnunua mshambuliaji wa Manchester United Mreno Cristiano Ronaldo, 37, ambaye yuko tayari kupunguziwa mshahara ili kuondoka Old Trafford. (Sunday World) Nahodha wa zamani wa Manchester United Roy Keane anasema ‘’wachezaji wameonyesha mchezo mbaya zaidi’’ katika klabu hiyo huku akimtetea Ronaldo kwa kukataa kuingia kama mchezaji wa akiba dhidi ya Tottenham Jumatano iliyopita. (Sky Sports, via Sun) Manchester United haijapokea maombi yoyote ya kumnunua Ronaldo licha ya kumfanya apatikane kwa uhamisho wa bila malipo. (ESPN) Mtangazaji wa TV Piers Morgan anasema Ronaldo alikataa ofa ya pauni milioni 130 ya kucheza Saudi Arabia msimu uliopita. (Mail) Mshambulizi wa zamani wa Uingereza Darren Bent anasema Steven Gerrard anaweza kuwa mshindani wa kuwa meneja ajaye wa Uingereza baada ya kutimuliwa na Aston Villa. (TalkSPORT) West Brom wamefanya mazungumzo na meneja wa zamani wa Derby County Liam Rosenior kuhusu nafasi iliyo wazi ya meneja. (Sun) Shirika linalomwakilisha mlinzi wa Nigeria Calvin Bassey linasema uhamisho wake wa kwenda Ajax kutoka Rangers ulikuwa bora kwa ‘’maendeleo’’ yake yaliyofichwa, huku Arsenal pia ikimtaka mchezaji huyo mwenye umri wa miaka 22. (OwnGoalNigeria, via Mirror) Newcastle wako tayari kutumia £25m kumsajili mshambuliaji wa Brighton wa Ubelgiji Leandro Trossard, 27, Januari. (Talking Transfers, via Express) Tottenham inaweza kuwa tayari kutoa ofa ya pauni milioni 43 kumnunua beki wa Inter Milan mwenye umri wa miaka 23 Alessandro Bastoni. (Inter Live, via HITC)	https://www.bbc.com/swahili/articles/cd1lz2gkde1o
business	Mzozo wa UKraine: Kati ya Marekani na Urusi, je ni nani muuzaji mkubwa wa silaha duniani	"Sababu kuu ya vita kati ya Urusi na Ukraine ni hofu. Urusi inahofia kwamba iwapo Ukraine itakuwa mwanachama wa Nato usalama wake utakuwa hatarini . Wakati huohuo Ukraine inaiogopa Urusi. Kutokana na hofu hiyo, alikuwa anataka uanachama wa Nato na hofu yake mara moja ikabadilika na kuwa ukweli. Hofu nynegine inazungumziwa kati4kati ya vita vya Ukraine na Urusi - hiyo ndio hofu ya uwezekano wa kuzuka kwa vita ya tatu ya dunia. Ijapokuwa hakuna sababu mwafaka kwa kuwepo kwa hofu hiyo, mataifa tofauti pia yameamua kuongeza uwekezaji  katika sekta ya ulinzi kutoikana na hofu hiyo. Mifano ya hivi karibuni ni kati ya Ujerumani na china. Mataifa hayo yote yana njia moja tu ya kuondoka hofu hiyo ya kuzuka kwa vita vyovyote vikuu - na hiyo ni kupitia silaha. Urusi yaishambulia Ukraine:Mengi zaidi Mwanzo wacha tujifahamishe kuhusu mataifa yanayofanya biashara kubwa ya silaha. Marekani , Urusi, Ufaransa , Ujerumani na China pamoja yanamiliki asilimia 75 ya silaha zote duniani. Kwasasa Marekani ndio inayoongoza huku Urusi ikiwa katika nafasi ya pili. Lakini Urusi pia inataka kuongoza katika soko hili. Marekani inaunga mkono Ukraine katika vita hii kwasbabu wataalam wengi wanavitaja kuwa vita kati ya Marekani na Urusi. Kw sasa , marekani na mataifa mengine mengi ya Ulaya yanaisaidia Ukraine na silaha , ambazo pia zimekuwa zikiitishwa na rais wa Ukraine Volodymyr Zelensky . Kutokana na hilo, madai pia yanatolewa dhidi ya Mrekani kwamba inataka kuongeza soko lake la silaha kutokana na hofu ya usalama. Kulingana na ripoti ya 2021 ya Taasisi ya Utafiti wa Amani ya Kimataifa kutoka Stockholm (Sipri) yenye makao yake Uswidi, wanunuzi watano wakubwa wa silaha katika soko hili lenye hofu ni Saudi Arabia, India, Misri, Australia na Uchina Tukiangalia kwa makini nchi zinazouza na kununua, inafahamika kuwa China ndiyo nchi pekee ambayo jina lake liko katika orodha ya nchi zinazouza silaha nyingi zaidi na nchi zinazonunua silaha nyingi zaidi. Mtaalamu wa masuala ya ulinzi Rahul Bedi anaeleza sababu ya hili. Kulingana na yeye, ""Uchina ina fomula ya zamani iliyojaribiwa. Kwanza inanunua silaha kutoka nchi zingine na kisha 'kuirekebisha', kutengeneza kitu bora zaidi na kuiuza."" Uhandisi wa ukarabati unamaanisha kubomoa silaha na kuurekebisha . Katika mchakato huu, China pia inafanya baadhi ya mabadiliko katika silaha hiyo kulingana na mahitaji yake na kisha kuzitumia au kuziuza. Kwa sababu hii, China pia iko mbele katika orodha ya waagizaji wa silaha na pia katika orodha ya wauzaji. Ikiwa unatazama orodha ya wale walionunua silaha kutoka Urusi na Marekani ,utagundua kwamba ni mataifa tofauti kabisa . Kulingana na ripoti ya hivi punde ya SIPRI, wanunuzi watatu wakubwa wa silaha za Urusi ni - India, China, Algeria. India ni mnunuzi mkubwa wa silaha za Kirusi. Wataalamu wanaamini kwamba kwa sababu hii India haitaki kujihusisha na uvamizi wa Urusi Ukraine. Urusi inasaidia India kwa silaha na pia uhamisho wa teknolojia. Kwa sababu hiyo India ina uwezo wa kutengeneza vitu vingine katika nchi yake pia. Miongoni mwa mataifa yanayonunua silaha kutoka kwa Marekani, Saudi Arabia, Australia na Korea Kusini ziko mstari wa mbele katika orodha hii. Lakini sio kwamba India hainunui silaha kutoka Marekani. Kando na Urusi, India pia inanunua silaha kutoka Marekani, Israel na Ufaransa. Hivi majuzi, katika sekta ya ulinzi, serikali ya Modi iliibua kauli mbiu ya 'India inayojitegemea'. Kwa sababu hii pia India inataka kupunguza utegemezi wake kwa Urusi katika sekta ya ulinzi. Hii ndio sababu India haipendelei upande wowote katika vita hivi. Iwapo India itasema kitu kinyume na Urusi au kuunga mkono Ukraine, basi inaweza kusababisha mpasuko katika urafiki kati yake na Marekani . Kwa wakati huu, India haiko katika nafasi ya kuanzisha uadui na Marekani. Kauli mbiu ya 'India inayojitegemea' kuhusu sekta ya ulinzi imekuwa na athari kubwa kwa Urusi. Kulingana na ripoti ya SIPRI, soko la silaha la Urusi lilikua pakubwa kati ya 2016-18, lakini likapungua sana mnamo 2019-2020. Katika hili, punguzo la 53% lilitokana na India. Wakati huu, India pia ilichukua silaha kutoka nchi zingine. Ingawa Urusi sasa inageukia Uchina kuuza silaha, lPunguz hilo halijajalizwa kikamilifu. Wakati soko la silaha la Marekani limekua kwa asilimia 15 katika miaka kumi iliyopita, la Russia limepungua kwa asilimia 22. Hata hivyo, Rahul Bedi anasema kuwa picha ya soko la silaha inaweza kubadilika kidogo baada ya vita vya Urusi na Ukraine. Anasema, ""Marekani ina pesa na teknolojia. Kwa sababu hii, ni nambari moja katika soko la silaha. Urusi ina teknolojia ambayo hata Marekani haina. Uchina ina pesa na bidhaa ziko tayari, mbali na kuwa na uwezo  mkubwa wa viwanda kufanya hivyo. Ikiwa Urusi na China zinakaribia kuifikia Marekani, basi  ni kwa muda gani utawala wa Marekani katika soko la silaha utaendelea, haijulikani."	https://www.bbc.com/swahili/habari-60708392
religion	Paola Schietekat: Mmexico ahukumiwa viboko 100 nchini Qatar baada ya kushutumu kuwa alishambuliwa	"Wakati ambapo Qatar inafungua fursa kwa ulimwengu huku Kombe la Dunia likikaribia, raia wa Mexico amelaani jinsi wanawake wanavyoweza kuathirika sana na kuwa katika hatari katika nchi hiyo ya Kiislamu. Paola Schietekat aliwasili Doha mnamo Februari 2020 kufanya kazi na serikali ya Qatar katika kuandaa Kombe la Dunia la Qatar 2022. Baada ya kuishi huko kwa mwaka mmoja na nusu, anasema kwamba alikuwa mwathirika wa kushambuliwa. Lakini alipoenda kwa mamlaka kuwasilisha malalamiko, kesi ilimgeukia: alishtakiwa kwa kushiriki  ""ngono nje ya ndoa,"" uhalifu chini ya sheria za Kiislamu. Msichana huyo mwenye umri wa miaka 27 alihukumiwa kifungo cha miaka 7 jela na kuchapwa viboko 100. Vinginevyo, walimwambia, angeweza kuepuka adhabu hiyo ikiwa angeolewa na mshambuliaji wake. ""Baada ya mchakato huu, niligundua kuwa licha ya digrii zangu za kitaaluma, maandalizi ya kitaaluma, uhuru wa kifedha na licha ya kufanya kazi kwa serikali ya Qatar, niko katika hatari ya kupitia ukiukwaji wa haki za binadamu na taasisi za kizamani na zenye kuendeleza unyanyasaji, na siwezi kupata ulinzi katika ubalozi wangu,"" Schietekat alishtumu tukio hilo kupitia ukurasa wa Facebook ambako alifichua kilichotokea. Mwanamke huyo kijana alifanikiwa kuondoka Qatar mwaka jana, lakini tangu wakati huo anasema kuwa haki haijatendeka katika kesi yake na kwamba mshambuliaji wake yuko huru. Na anaonya kwamba watu wa Mexico, na pia vikundi vilivyo hatarini kama vile wanawake na watu wanaoshiriki mapenzi ya jinsia moja wanaotembelea nchi hiyo kwa Kombe la Dunia baadaye mwaka huu, wanaweza kuwa waathiriwa wa mfumo wa Qatar. Waziri wa Mambo ya Nje wa Mexico Marcelo Ebrard alikutana naye Ijumaa iliyopita na kumhakikishia kuwa wakili bora zaidi atapatikana kumtetea. Anasikitika kwamba msaada huo haukufikia hadi kesi yake ilipoanza kugonga vichwa vya Habari huko Mexico na kimataifa wiki iliyopita. Kulingana na Mashariki ya Kati tangu 2019, Schietekat alihamia Qatar mnamo Februari 2020 kufanya kazi kama mwanauchumi wa Kamati Kuu, chombo kinachosimamia kuandaa Kombe la Dunia la Qatar 2022. Ilikuwa kazi ya ndoto yake, kama yeye mwenyewe alivyosema, hadi ilipokatizwa ghafla mnamo Juni 6, 2021. Kulingana na malalamiko ya kijana huyo wa Mexico, usiku alipokuwa amelala, mtu anayemjua kutoka jamii ya Latino huko Doha aliingia nyumbani kwake kwa nguvu na kumshambulia kimwili. Shambulio hilo linadaiwa kumsababishia majeraha kadhaa kwenye mkono na tumbo, alisema. Alikwenda polisi kuripoti shambulio hilo, lakini kwasababu hajui kiarabu kwa ufasaha na ukosefu wa ushauri kutoka kwa ubalozi wa Mexico, au wakili wa nje ya nchi, kulingana na maelezo yake, mambo yalianza kumbadilikia. ""Ubalozi haukunishauri jinsi malalamiko yangu yanavyoweza kutumika dhidi yangu,"" msichana huyo alieleza kwa vyombo vya habari vya Mexico. Na kwa hilo, nikawa natafuta kufikia matokeo ya mwisho ya kisheria, kama ilivyopendekezwa na balozi wa Mexico nchini Qatar, Luis Ancona, sheria ya Kiislamu inawaweka wanawake katika hali ya hatari au wanakuwa na uwezo mkubwa wa kupitia mabaya ikilinganishwa na wanaume. Kushtumiwa kwa ""zinaa"" Mshambulizi wake aliitwa kufika mbele ya mamlaka, lakini alitumia hoja iliyompendelea: alidai kwamba alikuwa na uhusiano na Schietekat. ""Ingawa hakukuwa na ushahidi wa kuunga mkono madai yake, hakukuwa na dhana ya kutokuwa na hatia kwangu pia. Na kama nilikuwa mwathirika, mamlaka ilinichukulia kama mhalifu,"" msichana huyo alisema. Kulingana na Wizara ya Mahusiano ya Kigeni (SRE) ya Mexico, mamlaka ya Qatar ilianzisha uchunguzi ""ambao matokeo yake yalikuwa shutuma za mzalendo huyo na aliyeshitaki akawa na hatia ya utendaji wa zina ambao ni uhalifu."" Hivi ndivyo jinsi mahusiano ya ngono nje ya ndoa au mahusiano ya kabla ya ndoa yanavyofafanuliwa, ambayo adhabu yake ni hadi miaka 7 jela na viboko 100. ""Sheria ya Qatar inaadhibu vikali baadhi ya tabia chini ya kanuni za kidini (sharia),"" inaeleza SRE. Katika mchakato huo, polisi walijaribu kumfanya awe ni mwenye kufanyiwa ""vipimo vya ubikira"", kitendo ambacho Schietekat alikielezea kama cha ""kudhalilisha, kufedhehesha na kurudisha enzi zilizopitwa na wakati""; ambacho alifanikiwa kukiondoa kwa nguvu kwa kuwasilisha cheti cha talaka ambayo alipitia hapo awali. ""Ofisi ya Mwendesha Mashtaka iliniachia kwa sharti la kuacha simu yangu ya mkononi ili kukamilisha upelelezi wa kesi ya 'uasherati',"" alisema. Ingawa aliachiliwa kwa dhamana, jambo lile lile lilifanyika kwa mtuhumiwa wake aliyemchokoza, jambo ambalo alihofia uadilifu wake ikiwa angebaki nchini humo. Usaidizi kutoka ubalozi wa México Schietekat alidokeza kwamba ubalozi wa Mexico nchini Qatar ulimpa ""msaada"" mwanzoni, lakini ulifanya hivyo ""kwa kutojua tamaduni, sheria na lugha ya wenyeji, ambayo ilichangia usimamizi mbovu wa haki. "" Usaidizi niliopokea kutoka kwa balozi ulikuwa wa chini na wa dharau,"" alisema, akiongeza kuwa mara tu alipoajiri wakili wa nje, mamlaka ya Mexico ilimwacha na hata kuondoa hofu ya kushambuliwa na mshtakiwa. Kabla, ya kufikisha malalamishi yake kupitia mitandao ya kijamii, walipendekeza ""funga mlango,"" msichana alisema. Schietekat alifanikiwa kuondoka Qatar siku ya 20 baada ya shambulio hilo. Kwa upande wake, Wizara ya Mambo ya Nje ya Mexico ilisema katika taarifa yake wiki iliyopita kwamba ubalozi huo ""umetoa msaada kwa raia wa nchi hiyo na umehakikisha kwamba utaratibu unaostahili unaheshimiwa, kwa mujibu wa sheria zinazotumika nchini humo. "" Kwake, kauli hiyo ilikuwa na ""lengo la kubatilisha kinachoendelea. Hakukuwa na huruma na taarifa hizo zilikuwa za uongo,"" alisema. Raia wengi wa Mexico walionyesha kumuunga mkono Schietekat, ambaye amesema anatumai haki itatendeka katika kesi yake na hata kutathmini uwezekano wa kurejea Qatar. Mnamo Machi 6, kesi hiyo imepangwa kusikilizwa huko Doha kutatua hali yake na ambayo mwanamke huyo kijana anajiandaa."	https://www.bbc.com/swahili/habari-60491127
politics	Uvamizi wa jumba la Capitol: Afisa wa polisi Eugene Goodman asifiwa kuwa 'shujaa'	"Afisa wa polisi wa bunge la Marekani ametajwa kuwa shujaa kwa kufanikiwa kuwazuia waandamanaji  kuingia ukumbi wa bunge la Seneti kama wakati wa maandamano makali. Kanda ya video inayomuonesha afisa huyo, aliyetambuliwa kama Eugene Goodman, akiwa hatua kadhaa kutoka kwa waandamanaji waliokuwa wakimfukuza apande juu ya ngazi. Bw. Goodman kisha anaonekana akielekea upande wa lango la Seneti kabla ya kuwaelekeza wanaume hao upande mwingine. Watu watano, akiwemo afisa wa polisi walifariki kutokana na maandamano hayo. Afisa mwingine ambaye alikuwa zamu wakati wa uvamizi huo alijitoa uhai wikendi hii, familia yake ilisema. Ukakamavu wa Bw. Goodman, unayesadikiwa kuwa mwanajeshi mkongwe aliyehudumu nchini, unajiri huku kukiwa na ukosoaji wa maafisa wa polisi  kwa kushindwa kudhibiti usalama  wakati waandamanji walipovamia jumba la bunge la Capitol Hill  . Usiku wa Jumatatu, idara hiyo ilisema maafisa wake wawili wamesimamishwa kazi na wengine kadhaa wanachunguzwa kwa kushukiwa kujihusisha na waandamanaji hao. Kirk Burkhalter, Profesa wa chuo cha sheria cha New York na mkongwe aliyehudumu katika kitengo cha polisi cha New York kwa miaka 20 amesifu jinsi Bw. Goodman alivyoshughulikia maandamano hayo kwa ""ustadi"". ""Sidhani kuna mafunzo ya aina yoyote ya kukuandaa kwa hali kama hiyo,"" Bw. Burkhalter alisema. Katika video hiyo iliyonaswa na mwandishi wa Huffington Post Igor Bobic, Bw. Goodman, ambaye ni mweusi, alikumbana na wafuasi wa Trump - ambao wote ni wanaume wazungu. Mwanamume aliyekuwa akiongoza waandamanaji hao, akiwa amevalia fulana ya QAnon, ametambuliwa kama Doug Jensen kutoka Iowa. Alikamatwa baadaye na maafisa wa polisi na FBI kutokana na jukumu lake katika maandamano hayo. Kanda hiyo ya video inamuonesha Bw. Jensen akiongoza kundi la watu lililomfukuza Bw.  Goodman - hatua chache kabla ya kuingia lango la  ukumbi wa Seneti. Alipokuwa akiendelea kumfukuza, Bw. Goodman alipiga mayowe katika radio yake akisema ""ghorofa ya pili!"", hatua inayoonekana aliyotumia kujielekezea mwenyewe waandamanaji hao ili wasiingie kuingia bungeni ambako watu walikuwa wamejificha. Picha ya Bw. Goodman akifukuzwa na kundi la waandamanaji - baadhi yao wakiwa wamebeba bendera za majimbo yao, wengine wakiwa nabendra zinazofanana na zile za Wanazi  - ilikuwa inasumbua sana, Bw. Burkhalter alisema. ""Iwe ni afisa wa polisi au la, kumuona mwanamume mweusi akifukuzwa na mtu aliyebeba bendera ya jimbo - picha hiyo ni mbaya sana. Kitu kama hicho hakifai kutokea tena,"" alisema. ""Inaashiria kila kitu tunachostahili kurekebisha."" Afisa Goodman amepongezwa na wabunge kadhaa wa Congress, huku baadhi yao wakitoa wito kwa afisa huyo kutuzwa medali ya heshima ya bunge kwa utendaji kazi bora. ""Wakati wafuasi wa Trump walipokuwa wakipekua bunge la Marekani, afisa huyo wa usalama wa Marekani aliwazuia waandamanaji hao kutoingia ukumbi wa Seneti na kuokoa maisha ya waliyokuwa ndani,"" aliandika mbunge wa bunge la wawakilishi Bill Pascrell katika mtandao wake wa Twitter. ""Jumatano iliyopita, nilikuwa ndani ya bunge la Seneti wakati afisa Eugene Goodman alipowaelekeza upande mwingine waandamanaji waliokuwa na hasira katika mazingira hatari kwake binafsi. Uamuzi wake wa kuchukua hatua ya haraka siku hiyo iliokoa maisha, na tunamshukuru sana,"" aliandika Seneta Bob Casey siku ya Jumatatu. Makabiliano kati ya Bw. Goodman na kundi la waandamanaji yalijiri dakika kadhaa kabla ya mamlaka ilipofanikiwa kufunga eneo la bunge, kwa mujibu wa ripoti ya gazeti la Washington Post. Maafisa 2,000 - wa kitengo cha polisi wa bunge wana jukumu la kulinda jengo la Capitol na waliomo ndani yake. Ni tofauti na polisi wa Washington DC, ambao wanashika doria katika mji mzima. Tunafahamu nini kuhusu usimamizi wa polisi wa bungekufikia sasa? Mkuu wa polisi wa Bunge la Marekani, Steven Sund, alijiuzulu wiki iliopita baada ya kikosi chake kukosolewa kutokana na jinsi kilivyoshughulikia maandamano hayo, ikiwa ni pamoja na wito uliotolewa hadharani na kiongozi wa ngazi ya juu wa chama cha  Democratic Nancy Pelosi kumshinikiza Bw. Sund kujiuzulu. Kaimu mwanasheria mkuu wa Marekani Michael Sherwin amesema idara ya haki inatafakari kuwafungulia mashtaka ya uhalifu maafisa wa polisi wa bunge walioonekana kushirikiana na waandamanaji. Familia ya afisa Howard Liebengood, 51, aliyekuwa zamu wakati wa maandamano hayo, imesema alifariki siku ya Jumamosi. Wakili wa familia ya Bw. Liebengood imetaja kifo cha afisa huyo aliyehudumu katika kitengo cha polisi wa bunge kwa miaka 15 kuwa ""hasara kubwa"". Katika mtandao wa Twitter, Seneta wa Republican Mitt Romney alisema timu yake ""imevunjwa moyo"" na kifo cha Bw. Liebengood. ""nilimjua Howie kama mtu mwenye furaha, alikuwa rafiki kwangu na kwa wafanyakazi wangu,"" Bw. Romney aliandika. ""Ujasiri wake, na kuwajali wengine kwa dhati utakumbukwa na wengi wetu tuliopata nafasi ya kutangamana naye."" Kulingana na kituo cha CBS News, kinachoshirikiana na BBC nchini Marekani, kikosi cha polisi cha bunge la Capitol kinakabiliwa na matukio kadhaa ya maafisa wake kutishia kujidhuru baada ya shambulio la wiki iliopita dhidi ya bunge. Bw. Burkhalter amesema jukumu la kuzembea kwa kuvunjika kwa usalama liko mikononi mwa uongozi wa idara hiyo. Ikifikia wakati ambapo afisa mmoja kama Goodman, analazimika kufanya uamuzi wa kutafuta usaidizi, tumeshindwa vita hivyo, alisema. ""Hatukustahili kufikia kiwango hicho,"" aliongeza kusema."	https://www.bbc.com/swahili/habari-55629006
technology	Kampuni ya mtandao wa kijamii ya Trump yapata dola bilioni 1 kutoka kwa wawekezaji	"Mradi mpya wa Donald Trump wa mtandao wa kijamii umechangisha $1bn (£755m) kutoka kwa wawekezaji kabla ya kuorodheshwa katika soko la hisa. Taasisi ya habari na teknolojia ya Trump inatarajia  kuzindua programu  hiyo ya mitandao ya kijamii uitwayo Truth Social mapema mwaka ujao. Haya yanajiri wakati Bw Trump akiwa amepigwa marufuku kutoka kwa Twitter na Facebook kufuatia shambulio la Ikulu ya Marekani mwezi Januari. ""$1bn imetuma ujumbe muhimu kwa makampuni makubwa yateknolojia kwamba udhibiti na ubaguzi wa kisiasa lazima ukomeshwe,"" alisema. ""Kadiri karatasi yetu ya usawa inavyoongezeka, taasisi ya Trump Media & Technology itakuwa katika nafasi nzuri ya kupambana dhidi ya udhalimu wa makampuni makubwa ya teknolojia."" Bw Trump alitangaza mipango ya kuzindua mtandao wa Kijamii wa Truth (Ukweli ) mapema mwaka huu, akisema itaruhusu mazungumzo ""bila ubaguzi kwa misingi ya itikadi za kisiasa"". Kampuni ya habari na teknolojia ya Trump inashirikiana na Digital World Acquisition katika mradi huo. Siku ya Jumamosi, walisema wamechangisha $1bn kutoka kwa ""kundi tofauti la wawekezaji wa taasisi"" bila kufichua wao ni nani. Kwa mujibu wa ripoti, mradi huo wa mitandao ya kijamii sasa una thamani ya karibu $4bn. Inasisitiza uwezo wa rais huyo wa zamani wa Marekani kuvutia uungwaji mkono mkubwa wa kifedha licha ya utata uliozingira wakati wake wa uongozi. Bwana Trump alipigwa marufuku ya kutumia majukwaa makubwa ya mitandao ya kijamii baada ya shambulio la Januari 6 la wafuasi wake kwenye Ikulu ya Marekani huko Washington DC huku kukiwa na wasiwasi kwamba rais wa wakati huo angechochea ghasia zaidi. Ilikuja baada ya Bw Trump kutoa madai, bila ushahidi, ya udanganyifu ulioenea katika uchaguzi wa urais wa mwaka jana. Makampuni mengi ya Wall Street yalipuuza fursa ya kuwekeza katika mradi mpya wa rais huyo wa zamani, kwa mujibu wa Reuters. Lakini baadhi ya fedha, makampuni ya uwekezaji wa familia na watu binafsi wenye thamani ya juu wameiunga mkono. Bw Trump alikuwa na wafuasi milioni 89 kwenye Twitter, milioni 33 kwenye Facebook na milioni 24.5 kwenye Instagram wakati huo alipozuiwa, kulingana na wasilisho kwenye tovuti ya kampuni yake. Pia ameacha mara kwa mara vidokezo kwamba anaweza kuwania urais tena mnamo 2024."	https://www.bbc.com/swahili/59538353
health	WARIDI WA BBC : Nilijaribu kujadiliana na mbakaji ambaye sikufahamiana naye	"Karen Lina kwa jina maarufu kama Princess ni mwanamke mwenye umri wa miaka 44 , ambapo miaka miwili iliyopita alipitia kipindi ambacho kamwe hawezi kukisahau maishani mwake . Kulingana naye ni kitendo ambacho hakudhania kwamba kingeweza kumtokea. Alibakwa  na mtu ambaye hakuwahi kumuona wala kumfahamu katika maisha yake yote .Anaposimulia kisa hiki bado makovu yaliompata humjia kwa hisia za uchungu na kero ila ameamua kukubali hali na kusonga mbele . ""Wakati ambao nilipitia kitendo cha ubakaji , nilikuwa nimeishi kwa miezi mitatu tu baada ya kuondoka katika ndoa yangu. Kwa kifupi aliyekuwa mume wangu alikuwa amenipatia talaka na alikuwa amenifukuza katika makao tulioishi kama mke na mume jijini Nairobi'',anakumbuka Princess Masaibu yake yalianza punde tu baada ya kutoka kwenye ndoa yake ya miaka mitatu . Alipoanza maisha ya kuishi peke yake  ilibidi achukue hatua ya kutembea kwa muda mrefu akielekea eneo la ibada za asubuhi kama njia ya kufanya  mazoezi. ""Nilikuwa nimeishi katika eneo hilo kwa zaidi ya miezi mitatu hivi , kila siku kati ya saa kumi na mbili asubuhi na saa kumi na mbili  na nusu nilikuwa nafanya mazoezi yangu .Sikuwahi kuogopa,eneo lile lilikuwa salama kwa hivyo sikuwa na wasiwasi wa kutembea muda  huo"" anakumbuka mwanadada huyo . Hivyobasi anasema kwamba  anakumbuka siku ya Jumannena kujiandaa ili  kuelekea upande wa barabara kuu . ""Nilikuwa nimeanza kutembea tu niliposikia mtu ambaye alikuwa anatembea kwa kasi nyuma yangu akielekea katika eneo nililokuwa nikienda. Niligeuka na kuona alikuwa mwanamme na nikamtaka apite mbele yangu. Lakini alisisitiza kwamba niendelee tu. Na ghafla kabla nifahamu ni kipi kilikuwa kinatendeka niliona upanga kwenye shingo langu  na akasema kwamba nisijaribu kusonga ""Princes anasimulia Mwanadada huyo anasema  mambo yalifanyika kwa haraka sana. Kwanza anasimulia kwamba mkoba aliokuwa ameubeba ulianguka. Anakumbuka kumwambia mtu huyo kwamba alikuwa anaelekea katika ibada  na kwamba alikuwa radhi achukue chochote alichokitaka ndani ya mkoba wake. Anasema  kutokana na mafunzo yake ya hapo awali yaliohusu kujilinda wakati wa mashambulizi, alikuwa amefahamu kwanza sio vizuri kujibizana na mshambuliaji na kwamba wakati huo wote utulivu ulihitajika. ""Mtu aliyekuwa ananishambulia alinieleza kuwa nisijaribu kushindana naye  na kuwa  ikiwa nitakubali yote atakayo kuwa akisema basi hakutakuwa na mabaya yatakayonisibu' Iwapo ningekaidi alikuwa radhi atumie upanga aliokuwa nao. ''Muda mchache baadaye alinitaka nielekee barabara tofauti ambayo haikuwa na watu na hapo nikaanza kuingiwa na hofu""Princess alisema Mwanadada huyo anasema kwamba wakati huo wote mtu huyo alimshika mkono na hakutaka kuzungumza naye . Baadaye alimwelekeza katika nyumba moja iliokuwa na mlango mwekundu. Wasiwasi ulizidi kwani eneo alilokuwa akipelekwa lilikuwa na giza totoro na mara moja akatakiwa asimame mbele ya mlango huo. Anasema kwamba tayari mtu aliyemshika  mateka alikuwa amechukua mkoba wake na kuanza kupekua ili kubaini kilichokuwa ndani. ""Muda mfupi baadaye alinitaka kuvua nguo zangu na hapo ndiposa nilihisi wasiwasi zaidi, si kwamba sikusikia amri yake ila nilimuuliza eti umesema nini? Akarudia tena  . Nilijipata nikimweleza ikiwa anawezakunipa  fursa ya kuomba kwanza . Nilitaka  kumshawishi asinibake .Nakumbuka nikimweleza kwamba mimi bado sina mume na tunaweza kuwa wapenzi'. Hizi zote zilikuwa mbinu za kuanza mazungumzo ambayo yangemshawishi kuchukua hatua tofauti .Princess anasema kwamba alikuwa amekubali kumpa namba yake ya simu ili waanze mawasiliano. Mwanadada huyo anasema kwamba mtu huyo alikuwa na nia moja tu kumbaka kwa hiyo hakuwa na wakati wa kumsikiliza Hatahivyo cha ajabu ni kwamba alimpatia fursa ya kuomba kwa dakika chache . ""Kwa maisha yangu yote tangu nikiwa binti nilikuwa naomba Mungu na kumkumbusha kwamba , nisiwahi kujipata katika mikono ya mbakaji , nilidhani kwamba fursa niliyopewa ya kuomba pengine Mwenyezi Mungu angenihurumia na kupigana na mbakaji aliyekuwa tayari kunidhulumu, ila baada ya kumaliza dua yangu alinifanyia kitendo hicho cha kinyama bila kujali '', anasema mwandada huyo . Anakumbuka mtu huyo akimtolea maneno makali na kumfokea kwamba sasa ilikuwa wakati wa kuvua nguo alizokuwa amevalia . Hakuamini kwamba kitendo cha dhuluma ya kingono kingefanyika chini ya dakika chache tu . ""Uchungu huu ni mwingi hata sasa ninapoongea bado nahisi  uchungu wa dhuluma hiyo' Anasema Baada ya kitendo hicho kutoka kwa mtu ambaye hakuwa anamfahamu Princess hakuwa na ujasiri wa kumpigia yeyote simu . Mwanadada huyu anasema kwamba anakumbuka tu akirudia maneo haya ""Princess hujabakwa , wewe hujabakwa wewe ni mgonjwa tu' Anasema kwamba ni hali ambayo wanawake wengi wanaobakwa hupitia i ya kukataa hali halisi kwamba wamedhulumiwa , ila huwa hawana nguvu au ujasiri wa kujitokeza wazi. Princess anakumbuka akisimama na kububujikwa na machozi akimuomba Mungu ""Nimebakwa nikielekea  kwa ibada na wala sio kwa kilabu, sasa naomba unipe nguvu ya kuelekea kwenye ibada  na kuendelea na maisha yangu"" Licha ya mbakaji huyo kumwibia fedha zake mwanamke huyu alipata ujasiri wa kumsogelea mhudumu mmoja wa boda boda ambaye alimsaidia. Wakati huu wote alikuwa anaficha sana kitu ambacho kilikuwa kimefanyika Mwanadada huyu anasema kwamba halikuwa jambo rahisi kulieleza kwa wakuu wa kanisa lake hali kadhalika kwa kina dada ambao walikuwa swahiba zake wa karibu . Kulingana naye hatua za haraka zilichukuliwa katika maandalizi ya kuwasilisha ripoti kwa kituo cha polisi na vilevile mchakato mzima wa kutafuta matibabu kutokana na maumivu aliyokuwa nayo. Hatua zakusonga mbele baada ya Ubakaji Hatua za kusonga mbele baada ya ubakaji , hazikuwa rahisi kulingana na jinsi mwanadada huyu anavyoelezea . Princess anasema kwamba kwanza kukubali kwamba alikuwa amedhulumiwa kingono na mtu ambaye hakuwa anamfahamu lilikuwa tatizo kubwa na pili ni  ndoto za kila siku kujiona akiwa kwenye mazingira ya mashambulizi hayo ya ubakaji yalijirudia kila mara kwa muda mrefu. Hadi leo anasema kwamba yule aliyemtendea ukatili huo  hajawahi kukamatwa ikiwa sasa ni miaka miwili baada ya kisa hicho. Princess anasema kuwa imekuwa ni safari ya kila siku ya kutafuta kujisamamia , kujipenda na kujikubali . Tangu tukio la kubakwa kwake Princess anasema kwamba kuna harufu na aina ya mavazi na mitindo ya nywele kwa wanaume ambayo hapendi kuiona na watu wengine. Anasema kwamba yote hayo humkumbusha siku aliyobakwa . Licha ya yote  Princess anasema kwamba alipata ujasiri wa kujitokeza wazi kuzungumzia ulimwengu wa wanawake wanaobakwa ili simulizi yake iwe  somo kwa watu wote hasa wanawake ambao wanaishi na makovu ya kubakwa. Anasema waathiriwa wa ubakjaji  wasiweke siri kitendo cha kubakwa kwani kina athari ya kuwapa karaha na machungu ya kila siku ambayo yamepelekea wengine kupata magonjwa na msongo wa mawazo"	https://www.bbc.com/swahili/habari-59478870
technology	Serikali ya Tanzania yabadili kanuni za miundombinu ya utangazaji kidigitali	Serikali ya Tanzania imebadili kanuni za miundombinu ya utangazaji kidigitali ambapo sasa chaneli zote za ndani ya nchi zitapatikana kwenye visimbusi vyote. Waziri wa Habari, Mawasiliano na Teknolojia ya Habari, Nape Nnauye amesema tangu kuondolewa kwa chaneli hizo kwenye visimbusi vya kulipia kumekuwa na kilio kikubwa kwa wananchi, na hata wadau wengine. Kuhusu hayo na mengine kuhusu kanuni mbalimbali amezungumza na Scolar Kisanga.	https://www.bbc.com/swahili/habari-60221274
entertainment	Vazi la Stormzy, lapewa tuzo ya mitindo ya Beazley.	Vazi aina ya vesti alilolivaa mwanamuziki wa miondoko ya kufokafoka kutoka Uingereza Stormzy wakati wa tamasha ya Glastonbury  mwaka uliopita, limetajwa kupata tuzo ya mitindo ya Beazley.  Stormzy alivaa vazi hilo linalokinga dhidi ya shambulio la visu, ili kuhamasisha watu kuhusu ubaguzi wa rangi. Own it ni kibao kinachopendwa na wengi	https://www.bbc.com/swahili/gnb-54601925
sports	Tetesi za soka Ulaya Jumatatu 03.05.2021: Neymar, Abraham, Kane, Grealish, Keita, Alaba	Mkurugenzi wa michezo wa Paris St-Germain Leonardo haonekani kushawishika kuwa mshambuliaji wa Brazil Neymar,29, atasaini nyongeza ya mkataba na klabu hiyo ya Ufaransa. (Marca) Meneja wa West Ham David Moyes amesema timu yake itaingia sokoni kumsaka mshambuliaji katika dirisha lijalo la usajili, lakini hawatamuwania Muingereza Tammy Abraham ,23 kama bei yake itasalia kuwa £45m. (Football London) Manchester City haitakua ''sehemu sahihi ya wachezaji'' iwapo hawatapata nafasi ya kucheza kila mmoja, hii ni kwa mujibu wa meneja wa City Pep Guardiola. (Manchester Evening News) Mkurugenzi wa ufundi wa AC Milan Paolp Maldini amesema klabu itasitisha mazungumzo na wachezaji kuhusu ongezeko la mkataba baada ya ripoti kuwa mlinda mlango wa Italia Gianluigi Donnarumma ambaye mkataba wake unamalizika msimu huu wa joto, kukabiliwa na mashabiki.  (Ansa, via Mail) Kiungo wa kati wa zamani wa Manchester United Roy Kean anaamini kuwa klabu hiyo inapaswa kujaribu kumsajili mshambuliaji wa Tottenham Harry Kane, 27 na Jack Grealish anayekipiga Aston Villa ili kuwapa changamoto wanaoongoza ligi ya primia Manchester City next  msimu ujao.  (Sky Sports) Kocha wa Liverpool Jurgen Klopp amesema anaona mustakabali mzuri siku za usoni kwa mchezaji wa nafasi ya kiungo wa kati wa Guinea Naby Keita,26, katika klabu hiyo. (Mail) Tottenham wanamuwinda winga wa Brazil Rodrigo Varanda na mazungumzo ya awali yameanza ya kumnasa mchezaji huyo mwenye miaka 18 anayekipiga Corothians. (Sun) Mlinzi wa Austria David Alaba, 28, atapokea mshahara wa Euro milioni 12 sawa na mlinzi wa kati wa Real Madrid Sergio Ramos baada ya kuelekea Bernabeu kwa uhamisho huru mkataba wake na klabu ya Bayern Munich utakapomalizika. (Fabrizio Romano, via AS) Fulham imemfuatilia mshambuliaji wa Peterborough United, Siriki Dembele, 24, ambaye pia anazivutia klabu za Rangers, Celtic na Crysta Palace. (Football Insider)	https://www.bbc.com/swahili/56967884
sports	Tetesi za Soka Ulaya Alhamisi 25.08.2022	Chelsea huenda itamnunua mlinzi wa Manchester United na Uingereza Harry Maguire, 29, ikiwa hawataweza kumsajili mlinzi wa kati wa Ufaransa Wesley Fofana, 21, kutoka Leicester. (Evening Standard) Newcastle United wameweka rekodi ya klabu kutenga kitita cha £60m kumnunua mshambuliaji wa Real Sociedad mwenye umri wa miaka 22 Alexander Isak. (Mail) The Magpies hatimaye wanaweza kulipa zaidi ya £60m kwa Isak. (Mirror) Ajax wanashikilia pauni milioni 84 kumnunua winga wa Brazil Antony, 22, ambaye amedhamiria kuhamia Manchester United. Wawakilishi wake wanasalia Uingereza kusaidia kufanikisha mpango huo. (Telegraph) Antony aliwasilisha ombi la uhamisho Jumatano ili kufanikisha nia yake ya kuondoka rasmi. (Mirror) Liverpool wametoa ofa kwa Barcelona kumnunua kiungo wa kati wa Uholanzi Frenkie de Jong, 25. (Futbol Total, via Forbes) West Ham wamekuwa na ofa ya euro 50m (£42.2m) kwa kiungo wa kati wa Brazil Lucas Paqueta, 24, iliyokataliwa na Lyon. (L'Equipe, via Metro) Arsenal haitarajiwi kumnunua Paqueta licha ya ripoti kuwa wanamtaka. (Express) West Ham wamepewa nafasi ya kumsajili kiungo wa kati wa Arsenal na Uingereza Ainsley Maitland-Niles, 24, katika wiki za mwisho za dirisha la uhamisho. (Mail) Manchester United wamefanya mazungumzo na Newcastle United kuhusu kumsajili mlinda mlango wa Slovakia Martin Dubravka, 33. (Mail) Klabu hizo bado hazijafikia makubaliano lakini Manchester United wamewasilisha ofa ya mkopo kwa Dubravka. (Athletic) Mtendaji Mkuu wa Manchester City Ferran Soriano amefutilia mbali uwezekano wa kiungo wa kati wa Ureno Bernardo Silva, 28, kuihama klabu hiyo msimu huu wa joto. (SER Catalunya, via 90min) Aston Villa wameshusha dau kwa mlinzi Frederic Guilbert huku wakitafuta kumuuza Mfaransa huyo mwenye umri wa miaka 27. (L'Equipe, via BirminghamLive) Nottingham Forest wana nia ya kumsajili mlinzi wa kulia wa Ivory Coast Serge Aurier, 29, ambaye anapatikana kwa uhamisho wa bila malipo baada ya kuondoka Villarreal. (Sun) Kiungo wa kati wa Chelsea na Uingereza Callum Hudson-Odoi mwenye umri wa miaka 21 yuko tayari kujiunga na Bayer Leverkusen kwa mkopo. (Guardian) Everton wako kwenye mazungumzo na Manchester United kuhusu uhamisho wa kiungo wa kati wa Uingereza James Garner, 21. (Athletic)	https://www.bbc.com/swahili/articles/ckkykkdrqyzo
politics	Muhoozi Kainerugaba - Jenerali mashuhuri wa Uganda mwenye 'uchu' wa madaraka	Akiwa amefunzwa katika vyuo vya kijeshi vya hadhi duniani kote, mtoto wa Rais wa Uganda Yoweri Museveni amegeuka kuwa jenerali wa jeshi ambaye amepata sifa mbaya kwa ujumbe wake wa kisiasa katika mtandao wa Twitter ambazo zimepelekea siasa za ndani na za kikanda kuingia doa. Jenerali Muhoozi Kainerugaba alijigamba kwamba jeshi lake linaweza kuuteka mji mkuu wa Kenya, Nairobi, chini ya wiki mbili, na kuwaonya wapinzani wa Misri kwamba Uganda itaingia katika vita vyovyote upande wa taifa la Afrika Kaskazini, huku kwa upande wa ndani akionyesha nia ya kumrithi baba yake mwenye umri wa miaka 78. Amekaidi agizo la kuacha kuweka ujumbe wenye utata kwenye Twitter kwa kuandika: ‘’Mimi ni mtu mzima na HAKUNA MTU atanipiga marufuku kwa chochote!’’ Mwandishi wa habari mpelelezi wa Uganda Solomon Serwanjja alisema ujumbe huo wa Twitter ulionyesha kwamba Jenerali Kainerugaba - ambaye kwa kawaida hujulikana kama Muhoozi, maana yake ni ‘’mlipiza kisasi’’ - ni afisa wa kijeshi anayehudumu na malengo ya kisiasa. ‘’Anataka kuwathibitishia wafuasi wake kwamba anaweza kujitegemea na kufanya maamuzi peke yake. Hata hivyo, anabaki kuwa mtoto wa kiume anayepaswa kuzingatia maagizo ya baba yake,’’ alisema. Akiwa madarakani tangu 1986, Bw Museveni amekuwa akishukiwa kwa muda mrefu kumuandaa jenerali huyo mwenye umri wa miaka 48 kumrithi ili kukita kile ambacho wakosoaji wanakiita utawala wa kifalme nchini Uganda. ‘’Familia hiyo inadhibiti Uganda. Mama yake yuko kwenye baraza la mawaziri, na yeye ndiye mtoto wa mfalme, akisubiri kumrithi baba yake,’’ alisema Peter Kagwanja wa Taasisi ya Sera ya Afrika yenye makao yake makuu nchini Kenya. Kama Rais wa zamani wa Marekani Donald Trump alivyofanya, jenerali huyo anatumia Twitter kuongeza wasifu wake. ‘’Prof Kagwanja anamchukulia kama ‘’mchochezi’’ ambaye anatuma ujumbe kwenye Twitter ili kuweza kufikia viongozi wa Afrika, na kuendeleza malengo ya kisiasa ya Uganda: ‘’Muhoozi anachokoza, kisha baba yake anapanga aende kuomba msamaha, na kwa njia hii anaingizwa kwenye miduara ya viongozi.’’ Mkakati huu ulionekana wakati Jenerali Kainerugaba alipoikashifu serikali ya Ethiopia alipojitokeza kuunga mkono sana Misri wakati ambapo iko kwenye mzozo mkali na Ethiopia kuhusu bwawa kubwa linalojengwa kwenye mkondo wa Mto Nile. Baadaye alisifu ari ya ‘’kupata ushindi’’ ya vikosi vya Tigray vilivyohusika katika vita vya kikatili na wanajeshi wa shirikisho la Ethiopia, na kusema kwamba ‘’wale waliobaka dada zetu wa Tigray na kuua ndugu zetu lazima waadhibiwe!’’ Badala ya kumgeuza kuwa mtu wa nje nchini Ethiopia, ujumbe huo wa Twitter ulimfungulia njia ya kuzuru nchi hiyo kukutana na Waziri Mkuu Abiy Ahmed na maafisa wakuu wa kijeshi mapema mwaka huu. Ilipelekea jenerali huyo kubadilisha wimbo wake, na kuanza kumsifu Bw Abiy - ambaye, akiwa na umri wa miaka 46, ni mdogo kwake - kama ‘’ndugu yangu’’, na kusema kwamba ‘’tunaamini katika suluhu za Afrika kwa matatizo ya Afrika’’, akielezea mtazamo sawa na ule wa kiongozi wa Ethiopia kusisitiza sifa zake kama mwana-Afrika. Jenerali Kainerugaba anapenda kutumia maneno ya kifamilia, akifichua katika mchakato huo jinsi anavyowaona viongozi mbalimbali wa Afrika na uhusiano wake nao ukoje. Anamtaja Rais wa Rwanda Paul Kagame kama ‘’mjomba wangu’’, na amemtembelea katika shamba lake. Mzozo uliposababisha kufungwa kwa mpaka wa Rwanda na Uganda, alijaribu kurekebisha uhusiano kwa kupanga mkutano kati ya babake na ‘’mjomba’’. Ilipofika Kenya, Jenerali Kainerugaba aliweka ujumbe kwenye Twitter kwamba alizungumza na Rais wa zamani Uhuru Kenyatta baada ya kujiuzulu baada ya kumalizika kwa mihula yake miwili mwezi Agosti: ‘’Tatizo langu pekee na kaka yangu mpendwa ni kwamba hakusimama kwa ajili ya muhula wa tatu. Tungeshinda kirahisi!’’ Hili lilizua taharuki miongoni mwa Wakenya kwenye Twitter, ambao walimshutumu jenerali huyo kwa kujaribu kuhujumu demokrasia yao. Prof Kagwanja alisema hatua ya jenerali huyo kuingilia kati ilikuja kinyume na hali ya uhusiano mbaya huku rais wa Uganda akipinga Bw Kenyatta kumuunga mkono mwanasiasa mkongwe wa upinzani Raila Odinga katika kampeni za uchaguzi, akimwona kama ‘’mradi wa ubeberu’’ wa mataifa ya Magharibi. Bw Museveni alimpendelea William Ruto, ambaye alishinda urais baada ya mchuano mkali. Nia ya ujumbe huo wa Twitter ilikuwa kumfurahisha Kenyatta ili asimpoteze kwa sababu bado ni muhimu katika siasa za Kenya,’’ Prof Kagwanja alisema. ‘’Baba na mwana walikuwa wakifanya kazi pamoja. Muhoozi anajifanya kuwa kinyume na baba yake, kuwa mtu wa machafuko - hiyo inamfanya baba yake aonekane mzuri.’’ Jenerali Kainerugaba pia alitoa ujumbe wa kichochezi zaidi kwa wafuasi wake zaidi ya 600,000, akisema kwamba haitatuchukua sisi, jeshi langu na mimi, wiki 2 kuuteka [mji mkuu wa Kenya] Nairobi’’. Prof Kagwanja alisema ujumbe huo uliibua kumbukumbu za madai ya dikteta wa wakati huo wa Uganda Idi Amin katika miaka ya 1970 kwamba sehemu kubwa ya Kenya ni ya Uganda, na ilikuwa ukumbusho wa haja ya kutatua mzozo wa muda mrefu kati ya Uganda na Kenya kuhusu kisiwa cha Migingo. Alipokabiliwa na upinzani kutoka kwa Wakenya ambao walimkanyaga kwa matamshi yake ‘’ya kizembe’’, kamanda huyo wa jeshi aliwataka ‘’watulie’’: ‘’Sitawahi kulipiga jeshi la Kenya kwa sababu baba yangu aliniambia nisijaribu kamwe!’’ Serikali ya Kenya haikuzungumza hadharani, lakini huku mabishano hayo yakiendelea kushika kasi, Bw Museveni alilazimika kumpigia simu Bw Ruto ili kumuomba msamaha kwa “kosa” la mwanawe. Hili lilifungua njia kwa Bw Ruto kuhudhuria sherehe za kuadhimisha miaka 60 ya uhuru wa Uganda, na kwa Jenerali Kainerugaba kutoa ‘’uungwaji mkono usio na kikomo na kamili katika kutatua matatizo ya zamani’’. Huku jeshi la Uganda pia likielezea wasiwasi wao kuhusu ‘’jenerali wao wa kutwiti’’, Bw Museveni aliamua kuwaweka sawa kwa kumfukuza kama kamanda wa vikosi vya nchi kavu. ‘’Majenerali wakuu walizungumzia suala la nidhamu, ambalo ni la msingi katika jeshi, na Bw Museveni hakuwa na chaguo,’’ Bw Serwanjja alisema. ‘’Kama angekuwa mtu mwingine, wangefikishwa mahakamani.’’ Lakini Bw Museveni pia alichukua fursa hiyo kumpandisha cheo mwanawe hadi afisa wa ngazi ya juu - jenerali wa nyota nne - huku akimuweka kama mshauri wake. Baada ya kuhitimu kutoka chuo kikuu cha kijeshi cha Sandhurst nchini Uingereza, Jenerali Kainerugaba alianza kupanda cheo katika jeshi la Uganda, ambalo alijiunga rasmi mwaka wa 1999. Akiwa ameoa na watoto wanne, anafanya mengi ya imani yake ya Kikristo na maadili ya familia kwenye Twitter. Alichukua jukumu muhimu katika uundaji wa Kamandi ya Kikosi Maalum (SFC), kitengo kinachohusika na usalama wa baba yake. Pia kimeshutumiwa kwa ukiukaji mkubwa wa haki za binadamu - ikiwa ni pamoja na kuwaweka kizuizini na kuwatesa wanaharakati wa upinzani. ‘’Muhoozi alipanda cheo na kuwaongoza walinzi wa babake mwaka 2008, wadhifa alioshikilia hadi 2017. Alirejea kwenye kitengo hicho wakati wa msimu wa uchaguzi wa 2020 wenye ghasia,’’ aliandika mwandishi wa habari wa Uganda Musinguzi Blanshe katika The Africa Report. Bw Serwanjja alisema baada ya kutimuliwa kama kamanda wa vikosi vya nchi kavu, haijafahamika ni kiasi gani jenerali huyo sasa ana ushawishi katika jeshi. Jambo lililo wazi ni kwamba Bw Museveni amekatiza matumaini yoyote aliyokuwa nayo mwanawe ya kumrithi katika uchaguzi wa 2026 baada ya wenzake wa zamani - akiwemo makamu wa rais na waziri wa mambo ya ndani - kuanzisha kampeni ya kumtaka agombee tena wadhifa huo. Hili lilikuwa pigo kubwa kwa makundi mengi ambayo yalikuwa yameibuka kwenye Twitter - chini ya lebo za hashtags kama vile #MKArmy na #MK26 - kutafuta uungwaji mkono kwa jenerali huyo kuchukua nafasi kutoka kwa baba yake. ‘’Wale wote wanaotaka nisimame mwaka wa 2026, wale wote ambao hawapendi,’’ alisema kwenye Twitter mnamo Mei. Hili liliungwa mkono na kampeni ya mashinani iliyoshuhudia sherehe za kuadhimisha miaka 48 ya kuzaliwa kwa jenerali huyo mwezi Aprili, na uungaji mkono wake kwa mipango mbalimbali katika kile kilichoonekana kama nia ya kukuza sifa zake, hasa miongoni mwa vijana. ‘’Muhoozi ana jeshi kubwa la vijana. Wafuasi wake wanajaribu kutafuta uungwaji mkono na vijana,’’ Bw Serwanjja alisema. Hili linaonekana kuwa muhimu kukabiliana na kukua kwa umaarufu wa viongozi vijana wa upinzani kama mwanasiasa aliyegeuka kuwa mwanamuziki Bobi Wine ambaye jenerali anajaribu kumdharau kwa kumtaja kwa Kiswahili kama ‘’Kabobi’’, kumaanisha ‘’Bobi mdogo’’. Bw Serwanjja anahisi kuwa jenerali huyo ‘’anatamaa ya kupitiliza’’ kwa matumaini yake ya kupigiwa kura 2026: ‘’Rais Museveni hataacha lolote, ikiwa ni pamoja na kujitolea mhanga kwa chake mwenyewe, ili kusalia madarakani.’’ Na ikiwa Bw Museveni atathibitisha kwamba atawania urais, mwanawe - anayejulikana kama Kiongozi Mkuu wa Vizazi kwa baadhi ya wafuasi wake kwenye Twitter - anakaribia kuhakikisha kumfanyia kampeni.	https://www.bbc.com/swahili/articles/c10m97yy5n3o
religion	Hong Kong : Fahamu mji huu unaopenda ushirikina zaidi duniani na vituko vyake	"Wakati wa siku ya joto na baridi mjini Hong Kong, mfanyikazi wa masuala ya kifedha katika mji huo Wai Li hutembelea Wong Tai Sin, hekalu lenye shughuli nyingi jijini, ili kufanya shughuli ya kutabiri  kwa jina kau cim. Nadhani  raia wengi wa Hong Kong wanapendelea ushirikina kwa njia moja au nyengine. Wengi hutumia ushirikina kuongeza bahati yao ama kuzuia bahati mbaya. Shughuli hiyo maarufu inashirikisha kutikisa bomba lenye vijiti 100 vya mianzi  hadi kijiti kimoja kitakapoanguka chini. Kila kijiti kina hadithi inayolingana ambayo ikitafsiriwa na watabiri wa hekalu hilo inatoa fursa ya kujua hali yako ya  baadaye. Li anapiga magoti juu ya mto wa maombi mbele ya madhabahu ya hekalu hilo, anafunga macho yake na kuanza kutikisa bomba la vijiti 20 vya bahati huku akizingatia swali ambalo anataka lijibiwe. Dakika chache baadaye Vijiti 24 vinaanguka chini. Na baadaye  akielekea katika eneo la hekalu hilo linalotabiri bahati , Li anakutana  na Mwalimu Joseph, mtabiri mkongwe wa miaka 20, ambaye hufanya tafsiri kwa kutumia muongozo wa fimbo yake . Akiketi mbali naye kwenye kibanda chake, Mwalimu Joseph anamwambia Li asitarajie maendeleo yoyote au kupandishwa vyeo mwaka huu na kwamba atapata shida chache mbele ya kazi. Kwa ujumla, anasema, bahati yake itakuwa ya wastani.. Li, ambaye alitembelea hekalu hilo mara kadhaa siku za  nyuma, anaamini usomaji huo ni sahihi. ""Wong Tai Sin hajawahi kunikosea hapo awali,"" alisema. ""Siku zote huwa ninakuja hapa wakati wowote nina maswali au maamuzi ya kufanya juu ya maisha yangu ya baadaye. Ninahisi ni sahihi;"" Li sio mtu anayefuata dini lakini, kama wengi wa wageni 10,000 wa kila siku ambao hupitia hekalu hilo, yeye ni mtu huru linapojiri suala la ushirikina . ""Ikiwa mimi ni mwaminifu, nadhani watu wengi wa Hong Kong wanafanya ushirikina kwa njia fulani. Watu wengi hapa watafanya vitu ili kuongeza bahati zao au kuepusha bahati mbaya. "" Ilikuwa ushirikina, Li anasema, ambao ulimzuia kukodisha ghorofa mpya hivi karibuni. ""Usimamizi wa jengo hilo ulinipa chumba 1404,"" alisema Li. ""Sikuweza hata kutazama ghorofa hiyo kwasababu nambari ya nyumba niliopewa nilihisi kana kwamba itaniuwa . Sitaki kujihatarisha kuishi huko, ingawa walinipa punguzo kubwa la kodi. "" Li hayupo pekee  katika kuzuia au kuogopa chochote kinachohusiana na nambari nne, kitu ambacho kinajulikana kama ""tetraphobia"". Inaaminika kwamba nambari nne ni sawa na kifo. Nambari kumi na nne na 24 zinachukuliwa kuwa mbaya zaidi, kwasababu nambari 14 inaaminika kuwa utakufa  huku nambari 24 ikiaminiwa kuwa ni ""rahisi kufa"". Majengo ya vyumba, hoteli, ofisi na hata hospitali katika jiji hilo mara nyingi huruka ghorofa zilizo na nambari hizo. ""Ni jambo la ushirikina,"" alisema John Choi, ambaye amefanya kazi kama bwana feng shui huko Hong Kong kwa zaidi ya miaka 10. ""Hata kwenye jengo langu la ghorofa ya 40 hadi 49 hazipo. Inaisha na 39 halafu huendelea na ghorofa ya 50 . Halafu hakuna ghorofa ya 4, ghorofa ya 14,  24 au gorofa ya 54. Mbali na ukosefu wa ghorofa zenye nambari nne, muonekano mwingine wa kawaida nje ya majengo na nyumba kote jijini humo ni makaburi ya Tu Di Gong. Kawaida makaburi hayo yapo nje ya lango kuu la majengo, makaburi haya ni ya  mungu wa Wachina Tudi Gong, Mungu wa Udongo na Ardhi, ambaye anaaminika kuweka mbali nguvu hasi au vizuka, na kuwabariki watu wanaoishi kwenye uwanja wake. ""Watu wengi hapa wanaamini miungu na roho zina nguvu kubwa ya kubadilisha bahati au hatma ya mtu,"" alisema Choi. ""Unaweza kupata maduka mengi yana kaburi la Tu Di Gong lililoko karibu na mlango wao mkuu. Kwa maana hiyo hiyo, ni kama ofisi ya usimamizi inayowazuia wavamizi kuingia kwenye duka. "" Choi anasema kuwa hali ya ushindani mkali uliopo jijini humo ndio unasababisha watu wengi kutumia imani za ushirikina kujaribu kukuza bahati na fursa zao. ""Katika eneo lenye ushindani mkubwa, unawezaje kuwashinda wengine?"" Aliuliza Choi. ""Kitu pekee unachoweza kufanya ni kumtumia feng shui kusaidia kuongeza bahati yako Feng Shui, haswa ""upepo na maji"", ni mazoezi ya zamani ya Wachina ya kutumia nguvu za nishati kuoanisha watu binafsi na mazingira yao ya karibu ili kuleta bahati nzuri na afya. Aina ya utafitii (mazoezi ya kupanga au kuweka majengo au tovuti zingine kwa bahati nzuri), leo imepigwa marufuku katika bara la China na Chama cha Kikomunisti kama ""ushirikina wa kimwinyi"", kwani unaenda kinyume na imani kuu ya chama cha taifa hilo . ""Wakati walipopiga marufuku feng shui nchini China, Washiriki wengi wa  feng shui walikimbia na kuja Hong Kong,"" alisema Choi. ""Baadhi yao pia walikwenda Taiwan kwa sababu zile zile."" Leo, feng shui inabaki maarufu huko Hong Kong, na Choi anasema karibu 40% ya watengenezaji wa jengo bado wanashauriana na bwana wa feng shui kushauri juu ya muundo mzuri zaidi wa miradi yao. Bei za mashauriano kawaida huanzia HK $ 8 / sq ft na bwana wa kawaida, hadi HK $ 30 / sq ft na bwana wa kiwango cha juu. Ikiwa ni mradi mpya wa ujenzi, inaweza kuanzia HK $ 1m hadi dola milioni chache kwa kila mradi. Kitu pekee unachoweza kufanya ni kutumia feng shui kusaidia kuongeza bahati yako Majumba mengi marefu katika eneo kuu la kibiashara jijini hujulikana kama majengo ya feng shui. Kwa kweli, sifa zao nyingi za muundo zinashawishiwa itikadi za zamani na Fengshui. Wataalam wanasema kuna vita vya feng shui vinavyotokea katikati mwa jiji. Jumba refu la Benki Kuu ya China inasemekana linafanana na kijembe ambacho kinakata utajiri wa majengo yanayolizunguka kwa kutumia nishati yake inayojulikana kama ""sha qi"", ambayo inamaanisha ""kuua nishati"". Jengo la jirani la HSBC linadaiwa kuongeza vitu viwili kama mizinga (winchi za huduma) juu ya paa lake kama kinga. Muda mfupi baada ya jumba refu la Benki  kuu ya China kukamilika mnamo 1989, bei ya hisa za HSBC zilipungua katika historia yake. Ili kukabiliana na nishati hasi, HSBC inasemekana ilielekeza vitu vyake kama kanuni moja kwa moja kwenye Benki ya China. Tangu wakati huo, kulingana na hadithi, utendaji wa HSBC umeboreka. Baada ya mashauriano marefu na wataalam wa feng shui, HSBC pia iliweka simba wawili wa shaba moja kwa moja mbele ya mlango wake mkuu. Katika feng shui, simba ni ishara ya ulinzi na utajiri na hadhi ya kijamii. Kwa kuwa HSBC ni benki ya sita kwa ukubwa ulimwenguni, baadhi ya wenyeji wanapenda kushika pua na vidole vya simba kwa matumaini kwamba utajiri wao mzuri wa feng shui utawapatia bahati. ""Tunaamini kugusa vitu vya feng shui  kunaweza kuleta bahati nzuri,"" alisema Choi. Ni sawa, anasema, kukaa na watu wenye bahati - utajikuta ukipata fursa nzuri zaidi, lakini hakuna dhamana yoyote. ""Ili kufikia mafanikio, kuna msemo wa zamani wa Wachina ambao unasema 70% inategemea bidii yako, 30% inategemea bahati yako."" Imani za kishirikina huko Hong Kong pia zinaelekezwa kwa marehemu. Wakati wa sherehe za kuheshimu na kuabudu mababu waliokufa, miongoni mwao siku ya kufagia kaburi inayojulikana kama tamasha la Qingming inayofanyika mwezi Aprili, waombolezaji huchoma picha za pesa, nguo, nyumba na hata vifaa vya hivi karibuni kama simu za rununu na Runinga. Inaaminika matoleo haya yatawawezesha marehemu kuwa na maisha ya baadaye yenye furaha na mafanikio. Kwa kuwa watu hawawezi kuwa na udhibiti kamili wa maisha yao, imani za kishirikina zitakaa kwa muda mrefu kama tunaweza kufikiria ""Tunaamini kwamba ikiwa utawatunza mababu zako watakubariki ,"" alisema Choi. ""Baba yangu alipokufa alikuwa maskini kabisa wakati huo. Kwa hivyo tulimchomea vitu vingi ili apate kuwa tajiri katika maisha yake ya baadae. Hata mimi nilifanya hivyo. Hii ni jamii ya ushirikina baada ya yote. "" Sababu za kuwepo kwa utajiri wa imani za ushirikina Hong Kong ni ni vigumu kubaini. Baada ya  kuwa chini ya koloni ya Uingereza  kwa zaidi ya miaka 150 na kuchukua imani za Mashariki na Magharibi, leo wakazi wengi wanaamini ushirikina  kutoka kwa tamaduni zote mbili. Kwa mfano, Wakaazi wa Hong Kong wataepuka kutembea chini ya ngazi (inachukuliwa kuwa bahati mbaya Magharibi) na vile vile kupeana saa kama zawadi (inachukuliwa kuwa bahati mbaya kwa Wachina, kwani neno saa linasikika sawa na kuhudhuria mazishi ). Yan Zhang, profesa katika Chuo Kikuu cha Kitaifa cha Singapore ambaye ameandika tafiti juu ya jukumu la mila za ushirikina katika kuzuia bahati mbaya, anasema sababu maarufu zaidi kwa nini watu wanaamini ushirikina ni kupata hisia ya kudhibiti mazingira yao ""Kufanya vitendo vya ushirikina hufanya watu kuhisi hali ya udhibiti, ambayo huwafanya wasisikie wasiwasi au woga,"" alisema Zhang. ""Sayansi za kidini na a ushirikina zinaweza kusaidia watu kuhisi udhibiti na faraja. Hong Kong sio mahali pa kidini, kwa hivyo ili kujisikia bora, mtu anahitaji kutegemea sayansi au ushirikina. "" Lakini kivyovyote vile , imani ya ushirikina ya jiji hilo haiwezekani kutoweka hivi karibuni. ""Imani za kishirikina zinaweza kusasishwa baada ya muda wakati watu wanajua vizuri jinsi vitu fulani hufanya kazi,"" alisema Zhang. ""Walakini, sitarajii imani za kishirikina zitaondoka kabisa. Kwa kuwa hawawezi kuwa na udhibiti kamili wa maisha yao, imani za kishirikina zitasalia kwa muda mrefu sana."	https://www.bbc.com/swahili/habari-55162601
health	"Raia Namibia waonywa kutumia kinyesi cha ndovu kama ""tiba"" ya Covid 19"	"Waziri wa Afya wa Namibia Kalumbi Shangula amewaonya watu dhidi ya kutumia vinyesi vya ndovu ""kuponya"" Covid-19. Waganga wengine wanasema kinyesi cha tembo kinaweza kuchemshwa na mvuke wake kutumika kama tiba ya homa, na maumivu ya kichwa lakini hili halijafanyiwa majaribio ya kisayansi. Nini maoni yako kuhusu hili? Sema nasi kwenye ukurasa wa Facebook, BBCSwahili."	https://www.bbc.com/swahili/gnb-53846844
politics	Kwa nini mazishi ya kitaifa ya Shinzo Abe yana utata	"Wiki moja iliyopita, viongozi ""wakubwa"" wa kimataifa walikusanyika London kwa mazishi ya kitaifa ya Malkia Elizabeth II wa Uingereza. Sasa wengi wao wanaelekea upande wa pili wa dunia kwa mazishi mengine ya kitaifa ya waziri mkuu wa zamani wa Japan aliyeuawa Shinzo Abe. Lakini kwa Wajapani, inaonekana, hawajafurahishwa nayo  kwa sababu inakadiriwa kugharimu $11.4m (yen 1.65bn; £10.1m). Katika wiki chache zilizopita upinzani dhidi ya mazishi ya kitaifa umekuwa ukiongezeka. Kura za maoni zinaonyesha zaidi ya nusu ya idadi ya watu nchini sasa wanapinga kufanyika. Mapema wiki hii, mwanamume mmoja alijichoma moto karibu na ofisi ya waziri mkuu mjini Tokyo. Na siku ya Jumatatu karibu waandamanaji 10,000 waliandamana katika mitaa ya mji mkuu wakitaka mazishi yasitishwe. Lakini, kwa upande mwingine, tukio hilo linawavuta washirika wa Japan kutoka kote ulimwenguni. Rais wa Marekani Joe Biden hatahudhuria, lakini makamu wake Kamala Harris atahudhuria. Waziri mkuu wa Singapore Lee Hsien Loong pia ataenda. Vivyo hivyo Waziri Mkuu wa Australia Anthony Albanese, pamoja na watangulizi wake watatu. Waziri Mkuu wa India Narendra Modi hakwenda katika  mazishi ya Malkia lakini anasafiri kwa ndege kuelekea Tokyo kutoa heshima zake kwa Abe. Je, hii inamaanisha nini kuhusu Abe kwamba hata viongozi wa dunia wanapokusanyika kwa ajili ya mazishi yake bado  wengi katika nchi yake wanaipinga? Kwanza, hii sio tukio la kawaida. Huko Japani, mazishi ya serikali  yamewekwa kwa washiriki wa Familia za wakuu wa nchi. Ni mara moja tu, tangu Vita vya Pili vya Dunia, imewahi kutokea mwanasiasa kupewa heshima hii, na hiyo ilikuwa mwaka 1967. Kwa hivyo, ukweli kwamba Abe anapewa mazishi ya serikali ni jambo kubwa. Kwa sehemu ni kwa sababu ya jinsi alivyofariki, alipigwa risasi kwenye mkutano wa uchaguzi mwezi Julai. Na Japan iliomboleza kwa ajili yake. Hakuwahi kuwa maarufu sana, kulingana na kura za maoni, lakini wachache wanakataa kwamba aliiletea nchi utulivu na usalama. Kwa hiyo uamuzi wa kumfanyia mazishi ya serikali pia ni kielelezo cha hadhi yake. Hakuna aliyewahi kuhudumu kwa muda mrefu katika ofisi ya waziri mkuu na, bila shaka, hakuna mwanasiasa mwingine wa baada ya vita aliyekuwa na athari kama hiyo kwa nafasi ya Japan duniani. ""Alikuwa mbele ya wakati wake,"" anasema Profesa Kazuto Suzuki, mshauri wa zamani wa Abe. ""Alielewa mabadiliko ya usawa wa madaraka. Kwamba China inayoinuka, bila shaka, itapotosha uwiano wa mamlaka na kuunda upya utaratibu katika ukanda. Kwa hiyo, alitaka kuongoza."" Profesa Suzuki anaashiria Ushirikiano wa Trans-Pasifiki (TPP), mpango mkubwa wa Rais Barack Obama wa kuleta washirika wote wa Marekani wa Asia Pacific pamoja katika eneo moja kubwa la biashara huria. Mnamo 2016, wakati Donald Trump akiiondoa Marekani kutoka kwa TPP, kila mtu alitarajia itaanguka. Lakini haikuwa hivyo. Abe alichukua uongozi na kuunda Makubaliano ya Kina na Maendeleo yaliyopewa jina la kutatanisha zaidi kwa ushirikiano wa Trans-Pacific, au CPTPP. Ni jina baya lakini lilionyesha nia mpya kwa Japan kuchukua uongozi barani Asia. Pia alichukua jukumu muhimu katika kuundwa kwa Quad, muungano kati ya Marekani, Japan, India na Australia. Muhimu zaidi ni mabadiliko ambayo Abe alifanya kwa jeshi la Japan. Mnamo mwaka wa 2014, waziri mkuu wa wakati huo alilazimisha kupitia sheria ambayo ""ilitafsiri upya"" katiba ya Japani ya baada ya vita. Iliruhusu Japan kufanya mazoezi ya ""kujilinda kwa pamoja"". Hiyo ina maana kwa mara ya kwanza tangu Vita vya Pili vya Dunia, Japan inaweza kuungana na mshirika wake Marekani katika hatua za kijeshi nje ya mipaka yake. Sheria hiyo ilikuwa na utata mkubwa, na utata huo bado unasikika hadi leo. Maelfu walioandamana mjini Tokyo kupinga mazishi ya serikali wanamtuhumu Abe kwa kuiongoza Japan kuelekea vitani. ""Abe alipitisha mswada wa pamoja wa kujilinda,"" muandamanaji Machiko Takumi alisema. ""Ina maana Japan itapigana na Wamarekani, ambayo ina maana kwamba aliifanya Japan iweze kuingia vitani tena, ndiyo maana napinga mazishi ya kitaifa."" Japan ni nchi iliyoathiriwa na vita. Lakini sio kumbukumbu tu za mabomu ya atomi ambazo huwafanya watu kukasirishwa na Abe. Katiba ya Japan baada ya vita inasema wazi kuwa nchi hiyo ""inakataa haki ya kupigana"". Iwapo alitaka kubadili hilo Abe angeitisha kura ya maoni. Lakini alijua angepoteza. Badala yake, sheria yake ""ilitafsiri upya"" maana ya katiba. ""Abe anaonekana kama mtu ambaye hakuwajibika kwa watu,"" asema Profesa Koichi Nakano, wa Chuo Kikuu cha Sophia cha Tokyo. ""Lolote alilofanya, alilifanya kinyume na kanuni za kikatiba. Alifanya kinyume na kanuni za demokrasia."" Lakini kwa wafuasi wake yote haya hayana uhakika. Kabla ya kiongozi mwingine yeyote wa ulimwengu, Abe aliona tishio linaloongezeka kutoka China na akaamua Japan lazima iwe mwanachama anayelipwa kikamilifu wa muungano wa marekani-Japan. ""Abe alikuwa na maono ya wakati ujao,"" anasema mshauri wake wa zamani Bw Suzuki. ""Aliona kwamba China itapanda, na Marekani itarudi nyuma kutoka eneo hilo. Ili kuiweka Marekani kuhusika katika eneo hili, alitambua tunahitaji kuwa na nguvu ya kujilinda."" Japan iliyojihami tena na yenye uwezo inakaribishwa na Washington, na nchi nyingine nyingi za Asia, ambazo zina wasiwasi sawa kuhusu China. Abe alipata washirika walio tayari huko Canberra na Delhi. Alipouawa, Bw Modi alitangaza siku ya kitaifa ya maombolezo nchini India. Lakini kuna sehemu moja ambapo Abe haombolezwi  ambapo alilaaniwa mara kwa mara kama mpenda vita na mrekebishaji. Mahali hapo ni China. Inaweza kueleza kwa nini Beijing ilimtuma makamu wa rais Wang Qishan kwenda London lakini inamtuma waziri wa zamani wa sayansi na teknolojia ambaye hakuna mtu nje ya China amewahi kumsikia huko Tokyo."	https://www.bbc.com/swahili/articles/cd1x4ev4jvjo
entertainment	Nyota Jesy Nelson hatohudhuria shughuli kadhaa za kimuziki.	Jesy Nelson amejiondoa kwenye fainali ya kipindi cha mashindano ya muziki kinachojumuisha wanabendi  cha Little Mix: The search :  Jessy alitarajiwa kuungana na wenzake katika kipindi hicho cha mashindano cha BBC lakini msemaji wa kikundi hicho amesema afya yake ni dhaifu. Little Mix wenyewe wametamba kwa vibao mbali mbali ikiwemo Reggaeton Lento.	https://www.bbc.com/swahili/gnb-54872245
business	Gharama ya maisha: Je kuna njia ya kujiondoa katika mzozo?	Mamilioni ya watu duniani wanaathiriwa na gharama za  juu za chakula na mafuta na wanawasi wasi kuhusu kupanda hata zaidi kwa bei. TUAMBIE SIMULIZI YAKO: Je, maisha yako yameathiriwa vipi na kupanda kwa bei ya vyakula? Lakini je kuna chochote ambacho serikali zinaweza kufanya ili kuondokana na mzozo huu? Tunaangalia uwezekano wa  suluhu tatu na kubaini ni kwanini ni vigumu kuepuka mtego wa gharama ya maisha.	https://www.bbc.com/swahili/articles/crg08rk7le1o
religion	Mpiga mbizi aifichua siri ya firauni katika makaburi ya chini ya maji Sudan	"Mwanaakiolojia wa kupiga mbizi ameieleza BBC  kuhusu jitiahada aliyopitia kulifikia kaburi la firauni chini ya piramidi. Pearce Paul Creasman na kikosi chake ni watu wa kwanza kuingia katika kaburi hilo katika mipindi cha miaka 100 na katika muda huo, imekuwa vigumu kulifikia kutokana na kuongezeka kwa kiwango cha maji baharini. Creasman ameiambia BBC kwamba ni mara ya kwanza uchimbaji wa chini maji unafanyika katika akiolojia nchini Sudan, eneo la jadi alikozikwa Nuri. Aligundua vitu vilivyotengenezwa kwa udongo na dhahabu iliyopondwa. ""Dhahabu hiyo ilikuwa ingalipo - sanamu hawa wadogo wa vigae walikuwa wamefunikwa kwa dhahabu. Na wakati maji yaliiharibu vigae vilivyokuwa chini, chembe chembe za dhahabu  bado zilikuwepo,"" ameeleza. Anaamini zawadi hizo zilikuwa ni za Nastasen, firauni mdogo alioyetawala ufalme wa Kush kingdom tangu 335 BC hadi 315 BC. Dhahabu hii huenda ingelichukuliwa na wezi  lau kama hakunge kuwepo na kiwango kikubwa cha maji yanayozuia kufikiwa kaburi hilo,  mwanaakiolojia wa chini ya maji Kristin Romey ameandika katika National Geographic. Creasman ameiambia BBC kwamba kikosi hicho ""kilichimba chini kadri ya uwezo wao"" chini ya ngazi yenye vidaraja 65 iliolekea katika mlango wa liliko kaburi hilo lakini ""tulishuka hadi katika daraja la 40 mpaka tulipofika chini sakafuni na tukatambua hatuwezi kushuka tena  pasi kuzamisha vichwa"". Walitumia bomba iliyotoa hewa ya oxygen kutoka juu ardhini wakati walipopiga mbizi mwezi Januari. Ameeleza kwamba walistaajabishwa kwa walichokigundua: ""Kuna sehemu tatu, zilizo na sehemu ya juu iliyo chongwa zenye ukubwa wa basi dogo la usafiri  unaingia katika sehemu moja  na kutokea katika nyingine ni giza, unajua uko ndani ya kaburi, iwapo hukuwasha tochi. Na siri ya yaliomo ndani zinaanza kufichuka."" Taarifa nyingine ambazo huenda zikakuvutia: Kaburi hilo ni sehemu ya maenoe ya jadi ya Nuri yalioenea katika ardhi yenye ukubwa zaidi ya ekari 170 kaskazini mwa Sudan. Piramidi zinaonyesha maenoe walikozikwa wafalme wa Kushite ambao mara nyingine huitwa ""firauni weusi"". Ufalme wa Kush ulikuwepo kwa miaka mia kadhaa na katika karne ya 8 BC uliitawala Misri ambayo iliiongoza kwa takriban karne moja. Tofauti moja kati ya piramidi zilizopo Sudan na zile maarufu zilizopo nchini Misri ni kwamba wafalme walizikwa chini ya piramidi hizo badala ya ndani yake."	https://www.bbc.com/swahili/habari-48893372
technology	Kurasa zaTwitter zilitapakaa video ya mwanaume akimvisha mpenziwe pete kwenye mgahawa wa KFC	Raia wa Afrika Kusini wametoa ofa kuwasaidia wenza kufanya sherehe ya ndoa waliokuwa wakiItamani siku zote baada ya picha ya video za mwanaume aliyekuwa akimuomba mpenzi wake kwenye mgahawa wa chakula KFC wafunge ndoa kusambaa kwenye mitandao ya kijamii. Video hiyo ilimuonesha mwanaume akiwa amepiga goti na kutoa pete kwa mpenziwe wakati walipokuwa wakila kuku. Mgahawa wa KFC ulisambaza video hiyo ikiomba msaada wa kuwatafuta wenza hao. Posti ya KFC kwenye mtandao wa Twitter ilitawanywa zaidi ya mara 17,000 kwa hashtag  #KFCProposal ilianza kuwa maarufu mitandaoni. Baadae wenza hao walifahamika kwa majina Bhut' Hector na Nonhlanhla. lakini haikuishia hapo tu. Baada ya muda mfupi watu waliokuwa hawafahamiani na wapenzi hao walianza kutoa ahadi ya kuwasaidia kupanga siku yao ya harusi, ikiwemo malazi wakati wa fungate na kutumbuiza siku ya sherehe. ''Ningependa kutoa ofa ya kutumbuiza kwenye harusi bure...Ninapenda mapenzi'' aliandika katika ukurasa wake wa Twitter, msanii maarufu na mtunzi Zakes Bantwini. Kisha makampuni yakaanza kutoa zawadi. ''Maeneo ya fungate yanaonekana kuwa mbali. Mtu atahitaji kuwapeleka huko.Tutashughulikia,'' akaunti ya twitter ya kampuni ya magari ya Audi ya Afrika Kusini ilieleza ''Tungependa muungano wao uwe wa kipekee kwa kuwapa kurasa mbili za kwenye jarida letu ili waeleze hadithi yao nzuri ya mapenzi! jarida la DRUM liliandika kwenye ukurasa wa Twitter. Ofa za kila kitu kuanzia vilevi mpaka masufuria ya kupikia nguo za michezo zilijitokeza siku ya Ijumaa, sambamba na michango ya maelfu ya pauni. Kateka Malobola, mpita njia ambaye alirekodi picha ya video na kuiweka kwenye mtandao wa kijamii, alizungumzia furaha yake isiyo kifani kutokana na mchango wa raia wa nchi hiyo. '' Nilirekodi video hiyo na kuipeleka kwenye kikundi cha WhatsApp nikisema 'tazameni'! kisha nikaiweka kwenye mtandao wa Facebook na Instagram, na kisha Boom! '' alieleza. Wapenzi hao wamewashukuru wote wanaowatakia heri walipozungumza na kipindi cha Sowetan LIVE.E. Wapenzi hao pia wameiambia tovuti kuwa awali walioana mwaka 2012, lakini bwana harusi hakuridhika na pete alizonunua wakati huo na kutaka kumnunulia mke wake kitu kizuri zaidi. ''Sifanyi kazi hivyo sikuwa na fedha za kutosha kumpa Nonhlanhla harusi nzuri, mapambo ya vito lakini nilitaka kufanya kitu kidogo,''Hector alisema. ''Asante Afrika kusini. Ukarimu wenu umetugusa kwa kweli. Hatukufikiria kuwa hadithi yetu ya mapenzi ingewagusa wengi weny,'' waliongeza wapenzi hao.	https://www.bbc.com/swahili/habari-50358627
politics	Uchina imekanusha kufanya jaribio la kombora hatari la nyuklia la haypersonic	"China imekanusha ripoti kwamba ilifanya jaribio la silaha ya nyuklia ya  lombora la masafa la   hypersonic mapema mwaka huu, ikisisitiza kuwa ulikuwa ni ukaguzi wa kawaida wa chombo cha anga. Ripoti ya awali katika gazeti la Financial Times iliibua wasi wasi mjini Washington, ambako Idara ya ujasusi ya Marekani iliripotiwa kutofahamu taarifa hiyo. Makombora ya Hypersonic  yana kasi zaidi  na yanasafiri kwa urahisi zaidi kuliko ya kawaida, ikimaanisha kuwa ni magumu sana kuweza kuyazuwia yanapofyatuliwa. Hii inakuja huku hali ya wasi wasi ikiendela kuongezeka kuhusu uwezo wa nyuklia wa Uchina. Jumatatu, msemaji wa wizara ya mambo ya nje  Zhao Lijian aliwaambia waandishi wa habari kwamba majaribio yalifanyika Julai kuthibitisha aina ya teknolojia mbali mbali ya chombo cha anga. ""Hili halikuwa kombora, hiki kilikuwa ni chombo cha anga za mbali ,"" alisema. ""Hili lilikuwa ni la umuhimu mkubwa kwa ajili ya kupunguza gharama ya matumizi ya chombo cha anga za mbali ."" Bw Zhao aliongeza kuwa nchi nyingi zilifanya majaribio sawa na hayo katika nyakati zilizopita. Wakati alipoulizwa iwapo taarifa ya Financial Times haikuwa sahihi, alijibu  ""ndio"". Taarifa hiyo ya Jumamosi ilinukuu vyanzo vya habari ambavyo havikutajwa majina vilivyosema  makombora hayo yalifyatuliwa katika majira ya kiangazi. Lilipaa kwenye eneo la anga la obiti kabla ya kushuka chini na lilikosea kidogo eneo lililolengwa, ilisema taarifa hiyo. ""Jaribio hilo lilionyesha kwamba Uchina ilikuwa imepiga hatua kubwa katika utengenezaji wa  silaha za  hypersonic na iko mbele zaidi kuliko maafisa wa Marekani walivyoelewa ,"" ilieleza ripoti hiyo. Unaweza pia kusoma: Mjumbe wa ngazi ya juu wa Baraza la Congress baadaye alisema kuwa jaribio hilo linapaswa kuchukuliwa kama sababu ya kuchukuliwa hatua kwa Marekani. Mike Gallagher, mbunge wa Republican katika kamati ya huduma za silaha ya bunge, alisema iwapo Washington imekwama kwenye msimamo wake wa sasa itashindwa katika vita vipya baridi  na Uchina katika kipindi cha muongo. Mahusiano baina ya Marekani na Uchina yamekuwa ya wasi wasi, huku Beijing ikiushutumu utawala wa Rais Joe Biden kwa kuwa adui. Nchi kadhaa za Magharibi pia zimeelezea hofu yao kuhusiana na hatua ya hivi karibuni ya Uchina ya kunadi uwezo wake wa kijeshi. Michael Shoebridge, Mkurugenzi wa usalama, mkakati na usalama wa taifa katika taasisi ya Australia ya mkakati wa sera, alisema kama kombora la  hypersonic lilifanyiwa majaribio litakuwa limetimiza kigezo cha kuwekwa katika  ""sehemu ya kuongezeka katika nyuklia na silaha nyingine za mashambulio ya hali ya juu "". China ilionyesha kile kilichoonekana kama jukwaa la kombora la masafa ya kasi kubwa (panasonic missile) katika maonyesho ya hivi karibuni ya kijeshi. Sambamba na Uchina, Marekani, Urusi na takriban nchi nyingine tano zinashugulikia teknolojia ya makombora hayo ya Hypersonic. Yanaweza kupaa kwa uwezo wa zaidi ya mara tano wa kasi ya sauti  , sawa na makombora ya ballistc, yanaweza kufikisha kwenye eneo lililolengwa vilipuzi vya nyuklia. Mwezi uliopita, Korea Kaskazini, ilisema kuwa ilifanikiwa kufanya jaribio la kombora jipya la   hypersonic.  Na Julai, Urusi ilitoa tangazo kama hilo na ikasema kombora lake lilifyatuliwa  kutoka eneo la bahari nyeup."	https://www.bbc.com/swahili/habari-58956192
entertainment	Albamu mpya ya Wizkid ya 'Made in Lagos' yafurahisha wengi.	Jina la Wizkid na lile la la albamu yake mpya, Made In Lagos, ndio linaloongoza kwenye mtandao wa Twitter nchini Nigeria tangu jana alipokuwa anazindua albamu hiyo hadi sasa. Ni albamu ya kwanza ya mwanamuziki huyo katika kipindi cha miaka mitatu, na imepokea sifa kem kem kutoka kwa wakosoaji likiwemo gazeti la Guardian la Uingereza.	https://www.bbc.com/swahili/gnb-54747685
health	Kwa nini wanaume wa Kihindi wanalalama kwa maumivu ya hedhi?	"Hedhi na usumbufu unaokuja nao bado ni mada inayooneka kama mwiko katika sehemu nyingi za India. Lakini kampeni katika jimbo la kusini la Kerala nchini humo inalenga kubadilisha hilo. Waandaaji wa mpango huo wanapeleka vifaa vya mfano vya kusisimua hedhi kwenye maduka makubwa na vyuo vikuu katika wilaya ya Ernakulam ili kutumiwa na wanaume na kupitia uzoefu wa maumivu ya hedhi wanayopata wanawake. Lengo ni kuhalalisha mazungumzo na mjadala kuhusu mada hiyo. Video ya hivi majuzi ya kampeni hiyo ilionesha wanaume wakipepesuka na kupiga mayowe kwa maumivu huku wanawake wakitazama, na kuburudika. ""Inaleta uchungu (maumivu) sana. Sitaki kamwe kushuhudia hilo tena,"" anasema Sharan Nair, mshawishi wa mitandao ya kijamii ambaye alijaribu kutumia vifaa hivyo vya mfano vya kusisimua hedhi kwenye moja ya maduka makubwa. Vifaa hivyo ni sehemu ya mradi unaoitwa Cup of Life ambao unalenga kusambaza vikombe vya hedhi bure na kupinga dhana potofu kuhusu hedhi. Umezinduliwa na mbunge wa eneo hilo, Hibi Eden kutoka chama cha Congress pamoja na Indian Medical Association (IMA), ambayo inawakilisha madaktari. Afya ya wanawake, hasa masuala yanayohusiana na hedhi, ni mada ambayo haijajadiliwa sana nchini India. Katika maeneo mengi, wanawake bado wanachukuliwa kuwa wachafu wanapopata hedhi, na kuwekwa mbali na matukio ya kijamii na kidini, na hata jikoni. Ingawa mtazamo huu umebadilika kidogo katika maeneo ya mijini, wanawake wengi bado hawajisikii vizuri na huru kujadili na waajiri wao au hata wanafamilia wa kiume kuhusu kipindi chao au maumivu makali ambayo wanapitia wakati wa hedhi. Ingawa baadhi ya makampuni duniani ikiwemo kiasi India wameanza kutoa likizo ya muda kwa wanawake walio katika hedhi, ingawa bado mara nyingi ni mada yenye mgawanyiko. Lakini waandaaji wa kampeni wana matumaini wanaweza kuibua mabadiliko katika eneo la Kerala, inayochukuliwa kuwa mojawapo ya majimbo yanayoendelea zaidi nchini India. Vifaa hivyo vya kusisimu vina nyaya mbili ambazo zinaweza kuunganishwa kwa watu wawili kwa wakati mmoja na unapobonyeza namba kubwa kutoka moja mpaka 10 ndivyo inavyoongeza kiwango cha maumivu. Moja kiwango kidogo, 10 kiwango kikubwa. Bw. Nair anakumbuka kwamba wasichana waliojaribu kuwekewa kifaa hicho ""hawakuhisi chochote"" huku ""wavulana, ikiwa ni pamoja na mimi, tukipiga kelele kwa maumivu makali"". Waandaaji wanasema kuwa simulizi hiyo iliibua mijadala ya uwazi katika vyuo vya wilaya ya Ernakulam. Wazo hili si la kwanza. Mnamo Julai, kampuni moja yenye makao yake nchini Marekani, iliwahi kuhimiza wanaume kutumia vifaa kama hivyo kama zoezi la kujenga huruma dhidi ya wanawake wawapo kwenye hedhi. Video za Tiktok kutoka kwa matukio haya ya kutumia vifaa hivi tangu wakati huo zimepata mamilioni ya maoni. Bw Eden anasema wazo la kampeni ya wilaya nzima lilikuja baada ya kuanzisha mpango wa kutoa maelfu ya vikombe vya hedhi bure kwa wanawake katika kijiji kiitwacho Kumbalangi. Mapema mwaka huu, gavana wa Kerala alitangaza kijiji cha kwanza cha Kumbalangi India kisicho na pedi. Kampeni hiyo iliyoanza miezi minne iliyopita na kuandaa shughuli kadhaa, imekamilika leo kwa usambazaji wa vikombe 100,000 vya hedhi katika harakati za kutengeneza rekodi ya ulimwengu."	https://www.bbc.com/swahili/articles/cd1l7xw3626o
sports	Tetesi za Soka Ulaya Ijumaa 12.08.2022	Paris St-Germain wako kwenye mazungumzo na wawakilishi wa Marcus Rashford kuhusu uwezekano wa kumsajili mshambuliaji huyo wa Uingereza, 24, kutoka Manchester United. (L'Equipe - kwa Kifaransa) United pia wana mkutano ulioratibiwa na mamake Adrien Rabiot na wakala wake baada ya kukubaliana ada na Juventus kumnunua kiungo wa kati wa Ufaransa, 27. (Fabrizio Romano). Manchester City wana nia ya kumsajili beki wa kushoto wa Atletico Madrid wa Brazil Renan Lodi, 24. (Telegraph - usajili unahitajika) Beki wa kushoto wa Arsenal Kieran Tierney, 25, pia ni miongoni mwa majina kwenye orodha ya wanaowania Manchester City. (90 Minutes) Mshambulizi wa zamani wa Arsenal na Gabon Pierre-Emerick Aubameyang, 33, angependelea kusalia Barcelona kuliko kurejea katika Ligi ya Premia akiwa na Chelsea. (Sport, via Metro) Nottingham Forest wamewasilisha ombi la kwanza kwa mshambuliaji wa Watford na Nigeria Emmanuel Dennis, 24. (The Athletic). Atalanta itachuana na Forest katika kumsajili winga wa Italia Emerson Palmieri, 28, kutoka Chelsea. (Standard) Everton wanatarajia kukamilisha dili la kumsajili mshambuliaji wa Guinea Serhou Guirassy, ​​26, kutoka Rennes kabla ya mwisho wa juma. (L'Equipe - kwa Kifaransa) Che Adams wa Southampton ana nia ya kutaka kuhamia Everton, lakini kuna ushindani kutoka kwa Leeds United, Wolves na Forest kwa mshambuliaji huyo wa Scotland, 26. (Mail). Aliyekuwa mkufunzi wa muda wa Manchester United Ralf Rangnick amependekeza kwamba mshambuliaji wa Stuttgart na Austria Sasa Kalajdzic, 25, anapaswa kukataa kuhamia Old Trafford. (Star) Juventus wanakaribia kukamilisha dili la kumnunua mshambuiaji wa Barcelona na Uholanzi Memphis Depay, 28. (90min). Marseille wamefanya mawasiliano na Manchester United kuhusu mkataba wa mkopo wa beki wa Ivory Coast Eric Bailly, 28. (L'Equipe - in French) Winga wa Bayer Leverkusen Mhispania Iker Bravo, 17, atajiunga na Real Madrid kwa mkopo wa msimu mzima. (Bild - kwa Kijerumani) Mshambuliaji wa zamani wa Chelsea na Uhispania Diego Costa, 33, anarejea Rayo Vallecano baada ya kutokuwa na klabu tangu  kandarasi yake ya Atletico Mineiro ilipomalizika mwezi Januari. (Marca)	https://www.bbc.com/swahili/articles/cn0g1xnk33eo
entertainment	wanamuziki Maarufu kushirikiana kimziki	Muimbaji nyota wa Bongo, Diamond Platnumz amewaacha mashabiki zake na kiu baada ya mwanamziki mashuhuri wa Lingala, Koffi Olomide kudokeza kuwa amefika nchini Tanzania kushirikiana na Diamond kufanya mziki mzuri wa afrika mashariki. Miongoni mwa wasanii kutoka congo kufanya muziki na Diamond ni Fally Ipupa ,Innoss b ya levis na Mohombi. Diamond na Koffi wanatarajiwa kuimba kibao cha Papa Mobimba kwa muundo tofauti.	https://www.bbc.com/swahili/gnb-55044188
technology	Vita vya Ukraine: Urusi ina matatizo makubwa- Biden	"Rais wa Marekani Joe Biden amesema uamuzi wa Urusi kujiondoa katika mji wa Kherson wa Ukraine unaonyesha kuwa jeshi lake lina ""matatizo ya kweli"". Bw Biden alisema alikuwa akitarajia hatua hiyo kwa ""muda"" na kwamba itaruhusu pande zote ""kurekebisha misimamo yao"" wakati wa msimu wa baridi. Kherson ndio mji mkuu pekee wa Kiukreni kuanguka kwa vikosi vya Urusi. Lakini mapema Jumatano, kamanda wa Urusi nchini Ukraine alisema haiwezekani tena kuudhibiti  mji huo. Jenerali Sergei Surovikin, ambaye alipewa uongozi wa amri ya kijeshi wiki chache zilizopita, alitoa tangazo hilo akisindikizwa na maafisa wakuu wa jeshi kwenye runinga ya serikali ya Urusi. Alithibitisha kuwa wanajeshi wa Urusi watajiondoa kabisa kwenye ukingo wa magharibi wa Mto Dnipro. Ni pigo kubwa kwa matarajio ya kijeshi ya Urusi wakati inakabiliwa na uvamizi wa Ukraine. Bw Biden alikuwa akizungumza kutoka Ikulu ya White House baada ya uchaguzi wa katikati ya muhula ambapo chama chake cha Democratic kilionekana kuwa na uwezekano wa kupoteza udhibiti wa Baraza la Wawakilishi kwa chama cha upinzani cha Republican. Wapinzani wa rais huyo wa kisiasa hapo awali waliapa kutathmini upya usaidizi wa kijeshi na kibinadamu wa Marekani kwa Ukraine, na Bw Biden aliona kwamba ilikuwa ya ""kuvutia"" kwamba Moscow ""ilisubiri hadi baada ya uchaguzi"" kutangaza kujiondoa. Lakini alisema anatumai ""mbinu ya pande mbili za kukabiliana na uchokozi wa Urusi nchini Ukraine"" itaendelea. Uamuzi wa kurudi nyuma katika eneo la Dnipro ulichukuliwa kwa tahadhari na Ukraine. Rais Volodymyr Zelensky alisema Kyiv ilikuwa ikisonga ""kwa uangalifu mkubwa"" baada ya tangazo hilo. ""Adui hatupi zawadi, hafanyi 'ishara za nia njema', tunashinda yote,"" aliwaambia raia wake  katika hotuba yake ya usiku. Baada ya tangazo la Urusi, raia ndani ya Kherson walisema askari wa Chechen kutoka jeshi la Urusi walikuwa katika jiji, kwenye mikahawa, na wakizunguka barabarani. Na katika eneo la Kiukreni kwenye eneo la kuzunguka jiji, askari walisema adui anaweza kuwa anajaribu kuwavuta kwenye mtego na walikuwa wakiendelea kwa tahadhari. Na Paul Adams, mwandishi wa BBC wa masuala ya Kimataifa Tangu Oktoba, baadhi ya wakazi wa Kherson waaminifu kwa Kyiv wamehisi mabadiliko yakija. Huku maafisa walioteuliwa na Urusi wakianza kuwahamisha raia, ukombozi wa mji huo ulionekana kukaribia. Wakati mmoja wa ishara - na labda wa wazi- ulikuja wakati timu ya Urusi iliwasili katika Kanisa Kuu la Karne ya 18 la St Catherine ili kuondoa mifupa ya Prince Grigory Potemkin, mtu aliyehusika na ukoloni kusini mwa Ukraine kwa niaba ya mpenzi wake, Catherine the Great. Lakini kumekuwa na hisia inayoongezeka ya hofu pia. Ikiwa majeshi ya Urusi yangelazimika kuondoka, wangefanya nini watakapoondoka? Uvumi umeenea: kwamba Urusi inapanga kulipua bwawa la karibu la Nova Kakhovka; kwamba askari wa Urusi wamevaa nguo za kiraia na wamejificha katika nyumba za kibinafsi; au kwamba silaha za kivita za Urusi zitajaribu tu kusawazisha jiji kutoka ng'ambo ya Dnipro, baada ya wanajeshi kuondoka. Chochote kitakachotokea, hii ni  kama wakati muhimu. Mji unaoonekana kama kito katika taji la uvamizi wa Urusi unaweza kuwa karibu kubadilishwa hadi kwa wadhibiti wapya . Rais Vladimir Putin hakushiriki katika tangazo la kujiondoa. Lakini washirika wake wawili wakuu - ambao hapo awali walikosoa juhudi za vita za Urusi - walikaribisha hatua hiyo. Yevgeny Prigozhin, mwanzilishi wa kikundi cha mamluki cha Wagner na mshirika wa muda mrefu wa Putin, alisema kwamba ingawa uamuzi huo haukuwa ""hatua ya ushindi"" ni muhimu ""kutoumia, sio kupata mshangao, lakini kufanya hitimisho na kufanyia kazi makosa.’ Kiongozi wa Chechnya Ramzan Kadyrov - ambaye Bw Putin alimchagua kutawala jamhuri hiyo inayojitawala mwaka 2007 - alisema Jenerali Surovikin alikuwa amechukua hatua  ""kama jenerali wa kijeshi, bila kuogopa kukosolewa"". Ingawa kasi ya Ukraine imepungua  katika wiki za hivi karibuni, njia za usambazaji za Urusi katika eneo la Dnipro zilizidi kuwa ngumu baada ya madaraja machache kuvuka kuharibiwa na makombora ya Ukraine. Kabla ya kujiondoa, Urusi iliwahamisha maelfu ya raia nje ya jiji hilo kwa boti, katika kile Ukraine ilichoeleza kuwa kufukuzwa. Katika hatua nyingine, waandalizi wa mkutano wa G20 wiki ijayo wa viongozi wa dunia nchini Indonesia wameripotiwa kuthibitisha kuwa rais Putin hatahudhuria hafla hiyo. Badala yake atawakilishwa na Waziri wake wa Mambo ya Nje, Sergei Lavrov, msemaji aliliambia shirika la habari la Reuters."	https://www.bbc.com/swahili/articles/cd12800lp2po
business	Fahamu vyanzo vya utajiri wa Aliko Dangote na Mohammed Dewji pamoja na mabilionea wengine wa Afrika	Kwa mujibu wa jarida la Forbes mwaka 2021, utajiri wa Mabilionea  kutoka bara hili uliongezeka kwa asilimia 12 zaidi ya mwaka mmoja uliopita. Hivyobasi tunaangazia vyanzo vya mali walionayo na utajiri wao kwa jumla kwa mujibu wa Forbes. 1.Aliko Dangote ana thamani ya $12.1b. Mtu tajiri zaidi barani Afrika ndiye mwanzilishi wa kampuni ya simiti ya Dangote , ambayo ndio kubwa zaidi barani Afrika. Anamiliki asilimia 85 ya hisa za kampuni hiyo kupitia kampuni shikilizi. Kampuni ya simiti ya Dangote huzalisha tani milioni 45.6 kila mwaka  na inaendeleza operesheni zake katika mataifa 10 barani Afrika. Dangote pia anamiliki hisa katika biashara ya chumvi na sukari. Kampuni ya kusafisha mafuta ya Dangote imekuwa ikijengwa  tangu 2016 na inatarajiwa kuwa miongoni mwa kampuni kubwa za kusafisha mafuta duniani itakapokamilika. 2.Nassef Sawiris ana thamani ya $8.5b •Ni mwekezaji anayetoka katika familia tajiri nchini Misri. Mali yake kubwa ni asilimia 6 ya hisa za kampuni ya kutengeneza sare za michezo ya Adidas. Mnamo mwezi Disemba 2020, alifanikiwa kumiliki asilimia 5 ya hisa za kampuni ilioorodheshwa katika soko la hisa la New York ya Madison Square Garden Sports, inayomiliki timu ya mpira wa vikapu ya Knicks  na NHL Rangers. Anasimamia OCI, mojawapo ya wazalishaji wakuu wa mbolea , ikiwa na kampuni katika majimbo ya Texas  na Iowa. Imeorodheshwa katika soko la hisa la Euronext Amsterdam. Kampuni ya ujenzi ya Orascom , kampuni ya uhandisi na ujenzi, ipo katika soka la hisa la Cairo na Nadaq Dubai. Kampuni zake zina hisa katika kampuni kubwa ya simiti ya Lafarge Holcim  na Adiddas. Anaketi katika bodi ya kusimamia Adidas. 3.Oppenheimer ana thamani ya $8b Akiwa mrithi wa mali ya familia yake , aliuza asilimia 40 ya hisa za kampuni ya almasi ya DeBeers   kwa kampuni ya Anglo American kwa $5.1b mwaka  2012. Ni mmoja wa watu wa kizazi cha tatu cha familia hiyo kusimamia kampuni ya DeBeers na kuifanya  kuwa ya kibinafsi 2001. Kwa miaka 85 hadi 2012, familia ya Oppenheimer ilijipatia sifa kubwa katika biashara ya almasi duniani. Mwaka 2014, Oppenheimer ilianza kufanya kazi katika kampuni ya Fireblade Aviation mjini Johannesburg, ambayo ilikuwa inaendesha ndege za kubeba abiria ikiwa na ndege 3 na helikopta 2. Anamiliki maili 720 mraba za ardhi ya uhifadhi  nchini Afrika Kusini, Botswana na Zimbabwe. 4.Johann Rupert ana thaman ya $7.2b •Ni mwenyekiti wa kubeba mizigo ya burudani ya kampuni ya Uswizi Compagnie Financiere Richemont. Kampuni hiyo inajulikana kwa chapa ya Cartier na Mont blanc. Ilianzishwa mwaka 1998 kupitia mali kadhaa zilizokuwa zikimilikiwa na kampuni ya Rembrandt Group Limited (now Remgro Limited), ambayo babake aliianzisha miaka ya 1940. Anamiliki asilimia 7 ya hisa za kampuni ya uwekezaji ya Remgro, ambayo yeye ndiye mwenyekiti  pamoja na asilimia 25 za hisa za Reinet - kampuni ya uwekezaji ilio na makao yake makuu mjini Luxembourg. 5.Adenuga ana thamani ya $6.7b •Mtu wa pili kwa utajiri nchini Nigeria alijitengezea utajiri wake kupitia sekta ya mawasiliano ya simu ya telecom  na uzalishaji wa mafuta. Kampuni yake ya simu Globacom  ndio ya tatu kwa ukubwa nchini Nigeria ikiwa na wateja milioni 55. Kampuni yake ya uchimbaji mafuta ya Conoil Producing  inafanya operesheni katika visima sita vya mafuta  katika eneo la Niger Delta. Adenuga anamiliki shahada ya uzamili ya usimamizi wa Biashara  katika chuo kikuu cha pace mjini New York , akijisomesha mwenyewe wakati akifanya kazi kama dereva wa teksi. Alijipatia milioni yake ya kwanza akiwa na umri wa miaka 26 wakati alipokuwa akiuza lesi na vinywaji baridi. 6. Abdulsamad Rabiu ana thamani ya $ 5.5b •Ndiye mwanzilishi wa kundi la kampuni za BUA , msururu wa kampuni zinazozalisha simiti, sukari, na ujenzi na uuzaji wa nyumba. Mapema mwezi Januari 2020, Rabiu aliunganisha kampuni yake ya  kibinafsi ya Obu Cement na kampuni ilioorodheshwa katika soko la hisa ya Cement Co kutoka kaskazini mwa Nigeria  ambayo aliidhibiti. Uunganishaji wa kampuni hizo mbili ulizalisha kampuni ya BUA Cement Plc ambayo inafanya biashara ya hisa katika soko la hisa la Nigeria ambapo Rabiu anamiliki asilimia 98.5 za hisa zake. Rabiu, mwana wa mfanyabiashara , alirithi ardhi kutoka kwa babake. Alianzisha biashara yake mwenyewe 1988 akinunua kutoka nje mabati, chuma na kemikali. 7. Issad Rebrab ana thamani ya $4.8b •Ndiye mwanzilishi afisa mkuu mtendaji wa kampuni ya Cevital, kampuni kubwa nchini Algeria . Cevital inamiliki kampuni kubwa ya sukari duniani ikiwa na uwezo wa kuzalisha tani milioni 2 za sukari kila mwaka. Cevital pia inamiliki makampuni ya Ulaya ikiwemo kundi la kampuni za kuuza vitu vya nyumbani Brandt, kampuni moja ya kutengeneza vyuma nchini Itali na kampuni nyengine ya kusafisha maji ya Ujerumani. 8. Naguib Sawiris ana thamani ya $3.2b •Anatoka katika familia tajiri nchini Misri. Ndugu yake Nassef pia ni bilionea. Alijipatia utajiri wake katika mawasiliano ya simu  kwa kuuza kampuni ya Orascom Telecom  mwaka 2011 kwa kampuni ya mawasiliano ya simu nchini Urusi VimpelCom (sasa ikijulikana kama Veon) katika mazuo yalioshirikisha mabilioni ya madola. Ni Mwenyekiti wa kampuni ya uwekezaji ya Orascom TMT, ambayo ina hisa na mali nchini Misri  pamoja na kumiliki kampuni ya Intaneti nchini Itali , Italionline miongoni mwa nyenginezo. Kupitia kampuni yake ya  Media Globe Holdings, Sawiris anamiliki  asilimia 88 ya huduma ya televisheni ya malipo na kampuni ya habari ya  Euronews. Pia alitengeneza eneo la kifahari la burudani la Silversands katika kisiwa cha Caribbean cha Grenada. 9. Patrice Motsepe ana thamani ya $ 3b •Ni mwanzilishi  na mwenyekiti wa kampuni ya African Rainbow Minerals, ambapo alikuwa bilionea mwaka 2008 - akiwa mwafrika wa kwanza kuorodheshwa katika orodha ya jarida la Forbes. Mwaka 2016 , alizindua kampuni ya kibinafsi African Rainbow Capital  ilioangazia uwekezaji barani Afrika. Motsepe pia anamiliki hisa katika kampuni ya Samlam, kampuni ya huduma za fedha ilioorodheshwa katika soko la hisa na ni rais na mmiliki wa klabu ya soka  ya Mamelodi Sundowns . Mwaka 1994, alikuwa mwanzilishi mwenza wa kwanza mweusi katika kampuni ya mawakili ya Bowman Gilfillan mjini Johannesburg,  na baadaye alianzisha biashara ya huduma za kutoa kandarasi za uchimbaji madini. Mwaka 1997, alinunua mashine za uchimbaji madini wa kiwango cha chini na baadaye kuziuza ambapo alijipatia faida kubwa. 10 .Koos Bekker ana thamani ya $2.8b •Anasifiwa kwa kubadili kampuni ya kuchapisha magazeti Nasper kuwa  mwekezaji wa kibiashara na runinga. Aliiongoza Nasper kuwekeza katika intaneti ya China na kampuni ya habari ya Tencent mwaka 2001 - Huo ndio uwekezaji uliompatia fedha nyingi zaidi ugenini. Mwaka 2019, Nasper iliwekeza mali yake katika kampuni mbili ambazo hisa zake zilikuwa zinauzwa kwa raia , kampuni ya burudani ya Multichoice Group  na Prosus ambayo inamiliki hisa za Tencent. Iliuza asilimia 2 ya hisa za Tencent mwezi Machi 2018 , kwa mara yake ya kwanza ikipunguza hisa zake , lakini ikasema wakati huohuo kwamba kamwe haitauza hisa hizo kwa kipindi cha miaka mitatu. Bekker ambaye alistaafu kama afisa mkuu mtendaji wa Naspers mwezi Machi 2014 alirudi kama mwenyekiti wake mwezi Aprili 2015. 13.Mohammed Dewji ana thamani ya $1.6b •Ni afisa mkuu mtendaji wa kampuni ya  METL, kundi la makampuni yalioanzishwa na baba yake 1970. METL  inashiriki utengenezaji wa nguo, unga wa ngano, vinywaji na mafuta ya kupikia katika eneo la mashariki, kusini na katikati mwa Afrika. METL inafanya operesheni zake katika mataifa sita ya Afrika na ina mpango wa kupanua operesheni hizo katika mataifa mengine. Dewji, ambaye ndiye Mtanzania wa pekee Bilionea alitia saini mpango wa Giving Pledge 2016. Akiahidi kuchangisha nusu ya mali yake kwa wahisani.	https://www.bbc.com/swahili/habari-55917957
entertainment	Washindi Afrimma: Diamond Platinumz, Nandy, Sauti Sol na Wizkid wang'aa	Wasanii wa muziki wa Bongo Fleva Diamond Platinumz na Nandy kutoka Tanzania wameibuka washindi katika tuzo za Afrimma Awards 2021. Wawili hao waliibuka washindi katika orodha za Mwanamuziki bora wa kiume na yule wa kike Afrika mashariki. Diamond Platinumz aliibuka mshindi baada ya kumshinda  Ali Kiba aliyeonekana kuwa mpinzani wake mkuu, Kaligraph Jones kutoka Kenya , Otile Brown kutoka Kenya, Msanii Meddy kutoka Rwanda, The Ben kutoka Rwanda na Eddy Kenzo kutoka Tanzania. Vilevile video ya  wimbo wa Flavour akishirikiana na Diamond Platinumz na fally Ipupa -Berna  ilitawazwa kuwa video bora ya mwaka. Aliwashinda Tay C - Le Temps, Teni - Hustle, Mz Vee - Baddest Boss, Zuchu - Sukari, Ray Vanny x ,Innos'B - Kelebe Rema - Bounce na Wizkid ft Tems - Essence Upande wa wanawake Nandy aliweza kumshinda Zuchu aliyeonekana kuwa mshindani wake wa karibu , Nadia Mukami kutoka Kenya, aliyekuwa mpenzi wa zamani wa Diamond Platinumz kutoka Kenya  , Tanasha Donna kutoka Kenya, Nikita Kering kutoka Kenya, Vinka kutoka Uganda na Knowles Butera kutoka Rwanda. Hatahivyo taji la mwanamuziki bora wa mwaka lilielekea Magharibi mwa Afrika huku Wizkid akiibuka mshindi. Wizkid aliwashinda Burnaboy na Fali Ipupa na  kuchukua taji hilo. Wengine ni pamoja na Aya Nakamura Mali, El Grande Toto kutoka Morocco , Tay C kutoka Cameroon na Dadju kutoka Congo. Vilevile Wizkid alitangazwa kuwa mshindi wa wimbo bora wa mwaka kupitia wimbo wake alioshirikiana na Tems na Justin Bierber . Katika Orodha  hiyo ,mwanamuziki huyo maarufu Afrika,  Ulaya  na Marekani aliwashinda Focalistic x Davido - 'Ke Star' Remix, Ladipoe ft Buju - Feeling, Calema ft Perola , Soraia Ramos & Manecas Costa - Kua Buaru, Dj Tarico x Burna Boy - Yaba Buluku,Tay C - Le Temps, Naira Marley x Busiswa - Coming na Nviiri the Storyteller ft Bien - Niko Sawa. Kundi la Sauti ndilo lililoshinda kundi bora la muziki Afrika, huku Mercy Chinwo akishinda orodha ya msanii bora wa nyimbo za Gospel , naye David akishinda wimbo wenye ushirikiano bora zaidi . Eddy Kenzo - Uganda Diamond Platnumz - Tanzania - winner Ali Kiba - Tanzania The Ben - Rwanda Khaligraph Jones - Kenya Gildo Kassa - Ethiopia Otile Brown - Kenya Meddy - Rwanda Nadia Mukami - Kenya Vinka - Uganda Zuchu - Tanzania Nandy - Tanzania - winner Sheebah Karungi - Uganda Nikita Kering - Kenya Tanasha Donna - Kenya Knowles Butera - Rwanda Yaw Tog- Ghana Ruger - Nigeria - winner Black Sheriff - Ghana Ayra Starr - Nigeria Marioo - Tanzania Kamo Mphela - South Africa Nviiri the Storyteller - Kenya Busta 929 - South Africa Burna Boy - Nigeria Fally Ipupa - Congo Diamond Platnumz - Tanzania Wizkid - Nigeria - Winner Aya Nakamura - Mali/France El Grande Toto - Morocco Tay C- Cameroon Dadju - Congo  Flavour - Nigeria Sauti Sol - Kenya Stonebwoy - Ghana Yemi Alade - Nigeria Burna Boy - Nigeria Diamond Platnumz- Tanzania Fally Ipupa- Congo Focalistic - South Africa Nadia Nakai - South Africa Sampa the Great - Zambia Rosa Ree - Tanzania Bombshell Grenade - Zambia Askia - Cameroon Eno Barony - Ghana Muthoni Drummer Queen - Kenya Focalistic - South Africa - Winner Slap Dee - Zambia Cassper Nyovest- South Africa Shimza - South Africa Jah Prayzah - Zimbabwe Tha Dogg - Namibia Sjava - South Africa Anselmo Ralph - Angola Olamide - Nigeria Sarkodie - Ghana Moobers - Angola Nasty C - South Africa Khaligraph Jones - Kenya Fik Fameica - Uganda Phyno - Nigeria Yanga Chief - South Africa Focalistic x Davido - 'Ke Star' Remix - winner Dadju ft Tiskola - 'Dieu Merci' Flavour ft Diamond Platnumz x Fally Ipupa - Berna Dj Tarico x Burna Boy - Yaba Buluku Bella Shmurda x Zlatan - Cash App Naira Marley x Busiswa - Coming Diamond Platnumz ft Koffi Olomide - Waah Serge Ibaka x Tay C - Leggo Focalistic x Davido - 'Ke Star' Remix Ladipoe ft Buju - Feeling Calema ft Perola , Soraia Ramos & Manecas Costa - Kua Buaru Dj Tarico x Burna Boy - Yaba Buluku Tay C - Le Temps Naira Marley x Busiswa - Coming Wizkid ft Tems & Justin Beiber - Essence Remix - winner Nviiri the Storyteller ft Bien - Niko Sawa Dr Nkeng Stephens - Cameroon Deska Torres - Kenya TG Omori - Nigeria David Duncan- Ghana Sasha Vybz - Uganda Director Kenny - Tanzania Dammy Twitch - Nigeria Ofentse Mwase - South Africa DJ Spinall - Nigeria DJ Zinhle - South Africa DJ Dollar - Senegal DJ Soupamodel - Nigeria DJ Big N - Nigeria Major League DJz - South Africa DJ Kess - Ghana DJ Moh Spice - Kenya DJ Ecool - Nigeria DJ Shinski - Kenya Dj Buka - Nigeria DJ Moh - Ivory Coast DJ Tunez - Nigeria DJ Akua - Ghana DJ K Meta - Ethiopia Dj Oreo - Nigeria  Flavour ft Diamond Platnumz x Fally Ipupa - Berna - Winner Tay C - Le Temps Teni - Hustle Mz Vee - Baddest Boss Zuchu - Sukari Ray Vanny x Innos'B - Kelebe Rema - Bounce Wizkid ft Tems - Essence Kimamba - Tanzania P.Prime- Nigeria S2kizzy- Tanzania Salatiel - Cameroon London- Nigeria JazziQ - South Africa Richie Mensah - Ghana Dj Maphorisa - South Africa Poco Lee - Nigeria Henry Le Sheriff- Cameroon La Petite Zota - Ivory Coast Masaka Kids Africana - Uganda Sayrah Chips - Nigeria Angel Nyigu - Tanzania Soweto's Finest - South Africa - winner Incredible Zigi - Ghana  Adekunle Gold - Nigeria - Winner Kidi - Ghana Burna Boy - Nigeria Davido- Nigeria Wizkid - Nigeria Rema -Nigeria Wally Seck- Senegal Sarkodie - Ghana Adina- Ghana Tiwa Savage - Nigeria Zeynab - Benin Simi - Nigeria - Winner Yasmine- Guinea Bissau Dior Mbaye - Senegal Mz Vee - Ghana Tems- Nigeria Burna Boy-Nigeria Aya Nakamura - Mali/France Dave - Nigeria/UK Wizkid-Nigeria - Winner Headie One - Ghana/UK S. Pri Noir - Guinea Bissau/France Tems - Nigeria Dadju - Congo Mercy Chinwo - Nigeria Joe Mettle - Ghana Miguel Buila - Angola Icha Kavons - Congo Diana Hamilton - Ghana DJ Kerozen - Ivory Coast Tim Godfrey - Nigeria Sinach - Nigeria Coco Argentee - Cameroon Shan'L -Gabon Daphne - Cameroon Mayra Andrade - Cape Verde Liloca- Mozambique Soraia Ramos- Cape Verde Mimie- Cameroon - Winner Blanche Bailly - Cameroun Gaz Mawete - Congo Innos' B - Congo TayC - Cameroon Fally Ipupa - Congo - Winner Dadju - Congo Salatiel - Cameroon Toofan - Togo Ko - C -Cameroon  El Grande Toto - Morocco - Winner Baiti - Tunisia Hamaki - Egypt Saad Lamdjareed - Morocco Soolking - Algeria Mouh Milano - Algeria Akram Hosny - Egypt	https://www.bbc.com/swahili/habari-59638545
religion	Tamaduni za kipekee na za ‘ajabu’ Afrika	"N﻿a Dinah Gahamanyi B﻿BC Swahili Utamaduni ni jinsi binadamu anavyokabili maisha katika mazingira yake. Hii pamoja na ujuzi, Imani, Sanaa, sheria , mila, desturi, ambavyo mtu anajipatia kama mwanajamii. Inapokuja kwamba mambo fulani yanakubaliwa na jamii fulani kutekelezwa basi huitwa utamaduni wa jamii hiyo. Tutakubaliana kwamba walau kila mmoja wetu ni sehemu ya utamaduni fulani, na tunajivunia tamaduni zetu kwa vile ni sehemu ya maisha yetu. Waswahili husema msahau mila ni mtumwa!. Katika baadhi ya jamii za Kiafrika  na dunia kwa ujumla baadhi ya tamaduni   hujitokeza na kuonekana kuwa za kipekee,  kwa jamii nyingine. Katika Makala hii tunaangazia baadhi ya tamaduni zinazoonekana kuwa za kipekee kutoka baadhi ya mataifa ya  Kiafrika. Utamaduni wa shangazi wa bibi harusi  kufanya tendo la ndoa na mume wa mpwa wake huenda likawa jambo la ajabu katika jamii nyingi, lakini sio jambo geni kwa Jamii ya  Banyankole (au Manakole). Wanyankole ni wenyeji wilaya za Mbarara, Bushenyi, Ntungamo, Kiruhura, Ibanda, Isingiro na  Ntungamo magharibi mwa Uganda. Ndoa katika jamii hii, sawa na jamii nyingi za Kiafrika  ni jambo muhimu sana  kwani wazazi hufurahishwa na ndoa za watoto wao ambao huwapatia wajukuu na kuendeleza kizazi. Heshima ya familia ya bibi harusi  ni jambo muhimu sana…na hii itatokana na  binti yao kuolewa akiwa bikra. Lakini bibi harusi anapoolewa na kubaini kuwa mumewe ana tatizo la kufanya tendo la ndoa, humfahamisha shangazi yake, ambaye huhakikisha iwapo kweli mume wa mpwa wake hawezi kufanya tendo hilo, kwa kufanya tendo la ndoa mume wake ili kujiridhisha kwamba kweli ana tatizo hilo au la. Anapobaini kuwa  kweli mkwe hajiwezi kimapenzi huwapatia wanandoa  ushauri kuhusu hatua inayofuata... unaweza kuwa ushauri wa ufundi wa tendo hilo kama atabaini kuwa ndilo tatizo , au ushauri wa matibabu, pale anapoona mkwe anauhitaji. Utamaduni mwingine  ambao huenda ukawa ni wa nkipekee katika jamii hii ya magharibi mwa Uganda ni ule wa baba mkwe kushiriki tendo la ngono na mke wa mwanaye wa kiume. ‘’Katika mila ya Kinyankole ni jambo  lililokubalika tangu jadi kwa baba wa mwanaume kufanya tendo la ndoa na mke wa mwanaye yaani mkwe. Hii inafahamika kama ‘’kwenda  kuona ni wapi ng’ombe za mahali  zilikoenda,‘’alinieleza  mkazi wa Kampala ambaye hakutaka jina lake litajwe, ambaye pia ni Myankole. ‘’Licha ya kwamba mila hii ilikatazwa na serikali kutokana na kwamba ilionekana kuchangia kueneza maambukizi ya HIV/UKIMWI, bado katika maeneo ya vijiji vya wafugaji hasa wanaohamahama bado inatekelezwa japo kwa usiri sana.... ni vigumu kwa mtu wa nje kujua ila wanafamilia wenyewe'', alisema na kuongeza kuwa : ''Mfano babu yangu amekuwa akilala na wake za watoto wake, ingawa hawapendi lakini wanalazimika kufanya hivyo kwa kuwa ni mila ’’, aliiambia BBC. Serikali ya Uganda ilipiga marufuku mila za kushiriki mapenzi  kiholela baina ya watu wa familia ambazo zilisemekana kuchangia maambukizi ya HIV/UKIMWI. Mwanamke mwingine wa Kinyankole ameiambia makala hii: ''Kutokana na  elimu na dini na kuchangamana kwa Wanyankole na jamii nyingine, baadhi yao wamekuwa wakiachana na tamaduni hizi, japo ni wengine bado wanauendeleza''. Kuogeshwa ndani ya maziwa Kabila la Wanyankole lina tabaka mbili Bahima na Biru, huku Wahima wakiwa ni wafugaji na Biru wakiwa ni wakulima. Katika utamaduni wa Wahima wiki moja kabla ya kuolewa, bibiharusi huogeshwa ndani ya maziwa ya ng'ombe na kuyanywa kila siku  na kisha  hapakwa mafuta ya ngombe ili ngozi yao iwe laini. Ni kasoro kwa mwanamke wa Kihima kuwa mwembamba. Hivyo basi Bibi harusi mtarajiwa  hulishwa nyama, maziwa na mafuta ya ngombe ili aweze kunenepa na kuwa na mwili nyororo. Unene wa mwili wa mwanamke ndio urembo wake Kulingana na utamaduni wa kihima mwanamke mwembamba huonesha kuwa familia anapotoka ni maskini sana. Utamaduni huu unapatikana katika kabila la Wajaluo ambao ni  jamii za Wanailotiki wanaopatikana katika Magharibi mwa Kenya na Mara upande wa Tanzania -Afrika mashariki.  Jamii hii inafahamika kwa kutunza utamaduni wao kwa miaka mingi. Kinyume na tamaduni nyingine, katika jamii ya Wajaluo wa Kenya, mjane anatarajiwa kulala chumba kimoja na marehemu mume wake kabla ya kuzikwa. Kulingana na Wajaluo, hii ni sehemu ya mila inayolenga kuwatakasa wanawake wajane- ili wawe tayari kwa ajili ya kuolewa tena. Wakati mwanamke mjane anapolala chumba kimoja na marehemu mumewe, anatarajiwa kuota ‘’ndoto za lazima’’ akiwa na marehemu kimapenzi, mara ya mwisho, ndipo awe ‘huru’ na tayari kuolewa tena.  Iwapo hataota ndoto ya aina hiyo, hufanyiwa matambiko ya kimila zaidi ili kumtakasa na kumuweka huru ili aweze kuolewa tena. Licha ya kwamba mila hii inaendelea kutekelezwa  Wajaluo hasa wanaoishi katika maeneo ya vijijini, baadhi yao wameonekana kuiacha kutokana na  Ukristo na maisha ya kisasa. Mila ya kusindikiza roho ya mfu Mila nyingine ya kipekee katika jamii ya Wajaluo ni mila ya kufukuza roho ya mfu. Mila hii hufanywa kwa tambiko ambalo  hufanywa na wanaume pekee. Shughuli hii  hufanyika  kwenye mto, ili kuhakikisha maji yanaisomba roho ya kifo. Aina ya mnyama anayeuliwa katika tambiko hili hutegemea hadhi ya marehemu. Mtoto au kijana mdogo anapofariki , jogoo huchinjwa, na iwapo marehemu ni mzee basi mnyama huuawa na tambiko hutekelezwa tena kwa jogoo. Huenda  sio mara ya kwanza kusikia  kuhusu imani zinazoambatana na kifo cha mtu aliyejinyonga. Wakati mtu anapojinyonga mtini katika eneo la Nyanza na baadhi ya maeneo mbali mbali ya  Magharibi mwa Kenya, mwili wake hutandikwa viboko vingi kabla ya kushushwa kutoka kwenye mti au sehemu  aliojinyongea, na maiti huzikwa mbali na nyumbani kwao katika eneo linaloelezewa kama  ‘gunda’ — lililotengwa kwa ajili ya mazishi ya watu waliojinyonga na kutengwa. Utamaduni huu pia hutekelezwa na jamii ya Abaluhya wa Magharibi mwa Kenya na jamii nyingine za nchi mbali mbali za Kiafrika. Katika mila, desturi na tamaduni za makabila mengi muundo wa familia hasa ndoa hutofautiana. Ndoa kawaida huhusisha mwanaume na mwanamke, lakini katika mkoa wa Mara, wilaya ya Tarime, Tanzania, utamaduni wa wanawake kuwaoa wanawake wenzao bado ni jambo la kawaida Alipozungumza awali na BBC mkazi wa mkoa wa Mara nchini Tanzania Wegesa mwanamke wa miaka 60 amemuoa  mwanamke mwenzake -Nyanshwi mwenye umri wa miaka 35  alisema ‘’Kwa mila na desturi msichana harithi kwahiyo  nimemchukua mka mwana wangu  na sasa tumeishi miaka 15…tunaishi vizuri ananisaidia shamba tunaenda naye , maji ananiendea ’’. Awali utamaduni huu uliwawezesha wanawake wagumba  kuwaoa wanawake  watakaowazalia watoto na wanaume wengine na kuitwa wao. Ukeketaji wa wanawake umekuwa mojawapo ya mila ambazo zimepingwa sana katika sehemu mbali mbali duniani ikiwemo Afrika. Mataifa kadhaa yamefaulu kuharamisha utamaduni huo lakini bado kunazo jamii zinazotekeleza utamaduni huo kisiri. Ukeketaji unafanyika kwa njia mbali mbali kulingana na aina ya upasuaji ama oparesheni inayofanyiwa sehemu ya siri ya mwanamke; Kwa mfano Katika jamii ya Wakurya , upande wa Kenya  na Tanzania, jamii ya Wamaasai kutoka nchi hizo, pamoja na Wasomali,  kila mwanamke  anatarajiwa kuwa amekeketwa. Unyanyapaa  unaozingira wanawake ambao hawakupitia mila hii  (FGM) ni jambo linalojitokeza katika utamaduni huu ambapo  mwanamke ambaye hajakeketwa huonekana  mwenye kasoro kubwa, kiasi kwamba hukejeliwa na kunyanyapaliwa na jamii. Baadhi ya watu wa jamii hizi hata hivyo wameanza kuepuka utamaduni huu. Tohara au Sunna (""jadi""): Hii inahusisha kuondolewa kwa ncha ya kisimi. Hii ndio operesheni pekee ambayo, kiafya, inaweza kufananishwa na tohara ya kiume. Kutoboa sehemu za siri: Hii inahusisha kuondolewa kwa sehemu za siri, na mara nyingi pia labia minora. Ni operesheni ya kawaida na inafanywa kote Afrika, Asia, Mashariki ya Kati na Peninsula ya Arabia. Tohara ya Mafarao: Hii ni operesheni kali zaidi, inayojumuisha uondoaji pamoja na kuondolewa kwa sehemu za siri na kushona. Amasunzu ni mtindo unaojitokeza kuwa wa kipekee miongoni mwa tamaduni za Kiafrika. Mtindo huu wa nywele unaaminiwa kuwa ulianza miongoni mwa Wanyarwanda zaidi ya miaka  500 iliyopita. Ni mtindo   uliopendwa na watu wa tabaka mbali mbali za kijamii nchini Rwanda na na rika tofauti . Ulikuwa na maana tofauti…Kwa wapiganaji  uliashiria nguvu na  ushujaa.  Kwa wasichana wadogo ilikuwa ni alama ya ubikra. Ulikuwa ni mtindo wa hadhi kwani ni watu waliokuwa na hadhi katika jamii waliouchana. Amasunzu ni njia ya kuupendezesha mwili. Kwa kuwa Amasunzu ni mtindo ambao unatengenezwa bila vibanio, unahitaji kutembea na kuchanuo ili kuendelea kuzichana nywele ili ziwe nadhifu wakati wote pale zinapolegea. Mti ndo huu umekua ukiendelea kutoweka kwa miongo kadhaa iliyopita, lakini umeanza kujitokeza tena hasa miongoni mwa vijana wa Kinyarwanda. Kwa kuwa Amasunzu ni mtindo ambao unatengenezwa bila vibanio, unahitaji kutembea na kuchanuo ili kuendelea kuzichana nywele ili ziwe nadhifu wakati wote pale zinapolegea. Mti ndo huu umekua ukiendelea kutoweka kwa miongo kadhaa iliyopita, lakini umeanza kujitokeza tena hasa miongoni mwa vijana wa Kinyarwanda. Hadi hivi karibuni ndoa katika jamii ya Wasomali iliangaliwa kama kitu kinachounganisha sio mwanamke na mwanaume pekee bali pia familia na koo. Hadi hivi karibuni kabisa, ndo nyingi za  Kisomali zilikuwa ni za kupangwa, na kwa kawaida zilikuwa zinapangwa baina ya wazee wenye utajiri na baba wa msichana aliyetaka kumuoa. utamaduni huu bado inaendelea kutekelezwa katika maeneo mengi ya vijijini katika karne hii ya 21. Kwa kawaida mwanaume hulipa mahali kwa familia ya bibi harusi mtarajiwa – Wanyama hasa ngamia au pesa. Bibi harusi Msomali  huishi na familia ya mume wake baada ya kuolewa, huku wazazi wake wakimpatia nymba na vifaa vya nyumbani. Hata hivyo kuendelea kutumia ubini wa familia yake. Katika eneo la  magharibi mwa Kenya kwa kuhofia laana . Kulingana na desturi za jamii ya Wabukusu wakazi wa magharibi  mwa Kenya kichwa cha mfu kinafaa kuzikwa kikiangalia   mbali na boma,  na vitu kama viatu ,shati , au tai vinafaa kulegezwa katika mwili wa marehemu. Ili kutekeleza utamaduni huo wazee wa kabila hilo waliwafukua na kuwazika watu wao walioaga dunia kwa sababu ya Corona walipokuwa wakizikwa na maafisa wa afya. Hatua hiyo ilichukuliwa ili kuzuia jamaa za walioaga dunia kuikaribia miili ya wapendwa wao wakati wa mazishi na hivyo maafisa wa afya ndio waliopewa jukumu la kuizika miili yao . Wazee wa jamii hiyo walisema iwapo hilo halingefanyika inaaminika mtu aliyefariki anaweza kuitesa familia yake katika ndoto zao. Utamaduni au mtindo wa 'kupiga matiti pasi' ili kuyazuia yasiwe makubwa umekithiri Afrika Magharibi na hasa nchini Cameroon. Wanaotekeleza hilo hudai kwamba hatua ya kuzuia kukua kwa matiti ya wasichana wanaoanza kubaleghe huwazuia wasichana wadogo kuwavutia wanaume na hivyo basi kuepuka dhuluma za kimapenzi lakini jambo hilo limetajwa na wanaharakati kama ukiukaji wa haki za wasichana na dhuluma za kijinsia . Jiwe hutiwa katika moto kama kaaa kisha kupitishwa juu ya matiti kwa lengo la kuyapunguza. Nchini Cameroun ambako utamaduni huo umekithiri, serikali na mashirika mbalimbali ya haki za binadamu yanapambana na wovu huo ili kuzuia mateso kwa maelfu ya wasichana. Kupiga matiti pasi ni zimwi kama utamaduni wa kuwakeketa wasichana katika baadhi ya jamii Kiafrika. Athari za kitendo hicho kwa Jane hazitaisha hivi karibuni na zinamuathiri hadi wakati huu katika maisha yake ya utu uzima ."	https://www.bbc.com/swahili/articles/c80p2rrr7gxo
