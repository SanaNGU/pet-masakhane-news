health	'Ilikuwa siku yenye furaha kubwa maishani kwangu'	Baada ya miezi sita ya kupambana na ugonjwa wa saratani, Tash Longhurst aliambiwa kuwa tiba anayopata haiwezi kumsaidia hivyo ana wiki kadhaa tu za kuishi. Msichana huyo aliyekuwa na miaka 25-alikuwa na saratani ya nadra ifahamikayo kama 'spindle cell sarcoma' ambayo huwa inamfanya mtu kuwa na maumivu ya kifua. Rafiki yake, Simon Young,alikuwa anasubiri muda muafaka kwa ajili ya kumchumbia na kumuoa lakini taarifa ya daktari iliwafanya waone si budi kusubiri tena.	https://www.bbc.com/swahili/53493180
entertainment	Nyota Jesy Nelson hatohudhuria shughuli kadhaa za kimuziki.	Jesy Nelson amejiondoa kwenye fainali ya kipindi cha mashindano ya muziki kinachojumuisha wanabendi  cha Little Mix: The search :  Jessy alitarajiwa kuungana na wenzake katika kipindi hicho cha mashindano cha BBC lakini msemaji wa kikundi hicho amesema afya yake ni dhaifu. Little Mix wenyewe wametamba kwa vibao mbali mbali ikiwemo Reggaeton Lento.	https://www.bbc.com/swahili/gnb-54872245
technology	TikTok kupiga marufuku watoto kutiririsha video moja kwa moja	TikTok inaongeza umri wake wa chini wa kutiririsha VIDEO moja kwa moja kutoka miaka 16 hadi 18 kuanzia mwezi ujao. Uchunguzi wa Habari wa BBC uligundua mamia ya akaunti za Watoto zikienda moja kwa moja kutoka kambi za wakimbizi wa Syria, huku watoto wakiomba michango.	https://www.bbc.com/swahili/articles/c0304r4ye9ko
sports	Tetesi za soka Ulaya Jumatatu 17,05.2021: Willian, Tielmans, Allegri, Raul, Xavi, Alderweireld, Locatelli	Winga wa Brazil Willian anatarajiwa kuondoka Arsenal mwisho wa msimu huu , lakini The Gunners haijapokea maombi yoyote ya mchezaji huyo mwenye umri wa miaka 32. (Fabrizio Romano, via Mail Kiungo wa kati wa Ubelgiji Youri Tielemans atafanya mazungumzo ya kandarasi mpya na Leicester mwisho wa msimu huu. Mchezaji huyo mwenye umri wa miaka 24 ambaye alifunga goli la ushindi  la Foxes katika fainali ya FA dhidi ya Chelsea , ana miaka miwili iliosalia katika kandarasi yake. (Mail) Aliyekuwa mkufunzi wa Juventus Massimiliano Allegri anaonekana kuwa kipaumbele katika kuchukua mahala pake mkufunzi wa Real Madrid Zinedine Zidane badala ya aliyekuwa mshambulia hatari wa timu hiyo Raul kuwa mkufunzi mpya wa klabu hiyo. (Marca) Barcelona imeanza mazungumzo na kiungo wa kati wa zamani wa klabu hiyo ambaye kwa sasa anaifuynza klabu ya Al Saad ya Qatari Xavi kuchukua mahala pake Ronald Koeman kama mkufunzi mpya wa klabu hiyo ya NouCamp.. (ARA Esports, via Football Transfers) Beki wa Netherlands Sven Botman, ambaye alihusishwa na uhamisho wa kuelekea Liverpool mwezi Januari , anasema kwamba ligi ya Premia ina kitu maalum , lakini mchezaji huyo mwenye umri wa miaka 21 aliongezea kwamba anafurahia kwa sasa katika klabu hiyo ya Ufaransa.. (Athletic - subscription required) Beki wa Tottenham Toby Alderweireld analengwa na klabu ya Ubelgiji Club Bruges  lakini mchezaji huyo wa timu ya taifa ya Ubelgiji hatafanya uamuzi kuhusu hatma yake hadi atakapojua ni nani atakayechukua ukufunzi wa klabu hiyo kutoka kwa kaimu meneja wa Spurs Ryan Mason. (Voetbal 24, via Express) Leeds United na Burnley wamejiunga na klabu ya Southampton, Watford na Rangers katika kutaka kumsaini winga wa Newcastle Jacob Murphy, 26. (Football Insider) Crystal Palace inatumai kumsaini beki wa Romania mwenye umri wa miaka 19 Radu Dragusin kwa mkopo kutoka kwa klabu ya Juventus nchini Itali. (Sun) Kiungo wa kati wa Uturuki Hakan Calhanoglu ambaye kandarasi yake inakamilika tarehe 30 mwezi Juni katika klabu ya AC Milan, anasema kwamba hatma yake haitegemei  timu hiyo kutinga ligi ya mabingwa Ulaya na kwamba atajadli hali yake  nao mwisho wa msimu huu. (Sky Sport Italia, via Football Italia) Mkurugenzi wa klabu ya Sasuolo Giovanni Carnevali anasema kwamba haiwezekani kabisa kwamba kiungo wa kati wa Itali, Manuel Locateli atasalia katika klabu hiyo ya Serie A msimu ujao, licha ya mchezaji huyo mwenye umri wa miaka 23 kuhusishwa na baadhi ya klabu. (Sky Sport Italia, via Football Italia)	https://www.bbc.com/swahili/habari-57139859
religion	Papa Francis awataka viongozi kutoa fursa kwa wote	"Pope Francis amewaambia  raia wa Msumbiji kuwa wanahitaji kukuza amani yao na kuhakikisha kuwa inadumu Kiongozi huyo wa kanisa katoliki duniani alikuwa akizungumza katika ziara yake ya siku moja nchini Msumbiji , abako hivi karibuni mkataba wa amani ulimaliza rasmi miaka ya vita vya wenyewe kwa wenyewe ""Amani lazima iwe ada na maridhiano yawe ndio njia bora ya kukabili magumu ya nchi  ,""amesema Papa. Amesema amani ni kama  ""ua laini "" na huhangaika kuchanua katika  ""ardhi yenye mawe ya ghasia "". Ili amani iwepo ya kudumu Papa amesema viongozi wa nchi sharti  wazuwie aina yoyote yaushabiki na kupigania kutoa hfursa sawa kwa wote - kufanya kinyme cha hayo kunaweza kuhatarisha amani. ""Bila fursa sawa, aina tofauti za uchokozi na mizozo vitapata ardhi ya rutba ya kukua na hatimae kulipuka,  "" amesema. Baadae alipokutana  Papa Francis alipokutana na viongozi wa vijana kutoka dini mbalimbali katika mji mkuu , Maputo, aliwaambia: ""wengi miongoni mwenu mlizaliwa wakati wa amani, amani iliyopatikana kwa njia ngumu, kwamba haikuwa kila mara rahisi kufikiwa na ilichukua muda kuipata. ""Amani ni mchakato ambao wewe pia unatolewa wito  kuiendeleza, kwa kuwa tayari wakati wowote  kuwafikia wale wanaokabiliwa na hali ngumu.  Kiongozi wa kanisa Katoliki Duniani Papa Francis, ameanza ziara rasmi ya kihotoria Barani Afrika wiki hii - akiwa anazitembelea Msumbiji, Madagascar na Mauritius."	https://www.bbc.com/swahili/habari-49593702
sports	Tetesi za soka Ulaya Jumatatu 03.05.2021: Neymar, Abraham, Kane, Grealish, Keita, Alaba	Mkurugenzi wa michezo wa Paris St-Germain Leonardo haonekani kushawishika kuwa mshambuliaji wa Brazil Neymar,29, atasaini nyongeza ya mkataba na klabu hiyo ya Ufaransa. (Marca) Meneja wa West Ham David Moyes amesema timu yake itaingia sokoni kumsaka mshambuliaji katika dirisha lijalo la usajili, lakini hawatamuwania Muingereza Tammy Abraham ,23 kama bei yake itasalia kuwa £45m. (Football London) Manchester City haitakua ''sehemu sahihi ya wachezaji'' iwapo hawatapata nafasi ya kucheza kila mmoja, hii ni kwa mujibu wa meneja wa City Pep Guardiola. (Manchester Evening News) Mkurugenzi wa ufundi wa AC Milan Paolp Maldini amesema klabu itasitisha mazungumzo na wachezaji kuhusu ongezeko la mkataba baada ya ripoti kuwa mlinda mlango wa Italia Gianluigi Donnarumma ambaye mkataba wake unamalizika msimu huu wa joto, kukabiliwa na mashabiki.  (Ansa, via Mail) Kiungo wa kati wa zamani wa Manchester United Roy Kean anaamini kuwa klabu hiyo inapaswa kujaribu kumsajili mshambuliaji wa Tottenham Harry Kane, 27 na Jack Grealish anayekipiga Aston Villa ili kuwapa changamoto wanaoongoza ligi ya primia Manchester City next  msimu ujao.  (Sky Sports) Kocha wa Liverpool Jurgen Klopp amesema anaona mustakabali mzuri siku za usoni kwa mchezaji wa nafasi ya kiungo wa kati wa Guinea Naby Keita,26, katika klabu hiyo. (Mail) Tottenham wanamuwinda winga wa Brazil Rodrigo Varanda na mazungumzo ya awali yameanza ya kumnasa mchezaji huyo mwenye miaka 18 anayekipiga Corothians. (Sun) Mlinzi wa Austria David Alaba, 28, atapokea mshahara wa Euro milioni 12 sawa na mlinzi wa kati wa Real Madrid Sergio Ramos baada ya kuelekea Bernabeu kwa uhamisho huru mkataba wake na klabu ya Bayern Munich utakapomalizika. (Fabrizio Romano, via AS) Fulham imemfuatilia mshambuliaji wa Peterborough United, Siriki Dembele, 24, ambaye pia anazivutia klabu za Rangers, Celtic na Crysta Palace. (Football Insider)	https://www.bbc.com/swahili/56967884
business	Fedha za msaada wa corona Tanzania zazua mjadala Bunge la Ulaya	"Msaada wa Euro Milioni 27 ambao Tanzania ilipokea mapema mwaka huu kutoka Umoja wa Ulaya (EU) kukabiliana na athari za corona umezua mjadala katika Bunge la Umoja huo. Mwenyekiti wa Kamati ya Mambo ya Nje wa Bunge hilo Dkt David McAllisster alihoji ni vigezo gani vilitumiwa na uongozi wa EU kutoa msaada kwa Tanzania ambayo ameituhumu kwa kutokuwa wazi juu ya taarifa za corona na kutofuata miongozo ya Shirika la Afya Duniani (WHO). ""Ninapata wakati mgumu kwamba tunatoa fedha kwa Tanzania ambayo haifuati kanuni za WHO, serikali haina ushirikiano... Nataka kujua vigezo na taratibu zilizotumika kutoa fedha, kufanya nini na zimetumikaje?"" alieleza Dk McAllister ambaye alitoa saa 48 (kuanzia jana asubuhi) kupata majibu kutoka kwa maafisa wa EU. Mwenyekiti huyo pia aligusia juu ya kuminywa kwa haki za binadamu na kutaka EU na washirika wake wahakikishe watetezi wa haki za binadamu wanalindwa Tanzania. Baadhi ya mitandao nchini Tanzania iliripoti juu ya tukio hilo na kudai kuwa Bunge la EU limepitisha azimio la kuiwekea vikwazo Tanzania, taarifa ambazo zimekanushwa na serikali ya Tanzania. Taarifa juu ya msaada huo awali zilitolewa Septemba 14 na Wizara ya Mambo ya Nje ya Tanzania. Taarifa hiyo ilimnukuu Rais wa Baraza la EU Bw. Charles Michel akisema kuwa msaada huo unalenga kujenga miundombinu ya maji na umeme kwenye zahanati na hospitali za serikali. ""Umoja wa Ulaya umesema uko tayari kutoa kiasi cha Euro milioni 27 sawa na takriban shilingi bilioni 70 za Tanzania kwa lengo la kusaidia mipango ya kukabiliana na janga la Covid 19 na madhara yake ya kiuchumi"" Nia ya msaada huu wa Umoja wa Ulaya ulikuja wakati Tanzania ikiwa imekwisha tangaza kumalizika kwa ugonjwa wa Corona nchini humo. Katika mkutano wa kampeni za uchaguzi, Rais wa Tanzania John Pombe Magufuli alisema kuwa shetani alitaka kuitawala dunia kupitia virusi vya corona lakini hana nafasi nchini Tanzania. Magufuli alisema kuwa ''haiwezekani kwa uchumi wa dunia kufungwa kwasababu ya ugonjwa'' Akizungumza katika mkutano huo Chato Geita, Magufuli alisema, bahati nzuri, serikali yake haikukubali shinikizo la kufunga shughuli za kiuchumi na kukaa nyumbani ''lockdown''. Tanzania inasemaje taarifa hii Balozi wa Tanzania nchini Ubelgiji na EU Jestus Nyamanga amekanusha vikali juu ya ripoti za kupitishwa kwa azimio la Bunge la EU dhidi ya Tanzania. Ameeleza kuwa kikao kilichoketi kilikuwa cha Kamati ya Mambo ya Nje na si Bunge lote. ""Umoja wa Ulaya haujasitisha misaada ya mikopo Tanzania"""	https://www.bbc.com/swahili/55012071
politics	Freeman Mbowe: Mwenyekiti wa chama cha upinzani Chadema aachiwa huru	"Mwendesha mashtaka mkuu wa serikali amewasilisha hati ya kutokuwa na nia ya kuendelea na kesi, katika Mahakama Kuu Divisheni ya Makosa ya Rushwa na Uhujumu Uchumi, hatua ambayo imepelekea Mbowe na wenzake watatu kuachiliwa huru mara moja. Mahakama hiyo ilikuwa inamshikilia Mbowe na wenzake watatu kwa kesi ya kujibu kuhusiana na tuhuma mbalimbali zikiwemo za kupanga njama za kufanya vitendo vya kigaidi. Taarifa iliowasilishwa na serikali ilisema yafuatayo: "" Taarifa hii tunaiwasilisha kwa njia ya maandishi, kwa maombi hayo ya Kifungu cha 91(1) tunaomba kuondoa mashitaka yote dhidi ya washitakiwa wote sababu zote zipo katika Nole Prosequi {ikimaanisha musimshitaki} ambayo tumeiwasilisha"" alisema wakili wa serikali mbele ya jaji  Joachim Tiganga ambaye amekua akisimamia kesi hiyo. Baada ya Mahakama kusikiliza hoja iliyoletwa na wakili mwandamizi wa Serikali kwamba Mkurugenzi wa Mashitaka hana nia ya kuendelea na kesi hii, na upande wa pili wakaridhia, Mahakama inasema shauri hili lililokuwa linawakabili washitakiwa Khalfani Bwire, Adam Kasekwa, Mohammed Ling'wenya na Freeman Mbowe linaondoshwa mahakamani na washitakiwa wanaachiwa huru bila masharti. ''Kwa sababu kuna vielelezo vililetwa Mahakamani, naandaa amri ya kuviachia, na hivyo naelekeza Mkuu wa Magereza kuwaachiwa mara moja leo na si vinginevyo'', alisema jaji. Yafuatayo ni matukio muhimu ya kesi hii iliyokuwa ikifuatiliwa kwa ukaribu ndani na nje ya nchi: Kiongozi huyu mkuu wa Chadema alitiwa mbaroni huko jijini Mwanza usiku wa kuamkia tarehe 21 mwezi Julai, 2021. Chama chake cha Chadema, kiliwataka wafuasi wa chama hicho kuingia mtaani kumtafuta baada ya juhudi zake za kumtafuta kukwama na hawajui walipo, baada ya Mamlaka kutosema lolote kwa muda kuhusu kukamatwa kwa Mbowe. Baadae Polisi walikuja kuthibitisha kumkamatwa na kwamba amesafirshwa kutoka Mwanza kwenda Dar es Salaam na kuunganishwa kwenye kesi ya ugaidi. Taarifa ya Msemaji wa Polisi, David Misime ilisema kuwa Mbowe hakukamatwa kwa tuhuma za kupanga na kuandaa kongamano la Katiba mpya jijini Mwanza bali alifahamu tuhuma zinazomkabili. Julai 26, 2021: Alifikishwa mahakamani Mbowe alifikishwa katika Mahakama ya Hakimu Mkazi Kisutu kwa mara ya kwanza Julai 26, 2021 na kusomewa mashtaka mawili ikiwemo la ugaidi. Baada ya kusomewa maelezo Mbowe hakutakiwa kujibu chochote kwa kuwa Mahakama hiyo haina mamlaka, kesi ikahairishwa hadi Agosti 5, 2021 kusubiri nyaraka ili ihamishiwe Mahakama kuu. Agosti 6, 2021 Alisomewa Mashitaka Mbowe ambaye ni kiongozi wa zamani wa Kambi Rasmi ya Upinzani Bungeni (KUB) na wenzake watatu walisomewa mashtaka sita yakiwemo ya kufadhili vitendo vya ugaidi na kukusanya pesa kwa kufanya vitendo hivyo. Mashtaka mengine ni kukusanya fedha kwa ajili ya kufanya vitendo vya kigaidi, kukutwa na silaha aina ya bastola na kukutwa na sare za jeshi kinyume cha sheria. Kati ya mashtaka hayo sita, Mbowe anakabiliwa na mashtaka mawili ambayo ni kula njama na kufadhili vitendo vya kigaidi. Rais wa Tanzania Samia Suluhu Hassan licha ya kusema hawezi kuzungumzia zaidi kesi ya Mbowe kwa kuwa iko Mahakamani, aliiambia BBC kuwa mashtaka dhidi ya kiongozi huyo wa Upinzani hayakuchochewa kwa sababu za kisiasa. Pamoja na mengine kauli yake hiyo iliibua mjadala mzito kwa wafuatiliaji wa kesi hiyo na siasa za Tanzania kwa ujumla. Kesi hii ilianza kusikilizwa kwenye Mahakama kuu ya Makosa ya Rushwa na Uhujumu Uchumi ikitokea Mahakama ya Hakimu mkazi Kisutu ambayo haikuwa na mamlaka ya kusikiliza kisheria. Jaji Elinaza Luvanda alijitoa kusikiliza kesi hiyo kufuatia maombi ya Mbowi, kwa niaba ya washitakiwa wenzake kudai kuwa hawana Imani na Jaji huyo kama atatenda haki. Nafasi yake akapangiwa Jaji Mustapha Siyani. Jaji Mustapha Siyani alikuwa jaji wa pili kujitoa kusikiliza kesi hiyo kufuatia kuteuliwa kwake kuwa Jaji kiongozi. Jaji Joachim Tiganga akachukua nafasi yake Februari 13, 2022: Ushahidi Kufungwa Ushahidi umefungwa Wiki hii Februari 13, 2021 kwa mashahidi 13 wa upande wa mashtaka kumaliza kutoa ushahidi wao. Kinachosubiriwa sasa ni uamuzi wa Mahakama Kuu hiyo kuamua leo kama Mbowe na wenzie wana kesi ya kujibu ama la."	https://www.bbc.com/swahili/60616243
sports	T﻿etesi za soka Ulaya Jumapili (25.09.2022)	Klabu ya Manchester United itamuongezea mshambuliaji wake raia  wa England mwaka mmoja wa kuichezea klabu hiyo kulingana na masharti ya mkataba wake endapo pande hizo mbili zitashindwa kufikia muafaka wa mkataba mpya. Mkataba wa sasa wa Rashford mwenye miaka 24 unatamatika mwishoni mwa msimu huu. (Daily Star on Sunday).  United pia inatafakari uwezekano wa kumuongezea mkataba mlinda lango wao raia wa Uhispania David de Gea mpaka kufikia mwaka 2024. Mkataba wa sasa wa kipa huyo mwenye miaka 31 utafikia kikomo mwishoni mwa msimu pia. (Sunday Telegraph)  Kocha wa zamani wa Tottenham na Paris St-Germain Mauricio Pochettino yupo tayari kwa uwezekano wa kuinoa klabu ya Aston Villa ambayo kwa sasa ipo chini ya kocha Steven Gerrard. (Football Insider).  Klabu ya Newcastle inatarajia kuwasilisha dau jipya la kumsajili kiungo mshambuliaji wa Leicester City, James Madison (25) katika dirisha la usajili la mwezi Januari baada ya kushindwa kumnasa mchezajji huyo kwenye dirisha la majira ya kiangazi lililofungwa hivi karibuni. (Football Insider). Arsenal imeendelea kumfuatilia kiungo wa klabu ya Rennes Lavro Majer wakati mchezaji huyo alipokuwa akiichezea timu yake ya taifa ya Croatia siku ya Alhamisi na kuibuka na ushindi wa 2-1 dhidi ya Denmark. (Sunday Mirror).  Chelsea inajipanga kulipa dau la pauni milioni 30 kumnasa kinda wa Fulham Luke Harris, 17. Mshambuliaji huyo kinda amejumuishwa kwenye kikosi cha timu ya taifa ya Wales kwa michezo ya kirafiki ya kimataifa dhidi ya Ubelgiji na Poland. (Sunday Mirror).  Kiungo wa Everton raia wa Brazil Allan, 31, amekubali kujiunga na klabu ya Al-Wahda iliyopo katika nchi ya Umoja wa Falme za Kiarabu. (Football Insider). Kiungo wa Uhispania Sergio Busquets, 34, ambaye mkataba wake na Barcelona unatamatika mwishoni mwa msimu anahusishwa na kuhamia nchini Marekani japo kiungo huyo anasema bado hajafikia maamuzi kuhusu mustakabali wake. (90 Min). Klabu ya Barcelona itafanya mazungumzo na kiungo wake Frankie de Jong, 25, mwishoni mwa msimu kuhusu madeni anayoidai klabu hiyo na kima cha mshahara kwa siku zijazo. (Que T’hi Jugues, via Sunday Mirror). Barcelona wanatarajiwa kujaribu kuongeza mkataba wa mlinzi Hector Bellerin, 27, kwenda Zaidi ya msimu ujao jjapo mchezaji huyo anaweza kutaka kurejea katika klabu ya Real Betis ambayo aliichezea kwa mkopo msimu uliopita. (Fichajjes.net – in Spanish).	https://www.bbc.com/swahili/articles/cd127vyy0lwo
religion	Junaid Hafeez: Mhadhiri wa chuo kikuu liyehukumiwa adhabu ya kifo Pakistan	Mhadhiri mmoja wa chuo kikuu nchini Pakistan amehukumiwa kifo kwa kosa la  kuikashifu dini ya kiislamu. Junaid Hafeez mwenye umri wa miaka 33, alikamatwa mwezi Machi 2013 na kushutumiwa kutoa maoni yanayomkashifu mtume Muhammad  katika mitandao ya kijamii. Madai ya kudhihaki dini nchini Pakistan huwa yanachukuliwa na uzito wa  juu na kufanya mtu aliyepewa shutuma hizo kuwa katika wakati mgumu. Wakili wa kwanza wa bwana Hafeez , Bwana Rashid Rehman alipigwa risasi na kuuwawa  mwaka 2014 baada ya kukubali kumtetea  mtuhumiwa. Mhadhiri huyo ambaye amekaa kizuizini kwa miaka kadhaa baada ya mashambulio yaliyofanywa na wafungwa wengine mara kadhaa. Maamuzi ya mahakama yalitolewa katika mahakama ya Mutani iliyopo katikati ya mji, karibu na eneo ambalo bwana Hafeez alikuwa ameshikiliwa. Bwana Hafeez alikuwa alisoma shahada yake ya pili nchini Marekani baada ya kupata ufadhili, baadae alibobea  kwenye masomo ya  lugha , picha na maonyesho ya majukwaani. Baada ya kurejea Pakistan alianza  kufundisha chuo kikuu cha Bahauddin Zakariya University (BZU) huko Multan, chuo ambacho alifanya kazi mpaka alipokamatwa. Msimamizi wa kesi ya Hafeez kwa sasa amesikitishwa na maamuzi hayo na kuliambia shirika la habari la AFP kuwa watakata rufaa dhidi ya maamuzi yaliyotolewa. Wakati huohuo mawakili wa serikali walikuwa wanasheherekea maamuzi hayo ya hukumu ya kifo. Shirika la kimataifa la Amnesty limesema uamuzi huo haukuwa wa haki na unasikitisha sana na kukatisha  tamaa. Sheria ya Pakistan inasema nini kuhusu mtu anayedhihaki dini? Sheria ya Pakistan dhidi ya mtu anayedhihaki dini au kuitusi dini ya kiislamu, anastahili adhabu kali ikiwemo kifo. Makosa yanayohusisha dini yalianzishwa na waingereza waliyoitawala India mwaka 1860 na kukua mwaka 1927. Pakistan ilirithi sheria hizi baada ya kutengana  na India 1947. Sheria hizi za awali  ziliwekwa katika kipengele cha uhalifu ili kuhakikisha kuwa watu wanaheshimu dini, hawapiti kwenye makaburi, hawawatukani wanaoamini uwepo wa Mungu na kuheshimu maeneo ya kuabudu. Chini ya sheria hizo, adhabu ilikuwa kati ya mwaka mmoja mpaka miaka 10 gerezani. Lakini katikati ya mwaka 1980 na  1986, adhabu ziliongezwa na kamanda mkuu wa jeshi Zia-ul Haq. Generali Haq alitaka sheria za waislamu na wasio waislamu  zitenganizwe  mwaka 1973,  wakati idadi kubwa ya raia wa Pakistani ni waislamu. Sheria hizo zilianzisha adhabu ya kifo au kifungo cha maisha kwa mtu yeyote anakaye mdhihaki mtume Muhammad. Watu karibu 40 sasa wamehukumiwa hukumu ya kifo kwa kosa la kudhihaki dini ingawa hakuna aliyenyongwa mpaka sasa. Mwaka jana mwezi Oktoba mahakama ya juu zaidi ya Pakistan ilibatilisha hukumu ya kifo kwa mwanamke mmoja wa kikristo aliyekutwa na hatia ya kuikashifu dini ya kiislamu. Mahakama hiyo iliamuru kuachiwa huru kwa mwanamke huyo katika kesi ambayo iliigawa nchi. Asia Bibi alifungwa mwaka 2010 baada ya kukutwa na hatia ya mashtaka kumkashifu mtume Muhammad baada ya kulumbana na majirani zake. Mwanamke huyo alikuwa akisisitiza kuwa hana hatia lakini alitumikia kifungo cha miaka nane kwenye chumba cha peke yake jela.	https://www.bbc.com/swahili/50885355
sports	T﻿etesi za Soka Ulaya Ijumaa 30.09.2022	"Real Madrid watajaribu kumsajili beki wa Manchester City na Ureno Joao Cancelo, 28, msimu ujao wa joto na pia wanapanga kumnunua mshambuliaji wa City wa Norway Erling Haaland mwenye umri wa miaka 22 mwaka wa 2024. (AS - kwa Kihispania). Kiungo wa Wolves na Ureno Ruben Neves, 25, anaonekana na Barcelona kama shabaha ya muda mrefu kuchukua nafasi ya mchezaji wa kimataifa wa Uhispania Sergio Busquets, 34. (Sport). Newcastle United imewajumuisha kiungo wa kati wa Leicester City na Uingereza James Maddison, 25, na mchezaji mwenzake wa kimataifa wa Ubelgiji Youri Tielemans, 25, katika malengo yao kwa 2023. (90 min). Timu inayojumuisha nyota wote  Ligi ya Primia inaweza kucheza na timu za ligi pinzani kama vile La Liga au Bundesliga chini ya mipango inayozingatiwa na wakuu wa vilabu. (Times - usajili unahitajika) Aston Villa hawana nia ya kumruhusu mlinda mlango wa Argentina Emiliano Martinez, 30, kuondoka mwezi Januari huku Manchester United ikiwa miongoni mwa klabu zinazomwania. (Football Insider) Klabu za Manchester United, Southampton na Everton bado zinamwania mshambuliajiwa PSV Eindhoven na Uholanzi Cody Gakpo, 23, na wanaweza kuhama wakati wa dirisha la usajili la Januari. (Football Transfer) Brighton wanapanga kufanya mazungumzo ya kandarasi na mshambuliaji wa Ubelgiji Leandro Trossard, 27, na kiungo wa kati wa Argentina Alexis Mac Allister, 23. (Athletic - usajili unahitajika) Liverpool wanafikiria kumnunua winga wa Misri na Pyramids Ibrahim Adel Januari huku Arsenal, Brentford, Brighton na Nottingham Forest pia wakiwa katika msururu wa mchezaji huyo mwenye umri wa miaka 21. (90 Minutes) Mkufunzi wa Tottenham Muitaliano Antonio Conte, 53, amepuuzilia mbali tetesi zinazomhusisha na kurejea Juventus kuwa ""zisizo na msingi"" na kusisitiza kuwa ana anadhika sana Spurs. (Evening Standard) Juventus wanakabiliwa na ushindani kutoka kwa Arsenal, Liverpool, Tottenham, AC Milan na Barcelona kuwania saini ya mshambuliaji wa Uhispania Marco Asensio baada ya mchezaji huyo mwenye umri wa miaka 26 kukataa kuongezewa mkataba na Real Madrid. (Calciomercato - kwa Kiitaliano)"	https://www.bbc.com/swahili/articles/cqey3e143p3o
sports	"Kombe la Dunia 2022: ""Mashabiki wa kukodi"" wanavyosherehesha kuelekea kuanza kwa michuano"	"""Shangwe za Kombe la Dunia tayari zinapitia mitaa ya Doha!"" Hivi ndivyo Kamati kuu inayoratibu michuano Qatar, wiki moja kabla ya kuanza kwa Kombe la Dunia, lililopangwa kufanyika Novemba 20. Kulikuwa na batucada, bendera, wigi, kofia na kelele nyingi kutoka kwa mashabiki wanaounga mkono Ujerumani, Argentina, Brazil, Uhispania, Ufaransa, Uingereza, Mexico au Ureno. Lakini baadhi ya mashabiki kutoka nchi hizo walianza kutilia shaka ukweli wa ""watani"" wao huko Qatar. Kupitia mitandao ya kijamii, walibaini kuwepo sehemu kubwa ya mashabiki wanaodaiwa kuwa na sifa zinazofanana sana na za wenyeji wa Mashariki ya Kati. ""Watu hawa, wanatoka sehemu gani ya Uhispania?"" aliuliza mtumiaji wa Twitter, akionesha gwaride la Wahispania wakipuliza tarumbeta na kupiga ngoma. Walipokuwa wakiandamana kwenye barabara ya Corniche, mojawapo ya barabara kuu za Doha, mashabiki wanaodhaniwa kuwa wa Argentina walivaa vinyago vya baadhi ya timu za taifa za Argentina. Wachache waliimba kwa Kihispania wimbo wa kuhamasisha  ""twende, twende, Argentina...!"" . Hatahivyo, wengine walionekana kujaribu tu kuendana na mazingira yake. ""Je, wanalipwa kuwa mashabiki wa nchi nyingine au kuna nini?"" Aliuliza mtu mmoja kwenye ukurasa wa Twitter. Katika gwaride hilo pia kulikuwa na mashabiki kutoka Ufaransa au Uingereza ambao pia walivutia. Kwa upande wa Wamexico, sherehe za Kombe la Dunia ilikuwa tofauti. Ubalozi wa Mexico nchini Qatar uliripoti kuwa jumuiya ya wazalendo nchini humo walikutana katika eneo tofauti ili kuhimiza ujio ujao wa Timu ya Taifa ya Mexico. Kelele za ""Mexico, Mexico!"" Ziliimbwa na watu kadhaa waliohudhuria wakiwa na kofia za kawaida za Mexico na bendera yenye rangi tatu. Kusafiri kwa ajili ya Kombe la Dunia mwaka huu kunaweza kuwa tatizo kwa mashabiki kutokana na gharama kubwa, anasema Dan Roan, mhariri wa michezo wa BBC. ""Kuna kutokuwa na uhakika kuhusu uzoefu wa mashabiki nchini Qatar. Ghorofa, vyumba vya hoteli, kambi za jangwani, majengo ya kifahari na hata vyumba kwenye meli za kitalii vimepatikana. Lakini baadhi ya mashabiki wamelalamika kuhusu chaguzi chache na za gharama kubwa za malazi."" Roan anafafanua. Hili linaweza kuwa sababu inayozuia uwepo wa mashabiki kutoka nchi 32 zinazoshiriki Kombe la Dunia."	https://www.bbc.com/swahili/articles/clj3z21dn25o
politics	Uvamizi wa jumba la Capitol: Afisa wa polisi Eugene Goodman asifiwa kuwa 'shujaa'	"Afisa wa polisi wa bunge la Marekani ametajwa kuwa shujaa kwa kufanikiwa kuwazuia waandamanaji  kuingia ukumbi wa bunge la Seneti kama wakati wa maandamano makali. Kanda ya video inayomuonesha afisa huyo, aliyetambuliwa kama Eugene Goodman, akiwa hatua kadhaa kutoka kwa waandamanaji waliokuwa wakimfukuza apande juu ya ngazi. Bw. Goodman kisha anaonekana akielekea upande wa lango la Seneti kabla ya kuwaelekeza wanaume hao upande mwingine. Watu watano, akiwemo afisa wa polisi walifariki kutokana na maandamano hayo. Afisa mwingine ambaye alikuwa zamu wakati wa uvamizi huo alijitoa uhai wikendi hii, familia yake ilisema. Ukakamavu wa Bw. Goodman, unayesadikiwa kuwa mwanajeshi mkongwe aliyehudumu nchini, unajiri huku kukiwa na ukosoaji wa maafisa wa polisi  kwa kushindwa kudhibiti usalama  wakati waandamanji walipovamia jumba la bunge la Capitol Hill  . Usiku wa Jumatatu, idara hiyo ilisema maafisa wake wawili wamesimamishwa kazi na wengine kadhaa wanachunguzwa kwa kushukiwa kujihusisha na waandamanaji hao. Kirk Burkhalter, Profesa wa chuo cha sheria cha New York na mkongwe aliyehudumu katika kitengo cha polisi cha New York kwa miaka 20 amesifu jinsi Bw. Goodman alivyoshughulikia maandamano hayo kwa ""ustadi"". ""Sidhani kuna mafunzo ya aina yoyote ya kukuandaa kwa hali kama hiyo,"" Bw. Burkhalter alisema. Katika video hiyo iliyonaswa na mwandishi wa Huffington Post Igor Bobic, Bw. Goodman, ambaye ni mweusi, alikumbana na wafuasi wa Trump - ambao wote ni wanaume wazungu. Mwanamume aliyekuwa akiongoza waandamanaji hao, akiwa amevalia fulana ya QAnon, ametambuliwa kama Doug Jensen kutoka Iowa. Alikamatwa baadaye na maafisa wa polisi na FBI kutokana na jukumu lake katika maandamano hayo. Kanda hiyo ya video inamuonesha Bw. Jensen akiongoza kundi la watu lililomfukuza Bw.  Goodman - hatua chache kabla ya kuingia lango la  ukumbi wa Seneti. Alipokuwa akiendelea kumfukuza, Bw. Goodman alipiga mayowe katika radio yake akisema ""ghorofa ya pili!"", hatua inayoonekana aliyotumia kujielekezea mwenyewe waandamanaji hao ili wasiingie kuingia bungeni ambako watu walikuwa wamejificha. Picha ya Bw. Goodman akifukuzwa na kundi la waandamanaji - baadhi yao wakiwa wamebeba bendera za majimbo yao, wengine wakiwa nabendra zinazofanana na zile za Wanazi  - ilikuwa inasumbua sana, Bw. Burkhalter alisema. ""Iwe ni afisa wa polisi au la, kumuona mwanamume mweusi akifukuzwa na mtu aliyebeba bendera ya jimbo - picha hiyo ni mbaya sana. Kitu kama hicho hakifai kutokea tena,"" alisema. ""Inaashiria kila kitu tunachostahili kurekebisha."" Afisa Goodman amepongezwa na wabunge kadhaa wa Congress, huku baadhi yao wakitoa wito kwa afisa huyo kutuzwa medali ya heshima ya bunge kwa utendaji kazi bora. ""Wakati wafuasi wa Trump walipokuwa wakipekua bunge la Marekani, afisa huyo wa usalama wa Marekani aliwazuia waandamanaji hao kutoingia ukumbi wa Seneti na kuokoa maisha ya waliyokuwa ndani,"" aliandika mbunge wa bunge la wawakilishi Bill Pascrell katika mtandao wake wa Twitter. ""Jumatano iliyopita, nilikuwa ndani ya bunge la Seneti wakati afisa Eugene Goodman alipowaelekeza upande mwingine waandamanaji waliokuwa na hasira katika mazingira hatari kwake binafsi. Uamuzi wake wa kuchukua hatua ya haraka siku hiyo iliokoa maisha, na tunamshukuru sana,"" aliandika Seneta Bob Casey siku ya Jumatatu. Makabiliano kati ya Bw. Goodman na kundi la waandamanaji yalijiri dakika kadhaa kabla ya mamlaka ilipofanikiwa kufunga eneo la bunge, kwa mujibu wa ripoti ya gazeti la Washington Post. Maafisa 2,000 - wa kitengo cha polisi wa bunge wana jukumu la kulinda jengo la Capitol na waliomo ndani yake. Ni tofauti na polisi wa Washington DC, ambao wanashika doria katika mji mzima. Tunafahamu nini kuhusu usimamizi wa polisi wa bungekufikia sasa? Mkuu wa polisi wa Bunge la Marekani, Steven Sund, alijiuzulu wiki iliopita baada ya kikosi chake kukosolewa kutokana na jinsi kilivyoshughulikia maandamano hayo, ikiwa ni pamoja na wito uliotolewa hadharani na kiongozi wa ngazi ya juu wa chama cha  Democratic Nancy Pelosi kumshinikiza Bw. Sund kujiuzulu. Kaimu mwanasheria mkuu wa Marekani Michael Sherwin amesema idara ya haki inatafakari kuwafungulia mashtaka ya uhalifu maafisa wa polisi wa bunge walioonekana kushirikiana na waandamanaji. Familia ya afisa Howard Liebengood, 51, aliyekuwa zamu wakati wa maandamano hayo, imesema alifariki siku ya Jumamosi. Wakili wa familia ya Bw. Liebengood imetaja kifo cha afisa huyo aliyehudumu katika kitengo cha polisi wa bunge kwa miaka 15 kuwa ""hasara kubwa"". Katika mtandao wa Twitter, Seneta wa Republican Mitt Romney alisema timu yake ""imevunjwa moyo"" na kifo cha Bw. Liebengood. ""nilimjua Howie kama mtu mwenye furaha, alikuwa rafiki kwangu na kwa wafanyakazi wangu,"" Bw. Romney aliandika. ""Ujasiri wake, na kuwajali wengine kwa dhati utakumbukwa na wengi wetu tuliopata nafasi ya kutangamana naye."" Kulingana na kituo cha CBS News, kinachoshirikiana na BBC nchini Marekani, kikosi cha polisi cha bunge la Capitol kinakabiliwa na matukio kadhaa ya maafisa wake kutishia kujidhuru baada ya shambulio la wiki iliopita dhidi ya bunge. Bw. Burkhalter amesema jukumu la kuzembea kwa kuvunjika kwa usalama liko mikononi mwa uongozi wa idara hiyo. Ikifikia wakati ambapo afisa mmoja kama Goodman, analazimika kufanya uamuzi wa kutafuta usaidizi, tumeshindwa vita hivyo, alisema. ""Hatukustahili kufikia kiwango hicho,"" aliongeza kusema."	https://www.bbc.com/swahili/habari-55629006
business	Jalala kubwa China lajaa kabla ya muda uliopangwa	Jalala kubwa kabisa la takataka nchini China linaelezwa kujaa, miaka 25 kabla ya muda uliopangwa. Jalala hilo lililo katika jimbo la Shaanxi, lenye ukubwa wa sawa na viwanja 100 vya mpira wa miguu, lilijengwa kupokea tani 2,500 kwa siku. Lakini badala yake lilikuwa likipokea tani 10,000 za takataka kwa siku, kiasi kikubwa kuliko jalala jingine lolote nchini humo. China ni moja ya nchi zinazofanya uchafuzi wa mazingira zaidi duniani, na imekuwa ikihangaika kwa muda mrefu kutatua changamoto zinazozalishwa na watu bilioni 1.4 wa nchini humo. Jalala kubwa la Jiangcungou lililo kwenye mji wa Xi'an lilijengwa mwaka 1994 kwa lengo la kufanya kazi mpaka mwaka 2044. Jalala hilo linawahudumia zaidi ya watu milioni nane.Lina ukubwa wa karibu mita za mraba 700,000, na kina cha mita 150 na uwezo wa mita za ujazo milioni 34. Mpaka hivi karibuni, Xi'an ni moja kati ya miji michache nchini China ambao kwa kiasi kikubwa inategemea jalala hilo kupokea uchafu kutoka majumbani, hali iliyosababisha kujaa haraka. Mwanzoni mwa mwezi huu, mfumo wa kuteketeza takataka ulifunguliwa na mingine takribani minne zaidi inatarajiwa kufunguliwa mwaka 2020. kwa pamoja mifumo hiyo inatarajiwa kuteketeza takataka kiasi cha tani 12,750 kwa siku. Hatu hii ni sehemu ya mpango wa taifa kupunguza idadi ya majalala, na badala yake kutumia njia ya kuziteketeza takataka. Mwaka 2017, China ilikusanya tani milioni 215 za takataka zinazotoka majumbani, kwa mujibu wa takwimu za nchini humo, ambacho ni kiwango kilichoongezeka kutoka tani 152 miaka kumi iliyopita. Nchi hiyo ilikuwa maeneo ya majalala 654 na maneo 286 ya kuteketeza takataka. Haifahamiki kwa kiasi gani China huchakata taka kwa ajili ya matumizi mengine, kwa kuwa hakuna takwimu zilizotolewa.China ina mpango wa kuchakata 35% ya takataka katika miji mikubwa mwishoni mwa mwaka 2020 kwa mujibu wa ripoti ya serikali. Mwezi Julai, mpango wa kuchakata takataka ulitangazwa kuwa wa lazima mjini Shanghai, hatu iliyoleta ''taharuki'' miongoni mwa wakazi. Mwaka 2015,kulitokea maporomoko katika jalala la takataka kusini mwa mji wa Shenzhen, na kusababisha vifo ya watu 73. Jalala liliundwa kutunza takataka kwa ujazo wa mita za mraba milioni nne, rundo la takataka lenye urefu wa mita 95. China inapokea takataka kutoka nchi nyingine? Haifanyi hivyo hivi sasa, ilikuwa inafanya hivyo zamani mpaka mwishoni mwa mwaka 2017 ikaamua kupiga marufuku uingizaji wa takataka za madaraja 24 tofauti. Mwaka 2017 pekee, China ilipokea tani milioni saba za takataka za plastiki kutoka Ulaya, Japan na Marekani na tani milioni 27 za takataka za makaratasi. Nchi nyingine, kama Malaysia, Uturuki, Ufilipino na Indonesia imepunguza pia. Baadhi ya nchi hizi zimepiga marufuku kuingizwa kwa aina fulani za takataka wakati mwingine hata kuzirudisha zinakotoka Unaweza kusoma	https://www.bbc.com/swahili/habari-50432488
technology	Aliyemfuatilia mpenzi wake wa zamani mtandaoni ahukumiwa	"""Nilimuamba aniache, Nikamuomba aendelee na maisha yake na aniache na maisha yangu, lakini haikusaidia lolote ."" Kwa karibu miezi 12,  Michael Cook, mwenye umri wa miaka 31, alimfuatilia kisiri kwenye mitandao mpenzi wake wa zamani baada ya uhusiano wao kuisha. Kila siku alikua anawasiliana nae-huku akitishia kujiua au wakati mwingine akimuomba msamaha-licha ya kwamba mpenzi wake alikua amemuamba aachane nae kabisa. ""Alipokea kwa ujumla barua jumbe zaidi ya  4,000 , alipigiwa simu  300  na mamia ya jumbe za simu pekee kutoka kwake. ""Kusema kwamba jumbe hazikua zenye madhara, lakini  haimaaninishi kwamba hazikuwa na athari za kisaikolojia kwangu. ""Nililazimika kubadilisja mfumo wangu wote wa maisha ili kuhakikisha mimi na watoto wangu  tunakua salama  kutokana na hali hiii. Ninalazimika kuendelea kuishi hivyo , na kusema ukweli maisha yangu hayatakuwa sawa na yalivyokua zamani tena ."" alisema muathiriwa. Jumatau  Bwana Cook, kutoka  eneo la Litherland mjini Liverpool Uingereza, alihukumiwa kifungo cha wiki 12 gerezani baada ya kukiri kuwa amekua akimfuatilia kwenye mitandao aliyekua mke wake na kuwasiliana pamoja na  kumtumia jumbe mpenzi wake wa zamani. Pia alipewa kibali cha mahakama cha miaka mitano kinachomzuwia kuwasiliana na mpenzi wake wa zamani. 'Vitisho vya mara kwa mara vya kujiua ' Muathiriwa huyo alitoa ripoti kwa polisi akielezea maisha aliyoyapitia baada ya kuachana na aliyekua  mpenzi wake. "" Nilikuwa ninatumiwa jumbe za vitisho vya kujiua mara kwa mara, madai ya kila mara dhidi yangu ya mambo mabaya ,kila wakati alikua akiniwinda na kunituhumu , kila siku, mara nyingi kwa siku. "" Alikua akitumia njia mbali mbali kunifikia, iwe kwa njia ya mitandao ya kijamii, simu, barua pepe,  na njia nyingine nyingi ambako aliweza kunipata -mkiwemo  PayPal. ""Hii haikukomea hapo, pia alituma jumbe kwa watu wa familia yangu, wapenzi wao na marafiki hata wafanyakazi wenzangu kazini."" Kutokana kuhisi na  uoga na kama mtu asiye na usaidizi, muathiriwa aliwasiliana na kituo cha polisi   cha - Merseyside Police ambao walianzisha uchunguzi. Licha ya polisi kuingilia kati,   Cook aliendelea kumgtumia jumbe muathiriwa. ""Mienendo yake aliiona  kama kitu kinachofaa kama anavyosema  'ananipenda ' na  alifikiria  kana kwamba nasamehe mienendo yake na kuona kama ni kitu cha kawaida  kuwasiliana nami kila mara. ""Tabia hii haifai na mapenzi hayasababishi uwe na madhara ya kihisia  na kuathiri afya yako ya mwili ."" Muathiriwa anasema sasa anafahamu kuwa mpenzi wake wa zamani alionyesha habioa sawa na hizo kabla na anataka kuwashauri wanawake kutumia sheria zilizopo zinazowalinda wanawake dhidi ya wa wapenzi wao. "" Ninatoa taarifa hii nikiwa na matumaini kuwa mwanamke yeyote au  mwanaume ambaye aliwahi kupitia maisha sawa na yangu kutoka kutokana na mienendo ya mpenzi wake, abaini kuwa hii si sahihi. "" Kama muathiriwa ninafahamu jinsi ilivyorahisi kujilaumu  mwenyewe, lakini tafadhari usijilaumu, nenda utafute usaidizi . Usikate tamaa."" Shirika linalowalinda watu dhidi ya mashambulizi ya kimtandao -Stalking charity Protection Against Stalking   linasema  visa kama hivi ni vya kawaida. Linasema kuwa limeshuhudia idai kubwa ya visa vya aina hiyo vikiongezeka mara dufu tangu ilipowekwa amri ya kutotoka nje. ""Kufungiwa ndani  haimaanishi kuwa unafungiwa na mtu anayekufuatilia bila kufahamu kwenye mitandao na kukukosesha amani ,"" anasema mshauri  nasaha Jan Berry. "" Katika kipindi cha wiki zilizopita tabia ya kufuatilia watu na kuwatumia jumbe zisizofaa imeshamiri na tumefanikiwa kuasaidia wateja kupata agizo la mahakama linalowalinda. ""Ni muhimu kwamba watu watambue tabia ya kufuatiliwa fuatiliwa  bila idhini  yako ni vibaya na waombe msaada   ili wawe salama."" Mkuu wa upelelezi  Chief Insp Siobhan Gainer, kutoka kituo cha polisi cha Merseyside  nchini Uingereza amesema kuwa kesi dhidi ya  Cook  inaonyesha wazi jinsi kufuatiliwa kisiri kwenye mitandao kunasababisha mahangaiko na matatizo ya kisaikolojia kwa waathiriwa. ""Tunafahamu kuwa katika kipindi hiki cha amri ya kukaa nyumbani waathiriwa wa visa hivi wanahisi kuwa wasiokuwa na usaidizi zaidi kutokana na kwamba hawawezi kutembea na wakati huo huo ufuatiliwaji wa maisha yao ukiendelea. "" Tunataka kuwahakikishia kuwa tutaendelea kuwasaidia wakati wa kipindi hiki kigumu."" Yeyote anayehisi maisha yake yanafuatiliwa ni dharura kuwasiliana na polisi."	https://www.bbc.com/swahili/habari-52739097
entertainment	Maelfu ya watu wamiminika kumuona ng'ombe mbilikimo Bangladesh	Watu wamekuwa wakifika kwa wingi katika shamba moja la mifugo huko Bangladesh kumuona kiumbe maarufu: ng'ombe mbilikimo kwa jina Rani. Ng'ombe huyo jike mwenye urefu wa sentimita 25 ana kilo 28 ana umri wa miezi 23. Pamoja na amri ya kutotoka nje, zaidi ya watu 15,000 wameripotiwa kumtembelea Rani katika makazi yake huko Charigram, karibu na mji wa Dhaka. Mkuu wa shamba hilo Hasan Howladar ameomba utambuzi wa Rani kwenye rekodi ya Guiness Book, akisema Rani ni ng'ombe mwenye umbo dogo zaidi duniani. ''Sijawahi kuona kitu kama hiki katika maisha yangu,'' mgeni Rina Begum ameiaambia BBC idhaa ya Bangla. Bwana Howladar alimnunua Rani mwaka jana katika shamba moja lililo kaskazini magharibi wilaya ya Naogaon. Amesema ana changamoto ya kutembea na anawaogopa ng'ombe wengine walio katika shamba la Shikor Agro, hivyo amekuwa akimtenganisha na ng'ombe wengine. ''Hali sana.anakula kiasi kidogo cha majani mara mbili kwa siku,'' alisema Bw. Howladar. ''Anapenda kuzungukazunguka nje na anaonekana ana furaha tukimbeba.'' Rekodi ya ng'ombe mdogo zaidi ilikuwa ikishikiliwa na Manikyam, nchi jirani ya India, mwenye urefu wa sentimita 61.1 kutoka usawa wa kwato mpaka juu. Bwana Howladar aliambia BBC kuwa wachunguzi kutoka Kitabu cha Guinness of Records watatembelea shamba lake mwaka huu ili kuona ikiwa Rani atachukua taji hilo. Zikiwa zimesalia wiki chache tu kufika tamasha la Kiislam la Eid al-Adha, kumekuwa na uvumi juu ya ikiwa Rani atauzwa kwa ajili ya kafara. Lakini wakuu wa shamba walisema hawakuwa na mipango ya kuachana naye.	https://www.bbc.com/swahili/habari-57795295
business	Shambulio la meli ya mafuta: Marekani na Uingereza zailaumu Iran na kuapa kujibu shambulio la meli ya mafuta ya Israeli	"Uingereza na Marekani zinaamini kuwa Iran ilifanya shambulio la meli ya mafuta ambalo liliwauwa watu wawili, na zimeapa kujibu shambulio hilo, zikilitaja kuwa ni ukiukaji wa sheria ya kimataifa. Meli hiyo MV Mercer Street,  ya kampuni inayomilikiwa na Israel , ilishambuliwa ilipokuwa kwenye mwambao wa Oman siku ya Alhamisi. Raia wa Uingereza  na mwingine wa Romania waliokuwemo ndani yake waliuawa. Taarifa hii inakuja baada ya Waziri Mkuu wa Israeli Naftali Bennett kusema kuwa kulikuwa na  ""ushahidi"" kwamba  adui wa muda mrefu Iran alihusika. Bw Bennett alionya kwamba  "" tunajua jinsi ya kutuma ujumbe kwa Iran kwa njia yetu wenyewe"", huku Iran ikikana kile ilichokiita    ""shutuma zisizo na msingi"". Shambulio dhidi ya MV Mercer Street linaonekana kuwa ni la hivi karibuni katika ''vita vya kimkakati'' vinavyoendelea ambavyo havijatangazwa  baina ya Israeli na Iran. Tangu mwezi Machi kumekuwa na mashambulio kadhaa dhidi ya meli  za nchi zote mbili mbili Israeli na Iran.  Waathiriwa  katika matukio hayo huwa ni nadra. Iran pia imeishutumu Israeli kwa kulenga viwanda vyake vya nyuklia na wanasayansi wake. Katika taarifa iliyotolewa Jumapili, Waziri wa mambo ya nje wa Uingereza  Dominic Raab alisema kuwa Uingereza inaamini kuwa Iran ilitumia moja ya ndege zake zisizo na rubani katika shambulio hilo dhidi ya meli ya MV Mercer Street, ikilitaja kuwa la  ""makusudi'', na kwamba ni ukiukaji wa wazi wa sheria ya kimataifa "". ""Iran lazima iache mashambulio ya aina hii, na meli lazima ziruhusiwe kusafiri kwa uhuru  ,""aliongeza. Waziri wa mambo ya nje wa Marekani  Antony Blinken alisema kuwa Washington pia  ""inaamini kwamba Iran ilifanya hili "",na kwamba    ""jibu linalofaa"" litafuatia. Waziri mkuu wa Israeli alisema kuwa anatarajia jamii ya kimataifa kuwa wazi na kuiambia Iran imefanya kosa baya. Iran haikuficha lolote katika jibu lake. Msemaji wa Wizara yake ya mambo ya ndani Saeed Khatibzadeh, aliwaambia wandishi wa habari kwamba  ""utawala wa Wazayuni (Israel)  umesababisha ukosefu wa usalama, ugaidi na ghasia "". Alisema kuwa Israeli ""lazima iache shutuma zisizokuwa na msingi "", akionya : ""Yeyote anayepanda mbegu ya upepo huvuna kimbunga."" Kuongezeka kwa uhasama huu kunakuja huku yakifanyika   mazungumzo muhimu ya  nyuklia mjini  Vienna. Maafisa wanasema wanataka kufufua mkataba wa kimataifa wa mwaka 2015,  ambao kwa mujibu wake vikwazo dhidi ya Iran vinaondolewa ili  Iran iwajibike katika kukabiliana na mpango wake wa nyuklia. Nchi za magharibi zimeishutumu Iran kwa kujaribu kutengeneza  bomu la nyuklia . Iran inakanusha shutuma hizi, ikisisitiza kuwa mpango wake wa nyuklia ni kwa ajili ya utafiti na utengenezaji wa nishati."	https://www.bbc.com/swahili/habari-58052265
business	Fahamu vyanzo vya utajiri wa Aliko Dangote na Mohammed Dewji pamoja na mabilionea wengine wa Afrika	Kwa mujibu wa jarida la Forbes mwaka 2021, utajiri wa Mabilionea  kutoka bara hili uliongezeka kwa asilimia 12 zaidi ya mwaka mmoja uliopita. Hivyobasi tunaangazia vyanzo vya mali walionayo na utajiri wao kwa jumla kwa mujibu wa Forbes. 1.Aliko Dangote ana thamani ya $12.1b. Mtu tajiri zaidi barani Afrika ndiye mwanzilishi wa kampuni ya simiti ya Dangote , ambayo ndio kubwa zaidi barani Afrika. Anamiliki asilimia 85 ya hisa za kampuni hiyo kupitia kampuni shikilizi. Kampuni ya simiti ya Dangote huzalisha tani milioni 45.6 kila mwaka  na inaendeleza operesheni zake katika mataifa 10 barani Afrika. Dangote pia anamiliki hisa katika biashara ya chumvi na sukari. Kampuni ya kusafisha mafuta ya Dangote imekuwa ikijengwa  tangu 2016 na inatarajiwa kuwa miongoni mwa kampuni kubwa za kusafisha mafuta duniani itakapokamilika. 2.Nassef Sawiris ana thamani ya $8.5b •Ni mwekezaji anayetoka katika familia tajiri nchini Misri. Mali yake kubwa ni asilimia 6 ya hisa za kampuni ya kutengeneza sare za michezo ya Adidas. Mnamo mwezi Disemba 2020, alifanikiwa kumiliki asilimia 5 ya hisa za kampuni ilioorodheshwa katika soko la hisa la New York ya Madison Square Garden Sports, inayomiliki timu ya mpira wa vikapu ya Knicks  na NHL Rangers. Anasimamia OCI, mojawapo ya wazalishaji wakuu wa mbolea , ikiwa na kampuni katika majimbo ya Texas  na Iowa. Imeorodheshwa katika soko la hisa la Euronext Amsterdam. Kampuni ya ujenzi ya Orascom , kampuni ya uhandisi na ujenzi, ipo katika soka la hisa la Cairo na Nadaq Dubai. Kampuni zake zina hisa katika kampuni kubwa ya simiti ya Lafarge Holcim  na Adiddas. Anaketi katika bodi ya kusimamia Adidas. 3.Oppenheimer ana thamani ya $8b Akiwa mrithi wa mali ya familia yake , aliuza asilimia 40 ya hisa za kampuni ya almasi ya DeBeers   kwa kampuni ya Anglo American kwa $5.1b mwaka  2012. Ni mmoja wa watu wa kizazi cha tatu cha familia hiyo kusimamia kampuni ya DeBeers na kuifanya  kuwa ya kibinafsi 2001. Kwa miaka 85 hadi 2012, familia ya Oppenheimer ilijipatia sifa kubwa katika biashara ya almasi duniani. Mwaka 2014, Oppenheimer ilianza kufanya kazi katika kampuni ya Fireblade Aviation mjini Johannesburg, ambayo ilikuwa inaendesha ndege za kubeba abiria ikiwa na ndege 3 na helikopta 2. Anamiliki maili 720 mraba za ardhi ya uhifadhi  nchini Afrika Kusini, Botswana na Zimbabwe. 4.Johann Rupert ana thaman ya $7.2b •Ni mwenyekiti wa kubeba mizigo ya burudani ya kampuni ya Uswizi Compagnie Financiere Richemont. Kampuni hiyo inajulikana kwa chapa ya Cartier na Mont blanc. Ilianzishwa mwaka 1998 kupitia mali kadhaa zilizokuwa zikimilikiwa na kampuni ya Rembrandt Group Limited (now Remgro Limited), ambayo babake aliianzisha miaka ya 1940. Anamiliki asilimia 7 ya hisa za kampuni ya uwekezaji ya Remgro, ambayo yeye ndiye mwenyekiti  pamoja na asilimia 25 za hisa za Reinet - kampuni ya uwekezaji ilio na makao yake makuu mjini Luxembourg. 5.Adenuga ana thamani ya $6.7b •Mtu wa pili kwa utajiri nchini Nigeria alijitengezea utajiri wake kupitia sekta ya mawasiliano ya simu ya telecom  na uzalishaji wa mafuta. Kampuni yake ya simu Globacom  ndio ya tatu kwa ukubwa nchini Nigeria ikiwa na wateja milioni 55. Kampuni yake ya uchimbaji mafuta ya Conoil Producing  inafanya operesheni katika visima sita vya mafuta  katika eneo la Niger Delta. Adenuga anamiliki shahada ya uzamili ya usimamizi wa Biashara  katika chuo kikuu cha pace mjini New York , akijisomesha mwenyewe wakati akifanya kazi kama dereva wa teksi. Alijipatia milioni yake ya kwanza akiwa na umri wa miaka 26 wakati alipokuwa akiuza lesi na vinywaji baridi. 6. Abdulsamad Rabiu ana thamani ya $ 5.5b •Ndiye mwanzilishi wa kundi la kampuni za BUA , msururu wa kampuni zinazozalisha simiti, sukari, na ujenzi na uuzaji wa nyumba. Mapema mwezi Januari 2020, Rabiu aliunganisha kampuni yake ya  kibinafsi ya Obu Cement na kampuni ilioorodheshwa katika soko la hisa ya Cement Co kutoka kaskazini mwa Nigeria  ambayo aliidhibiti. Uunganishaji wa kampuni hizo mbili ulizalisha kampuni ya BUA Cement Plc ambayo inafanya biashara ya hisa katika soko la hisa la Nigeria ambapo Rabiu anamiliki asilimia 98.5 za hisa zake. Rabiu, mwana wa mfanyabiashara , alirithi ardhi kutoka kwa babake. Alianzisha biashara yake mwenyewe 1988 akinunua kutoka nje mabati, chuma na kemikali. 7. Issad Rebrab ana thamani ya $4.8b •Ndiye mwanzilishi afisa mkuu mtendaji wa kampuni ya Cevital, kampuni kubwa nchini Algeria . Cevital inamiliki kampuni kubwa ya sukari duniani ikiwa na uwezo wa kuzalisha tani milioni 2 za sukari kila mwaka. Cevital pia inamiliki makampuni ya Ulaya ikiwemo kundi la kampuni za kuuza vitu vya nyumbani Brandt, kampuni moja ya kutengeneza vyuma nchini Itali na kampuni nyengine ya kusafisha maji ya Ujerumani. 8. Naguib Sawiris ana thamani ya $3.2b •Anatoka katika familia tajiri nchini Misri. Ndugu yake Nassef pia ni bilionea. Alijipatia utajiri wake katika mawasiliano ya simu  kwa kuuza kampuni ya Orascom Telecom  mwaka 2011 kwa kampuni ya mawasiliano ya simu nchini Urusi VimpelCom (sasa ikijulikana kama Veon) katika mazuo yalioshirikisha mabilioni ya madola. Ni Mwenyekiti wa kampuni ya uwekezaji ya Orascom TMT, ambayo ina hisa na mali nchini Misri  pamoja na kumiliki kampuni ya Intaneti nchini Itali , Italionline miongoni mwa nyenginezo. Kupitia kampuni yake ya  Media Globe Holdings, Sawiris anamiliki  asilimia 88 ya huduma ya televisheni ya malipo na kampuni ya habari ya  Euronews. Pia alitengeneza eneo la kifahari la burudani la Silversands katika kisiwa cha Caribbean cha Grenada. 9. Patrice Motsepe ana thamani ya $ 3b •Ni mwanzilishi  na mwenyekiti wa kampuni ya African Rainbow Minerals, ambapo alikuwa bilionea mwaka 2008 - akiwa mwafrika wa kwanza kuorodheshwa katika orodha ya jarida la Forbes. Mwaka 2016 , alizindua kampuni ya kibinafsi African Rainbow Capital  ilioangazia uwekezaji barani Afrika. Motsepe pia anamiliki hisa katika kampuni ya Samlam, kampuni ya huduma za fedha ilioorodheshwa katika soko la hisa na ni rais na mmiliki wa klabu ya soka  ya Mamelodi Sundowns . Mwaka 1994, alikuwa mwanzilishi mwenza wa kwanza mweusi katika kampuni ya mawakili ya Bowman Gilfillan mjini Johannesburg,  na baadaye alianzisha biashara ya huduma za kutoa kandarasi za uchimbaji madini. Mwaka 1997, alinunua mashine za uchimbaji madini wa kiwango cha chini na baadaye kuziuza ambapo alijipatia faida kubwa. 10 .Koos Bekker ana thamani ya $2.8b •Anasifiwa kwa kubadili kampuni ya kuchapisha magazeti Nasper kuwa  mwekezaji wa kibiashara na runinga. Aliiongoza Nasper kuwekeza katika intaneti ya China na kampuni ya habari ya Tencent mwaka 2001 - Huo ndio uwekezaji uliompatia fedha nyingi zaidi ugenini. Mwaka 2019, Nasper iliwekeza mali yake katika kampuni mbili ambazo hisa zake zilikuwa zinauzwa kwa raia , kampuni ya burudani ya Multichoice Group  na Prosus ambayo inamiliki hisa za Tencent. Iliuza asilimia 2 ya hisa za Tencent mwezi Machi 2018 , kwa mara yake ya kwanza ikipunguza hisa zake , lakini ikasema wakati huohuo kwamba kamwe haitauza hisa hizo kwa kipindi cha miaka mitatu. Bekker ambaye alistaafu kama afisa mkuu mtendaji wa Naspers mwezi Machi 2014 alirudi kama mwenyekiti wake mwezi Aprili 2015. 13.Mohammed Dewji ana thamani ya $1.6b •Ni afisa mkuu mtendaji wa kampuni ya  METL, kundi la makampuni yalioanzishwa na baba yake 1970. METL  inashiriki utengenezaji wa nguo, unga wa ngano, vinywaji na mafuta ya kupikia katika eneo la mashariki, kusini na katikati mwa Afrika. METL inafanya operesheni zake katika mataifa sita ya Afrika na ina mpango wa kupanua operesheni hizo katika mataifa mengine. Dewji, ambaye ndiye Mtanzania wa pekee Bilionea alitia saini mpango wa Giving Pledge 2016. Akiahidi kuchangisha nusu ya mali yake kwa wahisani.	https://www.bbc.com/swahili/habari-55917957
technology	Twitter: Fahamu watu maarufu waliofungiwa na twitter kwa kukiuka sheria zake	"Mtandao wa Twitter umemfungia mwandishi maarufu wa vitabu nchini Marekani, Dkt. Naomi Wolf baada ya kusambaza taarifa potofu kuhusu chanjo ya corona. Dkt. Wolf, ambaye ameendelea kugonga vichwa vya habari nchini Marekani kwa kitabu chake ambacho kinakosoa masuala mengi kuhusu chanjo ya corona kinachoitwa 'The Beauty Myth'. Akitumia mtandao wake huo wa Twitter wenye wafuasi zaidi ya 140,000, Mwandishi huyo amemfananisha pia Dkt. Anthony Fauci, mmoja wa washauri wa juu wa masuala ya Covid nchini Marekani na shetani. Hivi karibuni pia aliweka pia kwenye ukurasa wake wa Twitter mkojo na kinyesi cha watu waliochanjwa chanjo ya corona akieleza utenganishwe na watu wasiochanjwa. Dkt. Wolf ni mmoja tu kati ya watu mashuhuri ambao walifungiwa mitandao yao kutokana na kuchapisha taarifa potofu. Je ni watu gani wengine maarufu waliokumbwa na rungu la kufungiwa akaunti zao? Rais wa zamani wa Marekani, Donad Trump anafahamika zaidi kwa kuchapisha taarifa tata hasa wakati akiwa Rais wa nchi hiyo. Ni miongoni mwa watu mashuhuru ambao walipenda sana kutumia mitandao ya kijamii kufikisha ujumbe akiwa na wafuasi zaidi ya milioni 88, lakini utata wa machapisho yake yalifanya mtandao wa Twitter kumfungia na kmchunguza. Alichapisha taarifa iliyodaiwa kuleta uchochezi, kufuatia kupinga kwake matokeo ya uchaguzi mkuu wa Marekani, yaliyompa ushindi, Joe Biden. Katika moja ya ujumbe wake aliandika: ""Wamarekani 75,000,000 Wazalendo walionipigia kura, Marekani Kwanza, fanya Marekani kuwa bora tena, watakuwa na sauti inayosikika siku zijazo. Hawatakosewa heshima au kuchukuliwa kwa uonevu kwa namna yoyote ile!!!"". Mtandao wa Twitter ulisema ujumbe huo ""unatafsiriwa kama ishara zaidi ya kuwa Rais Trump hana mpango wa kuhakikisha kunafanyika 'mabadilishano ya madaraka kwa njia ya amani'"". Katika ujumbe mwingine rais aliandika: ""Kwa wote ambao wameuliza, sitahudhuria hafla ya kuapishwa Januari 20."" Rais wa Nigeria, Muhammadu Buhari na yeye hivi karibuni amekutana na rungu la Twitter la kuondoa baadhi ya machapisho yake na kushikilia akaunti yake kwa kile kinachodaiwa kuchapisha taarifa zinazochochea vurugu hasa Kusini Mashariki wa nchi hiyo. Moja ya chapisho la Rais Buhari, lililopigiwa kelele ni lile alilowasema raia wa eneo hilo la Kusini Mashariki mwa Nigeria kwa kushambulia na kuharibu miundo mbinu ya serikali. ""Wengi wa wanaofanya vitendo hivi hawaelewi kabisa kuhusu athari na vifo vilivyotokea wakati wa mapigano ya weyewe kwa wenyewe. Wengi tuliokuwa eneo la tukio kwa miezi 30 na kupigana vita, tutazungumza nao katika lugha abayo wataielewa,"" alisema Buhari kwenye mtandao huo. Raia wengi wa Nigeria walitoa taarifa Twitter, wakitaka chapisho hili liondolewe wakiliona kama linatishia na kuashiria vita. Baada ya Twitter kuchukua hatua, serikali ya nchi hiyo nayo ikajibu mapigo kwa kuzuia shughuli za Twitter nchini humo. Inaelezwa kwamba nchi hiyo ina watumiaji zaidi ya milioni 39 wa Twitter ambao wengi wao sasa baada ya mtandao huo kuzimwa nchini Nigeria wameanza kutumia njia ya VPN ili kuupata mtandao huo. Mwimbaji huyu mkongwe wa Marekani, alikuwa msanii wa mwanzoni kabisa kushitakiwa baada ya kuweka chapisho linalomdhihaki mmoja wa wanamitindo nchini humo. Ingawa kesi hiyo iliisha juu kwa juu, lakini akaunti yake ya Twitter, iliyokuwa na wafuasi zaidi ya 620,000 ilifungiwa. Hata hivyo Msanii huyo amefungua akaunti nyingine ya mtandao huo. Rapa mwanadada Azealia Banks pia wa Marekani mara kadhaa na yeye alifungiwa akaunti yake kwa sababu ya kutoa maneno ya kashfa kwa wapinzani wake, akiwemo nyota Zayn Malik wa Kampuni ya One Director. Mbali na hao pia afisa wa ngazi ya  Ikulu ya Marekani chini ya utawala wa Trump Steve Bannon, alifungiwa akaunti yake na Twitter siku mbili baada ya uchaguzi mkuu wa mwaka 2020 baada ya kumdhihaki Dkt. Anthony Fauci a mkurugenzi wa FBI Christopher Wray. Msanii maarufu wa India, mwaka 2017 alichapisha chapisho lililomdhihaki mwanaharakati wa nchi hiyo Shehla Rashid na kusababisha Twitter kuungia akaunti yake kama ilivyotokea kwa  Kamaal Rashid Khad, ambaye ni muigizaji aliyefungiwa akaunti yake mwaka huo huo. Baada ya akaunti yake kufungiwa Kamaal alitangaza kuifungulia mashataka Twitter, baadae akafungua akaunti nyingine. Mtangazaji maarufu wa marekani Anthony Cumia, Mwanamuziki Talib Kweli, na mwandishi maarufu na mwanaharakati nchini Misri, Wael Abbas, ni miongoni mwa watu maarufu waliokutwa na dhahma ya kufungukiwa akaunti zao na Twitter. Hata chombo cha habari cha Aljazeera, idhaa ya kiarabu nayo ilifungiwa akaunti yake bila kuelezwa wazi sababu zake. Mtandao wa Twitter una mamlaka ya kufungia watumiaji wake wanaokiuka masharti yaliyoweka, wakifungia kwa namna mbili; kwa muda ama moja kwa moja. Kampeni ya kufungia akaunti zinazokiuka masharti ikiwemo ya kutochochea, ilianza mwaka 2015 na siku moja tu baada ya kampeni hiyo kuanza akaunti zaidi ya 10,000 zilifungiwa."	https://www.bbc.com/swahili/57391090
entertainment	Washindi Afrimma: Diamond Platinumz, Nandy, Sauti Sol na Wizkid wang'aa	Wasanii wa muziki wa Bongo Fleva Diamond Platinumz na Nandy kutoka Tanzania wameibuka washindi katika tuzo za Afrimma Awards 2021. Wawili hao waliibuka washindi katika orodha za Mwanamuziki bora wa kiume na yule wa kike Afrika mashariki. Diamond Platinumz aliibuka mshindi baada ya kumshinda  Ali Kiba aliyeonekana kuwa mpinzani wake mkuu, Kaligraph Jones kutoka Kenya , Otile Brown kutoka Kenya, Msanii Meddy kutoka Rwanda, The Ben kutoka Rwanda na Eddy Kenzo kutoka Tanzania. Vilevile video ya  wimbo wa Flavour akishirikiana na Diamond Platinumz na fally Ipupa -Berna  ilitawazwa kuwa video bora ya mwaka. Aliwashinda Tay C - Le Temps, Teni - Hustle, Mz Vee - Baddest Boss, Zuchu - Sukari, Ray Vanny x ,Innos'B - Kelebe Rema - Bounce na Wizkid ft Tems - Essence Upande wa wanawake Nandy aliweza kumshinda Zuchu aliyeonekana kuwa mshindani wake wa karibu , Nadia Mukami kutoka Kenya, aliyekuwa mpenzi wa zamani wa Diamond Platinumz kutoka Kenya  , Tanasha Donna kutoka Kenya, Nikita Kering kutoka Kenya, Vinka kutoka Uganda na Knowles Butera kutoka Rwanda. Hatahivyo taji la mwanamuziki bora wa mwaka lilielekea Magharibi mwa Afrika huku Wizkid akiibuka mshindi. Wizkid aliwashinda Burnaboy na Fali Ipupa na  kuchukua taji hilo. Wengine ni pamoja na Aya Nakamura Mali, El Grande Toto kutoka Morocco , Tay C kutoka Cameroon na Dadju kutoka Congo. Vilevile Wizkid alitangazwa kuwa mshindi wa wimbo bora wa mwaka kupitia wimbo wake alioshirikiana na Tems na Justin Bierber . Katika Orodha  hiyo ,mwanamuziki huyo maarufu Afrika,  Ulaya  na Marekani aliwashinda Focalistic x Davido - 'Ke Star' Remix, Ladipoe ft Buju - Feeling, Calema ft Perola , Soraia Ramos & Manecas Costa - Kua Buaru, Dj Tarico x Burna Boy - Yaba Buluku,Tay C - Le Temps, Naira Marley x Busiswa - Coming na Nviiri the Storyteller ft Bien - Niko Sawa. Kundi la Sauti ndilo lililoshinda kundi bora la muziki Afrika, huku Mercy Chinwo akishinda orodha ya msanii bora wa nyimbo za Gospel , naye David akishinda wimbo wenye ushirikiano bora zaidi . Eddy Kenzo - Uganda Diamond Platnumz - Tanzania - winner Ali Kiba - Tanzania The Ben - Rwanda Khaligraph Jones - Kenya Gildo Kassa - Ethiopia Otile Brown - Kenya Meddy - Rwanda Nadia Mukami - Kenya Vinka - Uganda Zuchu - Tanzania Nandy - Tanzania - winner Sheebah Karungi - Uganda Nikita Kering - Kenya Tanasha Donna - Kenya Knowles Butera - Rwanda Yaw Tog- Ghana Ruger - Nigeria - winner Black Sheriff - Ghana Ayra Starr - Nigeria Marioo - Tanzania Kamo Mphela - South Africa Nviiri the Storyteller - Kenya Busta 929 - South Africa Burna Boy - Nigeria Fally Ipupa - Congo Diamond Platnumz - Tanzania Wizkid - Nigeria - Winner Aya Nakamura - Mali/France El Grande Toto - Morocco Tay C- Cameroon Dadju - Congo  Flavour - Nigeria Sauti Sol - Kenya Stonebwoy - Ghana Yemi Alade - Nigeria Burna Boy - Nigeria Diamond Platnumz- Tanzania Fally Ipupa- Congo Focalistic - South Africa Nadia Nakai - South Africa Sampa the Great - Zambia Rosa Ree - Tanzania Bombshell Grenade - Zambia Askia - Cameroon Eno Barony - Ghana Muthoni Drummer Queen - Kenya Focalistic - South Africa - Winner Slap Dee - Zambia Cassper Nyovest- South Africa Shimza - South Africa Jah Prayzah - Zimbabwe Tha Dogg - Namibia Sjava - South Africa Anselmo Ralph - Angola Olamide - Nigeria Sarkodie - Ghana Moobers - Angola Nasty C - South Africa Khaligraph Jones - Kenya Fik Fameica - Uganda Phyno - Nigeria Yanga Chief - South Africa Focalistic x Davido - 'Ke Star' Remix - winner Dadju ft Tiskola - 'Dieu Merci' Flavour ft Diamond Platnumz x Fally Ipupa - Berna Dj Tarico x Burna Boy - Yaba Buluku Bella Shmurda x Zlatan - Cash App Naira Marley x Busiswa - Coming Diamond Platnumz ft Koffi Olomide - Waah Serge Ibaka x Tay C - Leggo Focalistic x Davido - 'Ke Star' Remix Ladipoe ft Buju - Feeling Calema ft Perola , Soraia Ramos & Manecas Costa - Kua Buaru Dj Tarico x Burna Boy - Yaba Buluku Tay C - Le Temps Naira Marley x Busiswa - Coming Wizkid ft Tems & Justin Beiber - Essence Remix - winner Nviiri the Storyteller ft Bien - Niko Sawa Dr Nkeng Stephens - Cameroon Deska Torres - Kenya TG Omori - Nigeria David Duncan- Ghana Sasha Vybz - Uganda Director Kenny - Tanzania Dammy Twitch - Nigeria Ofentse Mwase - South Africa DJ Spinall - Nigeria DJ Zinhle - South Africa DJ Dollar - Senegal DJ Soupamodel - Nigeria DJ Big N - Nigeria Major League DJz - South Africa DJ Kess - Ghana DJ Moh Spice - Kenya DJ Ecool - Nigeria DJ Shinski - Kenya Dj Buka - Nigeria DJ Moh - Ivory Coast DJ Tunez - Nigeria DJ Akua - Ghana DJ K Meta - Ethiopia Dj Oreo - Nigeria  Flavour ft Diamond Platnumz x Fally Ipupa - Berna - Winner Tay C - Le Temps Teni - Hustle Mz Vee - Baddest Boss Zuchu - Sukari Ray Vanny x Innos'B - Kelebe Rema - Bounce Wizkid ft Tems - Essence Kimamba - Tanzania P.Prime- Nigeria S2kizzy- Tanzania Salatiel - Cameroon London- Nigeria JazziQ - South Africa Richie Mensah - Ghana Dj Maphorisa - South Africa Poco Lee - Nigeria Henry Le Sheriff- Cameroon La Petite Zota - Ivory Coast Masaka Kids Africana - Uganda Sayrah Chips - Nigeria Angel Nyigu - Tanzania Soweto's Finest - South Africa - winner Incredible Zigi - Ghana  Adekunle Gold - Nigeria - Winner Kidi - Ghana Burna Boy - Nigeria Davido- Nigeria Wizkid - Nigeria Rema -Nigeria Wally Seck- Senegal Sarkodie - Ghana Adina- Ghana Tiwa Savage - Nigeria Zeynab - Benin Simi - Nigeria - Winner Yasmine- Guinea Bissau Dior Mbaye - Senegal Mz Vee - Ghana Tems- Nigeria Burna Boy-Nigeria Aya Nakamura - Mali/France Dave - Nigeria/UK Wizkid-Nigeria - Winner Headie One - Ghana/UK S. Pri Noir - Guinea Bissau/France Tems - Nigeria Dadju - Congo Mercy Chinwo - Nigeria Joe Mettle - Ghana Miguel Buila - Angola Icha Kavons - Congo Diana Hamilton - Ghana DJ Kerozen - Ivory Coast Tim Godfrey - Nigeria Sinach - Nigeria Coco Argentee - Cameroon Shan'L -Gabon Daphne - Cameroon Mayra Andrade - Cape Verde Liloca- Mozambique Soraia Ramos- Cape Verde Mimie- Cameroon - Winner Blanche Bailly - Cameroun Gaz Mawete - Congo Innos' B - Congo TayC - Cameroon Fally Ipupa - Congo - Winner Dadju - Congo Salatiel - Cameroon Toofan - Togo Ko - C -Cameroon  El Grande Toto - Morocco - Winner Baiti - Tunisia Hamaki - Egypt Saad Lamdjareed - Morocco Soolking - Algeria Mouh Milano - Algeria Akram Hosny - Egypt	https://www.bbc.com/swahili/habari-59638545
entertainment	wanamuziki Maarufu kushirikiana kimziki	Muimbaji nyota wa Bongo, Diamond Platnumz amewaacha mashabiki zake na kiu baada ya mwanamziki mashuhuri wa Lingala, Koffi Olomide kudokeza kuwa amefika nchini Tanzania kushirikiana na Diamond kufanya mziki mzuri wa afrika mashariki. Miongoni mwa wasanii kutoka congo kufanya muziki na Diamond ni Fally Ipupa ,Innoss b ya levis na Mohombi. Diamond na Koffi wanatarajiwa kuimba kibao cha Papa Mobimba kwa muundo tofauti.	https://www.bbc.com/swahili/gnb-55044188
health	Serikali ya Tanzania yatangaza tahadhari ya mlipuko wa homa ya uti wa mgongo	Serikali ya Tanzania imetangaza tahadhari ya kiafya kufuatia mlipuko wa homa ya uti wa mgongo uliotokea katika  jimbo la Tshopo nchini Jamuhuri ya kidemokrasia ya Congo. Mganga mkuu wa serikali ya Tanzania Dkt. Aifelo Sichwale ameiambia BBC kuwa Wizara inaendelea kufuatilia kwa karibu mwenendo wa ugonjwa huo nchini DRC na kuchukua hatua ili kuzuia na kujiandaa kukabiliana na tishio la ugonjwa huo endapo utajitokeza nchini kama alivyozungumza na Martha Saranga	https://www.bbc.com/swahili/habari-58592857
technology	Twitter yapiga marufuku matangazo ya kisiasa	"Twitter imepiga marufuku matangazo ya kisiasa kote duniani, ikisema kuwa ujumbe kama huo ''haustahili kununuliwa.'' ""Japo matangazo ya kibishara ya interneti ndio njia bora zaidi ya kuwasilisha ujumbe , ambao unaweza kuwa na madhara kisiasa,""mkurugenzi wa kampuni hiyo Jack Dorsey aliandika kwenye Twitter. Washindani wa mtandao wa kijamii wa Facebook hivi karibuni walifutilia mbali mpango wa kupiga marufuku matangazo ya siasa ya kibiashara. Taarifa ya marufuku hiyo imeibua mgawanyiko katika kambi za kisiasa nchini Marekani zinapojiandaa katika uchaguzi wa mwaka 2020. Brad Parscale,meneja wa kampeni ya Raisi Donald Trump, kugombea muhula wa pili, amesema marufuku hiyo ni jaribio jingine la kumnyamazisha Trump na wahafidhina"". Lakini Bill Russo, msemaji wa kampeni ya mgombea mkuu wa urais wa chama cha Democratic Joe Biden, amesema: ""Wakati uamuzi wa kuchagua kati ya faida inayotokana na matangazo ya kibiashara na uadilifu wa demokrasia yetu, inatia moyo sana kuona kwamba, kwa mara ya kwanza pato la kibiashara halitashinda"" Akizungumzia hatua hiyo, mwanzilishi wa Facebook Mark Zuckerberg alitetea sera ya kampuni yake. ""Katika ulimwengu wa demokrasia, nadhani ni sawa kwa kampuni binafsi kudhibiti wanasiasa au habari,"" alisema akizungumza na wanahabari. Marufuku ya Twitter itaanza kutekelezwa kuanzia Novemba 22, huku maelezo zaidi kuhusu suala hilo ikitarajiwa kutolewa Novemba 15. Bwamna Dorsey alielezea msimamo wake katika ujumbe wa Twitter Matangazo ya biashara ya kisiasa, alisema yamekuja ""na changamoto mpaya kuhusu suala la elimu kwa Umma"". Changamoto hizo ni pamoja na ''Mfumo wa kutoa mafunzo ya kutumia mashine kutuma ujumbe, kulenga kundi fulani, kuchunguza habari za kupotosha na habari ghushi"", ""Sio ya uhakika,"" aliandika, ""kwetu sisi kusema: 'Tunafanya kazi kwa bidii kukomesha watu kutumia mtandao wetu kusambaza taarifa za kupotosha, lakini ikiwa mtu atalipa tangazo ili tuwalazimishe watu kuona tangazo lao la kisiasa…basi...wanaweza kusema chochote watakacho!'"" Ili kukabiliana na hija kwamba sera hiyo mpya huenda ikaonekana kuwanufaisha viongozi ambao tayari wako ofisini , alisema kuwa, ""Vugu vugu za kijamii hufikia watu wengi bila kutumia matangazo ya kibiashara"". Matangazo ya biashara yaliyo na ujumbe wa kuwahamasisha watu kujisajili kama wapiga kura hazitaathiriwa na marufuku hiyo,aliongeza. Taarifa ya marufuku hiyo imepokelewaje? Hillary Clinton, mgombe uraisi wa zamani wa Democratic ambaye alishindwa na Bw. Trump katika uchaguzi wa urais wa mwaka 2016, amekaribisha hatua hiyo ya Twitter na ameonekana kuishinikiza Facebook kutafakari msimamo wake kuhusu suala hilo. Mchambuzi wa mitandao ya kijamii Carl Miller, amesema ni ""ni mara ya kwanza kampuni hiyo kubwa ya teknolojia kurudi nyuma katika katika masuala mazito ambayo imekuwa ikifanyia makampuni mengine ambayo hayafuati mkondo wake"". Sera ya Facebook inasemaje? Mapema mwezi huu, Mark Zuckerberg alifika mbele ya jopo la wanafunzi mjini Washington DC  kutetea hatua ya kampuni hiyo kupiga marufuku matangazo ya biashara yaliyo na ujumbe wa uwongo. Alikuwa ametafakari wazo la kupiga marufuku matangazo yote ya siasa katika mtandao lakini akabadili nia hiyo kwa kuamini kuwa hatua hiyo ingeliwafaidisha wanasiasa walio madarakani na mtu yeyote ambaye vyombo vya habari vitaamua kumuangazia. Kampuni hiyo inastahili ""kuangazia pakubwa suala la kujieleza"", alisema. Hatua hii itakuwa na athiri kwa uchaguzi wa Marekani? Kampeini za Marekani zinatarajiwa kutumia karibu dola bilioni sita lakini nyingi ya fedha hizo zinatumiwa kwa matangazo ya kibiashara ya televisheni na zingine karibu 20% zikitumumiwa katika matangazo ya biashara ya kidigitali, kwa mujibu wa kampuni ya utafiti wa matangazo ya biashara ya Kantar."	https://www.bbc.com/swahili/habari-50234700
politics	Kwa nini mazishi ya kitaifa ya Shinzo Abe yana utata	"Wiki moja iliyopita, viongozi ""wakubwa"" wa kimataifa walikusanyika London kwa mazishi ya kitaifa ya Malkia Elizabeth II wa Uingereza. Sasa wengi wao wanaelekea upande wa pili wa dunia kwa mazishi mengine ya kitaifa ya waziri mkuu wa zamani wa Japan aliyeuawa Shinzo Abe. Lakini kwa Wajapani, inaonekana, hawajafurahishwa nayo  kwa sababu inakadiriwa kugharimu $11.4m (yen 1.65bn; £10.1m). Katika wiki chache zilizopita upinzani dhidi ya mazishi ya kitaifa umekuwa ukiongezeka. Kura za maoni zinaonyesha zaidi ya nusu ya idadi ya watu nchini sasa wanapinga kufanyika. Mapema wiki hii, mwanamume mmoja alijichoma moto karibu na ofisi ya waziri mkuu mjini Tokyo. Na siku ya Jumatatu karibu waandamanaji 10,000 waliandamana katika mitaa ya mji mkuu wakitaka mazishi yasitishwe. Lakini, kwa upande mwingine, tukio hilo linawavuta washirika wa Japan kutoka kote ulimwenguni. Rais wa Marekani Joe Biden hatahudhuria, lakini makamu wake Kamala Harris atahudhuria. Waziri mkuu wa Singapore Lee Hsien Loong pia ataenda. Vivyo hivyo Waziri Mkuu wa Australia Anthony Albanese, pamoja na watangulizi wake watatu. Waziri Mkuu wa India Narendra Modi hakwenda katika  mazishi ya Malkia lakini anasafiri kwa ndege kuelekea Tokyo kutoa heshima zake kwa Abe. Je, hii inamaanisha nini kuhusu Abe kwamba hata viongozi wa dunia wanapokusanyika kwa ajili ya mazishi yake bado  wengi katika nchi yake wanaipinga? Kwanza, hii sio tukio la kawaida. Huko Japani, mazishi ya serikali  yamewekwa kwa washiriki wa Familia za wakuu wa nchi. Ni mara moja tu, tangu Vita vya Pili vya Dunia, imewahi kutokea mwanasiasa kupewa heshima hii, na hiyo ilikuwa mwaka 1967. Kwa hivyo, ukweli kwamba Abe anapewa mazishi ya serikali ni jambo kubwa. Kwa sehemu ni kwa sababu ya jinsi alivyofariki, alipigwa risasi kwenye mkutano wa uchaguzi mwezi Julai. Na Japan iliomboleza kwa ajili yake. Hakuwahi kuwa maarufu sana, kulingana na kura za maoni, lakini wachache wanakataa kwamba aliiletea nchi utulivu na usalama. Kwa hiyo uamuzi wa kumfanyia mazishi ya serikali pia ni kielelezo cha hadhi yake. Hakuna aliyewahi kuhudumu kwa muda mrefu katika ofisi ya waziri mkuu na, bila shaka, hakuna mwanasiasa mwingine wa baada ya vita aliyekuwa na athari kama hiyo kwa nafasi ya Japan duniani. ""Alikuwa mbele ya wakati wake,"" anasema Profesa Kazuto Suzuki, mshauri wa zamani wa Abe. ""Alielewa mabadiliko ya usawa wa madaraka. Kwamba China inayoinuka, bila shaka, itapotosha uwiano wa mamlaka na kuunda upya utaratibu katika ukanda. Kwa hiyo, alitaka kuongoza."" Profesa Suzuki anaashiria Ushirikiano wa Trans-Pasifiki (TPP), mpango mkubwa wa Rais Barack Obama wa kuleta washirika wote wa Marekani wa Asia Pacific pamoja katika eneo moja kubwa la biashara huria. Mnamo 2016, wakati Donald Trump akiiondoa Marekani kutoka kwa TPP, kila mtu alitarajia itaanguka. Lakini haikuwa hivyo. Abe alichukua uongozi na kuunda Makubaliano ya Kina na Maendeleo yaliyopewa jina la kutatanisha zaidi kwa ushirikiano wa Trans-Pacific, au CPTPP. Ni jina baya lakini lilionyesha nia mpya kwa Japan kuchukua uongozi barani Asia. Pia alichukua jukumu muhimu katika kuundwa kwa Quad, muungano kati ya Marekani, Japan, India na Australia. Muhimu zaidi ni mabadiliko ambayo Abe alifanya kwa jeshi la Japan. Mnamo mwaka wa 2014, waziri mkuu wa wakati huo alilazimisha kupitia sheria ambayo ""ilitafsiri upya"" katiba ya Japani ya baada ya vita. Iliruhusu Japan kufanya mazoezi ya ""kujilinda kwa pamoja"". Hiyo ina maana kwa mara ya kwanza tangu Vita vya Pili vya Dunia, Japan inaweza kuungana na mshirika wake Marekani katika hatua za kijeshi nje ya mipaka yake. Sheria hiyo ilikuwa na utata mkubwa, na utata huo bado unasikika hadi leo. Maelfu walioandamana mjini Tokyo kupinga mazishi ya serikali wanamtuhumu Abe kwa kuiongoza Japan kuelekea vitani. ""Abe alipitisha mswada wa pamoja wa kujilinda,"" muandamanaji Machiko Takumi alisema. ""Ina maana Japan itapigana na Wamarekani, ambayo ina maana kwamba aliifanya Japan iweze kuingia vitani tena, ndiyo maana napinga mazishi ya kitaifa."" Japan ni nchi iliyoathiriwa na vita. Lakini sio kumbukumbu tu za mabomu ya atomi ambazo huwafanya watu kukasirishwa na Abe. Katiba ya Japan baada ya vita inasema wazi kuwa nchi hiyo ""inakataa haki ya kupigana"". Iwapo alitaka kubadili hilo Abe angeitisha kura ya maoni. Lakini alijua angepoteza. Badala yake, sheria yake ""ilitafsiri upya"" maana ya katiba. ""Abe anaonekana kama mtu ambaye hakuwajibika kwa watu,"" asema Profesa Koichi Nakano, wa Chuo Kikuu cha Sophia cha Tokyo. ""Lolote alilofanya, alilifanya kinyume na kanuni za kikatiba. Alifanya kinyume na kanuni za demokrasia."" Lakini kwa wafuasi wake yote haya hayana uhakika. Kabla ya kiongozi mwingine yeyote wa ulimwengu, Abe aliona tishio linaloongezeka kutoka China na akaamua Japan lazima iwe mwanachama anayelipwa kikamilifu wa muungano wa marekani-Japan. ""Abe alikuwa na maono ya wakati ujao,"" anasema mshauri wake wa zamani Bw Suzuki. ""Aliona kwamba China itapanda, na Marekani itarudi nyuma kutoka eneo hilo. Ili kuiweka Marekani kuhusika katika eneo hili, alitambua tunahitaji kuwa na nguvu ya kujilinda."" Japan iliyojihami tena na yenye uwezo inakaribishwa na Washington, na nchi nyingine nyingi za Asia, ambazo zina wasiwasi sawa kuhusu China. Abe alipata washirika walio tayari huko Canberra na Delhi. Alipouawa, Bw Modi alitangaza siku ya kitaifa ya maombolezo nchini India. Lakini kuna sehemu moja ambapo Abe haombolezwi  ambapo alilaaniwa mara kwa mara kama mpenda vita na mrekebishaji. Mahali hapo ni China. Inaweza kueleza kwa nini Beijing ilimtuma makamu wa rais Wang Qishan kwenda London lakini inamtuma waziri wa zamani wa sayansi na teknolojia ambaye hakuna mtu nje ya China amewahi kumsikia huko Tokyo."	https://www.bbc.com/swahili/articles/cd1x4ev4jvjo
health	Virusi vya Corona: Idadi ya wagonjwa Tanzania yafikia 88 baada ya wengine 29 kuthibitishwa	Wagonjwa wapya 29 wathibitishwa kuwa na virusi vya corona katika mji wa Dar es Salaam nchini  Tanzania. Idadi hiyo inafikisha watu 88 walioambukizwa na Covid 19 kufikia sasa. Kulingana na taarifa ya wizara ya Afya nchini humo wagonjwa 26 kati yao wapo katika mji wa Dar es Salaam huko wawili wakipatikana mjini Mwanza na mmoja akiwa katika eneo la Kilimanjaro. Waziri wa Afya Ummi Mwalimu anasema kwamba ufuatilianaji wa watu waliokaribiana na wagonjwa hao unaendelea. Hatahivyo waziri huyo ametangaza habari njema akisema kwamba hadi kufikia leo Jumatano takriban watu 11 wamepona virusi hivyo lakini akaongezea kwamba watu wanne walifariki. Ongezeko hilo la wagonjwa linajumlisha wagonjwa wapya sita waliotangazwa na waziri wa Afya wa kisiwa cha Zanzibar. Serikali hatahivyo imewasisitizia wananchi kuchukua tahadhari ya kujikinga na ugonjwa huo. Idadi ya wagonjwa wa Corona Zanzibar yaongezeka Waziri wa Afya kisiwani Zanzibar Hamad Rashid Mohammed alitangaza kifo cha kwanza cha mgonjwa wa corona kisiwani humo. Kulingaana na waziri huyo  mwathiriwa ni mwanamume mwenye umri wa miaka 63 mwenyeji wa kijiji cha kijichi aliyefariki Jumamosi iliopita na kuzikwa saa chache baadaye. Aidha pia alitangaza wagonjwa wengine sita wapya wakiwemo wanaume watano na mwanamke mmoja wote raia wa Zanzibar. Wote wamethibitishwa kukosa historia ya kusafiri nje ya nchi. Wakati huohuo vita dhidi  ya maambukizi ya corona vimeimarishwa  baada ya mkuu wa mkoa wa Dar es Salaam Paul Makonda kutangaza vituo vya Afya na hospitali ambapo wakaazi watepeleka sampuli zao za ili kupimwa virusi vya corona. Mkuu huyo anasema kwamba lengo la vituo hiyo ni kuzuia maabukizi ya virusi hivyo hususan wakati huu ambapo kumekuwepo na ongezeko la wagonjwa. Makonda amesema kwamba hatua hiyo inajiri baada ya  wakaazi walio na dalili za virusi kuingia katika vituo vya Afya na kujichanganya na wengine bila kujua. Baadhi ya vituo vilivyochanguliwa katika wilaya ya Kinondoni ni  Hospitali ya Mwananyamala, Kituo cha Afya cha Mgomeni, Kituo cha Afya cha Mikoroshoni, kliniki ya IST Masaki, Hospitali ya TMJ Mikocheni pamoja na Hospitali ya Rabininsia eneo la Wazo. Katika Wilaya ya Ilala vituo hivyo ni Hospitali kuu ya Amana , Hospitali ya Mnazi mmoja, Hospitali ya Buguruni, Hospitali ya Regency, Hospitali kuu ya Muhimbili, Hospitali ya Aga Khan, na Hospitali ya Hindu Mandal. Katika Wilaya ya Temeke, wakaazi watapeleka sampuli zao katika hospitali kuu ya Temeke. Mbagala Hospitali ya Rangi Tatu. Kituo cha Afya cha Yombo, na Hospitali ya TOHS Chan'ombe. Wilaya ya Ubungo wakaazi wametakiwa kwenda katika hospitali ya Sinza , Kituo cha afya cha Kimara, Hospitali ya Bochi na hospitali maalum ya Mloganzila. Nao wakaazi wa Wilaya ya Kigamboni watapeleka sampuli zao katika kituo cha Afya cha Vijibweni, Hospitali ya Aga Khan na kituo cha Afya cha Kigamboni	https://www.bbc.com/swahili/habari-52299906
religion	'Yesu Kristo' azua gumzo Afrika kusini na Kenya	"Picha na video zinazomuonyesha mwanamume aliyevaa nguo kama Yesu kristo zimesambazwa pakubwa katika mitandao ya kijamii Afrika. Lakini jamaa huyu ni nani na anafanya nini? Ujumbe mmoja katika twitter, uliosambazwa zaidi ya mara 8,000 miongoni mwa wengine na mwanasiasa wa upinzain Afrika kusini Julius Malema, unasema ""mchungaji kutoka Afrika kusini amemualika Yesu Kristu kutoka mbinguni kuhubiri kanisani mwake"". Lakini kwa uhalisi picha hizo zimetoka katika hafla  iliyofanyika wiki iliyopita katika mji wa Kiserian kiasi ya kilomita 25 kusini magharibi mwa mji mkuu Nairobi nchini Kenya Mwanamume huyo ni mhubiri kutoka Marekani na muigizaji anayeitwa Michael Job, aliyekuwa anahudhuria misa ya madhehebu mbalimbali ya kikristo ambako alialikwa kuzungumza. Anaishi Orlando, Florida, ambako amekuwa akiigiza kuwa Yesu katika  bustani maalum The Holy Land Experience theme park, inayojitambulisha kama  ""jumba halisi la biblia la ukumbusho"". Katika video aliyoipakia katika ukurasa wake wa Facebook mwishoni mwa juma, maduka ya kuuza bidhaa za ukulima na samani yanaonekana kwa nyuma - ambayo ndio yanayoonekana pia  katika picha zilizosambazwa na kudaiwa kuwa zimepigwa Afrika kusini. Watu wamekuwa wakifanya mzaha katika mtandao wa Twitter kuhusu picha hizo  na namna wachungaji barani Afrika wanapenda  kudai kufanya miujiza. Mojawapo ya ujumbe uliosambazwa katika mablogu unatuhumu kuwa ""mchungaji wa Kenya anadai amempata Yesu kristu akitembea mitaani Kenya"". Picha ilioambatana na ujumbe huo kwenye twitter ni ya Bwana Job aliyekuwa anahutubu wiki iliyopita katika kanisa la Pentecostal Evangelistic Fellowship of Africa (Pefa) lililopo mjini Kitengela nje kidogo ya mji mkuu Nairobi. Katika video za mahubiri aliyokuwa anayotoa Kenya, mchungaji huyo wa Marekani anaahidi  miujiza na uponyaji - mambo ambayo ameshtumiwa kwayo katika mitandao ya kijamii. Hii sio ziara yake ya kwanza barani Afrika, mapema mwaka huu alikuwa nchini Togo, licha ya kwamba picha alizoweka kutoka huko hakuonekana akiwa amevaa mavazi ya kuiga - bali alikuwa amevaa suti."	https://www.bbc.com/swahili/habari-49174964
health	Kugandisha mafuta: 'Hiki ndicho kilichonitokea nilipogandisha mafuta ya mwili'	"Kuondoa mafuta mwili kwa kugandisha 'Fat-freezing' kwa sasa ni maarufu, huku ikikadiriwa watu zaidi ya milioni nane wamefanyiwa huduma ama tiba hii kwenye kliniki au Spa duniani kote. Lakini kwa sasa taarifa zimetapakaa zaidi kwa sababu tofauti. Mwanamitindo wa Canada Linda Evangelista, anayejulikana kama mmoja wa wanamitindo wakubwa wa asili kuanzia miaka ya 1990, kufungua kesi akitaka kulipwa dola $50 mil akidai tiba hiyo ""imeharibu muonekano wake"". Anasema amepata madhara yanayoitwa kitaalamu paradoxical adipose hyperplasia (PAH) - ambayo ni adimu yanayosababisha ""kuonekana tofauti kabisa na vile ilivyokusudiwa"", inaongeza seli za mafuta, ambazo ni hatari, anadai kwamba hakuna madhara hayo kabla ya kufanyiwa tiba hiyo. Kampuni ambayo Linda anadai imemuhudumia kumpa tiba hiyo haijajibu maombi ya BBC kuhusu madai hayo. Kwa sasa imeandika kwenye mtandao wake kwamba ""matokeo kwa wagonjwa yanaweza kutofautiana na madhara adimu yanaweza kutokea"", kitu ambacho mawakili wa Evangelista wanasema wamekiongeza hivi karibuni baada ya mteja wao kupatiwa tiba hiyo Sasa nini madhara ya tiba hii na inahusisha nini hasa, huu ni uzoefu wa watu watatu. 'Nilijisikia kama nanyonywa na mashine ya usafi ya upepo' Taratibu za urembo za ina hiyo sio mpya kwa Ailsa Burn-Murdoch, 39 wa Uingereza. Amekuwa akihaha na muonekano wa mwili wake tangu akiwa binti mdogo na alipofikisha miaka 21 aliamua kufanyiwa upasuaji kurekebisha muokeno wake na kupandikiza matiti, lakini alifanya hivyo kwa siri bila familia na marafiki kujua. ""Sikupaswa kufanyiwa upasuaji,nilikuwa binti mdogo sana"" aliambia BBC. Safari yake ya kwenda Caribbean, ilichocheza hofu yake ya zamani kuhusu kuonyesha mwili wake, kwa hivyo akaamua kupata tiba ya kugandisha mafuta mwaka jana , akifanya hivyo mara tatu katika kipindi cha miezi mitatu, mgongoni, tumboni, mikononi na mapajani. Ailsa alitumia jumla ya dola $875 kwa ajili ya tiba hiyo. Gharama ya tiba hiyo kwa Uingereza inaweza kuwa kati ya dola $545 mpaka $1090 kwa tiba ya mara moja, inategemea na mara ngapi na maeneo gani ya mwili yanatibiwa. Alisema yeye alifuata tiba ya bei rahisi kabisa. Ailsa anasema kabla ya kufanya hivyo hakuwahi kushauriana na alikutana na mtu wa kumfanyia tiba hiyo siku hiyo hiyo aliyopaswa kufanyiwa. Tiba hiyo inachukua dakika 45 kwa kila eneo, na kwenye eneo ambalo mafuta yanagandishwa ili yatoke, kunawekwa vitu vinavyovuta. ""Nilihisi kama nanyonywa na mashine ya usafi ya upepo. Nikapata kama na michirizi au michubuko myeusi. sehemu ambayo iliathirika zaidi ni mgongoni, ambapo paligeuka rangi ikawa kama ya zambarau kwa siku kadhaa"", lakini michubuko hii haikuwa inauma."" Ni tiba inayotumia mbinu inayoitwa cryolipolysis. Inaelezwa kwamba inaondoa seli za mafuta kwa kuzipooza na kuwa kwenye joto la chini kabisa. Kliniki nyingi duniani zinatoa tiba hii inayodaiwa kuondoa  ambayo hupatikana chini ya kidevu, karibu na mapaja, tumbo, mgongoni au mikononi Sio nzuri kwa watu ambao wenye uzito mnene na wnaaotaka kupunguza uzito. Madhara ambayo ni ya kawaida kwa tiba hii pamoja na michubuko ama michirizi, kujisikia kuumwa, kupata ganzi kwenye eneo lililopatiwa tiba na kuwasha. Madhara adimu ambayo mwanamitindo Linda Evangelista amesema ameyapata ikiwemo paradoxical adipose hyperplasia (PAH), ambapo seli za mafuta zinaongezeka, badala ya kupungua. Hakuna chanzo kinachofahamika kinachosababisha PAH lakini inasemekana ni jambo la kawaida kwa wanaume. 'Tiba hizi zinafanya kazi' Mpiga picha wa London Joanne Muhammad alifanyiwa tiba hii miaka minne iliyopita. ""Niigundua tumbo linaongezeka na halipungua hata nifanye mazoezi gani,"" aliiambia BBC. ""uamuzi wangu ilikuwa zaidi kuhusu muonekano wangu ilikuwa kuhusu namna ninavyojisikia,"" anaongeza. Baada ya kufanya utafiti alifanyia tiba hiyo mara tatu, ikimgharibu dola $613 kwa ujumla kupitia ofa maalumu iliyotolewa na Kliniki ya London. ""kila hatua walichukua tahadhari na kuhakikisha nimehojiwa na daktari kabla ya kuendelea na mchakato. ""walinipa tahadhari"", anasema, ""kwa sababu ya mashine waliyokuwa wanatumia kama mambo yatakwenda mrama, na kupata PAH kwa mfano, wanalipia upasuaji mdogo wa kurekebisha madhara."" ""Mimi ni mama naweza kuona kiasi tumbo limepungua. imeondoa seli za mafuta tumboni na mambo yalionekna kwenda vizuri, lakini sharti la corona la kusalia ndani likaja."" Joanne, ambaye ana umri wa miaka 50, amerejea kwenye Kliniki yake ya awalia kwa ajili ya kupata tiba tena kupunguza mafuta tumboni, lakini anasema tiba hiyo haiwezi kuwa na matokeo ya haraka"". ""Tiba hizi zinafanya kazi"", anasema ""lakini unapaswa kufanya pia vitu sahihi kama mazoezi, kunywa maji mengi na kuishi maisha yanayojali afya"" Injinia wa madini Rainer Juati, kutoka Accra, Ghana alipata msukumu wa kubadili muonekano wake. Alifikiria kufanya tiba, lakini sasa, anaona linaweza lisiwe jambo zuri baada ya kujua kuhusu PAH, baada ya kusoma nakufuatilia kuhusu kesi ya mwanamitindo Linda Evangelista. Akiwa anakuwa Rainer aliona akiongezeka, alitoka kuzodolewa akiwa shuleni kwa kuwa mwembamba mpaka kuzodolewa kwa kuwa mnene. Kwa Rainer, jambo la utamaduni na mitandao ya kijamii ni sababu kubwa zilizomfanya atake kubadili muonekano wa mwili wake. Alitaka kupunguza uzito wake kwa muda mfupi bila kusubiri kwa muda mrefu kuona mabadiliko ya muonekano wake. Upasuaji ni jambo ambalo sio la kawaida sana nchini Ghana, lakini Rainer anasema linapaswa kuchukuliwa kawaida. ""Kwa sasa ni zaidi ya mila, kwa sababu huko nyumba hakuna aliyekuwa anataka kujihusisha ama kuzungumzia kuhusu upasuaji lakini sasa mtu unayemjua anasafiri kwenda ng'ambo na akirudi anakuwa na muonekano tofauti Rainer anafikiri kwamba licha ya uwelewa wa sasa wa watu kuhusu madhara ya tiba ya kuondoa mafuta mwilini , yanayomuweka mbali na tiba hiyo, anasema haitawazuia watu wengi kuikimbilia. Marc Pacifico kutoka Uingereza anaonya kuhusu tiba hii inayoonekana nzuri na inayotolewa na watu ambao hawana mafunzo ya tiba ""Ni muhimu kuhakikisha kuwa mtu yeyote anayetoa matibabu haya afahamu wazi kwamba na mgonjwa wao sio mteja kwa sababu hayo ni matibabu, ""anasema. Bwana Pacifico anasema watu wanaotaka kupata tiba hii ya kuondoa mafuta mwilini wanapaswa kufahamu kwamba"" haitabiriki"". Shirikisho la wataalam wa upasuaji Uingereza , ambalo Pasifico ni makamu wake wa rais, linasema wagonjwa 21 waliokutwa na maswahibu ya tiba ya kuondoa mafuta kwa wamefika na kushughulikiwa na wataalam wake, kwa mujibu wa tafiti za hivi karibuni. Taasisi hiyo imetoa wito wa kuwepo kwa sheria nzutri za kusimamia uuzaji na utangazaji wa tiba hiyo. ""Tunavyozungumza tiba ambazo si za upasuaji haimaanishi kwamba hakuna madhara, nadhani hiyo ni dhana potofu."""	https://www.bbc.com/swahili/58978295
politics	Muhoozi Kainerugaba - Jenerali mashuhuri wa Uganda mwenye 'uchu' wa madaraka	Akiwa amefunzwa katika vyuo vya kijeshi vya hadhi duniani kote, mtoto wa Rais wa Uganda Yoweri Museveni amegeuka kuwa jenerali wa jeshi ambaye amepata sifa mbaya kwa ujumbe wake wa kisiasa katika mtandao wa Twitter ambazo zimepelekea siasa za ndani na za kikanda kuingia doa. Jenerali Muhoozi Kainerugaba alijigamba kwamba jeshi lake linaweza kuuteka mji mkuu wa Kenya, Nairobi, chini ya wiki mbili, na kuwaonya wapinzani wa Misri kwamba Uganda itaingia katika vita vyovyote upande wa taifa la Afrika Kaskazini, huku kwa upande wa ndani akionyesha nia ya kumrithi baba yake mwenye umri wa miaka 78. Amekaidi agizo la kuacha kuweka ujumbe wenye utata kwenye Twitter kwa kuandika: ‘’Mimi ni mtu mzima na HAKUNA MTU atanipiga marufuku kwa chochote!’’ Mwandishi wa habari mpelelezi wa Uganda Solomon Serwanjja alisema ujumbe huo wa Twitter ulionyesha kwamba Jenerali Kainerugaba - ambaye kwa kawaida hujulikana kama Muhoozi, maana yake ni ‘’mlipiza kisasi’’ - ni afisa wa kijeshi anayehudumu na malengo ya kisiasa. ‘’Anataka kuwathibitishia wafuasi wake kwamba anaweza kujitegemea na kufanya maamuzi peke yake. Hata hivyo, anabaki kuwa mtoto wa kiume anayepaswa kuzingatia maagizo ya baba yake,’’ alisema. Akiwa madarakani tangu 1986, Bw Museveni amekuwa akishukiwa kwa muda mrefu kumuandaa jenerali huyo mwenye umri wa miaka 48 kumrithi ili kukita kile ambacho wakosoaji wanakiita utawala wa kifalme nchini Uganda. ‘’Familia hiyo inadhibiti Uganda. Mama yake yuko kwenye baraza la mawaziri, na yeye ndiye mtoto wa mfalme, akisubiri kumrithi baba yake,’’ alisema Peter Kagwanja wa Taasisi ya Sera ya Afrika yenye makao yake makuu nchini Kenya. Kama Rais wa zamani wa Marekani Donald Trump alivyofanya, jenerali huyo anatumia Twitter kuongeza wasifu wake. ‘’Prof Kagwanja anamchukulia kama ‘’mchochezi’’ ambaye anatuma ujumbe kwenye Twitter ili kuweza kufikia viongozi wa Afrika, na kuendeleza malengo ya kisiasa ya Uganda: ‘’Muhoozi anachokoza, kisha baba yake anapanga aende kuomba msamaha, na kwa njia hii anaingizwa kwenye miduara ya viongozi.’’ Mkakati huu ulionekana wakati Jenerali Kainerugaba alipoikashifu serikali ya Ethiopia alipojitokeza kuunga mkono sana Misri wakati ambapo iko kwenye mzozo mkali na Ethiopia kuhusu bwawa kubwa linalojengwa kwenye mkondo wa Mto Nile. Baadaye alisifu ari ya ‘’kupata ushindi’’ ya vikosi vya Tigray vilivyohusika katika vita vya kikatili na wanajeshi wa shirikisho la Ethiopia, na kusema kwamba ‘’wale waliobaka dada zetu wa Tigray na kuua ndugu zetu lazima waadhibiwe!’’ Badala ya kumgeuza kuwa mtu wa nje nchini Ethiopia, ujumbe huo wa Twitter ulimfungulia njia ya kuzuru nchi hiyo kukutana na Waziri Mkuu Abiy Ahmed na maafisa wakuu wa kijeshi mapema mwaka huu. Ilipelekea jenerali huyo kubadilisha wimbo wake, na kuanza kumsifu Bw Abiy - ambaye, akiwa na umri wa miaka 46, ni mdogo kwake - kama ‘’ndugu yangu’’, na kusema kwamba ‘’tunaamini katika suluhu za Afrika kwa matatizo ya Afrika’’, akielezea mtazamo sawa na ule wa kiongozi wa Ethiopia kusisitiza sifa zake kama mwana-Afrika. Jenerali Kainerugaba anapenda kutumia maneno ya kifamilia, akifichua katika mchakato huo jinsi anavyowaona viongozi mbalimbali wa Afrika na uhusiano wake nao ukoje. Anamtaja Rais wa Rwanda Paul Kagame kama ‘’mjomba wangu’’, na amemtembelea katika shamba lake. Mzozo uliposababisha kufungwa kwa mpaka wa Rwanda na Uganda, alijaribu kurekebisha uhusiano kwa kupanga mkutano kati ya babake na ‘’mjomba’’. Ilipofika Kenya, Jenerali Kainerugaba aliweka ujumbe kwenye Twitter kwamba alizungumza na Rais wa zamani Uhuru Kenyatta baada ya kujiuzulu baada ya kumalizika kwa mihula yake miwili mwezi Agosti: ‘’Tatizo langu pekee na kaka yangu mpendwa ni kwamba hakusimama kwa ajili ya muhula wa tatu. Tungeshinda kirahisi!’’ Hili lilizua taharuki miongoni mwa Wakenya kwenye Twitter, ambao walimshutumu jenerali huyo kwa kujaribu kuhujumu demokrasia yao. Prof Kagwanja alisema hatua ya jenerali huyo kuingilia kati ilikuja kinyume na hali ya uhusiano mbaya huku rais wa Uganda akipinga Bw Kenyatta kumuunga mkono mwanasiasa mkongwe wa upinzani Raila Odinga katika kampeni za uchaguzi, akimwona kama ‘’mradi wa ubeberu’’ wa mataifa ya Magharibi. Bw Museveni alimpendelea William Ruto, ambaye alishinda urais baada ya mchuano mkali. Nia ya ujumbe huo wa Twitter ilikuwa kumfurahisha Kenyatta ili asimpoteze kwa sababu bado ni muhimu katika siasa za Kenya,’’ Prof Kagwanja alisema. ‘’Baba na mwana walikuwa wakifanya kazi pamoja. Muhoozi anajifanya kuwa kinyume na baba yake, kuwa mtu wa machafuko - hiyo inamfanya baba yake aonekane mzuri.’’ Jenerali Kainerugaba pia alitoa ujumbe wa kichochezi zaidi kwa wafuasi wake zaidi ya 600,000, akisema kwamba haitatuchukua sisi, jeshi langu na mimi, wiki 2 kuuteka [mji mkuu wa Kenya] Nairobi’’. Prof Kagwanja alisema ujumbe huo uliibua kumbukumbu za madai ya dikteta wa wakati huo wa Uganda Idi Amin katika miaka ya 1970 kwamba sehemu kubwa ya Kenya ni ya Uganda, na ilikuwa ukumbusho wa haja ya kutatua mzozo wa muda mrefu kati ya Uganda na Kenya kuhusu kisiwa cha Migingo. Alipokabiliwa na upinzani kutoka kwa Wakenya ambao walimkanyaga kwa matamshi yake ‘’ya kizembe’’, kamanda huyo wa jeshi aliwataka ‘’watulie’’: ‘’Sitawahi kulipiga jeshi la Kenya kwa sababu baba yangu aliniambia nisijaribu kamwe!’’ Serikali ya Kenya haikuzungumza hadharani, lakini huku mabishano hayo yakiendelea kushika kasi, Bw Museveni alilazimika kumpigia simu Bw Ruto ili kumuomba msamaha kwa “kosa” la mwanawe. Hili lilifungua njia kwa Bw Ruto kuhudhuria sherehe za kuadhimisha miaka 60 ya uhuru wa Uganda, na kwa Jenerali Kainerugaba kutoa ‘’uungwaji mkono usio na kikomo na kamili katika kutatua matatizo ya zamani’’. Huku jeshi la Uganda pia likielezea wasiwasi wao kuhusu ‘’jenerali wao wa kutwiti’’, Bw Museveni aliamua kuwaweka sawa kwa kumfukuza kama kamanda wa vikosi vya nchi kavu. ‘’Majenerali wakuu walizungumzia suala la nidhamu, ambalo ni la msingi katika jeshi, na Bw Museveni hakuwa na chaguo,’’ Bw Serwanjja alisema. ‘’Kama angekuwa mtu mwingine, wangefikishwa mahakamani.’’ Lakini Bw Museveni pia alichukua fursa hiyo kumpandisha cheo mwanawe hadi afisa wa ngazi ya juu - jenerali wa nyota nne - huku akimuweka kama mshauri wake. Baada ya kuhitimu kutoka chuo kikuu cha kijeshi cha Sandhurst nchini Uingereza, Jenerali Kainerugaba alianza kupanda cheo katika jeshi la Uganda, ambalo alijiunga rasmi mwaka wa 1999. Akiwa ameoa na watoto wanne, anafanya mengi ya imani yake ya Kikristo na maadili ya familia kwenye Twitter. Alichukua jukumu muhimu katika uundaji wa Kamandi ya Kikosi Maalum (SFC), kitengo kinachohusika na usalama wa baba yake. Pia kimeshutumiwa kwa ukiukaji mkubwa wa haki za binadamu - ikiwa ni pamoja na kuwaweka kizuizini na kuwatesa wanaharakati wa upinzani. ‘’Muhoozi alipanda cheo na kuwaongoza walinzi wa babake mwaka 2008, wadhifa alioshikilia hadi 2017. Alirejea kwenye kitengo hicho wakati wa msimu wa uchaguzi wa 2020 wenye ghasia,’’ aliandika mwandishi wa habari wa Uganda Musinguzi Blanshe katika The Africa Report. Bw Serwanjja alisema baada ya kutimuliwa kama kamanda wa vikosi vya nchi kavu, haijafahamika ni kiasi gani jenerali huyo sasa ana ushawishi katika jeshi. Jambo lililo wazi ni kwamba Bw Museveni amekatiza matumaini yoyote aliyokuwa nayo mwanawe ya kumrithi katika uchaguzi wa 2026 baada ya wenzake wa zamani - akiwemo makamu wa rais na waziri wa mambo ya ndani - kuanzisha kampeni ya kumtaka agombee tena wadhifa huo. Hili lilikuwa pigo kubwa kwa makundi mengi ambayo yalikuwa yameibuka kwenye Twitter - chini ya lebo za hashtags kama vile #MKArmy na #MK26 - kutafuta uungwaji mkono kwa jenerali huyo kuchukua nafasi kutoka kwa baba yake. ‘’Wale wote wanaotaka nisimame mwaka wa 2026, wale wote ambao hawapendi,’’ alisema kwenye Twitter mnamo Mei. Hili liliungwa mkono na kampeni ya mashinani iliyoshuhudia sherehe za kuadhimisha miaka 48 ya kuzaliwa kwa jenerali huyo mwezi Aprili, na uungaji mkono wake kwa mipango mbalimbali katika kile kilichoonekana kama nia ya kukuza sifa zake, hasa miongoni mwa vijana. ‘’Muhoozi ana jeshi kubwa la vijana. Wafuasi wake wanajaribu kutafuta uungwaji mkono na vijana,’’ Bw Serwanjja alisema. Hili linaonekana kuwa muhimu kukabiliana na kukua kwa umaarufu wa viongozi vijana wa upinzani kama mwanasiasa aliyegeuka kuwa mwanamuziki Bobi Wine ambaye jenerali anajaribu kumdharau kwa kumtaja kwa Kiswahili kama ‘’Kabobi’’, kumaanisha ‘’Bobi mdogo’’. Bw Serwanjja anahisi kuwa jenerali huyo ‘’anatamaa ya kupitiliza’’ kwa matumaini yake ya kupigiwa kura 2026: ‘’Rais Museveni hataacha lolote, ikiwa ni pamoja na kujitolea mhanga kwa chake mwenyewe, ili kusalia madarakani.’’ Na ikiwa Bw Museveni atathibitisha kwamba atawania urais, mwanawe - anayejulikana kama Kiongozi Mkuu wa Vizazi kwa baadhi ya wafuasi wake kwenye Twitter - anakaribia kuhakikisha kumfanyia kampeni.	https://www.bbc.com/swahili/articles/c10m97yy5n3o
entertainment	Diamond Platinumz: Sababu ya Tuzo za Tanzania kufa ni mimi	Msanii maarufu wa Tanzania Diamond Platinumz ametoa EP yake ijulikanayo kama FOA. Msanii huyu ambaye ameshinda tuzo nyingi duniani anasema EP hii ni kionjo tu cha Album kubwa itakayokuja baadaye. Diamond yuko Uingereza kutangaza kazi yake hii mpya na ametembelea studio zetu za London na kuzungumza na mwandishi wetu Salim Kikeke.	https://www.bbc.com/swahili/61127193
religion	Mzozo wa Israel na Palestina: Kwanini wimbi jipya la mzozo Jerusalem na Gaza halikuweza 'kuepukika'?	Wimbi jipya la ghasia limekumba Israel  na ukanda wa Gaza, huku matatizo ya jadi kati ya Wayahudi na Waarabu ambayo yameendelea kuathiri eneo hilo yakikosa utatuzi. Ni kidonda kilicho wazi katikati mwa eneo la mashariki ya kati na kwamba licha ya kwamba mzozo huo haujakuwa katika vichwa vya habari vya kimataifa  katika miaka ya hivi karibuni haimanishi kwamba ulikuwa umekwisha. Matatizo hayabadiliki, huku chuki na uchungu  ukiendelea kukumba hata kizazi kijacho. Kuzuka kwa ghasia kati ya Waisraeli na Wapalestina  kumesababisha takriban watu 230 kufariki katika eneo la Gaza na watatu nchini Israel. Kwa zaidi ya karne moja sasa , Wayahudi na Waarabu wamekuwa wakipigania kumiliki ardhi kati ya mto Jordan na bahari ya shamu. Israel imewaadhibu Wapalestina  tangu taifa hilo lilipobuniwa 1948, lakini haiwezi kujitangaza kuwa mshindi. Na iwapo mgogoro huo utaendelea hakuna aliye na hakika ni nani atakayekuwa mshindi.. Hakikisho lilipo ni kwamba kila miaka michache ijayo kutakuwa na mgogoro mbaya zaidi. Mfumo uliopo katika kipindi cha miaka 25 iliopita umehusisha vita katika uwa wa waya unaotenganisha Gaza kutoka kwa Israel. Kuzuka kwa ghasia wakati huu kumekuwa ukumbusho kwamba matukio mjini Jerusalem na maeneo matakatifu yamekuwa na uwezo wa kuchochea wengi. Utakatifu wa mji huo kwa upande wa Wakristo , Wayahudi na Waislamu sio tu swali la kidini. Maeneo matakatifu ya Waislamu na Wayahudi pia ni maeneo ya kitaifa. Kijiografia ni halisi kwamba maeneo hayo yako kandokando. Kanisa la mtakatifu  Sepulcher pia liko karibu, karibu na kizuizi cha Israel, kinachoheshimiwa na Wakristo wa Palestina. Kumekuwa na tishio la kuwafurusha Wapalestina kutoka katika makaazi yao katika wilaya ya Sheikh Jarrah. Ni eneo la Palestina nje ya ukuta wa mji wa zamani, huku ardhi `na mali zikimilikiwa na Walowezi katika mahakama za Israel. Ni eneo lenye mzozo wa umiliki wa makazi machache. Hatua hiyo inajiri baada ya miaka kadhaa ya serikali zilizopita zenye lengo la kuhakikisha kuwa Jerusalem ni ya Wayahudi. Makazi makubwa ya Wayahudi yalijengwa kwenye ardhi iliyokaliwa ili kuuzunguka mji, kwa  lengo la kukiuka sheria za kimataifa. Katika miaka ya hivi karibuni, serikali na vikundi vya walowezi vimefanya kazi kuwapatia makaazi Wayahudi wa Israeli katika maeneo ya Wapalestina karibu na Jiji la Kale kutoka nyumba moja hadi nyingine. Hizi zilitiliwa mafuta katika wiki za hivi karibuni kufuatia hatua ya Israel kuwasimamia na ukali Wapalestina wakati wa mwezi wa Ramadhan , hatua iliosababisha maji ya pilipili na vitoa machozi kurushwa ndani ya msikiti wa al-Aqsa, eneo ambalo ni takatifu zaidi miongoni mwa waumini wa dini ya Kiislamu baada ya Mecca na Medina. Hatahivyo kundi la wapiganaji wa Hamas lilichukua hatua za kuionya Israel  kuondoa vikosi vyake katika msikiti wa Al-Aqsa na wilaya ya Sheikh Jarrah na baadaye kurusha roketi mjini Jerusalem. Waziri mkuu wa Israel Benjamin Netanyahu alituma ujumbe wa twitter akisema: Mashirika ya kigaidi katika eneo la Gaza yalivuka mpaka mwekundu …Israel itajibu kwa uwezo mkubwa. Msururu mwingine wa matokeo kama hayo ungeisha vivyo hivyo. Matukio ya ghasia yatatokea mara kwa mara  iwapo mzozo huo hautatatuliwa. Mtangazaji wa BBC aliniuliza hivi majuzi , wakati ambapo mzozo huo ulikuwa ukiendelea , ni lini nitakuwa na matumaini kwamba pande hizo mbili zitaafikiana mwafaka ili kuishi kwa amani. Niliishi Jerusalem kutoka 1995 hadi 200 na nimerudi katika eneo hilo kila mara. Kupata jibu imekuwa vigumu. Katikati ya mkutano wa amani wa Oslo  miaka ya 90, kulikuwa na matumaini kwa muda mfupi , lakini ni wakaazi wa Jerusalem walio katika umri wa miaka 40  ndio walio na ufahamu jinsi amani ilivyoafikiwa. Viongozi wa pande zote mbili wamekuwa wakikabiliana kisiasa ndani ya maeneo yao , wakijaribu kulinda maslahi yao , huku tatizo kuu la kiongozi wa Palestina na Israel likiwa ni kuleta amani katika eneo hilo. Changamoto hiyo haijaangaziwa kwa undani kwa miaka kadhaa sasa. Makundi mawili yanayoheshimiwa sana katika eneo la mashariki ya kati  kwa kupigania amani , the Carnegie Endowment for International Peace na lile la  US / Middle East Project yamechapisha ripoti ya pamoja yakisema kwamba kipaumbele ni kutoa haki sawa na usalama kwa raia wa Palestina na wale wa Israel. Yanasema kwamba Marekani ni sharti kuunga mkono usawa kamili na haki ya kupiga kura kwa wale wote wanaoishi chini ya utawala wa Israel  sio kuunga mkono  mifumo tofauti isiyo na usawa wowote.	https://www.bbc.com/swahili/habari-57089279
health	Uzazi wa mpango: Uhaba wa dawa wachangia idadi ya watu Uganda kuongezeka kwa zaidi ya 3% kwa mwaka	Uganda ina uhaba wa dawa za kupanga uzazi na kuzuia mimba - kingamimba kama zinavyofahamika kwa umaarufu. Wakuu wa afya na asasi za kijamii wanahofu kwamba sasa wanawake na wasichana baleghe wanakabiliwa na kitisho cha kushika mimba bila kutaka. Kwa mujibu wa Umoja wa Mataifa, kizazi cha Uganda, kufika mwaka huu 2019,  kinakaribia watu milioni 46, kikikua kwa zaidi ya 3% kila mwaka. Uhaba wa kingamimba ni tisho kwa mlipuko wa kizazi, mfumo wa afya na pia dhidi ya uchumi wa nchi. Tangu Mei mwaka huu, dawa kadha za kuzuia mimba, zikiwemo Sayana, ya kujipiga sindano; Jadelle na Implanon, za kupandikiza; na vidonge vya dharura, zimeadimika. Afisa mhusika katika wizara ya afya, Dk Placid Mihayo,  amekiri na kunukuliwa kwamba kweli kuna upungufu, na hivi wanazieneza upya - ikimaanisha kwenye nyingi hupunguzwa na kupelekwa zinako-kosekana. Sababu ya upungufu huo ni pesa hakuna. Kuna pengo kubwa chini ya makisio ya Wizara ya Afya ambayo inalipia nusu tu ya madawa yanayohitajika nchini, na kutoa wito mabia wasaidie kifedha. Tabia tegemezi inalaumiwa kwa athari mbaya juu ya afya ya uzazi. Miongoni mwa athari hizo, mkurugenzi mtendaji wa asasi moja ya kijamii, Coalition of Health Promotion and Social Development, au kifupi, mseto wa HEPS-Uganda, Denis Kibira anasema: 'Kitu cha kwanza kabisa, ni mimba ziso-kusudiwa. 'Ukiwa na mimba ziso-kusudiwa, ina maana hatufikii lengo la maendeleo ya milenia, la kupunguza vifo vya mama-wajawazito kwa thuluthi mbili; na kingamimba ndio njia moja wazi kabisa ya kufanikisha hilo. Upungufu wa kingamimba unamaana mimba ziso-kusudiwa zitaendelea kuwa gharama juu ya mfumo wa afya na pia kuugharimu uchumi wa nchi' anasema Dennis Kibira. Zaidi ya 75% ya watu milioni 45 wanaishi vijijini Uganda, wengi wao wanawake wa marika ya kuweza kuzaa. Wanahitaji dawa hizo. Je watazipata vipi? 'Itawapasa kulipa, na unajua matumizi kutoka mfukoni ni ghali mno Uganda. Hivyo wengi wakaazi wa vijijini wanaohitaji dawa hizo itabidi wawe bila' anaeleza Kibira. Mseto wa HEPS-Uganda unafanya kazi katika wilaya 16 nchini, kwa miradi ya afya, mkiwemo uzazi wa majira. Na ukosefu huo, inasema HEPS, ni tisho kwa mripuko wa kizazi kinachokua kwa zaidi ya 3% kila mwaka nchini.	https://www.bbc.com/swahili/habari-48960589
politics	Uchaguzi Kenya: Familia ya Afisa wa Tume aliyeuawa wataka wahusika wakamatwe	Familia ya Afisa Msimamizi wa Uchaguzi wa tume ya uchaguzi nchini Kenya IEBC aliyeuawa, Daniel Musyoka wanataka serikali iwakamate na kuwafungulia mashtaka waliomuua. Musyoka alitoweka asubuhi ya Agosti 11 katika kituo cha kuhesabia kura cha Embakasi Mashariki baada ya kuripotiwa kujiepusha kupiga simu ya faragha. Mwandishi wetu Regina Mziwanda amezungumza na msemaji wa familia hiyo ya Daniel Musyoka, Jackson Muimi ambaye ni shemeji wa marehemu.	https://www.bbc.com/swahili/articles/c1wz1llpxg6o
business	Mzozo wa UKraine: Kati ya Marekani na Urusi, je ni nani muuzaji mkubwa wa silaha duniani	"Sababu kuu ya vita kati ya Urusi na Ukraine ni hofu. Urusi inahofia kwamba iwapo Ukraine itakuwa mwanachama wa Nato usalama wake utakuwa hatarini . Wakati huohuo Ukraine inaiogopa Urusi. Kutokana na hofu hiyo, alikuwa anataka uanachama wa Nato na hofu yake mara moja ikabadilika na kuwa ukweli. Hofu nynegine inazungumziwa kati4kati ya vita vya Ukraine na Urusi - hiyo ndio hofu ya uwezekano wa kuzuka kwa vita ya tatu ya dunia. Ijapokuwa hakuna sababu mwafaka kwa kuwepo kwa hofu hiyo, mataifa tofauti pia yameamua kuongeza uwekezaji  katika sekta ya ulinzi kutoikana na hofu hiyo. Mifano ya hivi karibuni ni kati ya Ujerumani na china. Mataifa hayo yote yana njia moja tu ya kuondoka hofu hiyo ya kuzuka kwa vita vyovyote vikuu - na hiyo ni kupitia silaha. Urusi yaishambulia Ukraine:Mengi zaidi Mwanzo wacha tujifahamishe kuhusu mataifa yanayofanya biashara kubwa ya silaha. Marekani , Urusi, Ufaransa , Ujerumani na China pamoja yanamiliki asilimia 75 ya silaha zote duniani. Kwasasa Marekani ndio inayoongoza huku Urusi ikiwa katika nafasi ya pili. Lakini Urusi pia inataka kuongoza katika soko hili. Marekani inaunga mkono Ukraine katika vita hii kwasbabu wataalam wengi wanavitaja kuwa vita kati ya Marekani na Urusi. Kw sasa , marekani na mataifa mengine mengi ya Ulaya yanaisaidia Ukraine na silaha , ambazo pia zimekuwa zikiitishwa na rais wa Ukraine Volodymyr Zelensky . Kutokana na hilo, madai pia yanatolewa dhidi ya Mrekani kwamba inataka kuongeza soko lake la silaha kutokana na hofu ya usalama. Kulingana na ripoti ya 2021 ya Taasisi ya Utafiti wa Amani ya Kimataifa kutoka Stockholm (Sipri) yenye makao yake Uswidi, wanunuzi watano wakubwa wa silaha katika soko hili lenye hofu ni Saudi Arabia, India, Misri, Australia na Uchina Tukiangalia kwa makini nchi zinazouza na kununua, inafahamika kuwa China ndiyo nchi pekee ambayo jina lake liko katika orodha ya nchi zinazouza silaha nyingi zaidi na nchi zinazonunua silaha nyingi zaidi. Mtaalamu wa masuala ya ulinzi Rahul Bedi anaeleza sababu ya hili. Kulingana na yeye, ""Uchina ina fomula ya zamani iliyojaribiwa. Kwanza inanunua silaha kutoka nchi zingine na kisha 'kuirekebisha', kutengeneza kitu bora zaidi na kuiuza."" Uhandisi wa ukarabati unamaanisha kubomoa silaha na kuurekebisha . Katika mchakato huu, China pia inafanya baadhi ya mabadiliko katika silaha hiyo kulingana na mahitaji yake na kisha kuzitumia au kuziuza. Kwa sababu hii, China pia iko mbele katika orodha ya waagizaji wa silaha na pia katika orodha ya wauzaji. Ikiwa unatazama orodha ya wale walionunua silaha kutoka Urusi na Marekani ,utagundua kwamba ni mataifa tofauti kabisa . Kulingana na ripoti ya hivi punde ya SIPRI, wanunuzi watatu wakubwa wa silaha za Urusi ni - India, China, Algeria. India ni mnunuzi mkubwa wa silaha za Kirusi. Wataalamu wanaamini kwamba kwa sababu hii India haitaki kujihusisha na uvamizi wa Urusi Ukraine. Urusi inasaidia India kwa silaha na pia uhamisho wa teknolojia. Kwa sababu hiyo India ina uwezo wa kutengeneza vitu vingine katika nchi yake pia. Miongoni mwa mataifa yanayonunua silaha kutoka kwa Marekani, Saudi Arabia, Australia na Korea Kusini ziko mstari wa mbele katika orodha hii. Lakini sio kwamba India hainunui silaha kutoka Marekani. Kando na Urusi, India pia inanunua silaha kutoka Marekani, Israel na Ufaransa. Hivi majuzi, katika sekta ya ulinzi, serikali ya Modi iliibua kauli mbiu ya 'India inayojitegemea'. Kwa sababu hii pia India inataka kupunguza utegemezi wake kwa Urusi katika sekta ya ulinzi. Hii ndio sababu India haipendelei upande wowote katika vita hivi. Iwapo India itasema kitu kinyume na Urusi au kuunga mkono Ukraine, basi inaweza kusababisha mpasuko katika urafiki kati yake na Marekani . Kwa wakati huu, India haiko katika nafasi ya kuanzisha uadui na Marekani. Kauli mbiu ya 'India inayojitegemea' kuhusu sekta ya ulinzi imekuwa na athari kubwa kwa Urusi. Kulingana na ripoti ya SIPRI, soko la silaha la Urusi lilikua pakubwa kati ya 2016-18, lakini likapungua sana mnamo 2019-2020. Katika hili, punguzo la 53% lilitokana na India. Wakati huu, India pia ilichukua silaha kutoka nchi zingine. Ingawa Urusi sasa inageukia Uchina kuuza silaha, lPunguz hilo halijajalizwa kikamilifu. Wakati soko la silaha la Marekani limekua kwa asilimia 15 katika miaka kumi iliyopita, la Russia limepungua kwa asilimia 22. Hata hivyo, Rahul Bedi anasema kuwa picha ya soko la silaha inaweza kubadilika kidogo baada ya vita vya Urusi na Ukraine. Anasema, ""Marekani ina pesa na teknolojia. Kwa sababu hii, ni nambari moja katika soko la silaha. Urusi ina teknolojia ambayo hata Marekani haina. Uchina ina pesa na bidhaa ziko tayari, mbali na kuwa na uwezo  mkubwa wa viwanda kufanya hivyo. Ikiwa Urusi na China zinakaribia kuifikia Marekani, basi  ni kwa muda gani utawala wa Marekani katika soko la silaha utaendelea, haijulikani."	https://www.bbc.com/swahili/habari-60708392
religion	San Miguel de Allende: Kituo cha utalii duniani katika jimbo lenye mauaji mengi zaidi nchini Mexico	"Miongoni mwa mitaa maridadi ya San Miguel de Allende, ndio mji ambao mtu anapaswa kukwepa pale mamia ya watalii wanapojipiga picha  mbele ya kona nzuri za kikoloni za manispaa hii katikati mwa Mexico. Njia zenye mawe, maghala yake ya sanaa, mikahawa ya kupendeza na nyumba za kupendeza zimefanya eneo hili kuwa paradiso kwa mtumiaji yeyote wa mtandao wa Instagram. Pia ule wenye maelfu ya wageni, haswa wastaafu wa Marekani, ambao wamegeuza manispaa hii kuwa makazi yao ya pili au hata ya kwanza, wakivutiwa na hali ya hewa ya kupendeza na bei ya chini sana ya maisha kuliko ile ya nchi yao. Kwa sababu umaarufu wa San Miguel umevuka mipaka. Mwaka jana, lilisemekana kuwa jiji bora zaidi duniani na jarida la Travel + Leisure na wasomaji wa kituo cha utalii  cha Condé Nast Traveler. Hata hivyo, inashangaza kuwa si kilomita nyingi kutoka  jimbo lile lile la Guanajuato, ni baadhi ya manispaa zinazochukuliwa kuwa zenye vurugu zaidi Mexico. Hili, kwa kweli, ndilo eneo nchini ambako mauaji mengi zaidi yalisajiliwa mwaka jana. Lakini je, paradiso hii ya utalii inafanikiwa vipi kuepuka wimbi la vurugu zinazokumba baadhi ya maeneo ya jirani? Akiwa ameketi katika mgahawa katika uwanja wa San Miguel de Allende, Malcolm Halliday wa Marekani anaonja kitu cha Kimexico kama supu ya Azteki. Mbele yake, kuna kundi la watalii linapiga picha kanisa kuu la neo-Gothic ambalo limekuwa alama ya jiji hilo. ''Ni kama ngome ya Disney,'' mvulana mwenye pengo anasema. Halliday aliwasili San Miguel karibu miaka mitano iliyopita akivutiwa na maisha ya kitamaduni. ''Ninapenda mji na mazingira. Marekani pia tuna vurugu katika baadhi ya miji, lakini ukweli ni kwamba hatuna tatizo kubwa hapa,'' anaiambia BBC Mundo kwa Kihispania sahihi. Louise Gilliam, pia Mmarekani na mkazi wa San Miguel, anakubaliana na hilo. ""Kwa muda wote niliokuwa hapa, sijawahi kukumbana na vurugu zozote. Niliishi Chicago, New York, Los Angeles… Na nilikuwa mwangalifu nisiende katika maeneo hatari. ''Popote unapoenda, utakutana na uhalifu usipokuwa mwangalifu'', anahakikishia kwa Kiingereza. Wanakubali kwamba familia na marafiki zao walikuwa na wasiwasi walipopata habari kuhusu nia yao ya kuishi katikati mwa Mexico. Wageni wengi wanashangaa, wanafikiri giza linapoingia hawawezi kutoka nje wakiwa hapa. Ni dhana wanaleta, halafu wanaona ni ukweli. Ni kama kuwapa imani kwamba sisi ni sehemu ya Mexico, lakini sio hivyo.'' alimwambia. Tania Castillo, Mkurugenzi wa Utalii wa San Miguel de Allende, anaiambia BBC Mundo. Lakini manispaa hiyo, ambayo hapo awali ilikuwa moja ya hatua muhimu za Vita vya Uhuru wa Mexico na ambayo iliandaa baadhi ya mikutano ya njama katika mapambano dhidi ya Wahispania, imekuwa sio kivutio cha watalii kila wakati. Mwanzoni mwa karne ya 20, kwa kweli, ilikuwa katika hatihati ya kuwa mji wa kishetani kutokana na migogoro mbalimbali ya silaha ambayo ilikumba eneo hilo. Ilikuwa katika miaka ya 1930 na 1940 ambapo wasanii na wakuzaji walianza kuwasili, wakianzisha shule za sanaa na makumbusho ambayo polepole yaliwavutia wanafunzi wa Marekani na wahamiaji. Kulingana na mtu anayesimamia utalii huko San Miguel, kinachoifanya kuwa moja ya mahali pazuri zaidi ulimwenguni leo ni usanifu wake na wingi wa mahekalu, matoleo yake ya kitamaduni, kisanii, shamba la mizabibu na hoteli ya kifahari, pamoja na mtindo wa maisha ambao ''unachanganya'' ulimwengu na maisha ya miji midogo ya Mexico,'' anasema. Katika doria iliyofanywa na manispaa pamoja na polisi ili kujua hali ya usalama, wakala wa eneo hilo Esteban López anasema kwamba vitendo vingi ni ''ripoti ndogo ndoo tu'' kushughulikia kesi za watu wanaogombana au kunywa pombe mitaani. ''Hebu tufikirie kuwa sisi ni kama kisiwa. Kisha, kila kitu kibaya kinatokea karibu nasi,'' anasema huko BBC Mundo. Hakika, kilomita 50 tu kutoka San Miguel, kuna mojawapo ya manispaa 50 yenye vurugu zaidi nchini Mexico, ambapo serikali iliweka mkakati wa kupunguza idadi ya mauaji, kama ilivyo kwa Celaya au León, na ambao takwimu za mauaji ni hadi mara 20 juu. Lakini sababu kuu kwa nini San Miguel inaepuka vurugu huko Guanajuato ni kwa sababu haipo katika ukanda wa uchimbaji wa hidrokaboni unaovuka sehemu ya jimbo. ''Kukamuliwa kwa mabomba haya ndiko kunakozua vurugu za kudhibiti soko hili haramu. San Miguel iko karibu, lakini haipiti huko,'' anasema mtaalam wa usalama Víctor Sánchez. Ingawa siku za nyuma walitawaliwa zaidi na genge la Santa Rosa de Lima, kukamatwa kwa kiongozi wao, ''Marro'', mnamo mwaka 2020 kulimfanya apoteze nguvu katika manispaa nyingi ambazo sasa zinazozaniwa na genge la Sinaloa, Jalisco New Generation (CJNG). Ingawa, pamoja na eneo lake la kijiografia, kuna baadhi ya sura za kipekee za miundombinu ya San Miguel ambayo inaweza kuifanya isivutie zaidi kwa makundi ya wahalifu. ''Sifa zake za usanifu zinazuia kuwa jiji lenye mipango fulani ya maendeleo. Manispaa haina barabara kuu, haina kituo cha usambazaji na sio kituo cha kukusanya vifaa ambacho lazima kiwe cha kupokea malori, haina miundombinu muhimu kwa usambazaji wa vitu vilivyopigwa marufuku'', anasema meya wake, Mauricio Trejo. Kulingana na Sánchez, sababu nyingine muhimu ya kueleza kutokuwepo kwa vurugu ni kwamba ''hakuna mzozo wa wazi kati ya mashirika mbalimbali ya uhalifu, kama tunavyoona katika manispaa nyingine. Eneo kutoka katikati hadi kaskazini (ya Guanajuato), ilipo San Miguel, ni eneo linalodhibitiwa kabisa na CJNG'' Kwanza: kama ilivyo katika maeneo mengi ya watalii, vikundi vya wahalifu huuza bidhaa haramu kama vile dawa kwa kiwango kidogo, wakichukua fursa ya uwepo wa watalii na wakaazi wa kigeni. ''Shirika la uhalifu lina nia ya kutowafukuza wanunuzi walio na uwezo mkubwa wa kununua. Ikianza kutokea vurugu katika eneo hilo, watalii wataacha kuja,'' anasisitiza. Pia dhana ya pili, inayohusishwa na ile iliyotangulia, ni kwamba ''kwa kuwa kuna mtiririko mkubwa wa fedha, biashara kama hoteli au mikahawa yenye shughuli za pesa zinaweza kujikopesha kuwa sehemu za utakatishaji wa pesa kwa shirika linalodhibiti manispaa na kwa hivyo pia wanataka kuiweka kwa amani ili kutovuta hisia za wenye mamlaka''. Meya, hata hivyo, anakanusha uwepo wa genge la CJNG au shirika lingine lolote huko San Miguel de Allende. ''Hatujagundua kuingiliwa na kundi lolote la uhalifu. Hatujashinikizwa au kutishiwa na kundi lolote,'' alisema kwa msisitizo. ""Hata hivyo, masuala ya biashara ya dawa za kulevya ambayo yanaweza kutokea katika manispaa hiyo yanashambuliwa na Polisi wa Manispaa na programu za utoaji malalamiko na kuzuia matumizi ya dawa za kulevya,"" anakiri.</b> ''Lakini wasifu wa watalii tulionao ni tofauti, wanakuja hapa kutafuta utamaduni.'' Baadhi ya watalii hao, kama vile Aarón González kutoka Mexico City, wanaamini kwamba kila kitu kinatokana na ''makubaliano kati ya mamlaka na vikundi, kwa sababu ni wazi kwamba hawawezi kuwa na udhibiti wote, na serikali haiwezi kuwadhibiti. Au labda inaweza.'' Lakini hapendezwi kwa sababu kuna masilahi na wanapendelea kuwa na mipango yao,"" anasema akiwa ameketi kwenye benchi katika bustani na kufurahia muziki wa mariachi na mkewe usiku unapoingia. Majirani kadhaa ambao walitaka majina yao yasitajwe waliambia BBC Mundo kuhusu kuwepo kwa vitendo vya unyanganyi, shinikizo au ''ukusanyaji wa pesa'' kwa wafanyabiashara katika manispaa ''Nilikuwa na rafiki yangu mwenye biashara ndogo, lakini ilimtokea kwamba ni nilazima auze [dawa], na leo hana biashara tena. Walimwambia kwamba alipie mahali pake au asifanye biashara. Wanakupa pesa ukiingia kwenye biashara, lakini lazima uzilipe. Yeye hakulipa, na ndivyo walivyomfanyia,'' anasema Paula Colunga kutoka alipo mbele ya kanisa kuu. Lakini meya anahakikishia kwamba hakuna mfanyabiashara aliyemjulisha kwamba kwa sasa wanateseka kutokana na unyanganyi. ''Inawezekana bado wanahisi kosa hilo tangu waliposhitakiwa, ingawa tulipoingia [serikali ya manispaa] tuligundua kwamba wengi hawakutokana na vikundi vya uhalifu, bali mamlaka za rushwa, ambazo tayari hazipo na wahusika wamefukuzwa kazi au kuna uchunguzi unaoendelea,'' anaiambia BBC Mundo. Kwa Meya Trejo, ni mkakati wake wa usalama wa manispaa ambao unaelezea kwa nini mji wa San Miguel de Allende huepuka vurugu zinazoenea sehemu kubwa ya Guanajuato. Miongoni mwa mambo mengine, inaangazia kuwa na kituo cha juu cha uchunguzi cha C4, pamoja na mafunzo na fidia ya polisi wa eneo hilo, ''inayolipwa vizuri zaidi katika jimbo na mojawapo ya malipo bora zaidi katika nchi nzima,'' anasema. Hata hivyo, kwa mchambuzi wa masuala ya usalama, Víctor Sánchez, ''itakuwa vigumu kuhusisha kesi ya mafanikio ya San Miguel na hatua ya mamlaka, kwa sababu kama ilitegemea, wangejaribu kuiga katika miji jirani ambako usalama hauko sawa.''"	https://www.bbc.com/swahili/habari-61309292
technology	Mtandao wa Facebook waanzisha programu itakayolinda uingiliwaji wa data zako	Facebook inafichua ni data gani inazozikusana kutoka kwa watumiaji wake Wengi, wengi hawapendi wanachokiona . Programu  iliyowekwa na Facebook inayoitwa  Off-Facebook Activity...yaani Jje ya shughuli za facebook, itaonyesha programu zote na mitandao inayotuma taarifa kukuhusu wewe  kwenye  Facebook, ambazo hatimae hutumiwa kulenga matangazo kwa ubora zaidi. Programu hiyo mpya itakuwezesha kuwa na uwezo wa kufuta historia yako na kuzuwia tabia ya mtandao huo  kuingiliwa tena .Lakini mtaalamu mmoja anasema hatua hiyo huenda isiwe na athari kubwa katika faida ya kampuni ya facebook. Kwa sasa , mpango huo unaendelea taratibu huku Ireland, Korea Kusini na uhispania zikipata huduma hiyo. Lakini lengo ni hatimae kuitoa huduma hii kote duniani. Utoaji wa huduma hii unakuja wakati  Apple na  Mozilla tayari wamekwishachukua hatua za kuizuwia Facebook na huduma nyingine za mtandao kuwachunguza watumiaji  kupitia mtandao mmoja wa hadi mwingine kwa njia ya kurambaza. Zaidi ya hayo , wasimamizi wa ushindani nchini Ujerumanji walikuwa wameiambia Facebook kuwa inapaswa kuweka ukomo wa namna ilivyokusanya na kujumuisha data zake juu ya ya watumiaji wa mtandao wake la sivyo itatakiwa kujibu juu ya hofu za watumiaji kuliko ilivyofanya awali. Facebook hukusanya data zaidi ya zile zilizopo kwenye ukurasa wako  kwasababu labda umeamua kutumia mtandao wa kijamii lkuingia katika Facebook au kuoingia katika programu(app), au hata kuna uwezekano  mkubwa wa kuchukua data zako kwasababu mtandao hutumia kitu kinachoitwa  Facebook Pixel kufuatilia shughuli zako mtandaoni. Hii ndio sababu  unapo ramabaza mtandao pengine ukitaka kununua bidhaa kama viatu , utabaini kuwa kuna tangazo la kibiashara linachungulia ghafla  kwenye ukurasa wako wa  Facebook na baadae utaona ujumbe  pengine kama baada ya nusu saa hivi ukipendekeza viatu unavyoweza kuvinunua ambavyo umekuwa ukivisaka kwenye mtandao wako wa facebook. Kuanzishwa kwa programu ya Off-Facebook Activity itakusaidia kufichua kikamilifu  ni data gani au kurasa gani za mtandao zinashirikisha taarifa kukuhusu - Facebook inasema   simu ya kawaida ya  smartphone ina  programu 80 na 40 kati hizo  hutumiwa na huenda wanaweza kuwa zaidi. Utaweza sasa kukata mawasiliano ya data zako na utambulisho wako wa  Facebook    - ima kwa kampuni au kwa vyanzo binafsi vinavyokusaka. Ikiwa utatumia fursa hii , itamaanisha kuwa yale matangazo ya viatu yataacha kujitokeza katika simu yako wakati wote . Ni muhimu kusisitiza kwamba  Facebook bado itakuwa inakusanya data, lakini kutakuwa hakuna utambulisho   - wanaweza kujua kuwa watu wengi wamekuwa wakitafuta bidhaa fulanu , lakini hawatajua kuwa wewe ulikuw amiongoni mwao. Off-Facebook Activity imekuwepo zaidi ya mwaka mmoja na utekelezaji wake unatokana na  ahadi aliyoitoa   Mark Zuckerberg katika kikao cha mwaka jana  ambapo aliahidi kuwapatia watumiaji wa mtandao wa Facebook udhibiti mkubwa wa namna taarifa(data) zao zinavyotumiwa.	https://www.bbc.com/swahili/habari-49414084
