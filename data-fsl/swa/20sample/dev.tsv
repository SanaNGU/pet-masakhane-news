sports	Tetesi kubwa tano za soka Ulaya jioni hii (29.08.2022)	Chelsea imempeleka Wesley Fofana Marekani kwa ajili ya kufanyiwa vipimo vya afya. Leicester imekubali kushindwa kumuachia mlinzi huyo wa kati Mfaransa. (TheAthleticUK) Manchester United inaendelea na mazungumzo na Newcastle United kuhusu uhamisho wa mkopo wa mlinda mlango Martin Dubravka. Dubravka ameiambia wazi Newcastle kwamba anataka kuhamia Old Trafford baada ya kupokwa namba na Nick Pope pale St James’ Park. (Skysport) Edinson Cavani amekamilisha uhamisho wake wa kutua Valencia kwa mkataba wa miaka miwili. Akitarajiwa kuwa katika dimba la Mestalla usiku wa leo. (Metro) Baada ya wiki ya vuta nikuvute, Wolves imekubaliana na Stuttgart kuhusu uhamisho wa mshambuliaji Sasa Kalajdzic. Ada ni €18m, na kesho atafanyiwa vipimo vya afya. (Romano) Nottingham Forest inakaribia kukamilisha usajili wake wa 19 msimu huu; mazungumzo yakiwa katika hatua za mwisho kumsajili mlinzi wa kati Willy Boly.  Boly anadaiwa alikacha kucheza dhidi ya Newcastle mwishoni mwa wiki licha ya kufahamishwa kwamba atakuwepo kwenye mchezo huo. (Romano)	https://www.bbc.com/swahili/articles/czre9p221y0o
business	Jalala kubwa China lajaa kabla ya muda uliopangwa	Jalala kubwa kabisa la takataka nchini China linaelezwa kujaa, miaka 25 kabla ya muda uliopangwa. Jalala hilo lililo katika jimbo la Shaanxi, lenye ukubwa wa sawa na viwanja 100 vya mpira wa miguu, lilijengwa kupokea tani 2,500 kwa siku. Lakini badala yake lilikuwa likipokea tani 10,000 za takataka kwa siku, kiasi kikubwa kuliko jalala jingine lolote nchini humo. China ni moja ya nchi zinazofanya uchafuzi wa mazingira zaidi duniani, na imekuwa ikihangaika kwa muda mrefu kutatua changamoto zinazozalishwa na watu bilioni 1.4 wa nchini humo. Jalala kubwa la Jiangcungou lililo kwenye mji wa Xi'an lilijengwa mwaka 1994 kwa lengo la kufanya kazi mpaka mwaka 2044. Jalala hilo linawahudumia zaidi ya watu milioni nane.Lina ukubwa wa karibu mita za mraba 700,000, na kina cha mita 150 na uwezo wa mita za ujazo milioni 34. Mpaka hivi karibuni, Xi'an ni moja kati ya miji michache nchini China ambao kwa kiasi kikubwa inategemea jalala hilo kupokea uchafu kutoka majumbani, hali iliyosababisha kujaa haraka. Mwanzoni mwa mwezi huu, mfumo wa kuteketeza takataka ulifunguliwa na mingine takribani minne zaidi inatarajiwa kufunguliwa mwaka 2020. kwa pamoja mifumo hiyo inatarajiwa kuteketeza takataka kiasi cha tani 12,750 kwa siku. Hatu hii ni sehemu ya mpango wa taifa kupunguza idadi ya majalala, na badala yake kutumia njia ya kuziteketeza takataka. Mwaka 2017, China ilikusanya tani milioni 215 za takataka zinazotoka majumbani, kwa mujibu wa takwimu za nchini humo, ambacho ni kiwango kilichoongezeka kutoka tani 152 miaka kumi iliyopita. Nchi hiyo ilikuwa maeneo ya majalala 654 na maneo 286 ya kuteketeza takataka. Haifahamiki kwa kiasi gani China huchakata taka kwa ajili ya matumizi mengine, kwa kuwa hakuna takwimu zilizotolewa.China ina mpango wa kuchakata 35% ya takataka katika miji mikubwa mwishoni mwa mwaka 2020 kwa mujibu wa ripoti ya serikali. Mwezi Julai, mpango wa kuchakata takataka ulitangazwa kuwa wa lazima mjini Shanghai, hatu iliyoleta ''taharuki'' miongoni mwa wakazi. Mwaka 2015,kulitokea maporomoko katika jalala la takataka kusini mwa mji wa Shenzhen, na kusababisha vifo ya watu 73. Jalala liliundwa kutunza takataka kwa ujazo wa mita za mraba milioni nne, rundo la takataka lenye urefu wa mita 95. China inapokea takataka kutoka nchi nyingine? Haifanyi hivyo hivi sasa, ilikuwa inafanya hivyo zamani mpaka mwishoni mwa mwaka 2017 ikaamua kupiga marufuku uingizaji wa takataka za madaraja 24 tofauti. Mwaka 2017 pekee, China ilipokea tani milioni saba za takataka za plastiki kutoka Ulaya, Japan na Marekani na tani milioni 27 za takataka za makaratasi. Nchi nyingine, kama Malaysia, Uturuki, Ufilipino na Indonesia imepunguza pia. Baadhi ya nchi hizi zimepiga marufuku kuingizwa kwa aina fulani za takataka wakati mwingine hata kuzirudisha zinakotoka Unaweza kusoma	https://www.bbc.com/swahili/habari-50432488
health	Hali ilivyo wakati wa kujifungua chini ya utawala wa Taliban	"Rabia amembeba mtoto wake mchanga, siku chache tu baada ya kujifungua katika hospitali ndogo mkoa wa Nangarhar mashariki mwa Afghanistan. ""Huyu ni mtoto wangu wa tatu, lakini nilichopitia kilikuwa tofauti kabisa. Ulikuwa uzoefu mbaya,"" anasema. Katika kipindi cha wiki chache, kitengo cha kuzaa, Rabia alichojifungua mtoto wake, kilikuwa kimebadilika na kukosa hata huduma za msingi tu. Hakupewa dawa ya kupunguza maumivu, hakupewa dawa wala chakula. Hospitali ilikuwa na kiwango cha juu cha joto kilichofikia nyuzijoto 43 za selsiasi (109F) - umeme ulikuwa umekatwa na hakukuwa na mafuta ya kuwezesha jenereta kufanya kazi. ""Tulikuwa tukitoa jasho kama tunaoga, "" anasema mkunga wa Rabia, tunayempa jina la Abida, ambaye alifanya kazi bila kuchoka gizani kumzaa mtoto wake kwa kutumia taa ya simu ya rununu. ""Ilikuwa ni moja ya uzoefu mbaya zaidi niliyowahi kupitia katika kazi yangu. Ilikuwa uchungu sana. Lakini hii ndio kazi yetu kila usiku na kila siku hospitalini tangu Taliban ichukue madaraka."" Kufanikiwa kijifungua kunamaanisha Rabia ni moja wapo ya wenye bahati. Kwa mujibu wa Shirika la Afya Ulimwenguni (WHO), Afghanistan ni mojawapo ya nchi yenye idadi kubwa ya vifo vya akina mama na watoto wachanga duniani, na wanawake 638 wanafariki dunia kwa uzazi kati ya 10,000 wanaokuwa hai. Hata hivyo, hali inaendelea kuwa mbaya zaidi. Pia, maendeleo yaliyofanywa juu ya utunzaji wa mama na mtoto mchanga tangu Marekani kuvamizi nchi hiyo mamo mwaka 2001 yameanza kujitokeza tena kwa haraka sana. ""Sasa kuna haja ya uharaka. Ninahisi uzito wa hilo,"" anasema mkurugenzi mtendaji wa Shirika la Umoja wa Mataifa la Idadi ya Watu (UNFPA) Natalia Kanem. UNFPA inakadiria kuwa, bila msaada wa haraka kwa wanawake na wasichana, kunaweza kuwa na vifo vya akina mama vya ziada 51,000, mimba zisizotarajiwa milioni 4.8, na mara mbili ya watu ambao hawataweza kupata huduma za kliniki za uzazi wa mpango kati ya sasa na mwaka 2025. ""Vituo vya afya ya msingi kote Afghanistan vinaporomoka ... kwa bahati mbaya, viwango vya vifo vya akina mama, viwango vya vifo vya watoto vitaongezeka,"" anasema Dkt. Wahid Majrooh, mkuu wa afya ya umma, ambaye ndiye waziri pekee aliyebaki katika wadhifa huo tangu kuanguka kwa utawala wa serikali mwezi uliopita. Ameahidi kupigania afya ya Waafghan, lakini anakabiliwa na changamoto si haba. Taifa hilo limekuwa lililojitenga na ulimwenguni. Wakati wanajeshi wa kigeni walipoanza kujiondoa, Taliban waliingia madarakani na kulisababisha kusitishwa kwa misaada ya kigeni ambayo inafadhili sana mfumo wa huduma ya afya wa Afghanistan. Wafadhili wa nchi za Magharibi ni pamoja na Marekani na makundi kama vile WHO, wakitaja ugumu wa kuwasilisha fedha na vifaa vya matibabu kwa Taliban kupitia uwanja wa ndege wa Kabul wenye machafuko. Upatikanaji wa vifaa vya kuokoa maisha na dawa kwa afya ya uzazi ya wanawake kumeathirika sana. Hata hivyo, ni bahati mbaya mara mbili kutokana na kuenea kwa virusi vya corona. ""Hakuna maandalizi ya uwezekano wa kukabiliana na wimbi la nne la Covid-19,"" anasema Dkt. Majrooh. Katika kitengo cha kuzaa cha Abida, kusitishwa kwa misaada ya kifedha  kunamaanisha kuwa hawawezi pia kuendesha huduma ya magari ya kubeba wagonjwa. Hakuna pesa ya mafuta. ""Siku chache tu zilizopita, mama alikuwa amepata uchungu akiwa karibu kujifungua na aliomba kwa haraka gari la wagonjwa kwasababu ya maumivu mengi. Ilibidi tumwambie atafute teksi, lakini hakuna iliyopatikana."" Hatimaye alipofanikiwa kupata gari, alikuwa tayari amechelewa sana - alijifungua ndani ya gari na akapoteza fahamu kwa saa kadhaa kwasababu ya maumivu makali aliyokuwa nayo na joto kali. Hatukufikiria angefanikiwa kunusurika. ""Lakini mtoto pia alikuwa katika hali mbaya sana, na hatukuwa na kitu cha kuwafanyia yeyote kati yao,"" Abida anasema. Kwa bahati nzuri, binti mchanga na mwanamke huyo walinusurika. Baada ya siku tatu na kupona katika hospitali ambayo haikuwa inapokea ufadhili wowote, mwanamke huyo aliruhusiwa kwenda nyumbani. ""Tunafanya kazi kwa muda mrefu sana, mchana na usiku, ili kutengeneza mfumo huo lakini tunahitaji fedha,"" anasema Dkt. Kanem wa UNFPA. UNFPA inatafuta $ 29.2m (£ 21.1m) kama sehemu ya rufaa ya UN kwa $ 606 milioni kujibu mahitaji ya kuokoa maisha ya wanawake na wasichana wa Afghanistan. Ni hakika kwamba, kutokana na hitaji kubwa la msaada wa kibinadamu, njia salama itapatikana ya usafirishaji wa bidhaa muhimu za matibabu na huduma za afya na kutoa huduma za kliniki za kutembea sehemu mbalimbali. UNFPA ina wasiwasi kuwa kuongezeka kwa hatari ya ndoa za utotoni kutazidisha kiwango cha vifo. Kuzidisha umasikini, wasiwasi juu ya wasichana kutoweza kwenda shule, na hofu juu ya ndoa za kulazimishwa kati ya wanamgambo na wasichana au wale ambao ndio wamebalehe, nako ni tatizo jingine. Vizuizi vipya vya Taliban kwa wanawake vinalemaza zaidi mfumo dhaifu wa utunzaji wa afya. Katika maeneo mengi ya Afghanistan, wanawake wanalazimika kufunika nyuso zao na niqab au burka. Lakini cha kutia wasiwasi zaidi ni ripoti kwamba hospitali na kliniki zinaamriwa kuruhusu wafanyikazi wa kike tu kuwahudumia wagonjwa wa kike. Mkunga mmoja, ambaye anataka kutotambuliwa, aliambia BBC kwamba daktari wa kiume alikuwa amepigwa na Taliban kwasababu alihudumia mwanamke akiwa peke yake. Anasema kuwa, katika kituo chake cha matibabu mashariki mwa nchi, ""ikiwa mwanamke hawezi kuonekana na daktari wa kike, daktari wa kiume anaweza kumuona tu mgonjwa wakati ambapo watu wengine wawili au zaidi wapo."" Wanawake pia wameamriwa wasiondoke nyumbani bila ""mume au jamaa wa kiume."" Mume wangu ni mtu masikini anayefanya kazi ili kuweza kulisha watoto wetu, kwahiyo, kwanini nimuombe aende nami kwenye kituo cha afya? "" anasema Zarmina, ambaye ni mjamzito wa miezi mitano katika mkoa wa Nangarhar. Abida anasema mahitaji ya kuwa na kiongozi wa kiume inamaanisha kwamba, hata kukiwa na mkunga lakini katika kliniki isiyo na rasilimali ya kutosha, wanawake wengi kama Zarmina hawawezi kupata huduma muhimu. Vivyo hivyo, wafanyikazi wengi wa kike wanaotoa huduma za afya hawawezi kwenda kazini. WHO inahesabu kuwa kuna madaktari, wauguzi na wakunga 4.6 kwa kila Waafghan 10,000 - karibu mara tano chini ya idadi inayohitajika ikiwa ni ""kizingiti kikubwa kwenye suala la wahudumu wa kutosha"". Wafanyakazi wa huduma ya afya ya umma hawajapata mshahara wao kwa angalau miezi mitatu. Abida ni mmoja wao. Lakini hata bila mshahara, anatarajia kuendelea kufanya kazi kwa miezi mingine miwili. ""Nimeamua kufanya hivi kwa wagonjwa wetu na kwa watu wetu ... lakini bila ufadhili, sio tu kuwa kunatupa sisi wasiwasi, lakini hata kwa wagonjwa pia. Wao ni maskini sana,"" anasema. ""Waafghani husikia mengi juu ya majeruhi yanayotokea wakati wa vita. Lakini ni wachache wanaozungumza juu ya wanawake na watoto wangapi wanafariki kutokana na vifo vinavyoweza kuzuilika vinavyohusiana na uzazi,"" anasema Heather Barr, mkurugenzi mwenza wa idara ya haki za wanawake katika shirika la Human Rights Watch. Katika ziara ya Kabul mnamo mwezi Mei, anasema hospitali moja ilijaribu kulinda mishahara ya wafanyikazi kwa kupunguza kila kitu. Wanawake wengi wanaofanyakazi walilazimika kununua vifaa vyao vya kuzalisha. Mwanamke mmoja alitumia karibu dola 26 kwa vitu kama glavu, maji yanayotumika wakati wa kujifungua na bomba vikiwa mkononi mwake. Alikuwa ametumia pesa yake ya mwisho na alisisitizwa sana kwasababu ikiwa angehitajika kufanyiwa upasuaji, alipaswa kununua vifaa vyake mwenyewe,"" Barr anasema. ""Kabla ya Taliban kuingia madarakani, kliniki ya afya ilinigundua kuwa na utapiamlo na upungufu wa damu wakati nilikuwa mjamzito,"" anasema Lina, 28, ambaye ni mjamzito na anaishi katika kijiji kidogo katika mkoa wa Herat. Mara tu Taliban alipochukua udhibiti wa mkoa huo, mumewe - mchungaji - alipoteza kazi. Akiwa na pesa kidogo na kuogopa kundi la Taliban, Lina hakutembelea kliniki hadi mfuko wa maji ulipopasuka. ""Mume wangu alinipeleka huko na punda. Mkunga alisimamia shida zangu na aliweza kunizalisha mtoto wangu ambaye alikuwa na uzito mdogo,"" anasema. Lina anabaki nyumbani katika ""hali mbaya sana"" na bila kipato chochote, hajui jinsi ya kukidhi mahitaji ya mtoto wake. Waafghanistan wengi wanaogopa kuwa shida ya huduma ya afya nchini humo inaongezeka hadi kufikia hatua ya kutowezekana na watu wengine walio katika mazingira magumu - wanawake wajawazito, mama wachanga na watoto wadogo - wanaathirika. ""Hali inazidi kuwa mbaya kila siku inayopita,"" anasema Abida, ambaye sasa anaendelea na majukumu ya mkunga akiwa hana matumaini. ""Hakuna anayejua yatakayotokea kwetu."" Majina ya waliohojiwa yamebadilishwa kwasababu ya kulinda usalama wao. Picha ni kwa hisani ya Elaine Jung"	https://www.bbc.com/swahili/habari-58620954
sports	T﻿etesi za soka Ulaya 12.10.2022	"Mshambulizi wa Ufaransa Kylian Mbappe atagharimu kati ya euro 300-350m kama klabu yoyote itataka kumnunua, ingawa Paris St-Germain hawana nia ya kumuuza mchezaji huyo mwenye umri wa miaka 23 baada ya ripoti kuibuka kwamba anataka kutimka katika dirisha la Januari. (Telegraph) Mkataba wa mshambulizi wa Manchester City Erling Haaland, 22, una kipengele cha kuuzwa kwa euro 200m ambacho kitaanza msimu wa joto 2024. Meneja Pep Guardiola aliwahi kusema mchezaji huyo wa kimataifa wa Norway hakuwa na kipengele hichi kwa ajili ya ""Real Madrid au timu nyingine yoyote"" lakini kifungu hicho kinatumika kwa klabu yoyote nje ya Uingereza. (Athletic) Tottenham inamfuatilia mshambuliaji wa Brentford na England Ivan Toney wakiwa wanamtazama mara kwa mara mchezaji huyo mwenye umri wa miaka 26. (Football Insider) Chelsea wameanza mazungumzo na kiungo wa kati wa England Mason Mount, 23, kuhusu kandarasi mpya. (Standard) Chelsea wanataka kusitisha mkataba wa wa mkopo wa kiungo wa kati wa Uswizi Denis Zakaria mwenye umri wa miaka 25 kutoka Juventus mwezi Januari, na wako tayari kusikiliza ofa kwa ajili ya winga wake kutoka Morocco Hakim Ziyech, 29. (90min). Beki wa kati wa Brazil Thiago Silva, 38, anasema familia yake itaamua iwapo ataongeza mkataba Chelsea, huku mkataba wake wa sasa ukitarajiwa kumalizika mwishoni mwa msimu huu. (Standard) Juventus wanataka kumsajili mlinzi wa Manchester United Diogo Dalot huku mchezaji huyo wa kimataifa wa Ureno mwenye umri wa miaka 23 akitaka kuondoka Old Trafford. (Calciomercato ) Barcelona wanakusudia kumuuza beki wa kati Samuel Umtiti mwenye umri wa miaka 28 katika majira ya joto. Mchezaji huyo wa kimataifa wa Ufaransa kwa sasa yuko kwa mkopo Lecce. (Sport) Mshauri wa masuala ya michezo wa PSG Luis Campos aliyejiunga na klabu hiyo mwezi Juni tu, lakini anaweza kuwaacha mabingwa hao wa Ligue 1. (Le Parisien) Sir Jim Ratcliffe anasema angeweza kuinunua Manchester United majira ya joto lakini familia ya Glazer isingeweza kumuuzia. (Financial Times, via Goal) Nottingham Forest imewafuta kazi vigogo wawili wa usajili, George Syrianos na Andy Scott, kufuatia uchunguzi wa matumizi ya fedha ya klabu hiyo katika dirisha la usajili la majira ya kiangazi. (Telegraph) Bosi wa Wigan Leam Richardson yuko kwenye orodh ya kuwa meneja mpya wa West Brom baada ya The Baggies kumfukuza Steve Bruce. (Football Insider)"	https://www.bbc.com/swahili/articles/c9r4gzel257o
politics	'Mpango wa Uingereza wa kuwapeleka wahamiaji Rwanda 'ni kinyume cha Mungu' - Welby	"Mpango wa serikali wa kuwatuma baadhi ya wahamiaji kutoka Uingereza kwenda Rwanda ni   ""kinyume na asili ya Mungu "",  Askofu Mkuu wa  Canterbury alisema. Katika mahubiri yake yake ya Pasaka , Justin Welby alisema kuwa kufufuka kwa Kristo haukuwa muda wa ""kuwapatia wengine majukumu yetu"". Pia alitoa wito wa usitishwaji wa mapigano nchini Ukraine ambapo alizungumzia kuhusu hofu yake juu ya gharama ya kuishi iliyotokana na mzozo. Serikali inasema mabadiliko yanahitajika kuyalinda maisha ya watu dhidi ya  wasafirishaji haramu wa watu. Chini ya mpango wa pauni milioni 120-uliotangazwa wiki iliyopita - watu walioonekana kuingia Uingereza  watasafirishwa vibaya katika nchi ya Afrika Mshariki, ambako wataruhusiwa kuomba  haki ya kuishi. Upelekwaji wa wahamiaji hao nchini Rwanda, umekabiliwa na upinzani, huku mashirika zaidi ya 160 ya misaa na makundi ya kutetea haki za binadamu yakiwataka mawaziri waachane na kile wanachokielezea kama sera  ""katili"". Pia imekosolewa na vyama vya upinzani na baadhi ya  wafuasi wa Conservative. Wizara ya mambo ya ndani ya Uingereza imejitetea kutokana na ukosoaji wa Askofu Welby , ikisema kuwa Uingereza  ina  ""historia ya kujivunia"" ya kuwasaidia wale wenye shida na mipango ya kuwasaidia kuishi imetolewa  "" njia salama na za kisheria kwa ajili ya hali zao bora za zijazo  "" kwa ajili ya maelfu. ""Hatahivyo dunia inakabiliwa na mzozo wa dunia wa uhamiaji kwa viwango ambavyo havikutarajiwa  na mabadiliko yanahitajika ili kuzuwia wasafirishaji haramu wa watu  kuyaweka maisha ya watu hatarini na kutengeneza mfumo wa dunia kuhusu wahamiaji uliovunjika ,"" msemaji alisema. Wizara ya mambo ya ndani ilisema Rwanda  ni ""salama "" na itatatua madai kulingana na sheria za kimataifa za haki za binadamu. Mpango huo, awali utalenga wanaume wasio na familia wanaotaka kuvuka kivuko kwa boti au kwa kutumia lori kutoka Ufaransa. Waziri Mkuu alisema ""itaokoa maisha ya watu mengi"" na kuvunja mtindo wa biashara ya wasafirishaji haramu"", lakini wanaharakati wameutaja mpango huo kama ""usio wa kibinadamu"". Vivuko viwili zaidi vya wahamiaji vilirekodiwa Ijumaa asubuhi licha ya ukungu mwingi, mwandishi wa BBC Simon Jones alisema. Andrew Griffith Mbunge na mkurugenzi wa kitengo cha sera katika ofisi ya waziri mkuu, alisema mpango huo mpya hautahitaji sheria mpya na unaweza kutekelezwa chini ya ""mikataba iliyopo"". Mpango wa Rwanda ni sehemu ya mkakati mpana zaidi wa kupunguza idadi ya watu wanaoingia Uingereza kwa kuvuka bahari kwa boti ndogo. Jeshi la Wanamaji la Kifalme limechukua uongozi wa vivuko kadhaa kutoka kwa mpaka wa kikosi cha Uingereza katika juhudi za kugundua kila mashua inayoelekea Uingereza. Mwaka jana, watu 28,526 walivuka bahari, ikiwa ni ongezeko la 8,404 la mwaka 2020. Tony Smith, mkurugenzi mkuu wa zamani wa kikosi cha Mipaka cha Uingereza, alisema inaweza kuchukua wiki kabla ya kuwa wazi kama mpango huo mpya utatimizwa"". Katika hotuba yake siku ya Alhamisi, Boris Johnson alisema makubaliano na Rwanda yatatoa ""njia salama na za kisheria kwa wanaotaka hifadhi"". ""Wahamiaji wa kiuchumi wanaotumia fursa ya mfumo wa hifadhi hawataweza kukaa Uingereza, wakati wale walio na mahitaji ya kweli watalindwa ipasavyo,"" alisema. Alisema mpango huo utashughulikia mtu yeyote ambaye amefika Uingereza kinyume cha sheria tangu kuanza kwa mwaka huu."	https://www.bbc.com/swahili/habari-61132317
health	WARIDI WA BBC : Nilijaribu kujadiliana na mbakaji ambaye sikufahamiana naye	"Karen Lina kwa jina maarufu kama Princess ni mwanamke mwenye umri wa miaka 44 , ambapo miaka miwili iliyopita alipitia kipindi ambacho kamwe hawezi kukisahau maishani mwake . Kulingana naye ni kitendo ambacho hakudhania kwamba kingeweza kumtokea. Alibakwa  na mtu ambaye hakuwahi kumuona wala kumfahamu katika maisha yake yote .Anaposimulia kisa hiki bado makovu yaliompata humjia kwa hisia za uchungu na kero ila ameamua kukubali hali na kusonga mbele . ""Wakati ambao nilipitia kitendo cha ubakaji , nilikuwa nimeishi kwa miezi mitatu tu baada ya kuondoka katika ndoa yangu. Kwa kifupi aliyekuwa mume wangu alikuwa amenipatia talaka na alikuwa amenifukuza katika makao tulioishi kama mke na mume jijini Nairobi'',anakumbuka Princess Masaibu yake yalianza punde tu baada ya kutoka kwenye ndoa yake ya miaka mitatu . Alipoanza maisha ya kuishi peke yake  ilibidi achukue hatua ya kutembea kwa muda mrefu akielekea eneo la ibada za asubuhi kama njia ya kufanya  mazoezi. ""Nilikuwa nimeishi katika eneo hilo kwa zaidi ya miezi mitatu hivi , kila siku kati ya saa kumi na mbili asubuhi na saa kumi na mbili  na nusu nilikuwa nafanya mazoezi yangu .Sikuwahi kuogopa,eneo lile lilikuwa salama kwa hivyo sikuwa na wasiwasi wa kutembea muda  huo"" anakumbuka mwanadada huyo . Hivyobasi anasema kwamba  anakumbuka siku ya Jumannena kujiandaa ili  kuelekea upande wa barabara kuu . ""Nilikuwa nimeanza kutembea tu niliposikia mtu ambaye alikuwa anatembea kwa kasi nyuma yangu akielekea katika eneo nililokuwa nikienda. Niligeuka na kuona alikuwa mwanamme na nikamtaka apite mbele yangu. Lakini alisisitiza kwamba niendelee tu. Na ghafla kabla nifahamu ni kipi kilikuwa kinatendeka niliona upanga kwenye shingo langu  na akasema kwamba nisijaribu kusonga ""Princes anasimulia Mwanadada huyo anasema  mambo yalifanyika kwa haraka sana. Kwanza anasimulia kwamba mkoba aliokuwa ameubeba ulianguka. Anakumbuka kumwambia mtu huyo kwamba alikuwa anaelekea katika ibada  na kwamba alikuwa radhi achukue chochote alichokitaka ndani ya mkoba wake. Anasema  kutokana na mafunzo yake ya hapo awali yaliohusu kujilinda wakati wa mashambulizi, alikuwa amefahamu kwanza sio vizuri kujibizana na mshambuliaji na kwamba wakati huo wote utulivu ulihitajika. ""Mtu aliyekuwa ananishambulia alinieleza kuwa nisijaribu kushindana naye  na kuwa  ikiwa nitakubali yote atakayo kuwa akisema basi hakutakuwa na mabaya yatakayonisibu' Iwapo ningekaidi alikuwa radhi atumie upanga aliokuwa nao. ''Muda mchache baadaye alinitaka nielekee barabara tofauti ambayo haikuwa na watu na hapo nikaanza kuingiwa na hofu""Princess alisema Mwanadada huyo anasema kwamba wakati huo wote mtu huyo alimshika mkono na hakutaka kuzungumza naye . Baadaye alimwelekeza katika nyumba moja iliokuwa na mlango mwekundu. Wasiwasi ulizidi kwani eneo alilokuwa akipelekwa lilikuwa na giza totoro na mara moja akatakiwa asimame mbele ya mlango huo. Anasema kwamba tayari mtu aliyemshika  mateka alikuwa amechukua mkoba wake na kuanza kupekua ili kubaini kilichokuwa ndani. ""Muda mfupi baadaye alinitaka kuvua nguo zangu na hapo ndiposa nilihisi wasiwasi zaidi, si kwamba sikusikia amri yake ila nilimuuliza eti umesema nini? Akarudia tena  . Nilijipata nikimweleza ikiwa anawezakunipa  fursa ya kuomba kwanza . Nilitaka  kumshawishi asinibake .Nakumbuka nikimweleza kwamba mimi bado sina mume na tunaweza kuwa wapenzi'. Hizi zote zilikuwa mbinu za kuanza mazungumzo ambayo yangemshawishi kuchukua hatua tofauti .Princess anasema kwamba alikuwa amekubali kumpa namba yake ya simu ili waanze mawasiliano. Mwanadada huyo anasema kwamba mtu huyo alikuwa na nia moja tu kumbaka kwa hiyo hakuwa na wakati wa kumsikiliza Hatahivyo cha ajabu ni kwamba alimpatia fursa ya kuomba kwa dakika chache . ""Kwa maisha yangu yote tangu nikiwa binti nilikuwa naomba Mungu na kumkumbusha kwamba , nisiwahi kujipata katika mikono ya mbakaji , nilidhani kwamba fursa niliyopewa ya kuomba pengine Mwenyezi Mungu angenihurumia na kupigana na mbakaji aliyekuwa tayari kunidhulumu, ila baada ya kumaliza dua yangu alinifanyia kitendo hicho cha kinyama bila kujali '', anasema mwandada huyo . Anakumbuka mtu huyo akimtolea maneno makali na kumfokea kwamba sasa ilikuwa wakati wa kuvua nguo alizokuwa amevalia . Hakuamini kwamba kitendo cha dhuluma ya kingono kingefanyika chini ya dakika chache tu . ""Uchungu huu ni mwingi hata sasa ninapoongea bado nahisi  uchungu wa dhuluma hiyo' Anasema Baada ya kitendo hicho kutoka kwa mtu ambaye hakuwa anamfahamu Princess hakuwa na ujasiri wa kumpigia yeyote simu . Mwanadada huyu anasema kwamba anakumbuka tu akirudia maneo haya ""Princess hujabakwa , wewe hujabakwa wewe ni mgonjwa tu' Anasema kwamba ni hali ambayo wanawake wengi wanaobakwa hupitia i ya kukataa hali halisi kwamba wamedhulumiwa , ila huwa hawana nguvu au ujasiri wa kujitokeza wazi. Princess anakumbuka akisimama na kububujikwa na machozi akimuomba Mungu ""Nimebakwa nikielekea  kwa ibada na wala sio kwa kilabu, sasa naomba unipe nguvu ya kuelekea kwenye ibada  na kuendelea na maisha yangu"" Licha ya mbakaji huyo kumwibia fedha zake mwanamke huyu alipata ujasiri wa kumsogelea mhudumu mmoja wa boda boda ambaye alimsaidia. Wakati huu wote alikuwa anaficha sana kitu ambacho kilikuwa kimefanyika Mwanadada huyu anasema kwamba halikuwa jambo rahisi kulieleza kwa wakuu wa kanisa lake hali kadhalika kwa kina dada ambao walikuwa swahiba zake wa karibu . Kulingana naye hatua za haraka zilichukuliwa katika maandalizi ya kuwasilisha ripoti kwa kituo cha polisi na vilevile mchakato mzima wa kutafuta matibabu kutokana na maumivu aliyokuwa nayo. Hatua zakusonga mbele baada ya Ubakaji Hatua za kusonga mbele baada ya ubakaji , hazikuwa rahisi kulingana na jinsi mwanadada huyu anavyoelezea . Princess anasema kwamba kwanza kukubali kwamba alikuwa amedhulumiwa kingono na mtu ambaye hakuwa anamfahamu lilikuwa tatizo kubwa na pili ni  ndoto za kila siku kujiona akiwa kwenye mazingira ya mashambulizi hayo ya ubakaji yalijirudia kila mara kwa muda mrefu. Hadi leo anasema kwamba yule aliyemtendea ukatili huo  hajawahi kukamatwa ikiwa sasa ni miaka miwili baada ya kisa hicho. Princess anasema kuwa imekuwa ni safari ya kila siku ya kutafuta kujisamamia , kujipenda na kujikubali . Tangu tukio la kubakwa kwake Princess anasema kwamba kuna harufu na aina ya mavazi na mitindo ya nywele kwa wanaume ambayo hapendi kuiona na watu wengine. Anasema kwamba yote hayo humkumbusha siku aliyobakwa . Licha ya yote  Princess anasema kwamba alipata ujasiri wa kujitokeza wazi kuzungumzia ulimwengu wa wanawake wanaobakwa ili simulizi yake iwe  somo kwa watu wote hasa wanawake ambao wanaishi na makovu ya kubakwa. Anasema waathiriwa wa ubakjaji  wasiweke siri kitendo cha kubakwa kwani kina athari ya kuwapa karaha na machungu ya kila siku ambayo yamepelekea wengine kupata magonjwa na msongo wa mawazo"	https://www.bbc.com/swahili/habari-59478870
sports	Fainali ya Ligi ya Mabingwa: Uefa kuamua ikiwa itabadalisha mechi hadi Wembley	"Uefa iko tayari kuamua kufikia Jumatano ikiwa ibadilishe eneo ambalo fainali ya ligi ya mambingwa itachezwa Wembley kutoka Instanbul kwasababu ya masharti ya usafiri. Bodi ya soka Ulaya itakutana na maafisa wa serikali ya Uingereza na Shirikisho la soka Jumatatu kujadiliana eneo ambalo litatumiwa kucheza fainali hiyo. Chelsea inakabiliana na Manchester City katika fainali itakayochezwa Mei 29. Lakini mashabiki wameonywa kutosafiri baada ya Uturuki kuingizwa kwenye orodha ya waliopigwa marufuku kuingia nchini Uingereza. Kuna mechi ambayo ni lazima ifanyiwe maamuzi huku Wembley ikipangiwa kuwa mwenyeji wa fainali hiyo ya Mei 29. Hata hivyo, inafahamika kuwa EFL itafikiria kuhamisha mechi hiyo ikiwa itaombwa kufanya hivyo na Uefa, na bodi yake itafanya maamuzi ya mwisho. Raia wa Uingereza wanaorejea kutoka nchi zilizopigwa marufuku wanahitajika kuwa karantini katika hoteli zilizoidhinishwa na serikali kwa siku 10. Karantini kama hizo zitaathiri wachezaji ambao watashiriki kombe la Euro 2020 ambalo linaanza Juni 11. Kuhamisha fainali hadi Wembley kunahitaji serikali ya Uingereza kuwa na wepesi wa kukubali mabadiliko kwa kuwaruhusu watu wake kwenda England, kwa kuzingatia washikadau ambao watatarajiwa kuhudhuria. Inaeleweka kuwa moja ya masuala ya kuzingatiwa ni uwezekano wa kuondolewa sharti la kuwa karantini lakini hadi kufikia sasa hakuna kilichofikiwa. Ijumaa, waziri wa usafiri Grant Shapps alisema kuwa nchi zilizopigwa marufuku kwasababu ya ugonjwa wa Covid-19 ""hazistahili kutembelewa isipokuwa tu katika hali ambazo haziwezi kuepukika"". Aliongeza kuwa serikali iko wazi kuwa mwenyeji wa michezo ya Uingereza. Uefa ilikuwa na matumaini ya kutoa tiketi 4,000 kwa kilabu zote kwa mechi hiyo iliyokuwa imepangiwa kuchezwa uwanja wa Ataturk. Schapps alisema kuwa Shirikisho la Soka lilikuwa linafanya mazunguzo na Uefa kuhusu suala la kubadilisha uwanja mechi hiyo itakapochezwa lakini ""huo ni uamuzi wa Uefa"". Wafuasi wa Chelsea Trust wamesema kuwa watakutana na Uefa na kuomba kuwa fainali ihamishwe hadi Uingereza huku makundi ya mashabiki wa Manchester City wakisema kuwa watatoa wito mechi hiyo kuchezwa Istanbul. Kwingineko kuondolewa kwa Arsenal kutoka mechi za kombe la Europa league kumeirejesha klabu hiyo katika meza ya kupanga upya mikakati yake. ""Tumevunjika moyo"". Mikel Arteta sio mtu anayependa kuonyesha hisia, lakini unaweza kusema kuwa hii inaumiza. Kushindwa kwa Arsenal kufunga goli moja dhidi ya Villareal katika uwanja wa nyumbani, Emirates siku ya Alhamisi - hatua iliowafanya kuondolewa katika kombe la Yuropa ina madhara. Wakiwa katika nafasi ya tisa katika ligi , msimu wa Arsenal unaonekana umekwisha bila chochote cha kuonesha  na rekodi yao wanayojivunia ya kushiriki katika michuano ya kimataifa kwa kipindi cha miaka 25 iliopita inaelekea kuangamia. Kutakuwa na maswali mengi kuhusu hatma ya wachezaji wengi,  na maandamno ya mashabiki ambayo yalifanyika nje ya uwanja wa Emirates kujaribu kumtimua mmiliki wa klabu hiyo. Hapa katika BBC Sport tunatafuta majibu ya mkufunzi, wachezaji  wachambuizi na wengine zaidi ili kujaribu kupima hali ilivyo kufuatia kuondolea kwa Arsenal, na kujiuliza, je klabu hiyo itachukua hatua gani baada ya mechi hiyo. Lazima tuipiganie klabu hii Tulijaribu kila tuwezalo hadi dakika ya mwisho, Arteta aliambia BT Sport  baada ya mechi hiyo kukamilika. ""Nadhani tulipaswa kushinda mechi hiyo . Tulikuwa na nafasi tatu , na hawakupata chochote lakini ndio walioibuka washindi''. ''Tumevunjika moyo na kweli tumekata tamaa''. Arsenal bila shaka iligonga mwamba wa goli mara mbili kupitia Pierre Aubameyang, huku Emile Smith Rowe na shambulio la Nicolas Pepe likitoka nje ,lakini mashambulizi kama hayo yalikuwa machache katika mechi ambayo haikufurahisha kwa kipindi kirefu. Arteta anahisi kwamba kulikuwa na sababu zilizochangia ikiwemo baadhi ya wachezaji muhimu kukosa mazoezi kwa muda mrefu akiwemo Aubemayeng kufuatia tatizo la Malaria na Kieran Tierney, ambaye alichukua mahala pake Granit Xhaka  katika nafasi ya beki wa kushoto baada ya jujeruhiwa katika maandalizi. Arteta ambaye amekiri kwamba kazi ya kila mtu inachunguzwa , alisema: ni vitu kadhaa. Jinsi tulivyoanza Villareal haikuwa vizuri. Hatukuwasili hapa tukiwa katika hali nzuri. Kwa asilimia 90 ya wachezaji wao ilikuwa nusu fainali ya kwanza na hivyobasi lazima tujifunze. Kipa Bernd Leno alikubali kwamba mchezo mbaya walioonyesha Villareal na kushindwa kufunga goli nyumbani ndio chanzo cha kubanduliwa katika michuano hiyo. ''Ni hali ngumu kwetu sote, raia huyo wa Ujerumani aliambia BT Sport. Pia kwa mashabiki, sote tunahuzunika''. ''Pengine msimu ujao huenda tukafanya bora zaidi  lakini msimu huu haujaisha na katika mechi zetu nne za mwisho ni sharti tuipiganie klabu na kjuonyesha kwamba tunaipenda klabu hii''."	https://www.bbc.com/swahili/habari-57057564
entertainment	Maelfu ya watu wamiminika kumuona ng'ombe mbilikimo Bangladesh	Watu wamekuwa wakifika kwa wingi katika shamba moja la mifugo huko Bangladesh kumuona kiumbe maarufu: ng'ombe mbilikimo kwa jina Rani. Ng'ombe huyo jike mwenye urefu wa sentimita 25 ana kilo 28 ana umri wa miezi 23. Pamoja na amri ya kutotoka nje, zaidi ya watu 15,000 wameripotiwa kumtembelea Rani katika makazi yake huko Charigram, karibu na mji wa Dhaka. Mkuu wa shamba hilo Hasan Howladar ameomba utambuzi wa Rani kwenye rekodi ya Guiness Book, akisema Rani ni ng'ombe mwenye umbo dogo zaidi duniani. ''Sijawahi kuona kitu kama hiki katika maisha yangu,'' mgeni Rina Begum ameiaambia BBC idhaa ya Bangla. Bwana Howladar alimnunua Rani mwaka jana katika shamba moja lililo kaskazini magharibi wilaya ya Naogaon. Amesema ana changamoto ya kutembea na anawaogopa ng'ombe wengine walio katika shamba la Shikor Agro, hivyo amekuwa akimtenganisha na ng'ombe wengine. ''Hali sana.anakula kiasi kidogo cha majani mara mbili kwa siku,'' alisema Bw. Howladar. ''Anapenda kuzungukazunguka nje na anaonekana ana furaha tukimbeba.'' Rekodi ya ng'ombe mdogo zaidi ilikuwa ikishikiliwa na Manikyam, nchi jirani ya India, mwenye urefu wa sentimita 61.1 kutoka usawa wa kwato mpaka juu. Bwana Howladar aliambia BBC kuwa wachunguzi kutoka Kitabu cha Guinness of Records watatembelea shamba lake mwaka huu ili kuona ikiwa Rani atachukua taji hilo. Zikiwa zimesalia wiki chache tu kufika tamasha la Kiislam la Eid al-Adha, kumekuwa na uvumi juu ya ikiwa Rani atauzwa kwa ajili ya kafara. Lakini wakuu wa shamba walisema hawakuwa na mipango ya kuachana naye.	https://www.bbc.com/swahili/habari-57795295
religion	Rais Museveni afunga shule, azuia mikusanyiko ya kidini, kisiasa	Rais Museveni atangaza kufunga taasisi za elimu, mikusanyiko nchini Uganda Museveni amezuia raia wa Uganda kusafiri kuelekea kwenye nchi zilizo na maambukizi ya virusi vya corona. Raia wa Uganda wanaowasili kutoka nje watatakiwa kujiweka karantini kwa siku 14 kwa gharama zao wenyewe. Museveni ameamuru kufungwa kwa shule za msingi, sekondari na taasisi za elimu ya juu kuanzia Ijumaa tarehe 20 mwezi Machi,kwa muda wa mwezi mmoja. Nyumba zote za ibada zimeamriwa kuahirisha mikusanyiko kwa mwezi mmoja kuanzia hivi sasa. Mikusanyiko ya umma ikiwemo mikutano, mikutano ya kuhusu uchaguzi, mikutano ya kawaida, ya kitamaduni pia imepigwa marufuku kwa muda wa mwezi mmoja. Hakuna taarifa ya kuwa na mtu mwenye maambukizi nchini Uganda.	https://www.bbc.com/swahili/habari-51950383
technology	Je kombora la Hypersonic lililofanyiwa majaribio na China ni kombora la aina gani?	"China ilidaiwa kufanya jaribio la kombora la hali ya juu la hypersonic hivi majuzi, hatua iliowashangaza idara ya ujasusi nchini Marekani.  Gazeti la Financial Times liliripoti kuhusu jaribio hili la kombora la hypersonic kwenye ripoti yake ya hivi punde. Gazeti hili lilisema liliandika kufuatia habari lililopata kutoka vyanzo  vitano ambavyo halikuvitaja.  Hata hivyo China imekana rasmi madai hayo. Kisha wakasema kuwa walichofanyia majaribio halikuwa kombora la hypersonic bali chombo cha angani.  Licha ya China kukataa hilo, habari hizo zinaendelea kuzua mjadala kote duniani.  Marekani , Urusi na China wote wamejaribu kuunda makombora ya hypersonic.  Hii inahusu kuunda chombo kinachoelekezwa. Chambo hiki kinarushwa angani kwa kutumia roketi. Kisha kinaizunguka dunia na baadaye kufululiza  kwenda kwa lengo lake.  Prof Taylor Favel,  mtaalamu wa sera za nyuklia za China aliliambia gazeti la Financial Times kuwa chombo hiki cha hypersonic ambacho kinaweza kubeba silaha za nyuklia kitaisadia China kuzuia kujikuta imefungwa kwenye mifumo ya makombora ya ulinzi ya Marekani.  BBC imezungumza na baadhi ya wataalamu katika nyanja ya zana za nyuklia na ulinzi kuhusu teknolojia hii.  Kombora la hypersonic ni kombora ambalo husafiri kwenda eneo linalolenga kushambulia kwa kasi kubwa ya mara tano kuliko kasi ya sauti.  Kombora la hypersonic, limekuwa ni teknolojia ya kiwango cha juu zaidi ya makombora kwa kipindi cha miaka 30 hadi 35. Kwanza linarusha chombo kwenda angani. Baada ya hapo linashika kasi ambayo inakuwa vigumu  kulifuatilia na kuliharibu.  Baada ya kombora hili kurushwa njia yake inaweza kubadilishwa. Kombora hili huzunguka kwa kasi ya juu angani.  Kwa njia nyingine wakati nchi inarusha kombora la hypersonic inakuwa vigumu kulizuia kwa kutumia mifumo ya ulinzi ya makombora.   Magazeti yaliandika kuwa habari kuhusu kombora la hypersonic ziliipata ghafla  idara ya ujasusi nchini Marekani.  Lakini China yenyewe imekana habari kama hizo.  Lakini ripoti kutoka kwa watu ni kwamba hilo ndilo lilinafanyika.  Marekani haukutarajia kuwa China inaweza kuboresha teknolojia yake hadi kufikia kiwango kama hicho kwa kuwa China ambayo imekuwa ikinakili teknolojia kwa kati ya miaka 25 hadi 30 huunda kila kila  kitu kuanzia mifumo yake ya makombora hadi vifaa vinavyotumiwa na jeshi.  Kwa hivyo itakuwa ni jambo la kusangaza kwa Marekani, alisema Rahul Badi.  Gazeti la Financial Times linasema kuwa jaribio hilo lilikuwa lenye mafanikio kulingana na taarifa lililopata.  Hata hivyo lilisema kuwa kombora hilo la China liligonga kombora la kwanza kwa umbali wa karibu kilomita 32.  Uwezo wa China uliongezeka kwa jaribio hilo. Nafasi ya Marekani kama nchi namba moja umepingwa.  Hata hivyo PR Shankar, mkurugenzi wa zamani katika jeshi la India, alisema habari  hizi hazikuhitaji kupewa umuhimu sasa.  ""Nchi yoyote iliyo na pragramu ya anga za mbali itakuwa na teknolojia ya hypesonic, lakini kuigeuza kuwa silaha inahitaji mifumo ya ardhini na pia mifumo ya setilaiti na makombora. China bado inasafari ndeefu,"" alisema.  Hali kama hii ilishuhudiwa miaka 60 iliyopita. Wakati  huo nao serikali ya Marekani ilipingwa.  Inafahamika kama Cuban Missile Crisis. Wakati huo vita vya nyuklia vilikuwa vinatokota kati ya Marekani na Muungano wa Usovieti.  Baadaye juhudu zilifanywa kumaliza misukosuko kati ya nchi hizo. Makubaliano kadha yakaafikiwa kusitisha vita vya nyuklia.  Baada ya Cuban Missile Crisis, dunia iliewa kuwa ikiwa nchi moja itarusha kombora la nyuklia, nchi nyingine itafanya hivyo na nchi zote zitaharibiwa. Ndio maana makubaliano  mengi yameafikiwa kuzuia vita vya nyuklia.  Hata hivyo Marekani ilianza kuunda mifumo ya makombora ya ulinzi hatua iliyoenda kinyume na mkataba wa ABM wa mwaka 2001. Ilitetea hatua hiyo yake ikisema kuwaa inajenga mfumo wa ulinzi kujilinda dhidi ya nchi ndogo kama Korea Kaskazini.  Lakini China na Urusi wanahofu kuwa iwapo Marekani inajenga mifumo ya ulinzi, makombora yetu hayatafanya hivyo. Kwa hilo nchi zote zikaanza kuunda makombora ya hypersonic. Zinadai kuwa Marekani inaweza kujilinda kwa kutumia mifumo yake ya makombora ya ulinzi kwa hivyo zinajenga makambora yanayoweza kushambulia bila kuzuiwa."	https://www.bbc.com/swahili/habari-58969085
politics	Wanawake wa Afghanstan wapigwa marufuku kwenda safari ndefu wenyewe bila wanaume	"Taliban imesema wanawake wa Afghanistan wanaotaka kusafiri umbali mrefu kwa barabara wanapaswa kupatiwa usafiri ikiwa tu wataandamana na ndugu zao wa kiume. Maagizo hayo, yaliyotolewa siku ya Jumapili, ni yakiwa ni marufuku ya hivi karibuni katika haki za wanawake tangu kundi hilo la Kiislamu kuchukua  madaraka mwezi Agosti. Shule nyingi za sekondari bado zimefungwa kwa wasichana, wakati wanawake wengi wamepigwa marufuku kufanya kazi. Shirika la kutetea haki  la Human Rights Watch lilisema marufuku hayo mapya yanawapelekea kuwafanya wanawake kuwa wafungwa. Heather Barr, mkurugenzi msaidizi wa kundi la haki za wanawake, aliliambia shirika la habari la AFP agizo hilo ""kufunga fursa kwa [wanawake] kuweza kutembea kwa uhuru"" au ""kuweza kukimbia ikiwa kama wanakabiliwa na unyanyasaji majumbani"". Agizo la hivi karibuni, lililotolewa na wizara ya Kukuza Utu na kinga ya Makamu wa Taliban, lilisema wanawake wanaosafiri kwa zaidi ya maili 45 (72km) wanapaswa kusindikizwa na mwanafamilia wa karibu wa kiume. ""Nilijisikia vibaya sana,"" Fatima, mkunga anayeishi Kabul, aliiambia BBC, akijibu agizo hilo. ""Siwezi kwenda nje kwa kujitegemea. Nifanye nini ikiwa mimi au mtoto wangu ni mgonjwa na mume wangu hapatikani?"" Aliongeza: ""Taliban waliteka furaha yetu kutoka kwetu... Nimepoteza uhuru na furaha yangu."" Waraka huo unatoa wito kwa wamiliki wa magari kukataa kuwaendea wanawake wasiojifunika uso, au hijabu, ingawa haisemi ni aina gani ya vazi la kutumia. Wanawake wengi wa Afghanistan tayari wanavaa hijabu. Pia ilipiga marufuku uchezaji wa muziki kwenye magari. Tangu Taliban ichukue mamlaka baada ya kuondoka kwa majeshi ya Marekani na washirika wake, mamlaka hayo yawamewaambia wafanyakazi wengi wa kike kubaki nyumbani wakati shule za sekondari zikiwa zimefunguliwa kwa ajili ya wavulana na walimu wa kiume pekee. Taliban wanasema vikwazo hivyo ni vya ""muda"" na viko mahali pekee ili kuhakikisha maeneo yote ya kazi na mazingira ya kujifunzia ni ""salama"" kwa wanawake na wasichana. Wakati wa utawala wao wa awali katika miaka ya 1990, wanawake walizuiwa kupata elimu na mahali pa kazi. Mwezi uliopita, kikundi hicho kilipiga marufuku wanawake kuonekana katika tamthilia za televisheni na kuwaamuru wanahabari na watangazaji wa kike kuvaa hijabu kwenye skrini. Mataifa wafadhili yamewaambia Taliban kwamba lazima waheshimu haki za wanawake kabla ya kurejesha msaada wa kifedha. Nchi inakabiliwa na mzozo mkubwa wa kibinadamu na kiuchumi unaofanywa kuwa mbaya zaidi na kuondolewa kwa msaada wa kimataifa baada ya kundi hilo kuchukua madaraka."	https://www.bbc.com/swahili/59779612
health	Kwa nini wanaume wa Kihindi wanalalama kwa maumivu ya hedhi?	"Hedhi na usumbufu unaokuja nao bado ni mada inayooneka kama mwiko katika sehemu nyingi za India. Lakini kampeni katika jimbo la kusini la Kerala nchini humo inalenga kubadilisha hilo. Waandaaji wa mpango huo wanapeleka vifaa vya mfano vya kusisimua hedhi kwenye maduka makubwa na vyuo vikuu katika wilaya ya Ernakulam ili kutumiwa na wanaume na kupitia uzoefu wa maumivu ya hedhi wanayopata wanawake. Lengo ni kuhalalisha mazungumzo na mjadala kuhusu mada hiyo. Video ya hivi majuzi ya kampeni hiyo ilionesha wanaume wakipepesuka na kupiga mayowe kwa maumivu huku wanawake wakitazama, na kuburudika. ""Inaleta uchungu (maumivu) sana. Sitaki kamwe kushuhudia hilo tena,"" anasema Sharan Nair, mshawishi wa mitandao ya kijamii ambaye alijaribu kutumia vifaa hivyo vya mfano vya kusisimua hedhi kwenye moja ya maduka makubwa. Vifaa hivyo ni sehemu ya mradi unaoitwa Cup of Life ambao unalenga kusambaza vikombe vya hedhi bure na kupinga dhana potofu kuhusu hedhi. Umezinduliwa na mbunge wa eneo hilo, Hibi Eden kutoka chama cha Congress pamoja na Indian Medical Association (IMA), ambayo inawakilisha madaktari. Afya ya wanawake, hasa masuala yanayohusiana na hedhi, ni mada ambayo haijajadiliwa sana nchini India. Katika maeneo mengi, wanawake bado wanachukuliwa kuwa wachafu wanapopata hedhi, na kuwekwa mbali na matukio ya kijamii na kidini, na hata jikoni. Ingawa mtazamo huu umebadilika kidogo katika maeneo ya mijini, wanawake wengi bado hawajisikii vizuri na huru kujadili na waajiri wao au hata wanafamilia wa kiume kuhusu kipindi chao au maumivu makali ambayo wanapitia wakati wa hedhi. Ingawa baadhi ya makampuni duniani ikiwemo kiasi India wameanza kutoa likizo ya muda kwa wanawake walio katika hedhi, ingawa bado mara nyingi ni mada yenye mgawanyiko. Lakini waandaaji wa kampeni wana matumaini wanaweza kuibua mabadiliko katika eneo la Kerala, inayochukuliwa kuwa mojawapo ya majimbo yanayoendelea zaidi nchini India. Vifaa hivyo vya kusisimu vina nyaya mbili ambazo zinaweza kuunganishwa kwa watu wawili kwa wakati mmoja na unapobonyeza namba kubwa kutoka moja mpaka 10 ndivyo inavyoongeza kiwango cha maumivu. Moja kiwango kidogo, 10 kiwango kikubwa. Bw. Nair anakumbuka kwamba wasichana waliojaribu kuwekewa kifaa hicho ""hawakuhisi chochote"" huku ""wavulana, ikiwa ni pamoja na mimi, tukipiga kelele kwa maumivu makali"". Waandaaji wanasema kuwa simulizi hiyo iliibua mijadala ya uwazi katika vyuo vya wilaya ya Ernakulam. Wazo hili si la kwanza. Mnamo Julai, kampuni moja yenye makao yake nchini Marekani, iliwahi kuhimiza wanaume kutumia vifaa kama hivyo kama zoezi la kujenga huruma dhidi ya wanawake wawapo kwenye hedhi. Video za Tiktok kutoka kwa matukio haya ya kutumia vifaa hivi tangu wakati huo zimepata mamilioni ya maoni. Bw Eden anasema wazo la kampeni ya wilaya nzima lilikuja baada ya kuanzisha mpango wa kutoa maelfu ya vikombe vya hedhi bure kwa wanawake katika kijiji kiitwacho Kumbalangi. Mapema mwaka huu, gavana wa Kerala alitangaza kijiji cha kwanza cha Kumbalangi India kisicho na pedi. Kampeni hiyo iliyoanza miezi minne iliyopita na kuandaa shughuli kadhaa, imekamilika leo kwa usambazaji wa vikombe 100,000 vya hedhi katika harakati za kutengeneza rekodi ya ulimwengu."	https://www.bbc.com/swahili/articles/cd1l7xw3626o
religion	Wakili wa Masheikh wa Uamsho azungumza kuhusu kuachiliwa kwao	Masheikh wa Jumuiya za Uamsho na Mihadhara ya Kiislamu Zanzibar (Jumiki), waliokuwa gerezani nchini Tanzania kwa zaidi ya miaka saba wameachiwa huru, bada ya mashtaka dhidi yao kufutwa. BBC imezungumza na mmoja wa mawakili wa mashekh hao, Abdallah Juma mbali na kuthibitisha wameachiwa	https://www.bbc.com/swahili/habari-57501246
sports	Liverpool 2-0 Leicester: Je 'Reds' bado wanaweza kuwafikia mabingwa wa ligi Man City?	"Kwa muda kinyanganyiro cha kuwania taji la Ligi Kuu ya Uingereza kimeonekana kutokamilika, huku Manchester City wakiwa na uhakika wa kutwaa kombe hilo kwa mara ya nne katika kampeni tano. Kikosi cha Pep Guardiola kilisonga mbele kwa pointi 12 kileleni mwa jedwali Jumatano kwa ushindi wa 2-0 dhidi ya Brentford, lakini maadui wa zamani wa ubingwa Liverpool walijibu Alhamisi kwa kushinda 2-0 dhidi ya Leicester na kupunguza idadi ya pointi hadi tisa - huku wakiwa wamesalia na mchuano. Kuna hali ya kutotabirika kuhusu msimu huu ulioathiriwa na Covid-19 na vijana wa Jurgen Klopp wana fursa ya kupunguza zaidi pengo hilo ikiwa watashinda mchezo huo, dhidi ya Leeds, tarehe 23 Februari. Tuchukulie kuwa timu zote mbili zitashinda mechi zao mbili za ligi kati ya sasa na baadaye, uongozi wa City mara moja utapungua hadi pointi sita pekee. Timu hizo mbili zinakutana kwenye Uwanja wa Etihad mwezi Aprili, na kuwapa 'The Reds' nafasi ya kupungua pointi wanazo ongoza nazo hata zaidi. Hilo ndilo lilifanya mahojiano na uchanganuzi wa baada ya mechi huko Anfield siku ya Alhamisi ulihusisha sana mazungumzo mengi kuhusu kama changamoto ya taji kwa Liverpool bado inaweza kuwa ipo. ""Sina uhakika tuko katika nafasi ya kuwafanya wawe na kiwewe"", alisema bosi wa Reds Jurgen Klopp. ""Hatuna nafasi ya kuwafikia lakini hiyo haimaanishi kwamba hatutajaribu kucheza mchezo bora zaidi katika msimu kwa ajili yetu. ""Lazima tushinde mechi zetu na klabu hii ya soka ni kubwa. Kuna mchezo, tunavaa shati na lazima tushinde. Sio kwamba kila wakati mambo yatakwenda vile munavyotaka. ""Ilikuwa muhimu sana kwetu kushinda usiku wa leo. Sio kuhusu sisi kufikia City - kuna timu nyingi nyuma yetu ambazo zinataka kukaribiana nasi zaidi. Hiyo ni kazi muhimu pia. Wakati Klopp akipuuza nafasi alizonazo, kiungo wa kati wa Uhispania Thiago Alcantara alichukua mtazamo tofauti. ""Bado tupo,"" alisema. ""Tumecheza mchezo mmoja pungufu na lazima tukabiliane nao hapo, kwa hivyo bado ni Ligi ya Premia iko wazi."" Liverpool na City zimechuana kuwania taji kwa misimu mitano iliyopita, na zinaweka kiwango mfano kwa mara nyingine tena katika ligi kuu ya soka ya Uingereza pande zote zikiwa zimecharazwa mara mbili pekee kwenye ligi hadi sasa. Reds ndio wafungaji bora wakiwa na mabao 60 katika michezo 23, huku City waliofunga mabao 57 wakiwa nafasi ya pili kwa ubora. Vijana wa Guardiola, hata hivyo, wamepata mabao machache zaidi katika ligi na yakiwa ni 14 pekee kutoka kwa mechi 24 walizocheza. Liverpool watahitaji kuendeleza kiwango chao kizuri ikiwa wanataka kurekebisha pengo lililopo - wameshindwa mara moja katika mechi 19 zilizopita katika michuano yote waliocheza. Na wana sababu nyingi za kuwa na matumaini baada ya ushindi wa Alhamisi. Mshambulizi Luis Diaz alicheza mechi ya kwanza ya kuvutia, Mohamed Salah akarejea kama mchezaji wa akiba baada ya majukumu ya Kombe la Mataifa ya Afrika na Sadio Mane bado hajarejea kwenye timu baada ya kushinda Afcon akiwa na Senegal. Lakini Reds wanajua hata kushinda mechi zao zote zilizosalia kunaweza kusitoshe kutokanana na kiwango kizuri cha mchezo wa City - mabingwa hao wameshinda 14 kati ya mechi 15 zilizopita za ligi, wakitoka sare moja nyingine. Na Liverpool watakumbuka vyema msimu wa 2018-19, walipomaliza msimu kwa nguvu lakini City wakashinda mechi zao 14 za mwisho na kuwafanya Liverpool kuchungulia ubingwa kwa kuwashinda kwa pointi moja tu. ""Njia pekee tunaweza kujibu maswali ni kwa kupata matokeo, beki wa Reds Andrew Robertson aliambia BT Sport. ""Pengo bado ni kubwa sana - inatubidi tu kuendelea kuwawekea shinikizo. Itakuwa ni mchezo wa kusisimua kwa matumaini kwamba  bado tunapambana katika michezo manne. 'Je, Liverpool wanaweza kuwashinda City? Mashabiki tayari wanasubiri Aprili 9 wakati timu hizo mbili zitakapokutana kwenye Ligi Kuu kwenye Uwanja wa Etihad. Mchezo huo unaweza kuwa muhimu katika kuamua hatima ya kombe la msimu huu, na simulizi iliyotolewa na Klopp na Robertson kwamba ubingwa tayari umekamilika na haukubaliwi na wote. Mshambulizi wa zamani wa Premier League Clinton Morrison alisema kwenye BBC Radio 5 Live: ""Ligi haijakamilika na mimi bado sijaondoa uwezekano wa Liverpool kushinda. Nilisema wakati Manchester City ilipotoka sare dhidi ya Southampton, Liverpool bado wamo ndani. ""Bado wanapaswa kwenda City - hawatakaa tu buree, watasababisha matatizo na kama watashinda baada ya mchuano walio nao, basi hizo ni pointi tatu. ""Chelsea wametoka lakini nadhani ni kinyanganyiro cha wawili. ""Bado kuna mechi nyingi zinazosalia. Shaka pekee lililopo ni kama wanaweza kwenda na kuifunga Man City."" Hata hivyo, kipa wa zamani wa Premier League Rob Green alihoji ni mara ngapi City inaweza kuteleza"". Aliongeza: ""Unaweza kuona Manchester City ikipoteza pointi nyingi kiasi hicho? Ni vigumu kuona ni wapi lakini kama kuna mtu atakayeishinda na kushinda hii itakuwa ni Liverpool. ""Walionekana kuvutia sana [Alhamisi usiku] na unafikiria watakapopata fursa zote hizo watashindwa."""	https://www.bbc.com/swahili/habari-60350712
business	Hazina ya ajabu iliyopatikana katika meli iliyozama zaidi ya miaka 350 iliyopita	"Ni karibu usiku wa manane tarehe 4 Januari 1656, na staha ya jumba la kifahari la Uhispania Nuestra Señora de Las Maravillas (Mama Yetu wa Maajabu kwa Kihispania) iko kimya. Sauti tu ya bahari na upepo unaobembeleza matanga ya meli kubwa ndiyo inaweza kusikika. Maravillas inaelekea Uhispania baada ya kukusanya ngawira ya fedha iliyopatikana kwenye ajali ya Jesus María de la Limpia Concepcion, meli iliyokuwa imezama kwenye mwamba karibu na nchi ambayo sasa inaitwa Ecuador. Lakini ndani ya sekunde chache, kila kitu kilibadilika. Hitilafu ya kimitambo ya Nuestra Senora de La Concepcion, meli iliyokuwa ikisafiri pamoja nayo, iligongana na na meli ya Maravillas, na kuisukuma hadi meli hiyo ya Uhispania hadi kwenye mwamba. Chini ya dakika 30 minutes, ilikuwa imezama hadi chini ya bahai ya  Atlantic.\nKati ya watu 650 waliokuwa ndani ya meli hiyo, ni 45 pekee walionusurika. Katika kipindi cha karne nne zilizopita, kaburi la maji la Maravillas, ambalo liko umbali wa kilomita 70 kutoka pwani ya Bahamas, limevamiwa na misafara kadhaa. Lakini zaidi ya miaka miwili iliyopita, timu ya kimataifa ya wahifadhi na wanaakiolojia chini ya maji imefanya kazi ili kurejesha baadhi ya maajabu yaliyoachwa nyuma. Usafirishaji huo sasa unaonyeshwa kwa mara ya kwanza kwenye Jumba la Makumbusho la Bahari la Bahamas lililofunguliwa hivi karibuni. ""Maravillas ni sehemu muhimu ya historia ya bahari ya Bahamas,"" Carl Allen, mfanyabiashara, mfadhili na mwanzilishi wa Allen Exploration, kampuni inayohusika na juhudi za uokoaji, alisema katika taarifa. ""Kuzama kwa meli kuna historia ngumu: vipande vingi vilipatikana na safari za Uhispania, Kiingereza, Ufaransa, Uholanzi, Marekani na Bahamas wakati wa karne ya 17 na 18,"" aliongeza. Mwanaakiolojia wa mradi wa baharini James Sinclair pia alidokeza katika taarifa iliyotolewa na Allen Exploration kwamba meli inaweza kuwa ""imefutiliwa mbali na uokoaji na vimbunga vya zamani"", lakini timu inaamini ""kuna hadithi zaidi huko"". Kulingana na jumba la makumbusho, moja ya vipande muhimu zaidi vilivyopatikana na msafara wa hivi majuzi ni kidani cha dhahabu kilicho na Msalaba wa Santiago (Mtakatifu James) katikati. Kipande cha pili kina msalaba sawa unaojitokeza kutoka kwa zumaridi ya Colombia yenye umbo la mviringo. Umbo la nje hapo awali lilipambwa kwa zumaridi 12 zaidi, zikiwakilisha mitume 12. Hizi zinawakilisha ushahidi wa kuwepo kwenye bodi ya Agizo la Santiago, shirika la kidini na kijeshi la kifahari lililoanzishwa katika Karne ya 12 nchini Hispania na Ureno. Mashujaa wake walikuwa wakifanya kazi haswa katika biashara ya baharini. Wakati baharia Mreno Vasco da Gama, Mzungu wa kwanza kusafiri hadi India, alipochukua uongozi wa meli 21 kati ya 1502 na 1503, alisafiri na mashujaa wanane wa agizo hilo. Ugunduzi mwingine muhimu ulikuwa sarafu za fedha na dhahabu, zumaridi, amethisto, mkufu wa dhahabu wenye urefu wa mita 1.8 na baa ya fedha yenye uzito wa kilo 34. Lakini Allen na timu hawakupata hazina tu. Msafara huo uliokoa vitu kadhaa kutoka kwenye mabaki hayo ambavyo ni pamoja na baadhi ya alama za mwisho za meli hiyo: ballast ya mawe, viunga vya chuma ambavyo wakati fulani vilishikanisha mwili pamoja na nati ya bawa kutoka kwa chombo cha kuongozea cha shaba kinachoitwa astrolabe. Vitu vingine vilivyopatikana ni pamoja na jagi la maji, sahani na chupa za mvinyo zilizotumiwa na wafanyakazi wa meli hiyo Allen Exploration alisema inanunia kuhifadhi vipande vya hazina hiyo iliyopatikana katika pwani ya Bahamas, wazo ambalo linaungwa mkono na Idara ya Makumbusho ya Bahari ya Bahamas. ""Kwa taifa lililojengwa juu ya bahari, inashangaza jinsi inavyoeleweka kidogo kuhusu uhusiano wa Bahamas na bahari,"" Michael Pateman, mkurugenzi wa makumbusho, alisema. ""Wachache wanajua kwamba watu asilia wa Lucayan, kwa mfano, waliishi hapa miaka 1,300 iliyopita. Au kwamba watu karibu 50,000 walifukuzwa kwa nguvu na Wahispania, wakalazimishwa kutafuta lulu huko Venezuela na wakatoweka katika kipindi kisichozidi miongo mitatu. ""alikumbuka."	https://www.bbc.com/swahili/articles/c1re2jl01xno
technology	Mtandao wa Facebook waanzisha programu itakayolinda uingiliwaji wa data zako	Facebook inafichua ni data gani inazozikusana kutoka kwa watumiaji wake Wengi, wengi hawapendi wanachokiona . Programu  iliyowekwa na Facebook inayoitwa  Off-Facebook Activity...yaani Jje ya shughuli za facebook, itaonyesha programu zote na mitandao inayotuma taarifa kukuhusu wewe  kwenye  Facebook, ambazo hatimae hutumiwa kulenga matangazo kwa ubora zaidi. Programu hiyo mpya itakuwezesha kuwa na uwezo wa kufuta historia yako na kuzuwia tabia ya mtandao huo  kuingiliwa tena .Lakini mtaalamu mmoja anasema hatua hiyo huenda isiwe na athari kubwa katika faida ya kampuni ya facebook. Kwa sasa , mpango huo unaendelea taratibu huku Ireland, Korea Kusini na uhispania zikipata huduma hiyo. Lakini lengo ni hatimae kuitoa huduma hii kote duniani. Utoaji wa huduma hii unakuja wakati  Apple na  Mozilla tayari wamekwishachukua hatua za kuizuwia Facebook na huduma nyingine za mtandao kuwachunguza watumiaji  kupitia mtandao mmoja wa hadi mwingine kwa njia ya kurambaza. Zaidi ya hayo , wasimamizi wa ushindani nchini Ujerumanji walikuwa wameiambia Facebook kuwa inapaswa kuweka ukomo wa namna ilivyokusanya na kujumuisha data zake juu ya ya watumiaji wa mtandao wake la sivyo itatakiwa kujibu juu ya hofu za watumiaji kuliko ilivyofanya awali. Facebook hukusanya data zaidi ya zile zilizopo kwenye ukurasa wako  kwasababu labda umeamua kutumia mtandao wa kijamii lkuingia katika Facebook au kuoingia katika programu(app), au hata kuna uwezekano  mkubwa wa kuchukua data zako kwasababu mtandao hutumia kitu kinachoitwa  Facebook Pixel kufuatilia shughuli zako mtandaoni. Hii ndio sababu  unapo ramabaza mtandao pengine ukitaka kununua bidhaa kama viatu , utabaini kuwa kuna tangazo la kibiashara linachungulia ghafla  kwenye ukurasa wako wa  Facebook na baadae utaona ujumbe  pengine kama baada ya nusu saa hivi ukipendekeza viatu unavyoweza kuvinunua ambavyo umekuwa ukivisaka kwenye mtandao wako wa facebook. Kuanzishwa kwa programu ya Off-Facebook Activity itakusaidia kufichua kikamilifu  ni data gani au kurasa gani za mtandao zinashirikisha taarifa kukuhusu - Facebook inasema   simu ya kawaida ya  smartphone ina  programu 80 na 40 kati hizo  hutumiwa na huenda wanaweza kuwa zaidi. Utaweza sasa kukata mawasiliano ya data zako na utambulisho wako wa  Facebook    - ima kwa kampuni au kwa vyanzo binafsi vinavyokusaka. Ikiwa utatumia fursa hii , itamaanisha kuwa yale matangazo ya viatu yataacha kujitokeza katika simu yako wakati wote . Ni muhimu kusisitiza kwamba  Facebook bado itakuwa inakusanya data, lakini kutakuwa hakuna utambulisho   - wanaweza kujua kuwa watu wengi wamekuwa wakitafuta bidhaa fulanu , lakini hawatajua kuwa wewe ulikuw amiongoni mwao. Off-Facebook Activity imekuwepo zaidi ya mwaka mmoja na utekelezaji wake unatokana na  ahadi aliyoitoa   Mark Zuckerberg katika kikao cha mwaka jana  ambapo aliahidi kuwapatia watumiaji wa mtandao wa Facebook udhibiti mkubwa wa namna taarifa(data) zao zinavyotumiwa.	https://www.bbc.com/swahili/habari-49414084
entertainment	Msanii nyota wa Tanzania Diamond Platnumz afikisha mashabiki milioni 5 youtube	Mwanamuziki mashuhuri nchini Tanzania, Diamond Platnumz amepiga hatua nyingine kubwa katika kazi yake ya muziki. Diamond kwa jina halisi Naseeb Abdul amekuwa mwanamuziki  wa kwanza kusini mwa jangwa la sahara kupata watazamaji milioni tano katika mtandao wa Youtube, kupitia chaneli yake ya youtube. Kwa karibu anafuatwa na Davido akiwa na watazamaji milioni 2.38, Burna Boy milioni 1.82 na Wizkid milioni 1.68. Mafanikio haya ya sasa ya Diamond yanakuja yakifuata rekodi aliyoiweka mwaka jana (2020) baada ya wimbo wake maarufu 'Waah' aliomshirikisha mwanamuziki wa Koffi Olomide wa DRC kutazamwa na watu milioni 8 ndani ya saa chache baada ya kibao hicho kutoka, na kuvunja rekodi iliyowekwa na mwanamuziki wa Nigeria Davido baada ya kibao chake 'Fem' kuwavuta watazamaji milioni moja ndani ya saa 9 tangu kibao hicho kilipoachiwa. Rekodi nyingine iliyowekwa na mwimbaji huyo ni kuwa msanii wa kwanza kusini mwa jangwa la Sahara kuwa na watazamaji bilioni moja youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja, ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema	https://www.bbc.com/swahili/habari-56636811
religion	Ulimwengu wa kiarabu: Je waraabu wanaipuuza dini?	"Waarabu wanazidi kusema kuwa hawana dini tena, kwa mujibu wa utafiti mkubwa na wa kina uliofanywa wa eneo la mashariki ya kati na Afrika kaskazini. Utafiti huo ni mmoja kati ya baadhi kuhusu namna waarabu wanahisi kuhusu masuala tofuati, kuanzia haki za wanawake na uhamiaji, usalama na mahusiano. Zaidi ya watu 25,000 walihojiwa katika utafti huo - uliofanywa kwa niaba ya BBC News Arabic na kituo cha utafiti cha Arab Barometer research network - katika nchi 10 na maeneo ya Palestina kati ya mwisho wa mwaka 2018 na 2019. Haya ndio baadhi ya matokeo: Tangu 2013, idadi ya watu katika eneo hilo waliojtambulisha ""kutokuwa na dini"" imeongezeka kutoka  8% hadi 13%.  Ongezeko hilo ni kubwa katika watu wenye umri wa chni ya miaka 30, miongoni mwao 18% walijitambulisha kutokuwa na dini, kwa mujibu wa utafiti huo. Ni yemen pekee ilioshuhudia kushuka kwa kiwango katika kitengo hicho. Watu wengi katika eneo hilo wameunga mkono haki ya wanawake kuwa waziri mkuu au rais. Algeria pekee ndio iliyokuwa na kiwango cha chini ambapo chini ya 50% ya waliohojiwa walikubali  kuwa rais mwanamke anakubalika. Lakini linapokuja suala la maisha nyumbani - wakiwemo wanawake wengi - wanamini kuwa waume ndio wanapaswa  kuwana uamuzi wa mwisho  kuhusu masuala ya familia. Ni nchini Morocco pekee ambapo chini ya nusu ya raia wanadhani mume ndio daima anayepaswa kufanya maamuzi. Suala la kukubalika kwa mapenzi ya jinsia moja lina mgawanyiko wa namna linavyopokewa lakini pia liko chini katika eneo zima.  nchini lebanon kwa mfano, licha ya kuwana sifa ya kuwa na uhuru zaidi kijamii kuliko mataifa jirani, ni 6% pekee wanaolikubali hilo. Mauaji ynayotekelezwa kutunzai heshima ya familia, kabila au jamii ambapo familia iko radhi imuue jamaa yao kwa hilo, sanasana wanawake, wanaotuhumiwa kuiviunjia familia heshima. Kila eneo lililofanyiwa utafiti limetaja sera za Donald Trump kwa eneo la mashariki ya kati mwisho walipolinganisha viongozi hawa. Kwa utofauti, kati ya matiafa 11 yaliohojiwa 7 nusu au zaidi yake wanaridhia muelekeo wa rais wa Uturuki President Recep Tayyip Erdogan. Lebanon, Libya na Misri zimeorodhesha sera za Putin mbele ya zile za Erdogan. Idadi jumla za matiafa hazijumlishi 100 kwasababu 'Sijui' na 'Akataa kuitikia' hazikujumuishwa. Bado kuna wasiwasi kuhusu usalama kwa wengikatika enoe la mashariki ya kati na Afrika kaskazini. walipoulizwa ni nchi gani zilizo na tishio kubwa kwa utulivu na usalama wa mataifa yao, baada ya  Israel, Marekani imetajwa kuwa ya pili kwa tishio kieneo na Iran ya tatu. Katika kila eneo ambako wakaazi walilohojiwa, utafiti umeashiria kuwa angalau mmoja kati ya watano wanatafakari kuhama kabisa kutoka mataifa yao. Nchini Sudan ilikuwa nusu ya raia walioko nchini humo. sababu za kiuchumi zilitajwa pakubwa kama chanzo kikuu. Washiriki walikuwa wanaweza kuchagua zaidi yanchi moja. Idadi ya watu wanaofirikia kuhama kutoka Afrika kaskazini imeongezeka, na wakati sio wengi wanavutiwa na Ulaya kuliko ilivyokuwa bado linasalia kuwa eneo kuu kwa watu wanaofikiria kuondoka katika maeneo yao. Imetengenezwa na  Becky Dale, Irene de la Torre Arenas, Clara Guibourg, na Tom de Castella. Mbinu iliyotumika Utafiti umetekelezwa na taasisis ya utafiti, Arab Barometer. Ni watu 25,407 waliohojiwa ana kwa ana katika matiafa 10 na maeneo ya Palestina. The Arab Barometer ni taasisi ya utafiti iliopo chuo kikuu cha Princeton. Imekuwa ikifanya utafiti kama huu tangu 2006.  mahojiano ya dakika 45 yaliofanyika kwa ukubwa kupitia tabiti yalifanywa na watafiti na washirika katika maeneo ya kibinfasi. Ni maoni ya watu katika nchi za kiarabu, kwahivyo hazijumuishi maoni kutoka Iran au Israel, licha ya kwamba inajumuisha  maeneo ya Palestina. Baadhi ya mataifa katika eneo hilo yamejumuishwa lakini serikali kadhaa za ghuba zilikataa kufikia kikamilifu na kwa haki utafiti huo. Matokeo ya Kuwait yalichelewa kuweza kujumuishwa katika taarifa ya BBC Arabic. Syria haikuweza kujumuishwa kutokana na ugumu wa kulifikia eneo hilo. Kutokana na sababu za kisheria na kitamaduni baadhi ya mataifa yaliomba baahdi ya maswali yaondolewe. Ylioondolewa yamejumuishwa katika kutangaza matokeo, kwa kujumuisha ufafanuzi wa wazi wa ambayo hayakujumuishwa. Unaweza kupata taarifa zaidi kuhusu mbinu iliyotumika katika mtandao wa Arab Barometer."	https://www.bbc.com/swahili/habari-48754397
technology	Aliyemfuatilia mpenzi wake wa zamani mtandaoni ahukumiwa	"""Nilimuamba aniache, Nikamuomba aendelee na maisha yake na aniache na maisha yangu, lakini haikusaidia lolote ."" Kwa karibu miezi 12,  Michael Cook, mwenye umri wa miaka 31, alimfuatilia kisiri kwenye mitandao mpenzi wake wa zamani baada ya uhusiano wao kuisha. Kila siku alikua anawasiliana nae-huku akitishia kujiua au wakati mwingine akimuomba msamaha-licha ya kwamba mpenzi wake alikua amemuamba aachane nae kabisa. ""Alipokea kwa ujumla barua jumbe zaidi ya  4,000 , alipigiwa simu  300  na mamia ya jumbe za simu pekee kutoka kwake. ""Kusema kwamba jumbe hazikua zenye madhara, lakini  haimaaninishi kwamba hazikuwa na athari za kisaikolojia kwangu. ""Nililazimika kubadilisja mfumo wangu wote wa maisha ili kuhakikisha mimi na watoto wangu  tunakua salama  kutokana na hali hiii. Ninalazimika kuendelea kuishi hivyo , na kusema ukweli maisha yangu hayatakuwa sawa na yalivyokua zamani tena ."" alisema muathiriwa. Jumatau  Bwana Cook, kutoka  eneo la Litherland mjini Liverpool Uingereza, alihukumiwa kifungo cha wiki 12 gerezani baada ya kukiri kuwa amekua akimfuatilia kwenye mitandao aliyekua mke wake na kuwasiliana pamoja na  kumtumia jumbe mpenzi wake wa zamani. Pia alipewa kibali cha mahakama cha miaka mitano kinachomzuwia kuwasiliana na mpenzi wake wa zamani. 'Vitisho vya mara kwa mara vya kujiua ' Muathiriwa huyo alitoa ripoti kwa polisi akielezea maisha aliyoyapitia baada ya kuachana na aliyekua  mpenzi wake. "" Nilikuwa ninatumiwa jumbe za vitisho vya kujiua mara kwa mara, madai ya kila mara dhidi yangu ya mambo mabaya ,kila wakati alikua akiniwinda na kunituhumu , kila siku, mara nyingi kwa siku. "" Alikua akitumia njia mbali mbali kunifikia, iwe kwa njia ya mitandao ya kijamii, simu, barua pepe,  na njia nyingine nyingi ambako aliweza kunipata -mkiwemo  PayPal. ""Hii haikukomea hapo, pia alituma jumbe kwa watu wa familia yangu, wapenzi wao na marafiki hata wafanyakazi wenzangu kazini."" Kutokana kuhisi na  uoga na kama mtu asiye na usaidizi, muathiriwa aliwasiliana na kituo cha polisi   cha - Merseyside Police ambao walianzisha uchunguzi. Licha ya polisi kuingilia kati,   Cook aliendelea kumgtumia jumbe muathiriwa. ""Mienendo yake aliiona  kama kitu kinachofaa kama anavyosema  'ananipenda ' na  alifikiria  kana kwamba nasamehe mienendo yake na kuona kama ni kitu cha kawaida  kuwasiliana nami kila mara. ""Tabia hii haifai na mapenzi hayasababishi uwe na madhara ya kihisia  na kuathiri afya yako ya mwili ."" Muathiriwa anasema sasa anafahamu kuwa mpenzi wake wa zamani alionyesha habioa sawa na hizo kabla na anataka kuwashauri wanawake kutumia sheria zilizopo zinazowalinda wanawake dhidi ya wa wapenzi wao. "" Ninatoa taarifa hii nikiwa na matumaini kuwa mwanamke yeyote au  mwanaume ambaye aliwahi kupitia maisha sawa na yangu kutoka kutokana na mienendo ya mpenzi wake, abaini kuwa hii si sahihi. "" Kama muathiriwa ninafahamu jinsi ilivyorahisi kujilaumu  mwenyewe, lakini tafadhari usijilaumu, nenda utafute usaidizi . Usikate tamaa."" Shirika linalowalinda watu dhidi ya mashambulizi ya kimtandao -Stalking charity Protection Against Stalking   linasema  visa kama hivi ni vya kawaida. Linasema kuwa limeshuhudia idai kubwa ya visa vya aina hiyo vikiongezeka mara dufu tangu ilipowekwa amri ya kutotoka nje. ""Kufungiwa ndani  haimaanishi kuwa unafungiwa na mtu anayekufuatilia bila kufahamu kwenye mitandao na kukukosesha amani ,"" anasema mshauri  nasaha Jan Berry. "" Katika kipindi cha wiki zilizopita tabia ya kufuatilia watu na kuwatumia jumbe zisizofaa imeshamiri na tumefanikiwa kuasaidia wateja kupata agizo la mahakama linalowalinda. ""Ni muhimu kwamba watu watambue tabia ya kufuatiliwa fuatiliwa  bila idhini  yako ni vibaya na waombe msaada   ili wawe salama."" Mkuu wa upelelezi  Chief Insp Siobhan Gainer, kutoka kituo cha polisi cha Merseyside  nchini Uingereza amesema kuwa kesi dhidi ya  Cook  inaonyesha wazi jinsi kufuatiliwa kisiri kwenye mitandao kunasababisha mahangaiko na matatizo ya kisaikolojia kwa waathiriwa. ""Tunafahamu kuwa katika kipindi hiki cha amri ya kukaa nyumbani waathiriwa wa visa hivi wanahisi kuwa wasiokuwa na usaidizi zaidi kutokana na kwamba hawawezi kutembea na wakati huo huo ufuatiliwaji wa maisha yao ukiendelea. "" Tunataka kuwahakikishia kuwa tutaendelea kuwasaidia wakati wa kipindi hiki kigumu."" Yeyote anayehisi maisha yake yanafuatiliwa ni dharura kuwasiliana na polisi."	https://www.bbc.com/swahili/habari-52739097
business	Sudan imetakiwa kuwalipa fidia walioathiriwa na mlipuko wa ugaidi katika balozi za Marekani Tanzania na Kenya	Mahakama ya juu nchini Marekani imeiamuru Sudani kuwalipa fidia baadhi ya waathiriwa wa shambulio la mabomu mwaka 1998 katika  balozi za Marekani nchini Kenya  na Tanzania liliotekelezwa na wapiganaji wa kundi la al-Qaeda. Zaidi ya watu 200 walifariki na maelfu kuathiriwa katika mashambulio hayo. Sudan ilishutumiwa kwa kuipatia al-Qaeda na Osama Bin Laden usaidizi wa kiufundi na ule wa kifedha. Uamuzi huo wa mahakama ya juu unawahusha raia wa Marekani, wafanyakazi wa balozi hizo na wanakandarasi. Uamuzi huo unajiri wakati ambapo serikali ya Sudani inapigania kuondolewa  katika orodha ya Marekani ya mataifa yanayofadhili ugaidi. Uamuzi huo ulioungwa mkono na majaji wengi  unamaanisha kwamba takriban $800m kati ya $4bn  ambazo ziliamrishwa na mahakama hiyo kuwafidia mwaka 2011 zimerejeshwa , Christopher Curran, ambaye alikuwa anaiwakilisha Sudan amenukuliwa na Ruters akisema. Miaka tisa iliopita, jaji wa mahakama ya kijimbo  mjin Washington alisema kwamba Sudan inafaa kulipa takriban $6bn kama fidia $4bn kama adhabu ya makosa , lilisema gazeti la The New York Times. Mwaka 2017 , Sudan ilifanikiwa kuupinga uamuzi huo  ikihoji kwamba walipatiwa fidia hiyo chini ya marekebisho ya sheria ya 2008 ambayo haiwezi kusimamia kitu kilichotokea miaka 20 iliopita. Mahakama ya juu  iliamua siku ya Jumatatu kwamba bunge la Congress lilisema ilikuwa inawezekana kutumiwa. Kama kawaida , Sudan iliwaonea huruma waathiriwa wa ugaidi, lakini ikasisitiza kwamba haikuhusika na makosa yoyote yaliofanyika kuhusiana na kitendo hicho, alisema bwana Curran. Kesi ya kutoa adhabu kwa Wakenya na raia wengine ambao hawakuajiriwa moja kwa moja na ubalozi pamoja na jamaa wa familia zisozotoka Marekani naa wale waliopata majeruhi  ama kuuawa katika mashambulio hayo walirudishwa katika mahakama ndogo. Mathew McGill ambaye alikuwa anawakilisha waathiriwa , alisema: Tuna matumaini kwamba hatua hiyo itasaidia Sudan kuafikia siluhu ya haki kwa waathiriwa wote. Dola bilioni 6 za kulipa fidia hazikuwa na mgogoro wowote  katika kesi hiyo  na mwezi Februari  iliripotiwa kwamba Sudan ilikuwa katika mazungumzo kuhusu kitita hicho ili kulipwa. Wakati huo Sudan ilikuwa imekubali kuzifidia familia 17 za wanamaji walofariki wakati meli yao  USS Cole iliposhambuliwa na al-Qaeda  katika bandari ya Yemen 2000. Haya yalikuwa masharti muhimu yaliowekwa na Marekani kwa Sudan kuondolewa katika orodha ya mataifa mabaya  suala ambalo lingeruhusu vikwazo kuondolewa. Serikali mpya nchini Sudan iliochukua madaraka kufuatia kupinduliwa kwa rais wa muda mrefu Omar el Bashir iko tayari kuimarisha uhusiano na Marekani hatua ambayo itasaidia kuifanya nchi hiyo kuondolewa vikwazo na kumaliza kutengwa kwa uchumi wake. Bashir ambaye kwa sasa yuko kizuizini baada ya kuhukumiwa kwa ufisadi alikuwa madarakani wakati balozi hizo na meli ziliposhambuliwa.	https://www.bbc.com/swahili/habari-52729221
politics	Matokeo ya uchaguzi wa Marekani 2020: Viongozi wa Afrika wampongeza Joe Biden..	"Viongozi kutoka nchi tofauti za Afrika wamekuwa wakimpongeza rais mteule wa Marekani na makamu rais mteule, Kamala Harris, kufuatia ushindi wao wa uchaguzi mkuu. ""Natoa wito kwa Bw. Biden kutumia tajiriba yake kubwa kukabiliana na athari mbaya ya siasa ya utaifa katika masuala ya ulimwengu,"" kiongozi wa Nigeria alisema. Rais wa Uganda Yoweri Museveni alitumai mkataba wa kibiashara utakaozipatia nchi za Afrika fursa ya kufikia soko la Marekani bila kutozwa kodi utatiwa saini upya. Bi Harris alitajwa na rais wa Kenya kama ""trailblazer"" . Ameandikisha historia kama mwanamke wa kwanza, mwafrika wa kwanza na Mmarekani mweusi kuwa makamu wa rais wa Marekani. Baadhi ya viongozi wa bara Afrika wamezungumzia rekodi ya bwana Biden na kukariri jinsi wanavyotazamia kufanya kazi na yeye. Biden mweye umri wa miaka 77- alichaguliwa mara ya kwanza katika bunge la seneti la Marekani mwaka 1972 na kuhudumu kama makamu wa rais wa Barack Obama kwa miaka minane. Muhammadu Buhari, rais wa nchi ya Afrika iliyo na watu wengi zaidi na uchumi mkubwa, amesema ushindi wa bwana Biden umekuja ""wakati ulimwengu unakabiliwa na misokosuko mingi "". Kuchaguliwa kwake ni ishara kwamba demokrasia ndio mfumo mzuri zaidi wa serikali kwasababu unawapatia watu nafasi ya kubadilisha serikali kwa njia ya amani,"" Mr Buhari said. Rais Trump bado hajakubali kushindwa na hajawahi kuzungumza hadharani tangu aliposhindwa. ""Kuheshimu uamuzi wa watu ndio sababu iliyofanya demokrasia kusalia kuwa mfumo mzuri wa utawala licha ya mapungufu kutoka kwa kigezo kimoja hadi kingine, na kutoka jamii moja hadi nyingine,"" Kiongozi wa Nigeria alisema. Pia aliongeza kuwa Nigeria inatazamia kuwa na ushirikiano na Marekani"" duniani - na badala yake kutoa wito kwa bwana Biden ""kuanzisha ushirikiano mzuri na Afrika kwa kuzingatia maslahi ya Afrika na mahitaji yake"". Rais wa zamani wa Nigeria Olusegun Obasanjo pia alitoa wito wake na kuzungumzia fahari ya Afrika kumuona Bi Harris, aliyezaliwa na mama mhindi na baba Mjamaica Kamala video Sisi hapa barani Afrika tunajivunia sana ufanisi wake. Mwanamke wa kwanza mwafrika kuwa makamu wa rais. Rais wa kwanza wa Marekani mwafrika mwenye asili ya Kimarekani Barack Obama, alikuwa na chembe chembe ya vinasaba vya DNA ya Mkenya na ninaamini makamu wa rais mwanamke wa kwanza Mmarekani mwenye asili ya Kiafrika huenda akawa na DNA ya Mnaigeria kwasababu ya watu walioenda Caribbean kutoka Afrika ambayo ni Nigeria ya leo,"" rais huyo wa zamani alisema. Rais wa Kenya Uhuru Kenyatta alisema ""ushindi"" wa bwana Biden ulikuwa ""ishara ya Wamarekani kuamini uongozi wa makamu wa rais wa zamani"". Picha caption Rais mteule Joe Biden ni rafiki wa nchi yetu ambaye ashawahi kututembelea na kusaidia kuimarisha ushirikiano madhubuti kati ya Kenya na Marekani ,"" katika taarifa rais Kenyatta alisema ""Ushindi wake unatoa fursa ya kuimarisha zaidi ushirikiano kati ya nchi hizi mbili kwa ustawi wa watu wa nchi zetu mbili."" Alisema Bi Harris atakuwa kielelezo chema na atasaidia kuwapa motisha mamilioni ya wasichana wadogo kote duniani kufikia ndoto yao ya kupata ufanisi maishani"". Bwana Kenyatta pia alimshukuru bwana Trump kwa utawala wake na kusema ""tunamtakia kila la heri anapojiandaa kuondoka madarakani kama rais wa Marekani"". Kiongozi wa Uganda Yoweri Museveni, alimtumia risala za heri njema bwana Biden na salamu kutoka kwa Waganda, kumkumbusha ushirikiano wa karibu wa nchi yake na Marekani. ""Marekani na jamii yake ya watu weusi milioni 47.4, pamoja na idadi kubwa ya waumini wa Kikristo inatuunganisha kwa njia ya imani, hali ambayo kwa uhalisia ni maisha ya Waganda na Waafrika kwa jumla ,"" Rais Museveni aliweka ujumbe kwa tweeter. ""Marais wa zamani wa Marekani walitumia ushirikiano uliopo kwa kuweka sheria ya ukuaji na kuboresha nafasi ya biashara [Agoa]... Tunapongeza sera hiyo na kutumai kuwa Biden ataudumisha."" Agoa ni sheria ya kwanza ya biashara ya Marekani iliyobuniwa kuimarisha biashara na uwekezaji kati ya Marekani na Afrika na uwekezaji kwa kutoa nafasi kwa nchi za Afrika kufikia masoko 6,500 ya uuzaji bidhaa nje ya nchi - muswada huo uliidhinishwa na Rais Bill Clinton mwaka 2000 na kuimarishwa zaidi na warithi wake George W Bush na bwana Obama. Mkataba huo unamalizika 2025 na ikiwa hautawekwa saini upya huenda ukawa na athari kwa nchi ndogo na masikini. Rais wa Namibia alisema nchi ambayo ilinyakua uhuru wake mwaka 1990 kutoka kwa utawala wa wazungu - wachache waliongoza Afrika Kusini baada ya vita vya miaka 25, alimshukuru bwana Biden kwa msaada wake wakati huo. ""Wakati wa harakati zetu za kupigania uhuru, tulimfahamu kama seneta aliyepinga ubaguzi wa rangi Afrika Kusini na eneo lote hilo,"" President Hage Geingob alituma ujumbe wa twitter. ""Natazamia kufanya kazi na @JoeBiden kwa lengo la kuimarisha ushirikiano wa kibiashara ili kutoa mazingira huru duniani."" George Weah, rais wa Liberia, moja ya nchi tatu zilizoathiriwa zaidi na mlipuko wa ugonjwa wa Ebola Afrika magharibi mwaka 2014-16, akiangazia janga la corona alipokuwa akimtumia risala za heri njema Bw. Biden. ""Anachukuwa uongozi wa Marekani wakati nchi hiyo inakabiliwa na changamoto kubwa ya kiafya, hali ambayo pia inashuhudiwa kote duniani. Natoa wito kwa Wamarekani wote kusonga mbele pamoja kwa amani,"" aliandika ujumbe kwenye tritter yake ""Kama washirika wa muda mrefu wa Marekani, Liberia iko tayari kufufua na kuimarisha uhusiano wetu wa biashara ya kihistoria . Pongezi!"" Rais Abdul Fattah al-Sisi, mshirika wa karibu wa Bw. Trump ambaye ameunga mkono Misri katika mzozo wa ujenzi wa bwawa la mto Nile unaofanywa na Ethiopia, alisema anatazamia kuwa na uhusiano kati ya nchi hizo mbili utaendelezwa na Bw. Biden. ""Rais alisisitiza umuhimu wa kuchukua hatua ya pamoja ili kuimarisha uhusiano wa kibiashara kati ya Misri na Marekani, kwa maslahi ya nchi mbili rafiki na watu wake,"" Shirika la habari la Reuters lilimnukuu msemaji wake akisema. Rais wa Zimbabwe, ambaye nchi yake imekuwa katika uhusiano wenye mvutano na Marekani kuhusiana na rekodi yake ya haki za binadamu, hakuchelea kumpongeza rais mteule. Baadhi ya watu na wafanyabiashara wa Zimbabwe wamewekewa vikwazo ambavyo vimekuwa vimedumishwa kwa miaka 20 iliyopita . ""Zimbabwe inakutakia kila la heri katika uongozi wa watu Marekani. Natazamia kufanya kazi na wewe kuongeza ushirikiano kati ya nchi zetu mbili,"" Rais Emmerson Mnangagwa aliandika ujumbe wa Twitter. Rais wa Ghana Nana Akufo-Addo alielezea ushindi wa Bw. Biden ""uamuzi mzuri"" na kumpongeza Bi Harris kwa kuandikisha historia. ""Ni matumaini yangu kwamba hatamu ya Rais Mteule Biden uongozini italeta umoja, amani maendeleo na ustawi kwa Wamarekani wote,"" aliandika kwenye twtter yake. ""Nina matumaini kwamba uongizi wake, utaimarisha uhusiano ambao umekuwepo kwa miaka mingi kati ya Ghana na Marekani."" Viongozi wengine walituma ujumbe wao wa ponngezi siku ya Jumamosi baada ya matokeo ya uchaguzi kutangazwa. Waziri Mkuu wa Ethiopia Abiy Ahmed, Rais wa Niger President Issoufou Mahamadou, Rais wa Senegal Macky Sall, Rais wa Afrika Kusini Cyril Ramaphosa na Rais wa Somalia Mohamed Abdullahi Mohamed, maarufu Farmajo, walikuwa miongoni mwa wale walioandika ujumbe katika mtandao wa Twitter wakisema wanatazamia kufanya kazi na Bw. Biden:"	https://www.bbc.com/swahili/habari-54868891
religion	Jumba la mateso la Nigeria: Shule ya Kaduna ilikuwa 'kama moto wa jahanamu'	"Manusura a 'jumba la mateso' Nigeria aliye miongoni mwa wengine waliookolewa na maafisa wa polisi ameeleza yaliomsibu wakati wa kizuizi chake kuwa kama 'kuishi katika moto wa jahanamu'. ""Ikiwa unaswali watakupiga. Ukiwa unasoma watakupiga,"" Isa Ibrahim, mwenye umri wa miaka 29, ameiambia BBC. Takriban watu 500 wanaume na wavulana wameokolewa kutoka katika jengo moja kaskazini mwa mji wa Kaduna , ambapo waliokuwa wakizuiliwa walikuwa wakinyanyaswa kingono na kuteswa  kulingana na maafisa wa polisi wa Nigeria. Watoto wadogo wa hadi miaka mitano ni miongoni mwa wale waliokuwa wamefungwa na nyororo hizo  katika kile kilichodaiwa kuwa shule ya Kiislamu, maafisa wanasema. Afisa wa polisi wa Kaduna Ali Janga aliambia BBC kwamba jumba hilo lilivamiwa kufuatia habari kutoka watu wasiojulikana kufuatia vitendo vyenye shauku. Ibrahim anasema alipelekwa katika jumba hilo wiki tatu zilizopita na familia yake, katika kilichotarajiwa kuwa ni 'kuirekebisha tabia yake'. Anasema alijaribu kutoroka siku moja kabl aya uvamizi wa polisi. anaeleza kwamba alifungwa kwenye jenereta la zamani na kukabiliwa na adhabu za kikatili, inayofahamika kama ""Tarkila"", ambapo mikono yake ilifungwa juu na akiachwa kuning'inia kutoka kwenye paa. ""Nina majeraha. karibu sehemu nzima ya mwili wangu,"" anasema. ""hata ukilala - wanatumia fimbo kukuamsha."" Anasema aliachwa na njaa na alipewa wali mkavu kla. watu wanaozuiwa katika kituo hicho huwa 'wanapoteza nguvu kabisa', anaongeza. Watoto walio na umri wa hadi miaka mitano walikuwa ni miongoni mwa waliookolewa kutoka jumba hilo linaloaminika kuwa limekuwa likiendehswa kwa miaka kadhaa. Baadhi ya wanaume na wavulana wanatoka sehemu ya kaskazini mwa Nigeria  lakini inaarifiwa wawili walitoka Burkina Faso. Waliokuwa wakizuiliwa walisema kwamba waliteswa na kunyanyaswa kingono  mbali na kuzuiliwa kuondoka  katika kesi nyengine miaka kadhaa. ''Nimetumikia miezi mitatu hapa nikiwa na nyororo katika miguu yangu, Bell Hamza aliripotiwa akiambia vyombo vya habari vya Nigeria. ''Hiki kinafaa kuwa kituo cha kiislamu, lakini unapojaribu kuondoka hapa utavutia adhabu kubwa; Wanawafunga katika paa la nyumba."" Baadhi ya watoto waliambia maafisa wa polisi kwamba ndugu zao waliwapeleka huko  wakiamni kwamba jumba hilo ni la shule ya Quran. Watoto wawili walioachiliwa na maafisa wa polisi walisema kwamba wazazi wao waliwatuma Burkina Faso.  Polisi wanaamini kwamba waliosalia wanatoka Nigeria. Shule za Kiislamu ni maarufu  katika jimbo hilo lakini kumekuwa na madai marefu ya unyanyasaji  katika baadhi ya shule huku watoto wakilazimishwa kuomba fedha  barabarani. Mzazi mmoja aliambia chombo cha habari cha Reuters kwamba hawakujua iwapo watoto wao watakabiliwa na kiwango hicho cha mazingira mabaya. Mateka hao wamezuiliwa katika kambi moja ambayo familia zao zinawasili na kuwatambua. Hafsat Muhammad Baba wa jimbo la Kaduna aliambia BBC kwamba serikali itaendelea kutoa matibabu kwa wanaume hao na wavulana."	https://www.bbc.com/swahili/habari-49857441
technology	TikTok kupiga marufuku watoto kutiririsha video moja kwa moja	TikTok inaongeza umri wake wa chini wa kutiririsha VIDEO moja kwa moja kutoka miaka 16 hadi 18 kuanzia mwezi ujao. Uchunguzi wa Habari wa BBC uligundua mamia ya akaunti za Watoto zikienda moja kwa moja kutoka kambi za wakimbizi wa Syria, huku watoto wakiomba michango.	https://www.bbc.com/swahili/articles/c0304r4ye9ko
health	Virusi vya corona: Jinsi mafua yanavyoweza kuifurusha corona mwilini	"Virusi vinavyosababisha mafua ya kawaida vinaweza kufurusha virusi vya Covid nje ya seli za mwili, watafiti wanasema. Baadhi ya vijrusi vinafahamika kushindana ili kuwa ndio vya kwanza katika kusababisha maambukizi, Na wanasayansi katika Chuo kikuu cha Glasgow wanasema inaonekana virusi vinavyosababisha mafua vinavyofahamika kama  rhinovirus humaliza virusi vya corona. Faida zinaweza kuwa za muda mfupi, lakini virusi  vya rhinovirus ambavyo husambaa sana vinaweza bado kusaidia kuzuia makali ya  vile vya  Covid. Fikiria kuhusu seli katika pua lako, koo na mapafu, sawa na  vyumba vya nyumba. Wakati virusi vinapoingia ndani, vinaweza kuufungua mlango kwa ajili ya virusi vingine, au vinaweza kuufungua mlango na kuifanya nyumba yake mpya kwa ajili yake pekee. Virusi vya mafua ni mojawapo ya virusi ambavyo havipendi kukaribisha virusi vingine karibu yake, na karibu kila wakati. Virusi wengine kama   adenoviruses, huonekana kuwa tayari kuwakaribisha virusi wengine katika makazi yake . 'Kuna tetesi kuhusu jinsi virusi vinavyosababisha  Covid, vinavyofahamika kama   Sars-CoV-2, vinaweza kuishi katika ulimwengu wa ajabu wa ""mwingiliano kati ya tofauti  "". Changamoto kwa wanasayansi ni kwamba mwaka wa kutokuwepo kwa utengamano wa kijamii umepunguza kasi ya usambaaji wa virusi vyote na hivyo kufanya utafiti wa muingiliano huu wa virusi kuwa mgumu. Kundi la wataalamu katika kituo cha utafiti wa virusi mjini  Glasgow nchini Uingereza lilitumia mfano wa utando wa mfumo wetu wa hewa  uliotengenezwa kwa aina sawa za seli za utando halisi, na kuuambukiza virusi vya  Sars-CoV-2  na vile vya  mafua -rhinovirus, ambavyo huwaambukiza zaidi watu, na kusababisha mafua ya kawaida. Kama   rhinovirus na  Sars-CoV-2  vingeachiliwa kwa wakati mmoja, rhinovirus pekee ndivyo vingefanikiwa. Kama virusi vya  rhinovirus vingeanza saa 24 kabla basi virusi vya corona  -Sars-CoV-2  haviwezi kuingia ndani ya seli. Na hata wakati   Sars-CoV-2 vilipoingia saa 24 kabla, virusi vya  mafua- rhinovirus huvifurusha nje ya seli za mwili. ""Sars-CoV-2  huwa havikimbii, hupewa hifadhi na  rhinovirus,"" Daktari Pablo Murcia aliiambia BBC. Aliongeza kuwa : ""Hii inafurahisha sana kwasababu kama una kiwango kikubwa cha virusi vya mafua rhinovirus,vinaweza kuzuwia maambukizi mapya ya virusi vya    Sars-CoV-2  ."" Athari sawa na hii zimewahi kushuhudiwa awali. Mlipuko mkubwa wa   rhinovirus huenda ulichelewesha janga la homa ya nguruwe katika baadhi ya maeneo ya Ulaya mwaka 2009. Vipimo zaidi vilionesha kuwa  virusi vya - rhinovirus vilikuwa vinachochea utenda kazi wa mfumo wa kinga ya mwili ndani ya seli, ambao ulizuwia uwezo wa  virusi vya corona-Sars-CoV-2  kutengeneza nakala zake. Wakati wanasayansi walipozuia utenda kazi wa mfumo wa kinga ya mwili, viwango vya virusi vya Covid vilikuwa sawa kana kwamba  virusi vya   rhinovirus havikuwepo pale . Hatahivyo , Covid itaweza kusababisha maambukizi  tena pale mafua yatakapokuwa yameisha na mfumo utendaji wa  kinga kurejea katika hali ya utulivu. Dkt  Murcia amesema: ""Chanjo, pamoja na hatua za usafi, pamoja na muingiliano baina ya virusi vinaweza kushusha matukio ya   Sars-CoV-2  kwa kiasi kikubwa, lakini athari ya kiwango cha juu ya kupungua huko itatokana na chanjo ."" Prof Lawrence Young, wa Chuo cha tiba cha  Warwick Medical , alisema kuwa virusi vya homa ya mafua vya binadamu vya aina ya rhinoviruses,ambavyo mara kwa mara husababisha mafua ya kawaida   ""hueambukizwa kwa hali ya juu "". Aliongeaza kuwa utafiti huu unaonesha  ""kwamba  maambukizi ya mafua haya ya kawaida yanaweza kuathiri  Covid-19 na usambaaji wa   SarsCoV2, hususan katika miezi ya majira ya kipupwe na baridi msimu ambao mafua huwa ni ya mara kwa mara zaidi "". Haijafahamika ni vipi hasa mambo yatakavyokuwa katika misimu ya majira ya baridi katika siku zijazo. Virusi vya Corona vina uwezekano wa kuendelea kuwepo, na maambukizi mengine  ambayo yamesahaulika wakati wa janga yanaweza kurejea huku kinga dhidi yake ikipungua. Dkt Susan Hopkins, kutoka Wizara ya afya ya umma ya England tayari ameonya juu ya ''msimu mgumu wa majira ya baridi '' ""Tunaweza kushuhudia ongezeko la mafua.Tunaweza kushuhudia ongezeko la virusi vingine vya mfumo wa kupumua ,"" alisema. Matokeo ya utafiti huu yamechapishwa katika jarida la magonjwa yanayoambukizwa."	https://www.bbc.com/swahili/habari-56492926
technology	Kampuni ya mtandao wa kijamii ya Trump yapata dola bilioni 1 kutoka kwa wawekezaji	"Mradi mpya wa Donald Trump wa mtandao wa kijamii umechangisha $1bn (£755m) kutoka kwa wawekezaji kabla ya kuorodheshwa katika soko la hisa. Taasisi ya habari na teknolojia ya Trump inatarajia  kuzindua programu  hiyo ya mitandao ya kijamii uitwayo Truth Social mapema mwaka ujao. Haya yanajiri wakati Bw Trump akiwa amepigwa marufuku kutoka kwa Twitter na Facebook kufuatia shambulio la Ikulu ya Marekani mwezi Januari. ""$1bn imetuma ujumbe muhimu kwa makampuni makubwa yateknolojia kwamba udhibiti na ubaguzi wa kisiasa lazima ukomeshwe,"" alisema. ""Kadiri karatasi yetu ya usawa inavyoongezeka, taasisi ya Trump Media & Technology itakuwa katika nafasi nzuri ya kupambana dhidi ya udhalimu wa makampuni makubwa ya teknolojia."" Bw Trump alitangaza mipango ya kuzindua mtandao wa Kijamii wa Truth (Ukweli ) mapema mwaka huu, akisema itaruhusu mazungumzo ""bila ubaguzi kwa misingi ya itikadi za kisiasa"". Kampuni ya habari na teknolojia ya Trump inashirikiana na Digital World Acquisition katika mradi huo. Siku ya Jumamosi, walisema wamechangisha $1bn kutoka kwa ""kundi tofauti la wawekezaji wa taasisi"" bila kufichua wao ni nani. Kwa mujibu wa ripoti, mradi huo wa mitandao ya kijamii sasa una thamani ya karibu $4bn. Inasisitiza uwezo wa rais huyo wa zamani wa Marekani kuvutia uungwaji mkono mkubwa wa kifedha licha ya utata uliozingira wakati wake wa uongozi. Bwana Trump alipigwa marufuku ya kutumia majukwaa makubwa ya mitandao ya kijamii baada ya shambulio la Januari 6 la wafuasi wake kwenye Ikulu ya Marekani huko Washington DC huku kukiwa na wasiwasi kwamba rais wa wakati huo angechochea ghasia zaidi. Ilikuja baada ya Bw Trump kutoa madai, bila ushahidi, ya udanganyifu ulioenea katika uchaguzi wa urais wa mwaka jana. Makampuni mengi ya Wall Street yalipuuza fursa ya kuwekeza katika mradi mpya wa rais huyo wa zamani, kwa mujibu wa Reuters. Lakini baadhi ya fedha, makampuni ya uwekezaji wa familia na watu binafsi wenye thamani ya juu wameiunga mkono. Bw Trump alikuwa na wafuasi milioni 89 kwenye Twitter, milioni 33 kwenye Facebook na milioni 24.5 kwenye Instagram wakati huo alipozuiwa, kulingana na wasilisho kwenye tovuti ya kampuni yake. Pia ameacha mara kwa mara vidokezo kwamba anaweza kuwania urais tena mnamo 2024."	https://www.bbc.com/swahili/59538353
politics	Matokeo ya uchaguzi Tanzania 2020: Changamoto gani inamkabili Rais mpya wa Zanzibar?	"Asubuhi ya leo, Alhamisi Oktoba 2, 2020 Dkt Hussein Mwinyi amekula kiapo cha urais wa visiwa vya Zanzibar. Dkt Mwinyi anakuwa kiongozi wa nane kuiongoza Zanzibar ambayo ni sehemu ya Tanzania. Siku ya Alhamis Tume ya Uchaguzi ya Zanzibar (ZEC) ilimtangaza Dkt Mwinyi kuwa mshindi wa kiti cha Urais katika visiwa hivyo kwa 76% dhidi ya mpinzani wake wa ACT Wazalendo, Maalim Seif Sharif Hamad aliyepata 19% ya kura hizo. Huu ni mpishano mkubwa sana wa kura kwa kuzingatia matokeo ya chaguzi zilizopita za Zanzibar. Ni ushindi mnono kwa Chama cha Mapinduzi (CCM). Ukiwahakikishia miaka mengine mitano ya kuzishika hatamu kuiongoza Zanzibar, ambayo ni sehemu ya Jamhuri ya Muungano wa Tanzania. Kabla ya kumwangalia Dkt. Mwinyi wakati akielekea Ikulu, kwanza tudurusu mazingira ya uchaguzi wenyewe. Kauli ya Ubalozi wa Marekani kuhusu uchaguzi wa Tanzania, imegusia malalamiko muhimu juu ya uwepo wa kura feki, vitisho, kukamatwa kwa waandamanaji na wagombea, watu kupigwa vibaya pamoja na taarifa za mauwaji. Pia, imeangazia kuzuiwa kabisa na kutatizwa huduma za mitandao ya kijamii, madai ya masanduku ya kura kuwekwa kura kabla upigaji kura kuanza na kuzuiwa mawakala wa vyama vya siasa kufanya majukumu yao katika vituo. Kauli juu ya matukio ya namna hiyo haijatolewa na Ubalozi pekee, vyama vya upinzani kile cha Demokrasia na Maendeleo, Chadema na ACT Wazalendo na baadhi ya vyama vingine vya upinzani vimeelezea mambo yanayofanana na hayo kwamba yalitendeka katika uchaguzi upande wa Bara na visiwani. Hata hivyo madai hayo yamekanushwa na mamlaka, huku waangalizi wa uchaguzi kutoka Jumuiya ya Afrika Mashariki wakisema uchaguzi umefanyika katika mazingira yaliyotakiwa. Katika kisiwa cha Pemba uchaguzi huu umegubikwa na malalamiko ya watu kupigwa, kujeruhiwa na kuvamiwa katika majumba yao. Kwa mujibu wa chama cha upinzani cha ACT Wazalendo, zaidi ya watu kumi wameuwawa Pemba na Nungwi, Unguja. Kwa mujibu wa taarifa kutoka kwa wakaazi, vikosi vya usalama vilisambazwa kwa wingi usiku na mchana vikifanya doria. Baadhi ya doria ndizo ambazo wananchi wanaeleza zilizalisha maafa kwa wapendwa wao. Jeshi la Polisi kupitia IGP Simon Sirro limekanusha kutokea kwa mauwaji. Lakini halikufafanua juu ya picha na video zinazosambaa katika mitandao zinazoelezwa kuwa ni maiti zilizopigwa risasi Pemba. Pia, serikali ya SMZ haijoa kauli yoyote kuhusu majeruhi wa vipigo na risasi ambao taarifa zinaeleza wako katika hospitali za serikali wakipatiwa matibabu. Matukio yote yenye sura ya ukiukwaji wa haki za binaadamu yana hitaji majibu ya kuridhisha. Dkt. Mwinyi ni kiungo imara na muhimu kati ya serikali ya Zanzibar na ile ya Muungano. Hili lina maana kuwa muundo uliopo wa Muungano utaendelea kuwa katika mikono salama ya viongozi wa pande zote mbili. Wakati Waziri huyo wa zamani wa Ulinzi katika serikali ya Muungano, akiwa na uungwaji mkono mkubwa kutoka serikali hiyo, na chama chake kwa upande wa Zanzibar; mtihani mkubwa uliopo mbele yake ni kuiunganisha Zanzibar na kuwafanya Wazanzibari kuwa kitu kimoja. Upinzani haujaridhika namna uchaguzi ulivyokwenda, na wala haujakubaliana na matokeo ya uchaguzi wenyewe. Hivyo  serikali ya umoja wa kitaifa ambayo huleta ahueni ya kisiasa, iko katika kitendawili cha ikiwa itakuwepo au la. Inapokosekana serikali ya muundo huo huifanya Zanzibar kuzama katika migogoro na chuki za kisiasa. Chuki ambazo huzalisha matukio yasiyo ya kawaida, sanjari na kuwepo kwa jamii iliyogawika katika shughuli za kawaida na hata uhusiano wa mtu na mtu. Taarifa za mauwaji na watu kupigwa katika kisiwa cha Pemba, zimeacha si madonda ya mwili pekee, pia madonda katika mioyo ya wale walioathirika na matukio au vitendo vya shari vilivyotokana na kinyang'anyiro cha uchaguzi. Hizi ndizo zile nyakati ambazo watu hususia maduka, usafiri, shughuli za kijamii ikiwemo mazishi na harusi, kwa sababu wanaamini mchakato wa kuchagua haukutoa haki katika matokeo yake. Hali hiyo hujirudia mara kwa mara baada ya uchaguzi kumaliza. Mshairi na mtunzi maarufu wa Riwaya aliyeishi karne ya 20 chini Uingereza, Eric Blair anasema, ""katika siasa daima utawala ndio hukumbana na swali; katika mazingira haya na yale, utafanya nini? Lakini upinzani hauwajibiki kuchukua hatua wala kufanya maamuzi"". Kwa kuzingatia kauli hiyo na hali ilivyo Dkt. Mwinyi ana kazi ya ziada kuutatua huu mparaganyiko uliopo. Ana wajibu wa kujiuliza atafanya nini. Lengo liwe kutengeneza historia nzuri ya utawala wake pamoja na kuirudisha jamii ya Wazanzibari katika maisha ya kawaida. Rais mteule Dkt. Hussein Mwinyi yuko katika shughuli za kisiasa tangu mwaka 2000. Ametumikia nafasi ya ubunge pande zote za Muungano, alikuwa Mbunge katika jimbo la Mkuranga, mkoa wa Pwani kabla ya kuwa Mbunge wa Kwahani, Unguja. Huyu ni mtoto wa Rais mstaafu wa awamu ya pili ya serikali ya Jamhuri ya Mungaano wa Tanzania, Ali Hassan Mwinyi. Katika siasa Dkt. Mwinyi amefuata nyayo za Baba yake kuhudumu pande zote mbili za Muungano. Mwanasiasa huyo ataiongoza serikali akiwa na faida ya wawakilishi wengi wa chama chake katika Baraza. Kisiasa sura hiyo ya baraza itamsaidia pakubwa kupitisha mambo mbali mbali bila kuwepo upinzani wowote Kwa wagombea wa Ubunge, Udiwani na Uwakilishi ambao hawajaridhika na matokeo ya uchaguzi, bado wanayo nafasi ya kwenda mahakamani. Ingawa kwa upande wa matokeo ya Urais hata Malaika hawana uwezo wa kuhoji ushindi huo, seuze mahakama."	https://www.bbc.com/swahili/habari-54779777
entertainment	Nyota Jesy Nelson hatohudhuria shughuli kadhaa za kimuziki.	Jesy Nelson amejiondoa kwenye fainali ya kipindi cha mashindano ya muziki kinachojumuisha wanabendi  cha Little Mix: The search :  Jessy alitarajiwa kuungana na wenzake katika kipindi hicho cha mashindano cha BBC lakini msemaji wa kikundi hicho amesema afya yake ni dhaifu. Little Mix wenyewe wametamba kwa vibao mbali mbali ikiwemo Reggaeton Lento.	https://www.bbc.com/swahili/gnb-54872245
business	Mitumba Kenya: Kwanini nguo za mitumba zimezua mjadala Kenya?	"Mgombea urais wa Kenya Raila Odinga amepuuzilia mbali madai kwamba anataka kusambaratisha biashara ya mitumba akisema kwamba ameeleweka visivyo. Bw. Raila alisema sekta hiyo haiwezi kufungwa kwasababu inatoa ajira kwa Wakenya wengi. Haya yanajiri bada ya wapinzani wake kutumia kauli ya kwamba nguo za mitumba zinazovaliwa sana nchini ni za watu waliokufa. Aliwaambia wapinzani wake wajiepushe na propaganda na kutoa wito kwa washikadau wa mitumba kuwapuuza uvumi unaoenezwa mitandaoni kuhusu kauli aliyotoa kuhusu nguo za mitimba. Licha ya ya ufafanuzi huo kwa siku ya pili mfulululizo Wakenya wamekuwa waitumia Hashatag ya Mitumba Challenge kuelezea jinsi wamekuwa wakitegemea nguo hizo. Huku mjadala huo ukiendela mtandaoni Raila ameahidi kuwa utawala wake utaipa nguvu sekta ya biashara ili kuhakikisha wanaoitegemea hawako nje ya biashara. ""Mitumba sio biashara ya mwisho na imetengeneza ajira kwa watu wetu wengi sana nawatetea na kuna watu Mwanasiasa Charity ngilu ambaye pia ni Gavana wa jimbo la Kitui mashariki mwa Kenya alisema mjadala unaoendelea sasa mitandaoni kuhusu mitumba uliwahi kuangaziwa na Naibu wa Rais wa Kenya William Ruto lakini haukuangaziwa lakini Raila Odinga alipotoa kauli kuhusu nguo hizo kila mmoja anazungumzia. Mchambuzi wa siasa za Kenya MUtahi ngunyi alisema Rwanda ilisimamisha Mitumba mwaka wa 2018. Sasa Wakenya wanaagiza mitumba kutoka Rwanda. Nguo zilizovaliwa Rwanda hadi zikachakaa. Kwa hivyo nauliza: Je, Baba alisema nini kuhusu Kicomi JEANS kutoka Kenya na mashati ya Rivatex? Matamshi ya Raila kuhusu nguo za mitumba yalizua taharuki kwenye mitandao ya kijamii siku ya Jumanne. Akizindua manifesto yake katika uwanja wa Nyayo Jumatatu usiku, kiongozi huyo wa ODM alisema kuwa nguo za mitumba zinazovaliwa na Wakenya ni za watu ambao waliokufa. ""Watu wetu wamevalia tu nguo zinazotoka nje ya nchi ambazo zilivaliwa na watu waliokufa,"" Raila alisema. Raila alisema atalenga kukuza tasnia ya vitambaa nchini kwa kuwapa waagizaji mitumba kipaumbele cha kwanza katika uuzaji wa nguo zinazotengenezwa nchini. ""Mimi nasema hatumuondoi mtu nje ya biashara, tutahakikisha wanaoagiza mitumba wanapata soko la bidhaa zinazoenda kutengenezwa hapa nchini,"" alisema."	https://www.bbc.com/swahili/habari-61730561
politics	Mfahamu Spika mpya wa Bunge la Kenya   Moses Wetangula	Kiongozi wa chama cha Ford-Kenya, Moses Wetangula, ametangazwa kuwa spika  wa bunge la Kenya baada ya mgombeaji  wa Azimio la Umoja, Kenneth Marende, kujiondoa katika awamu ya pili ya kinyang'anyiro hicho. Tangazo hilo liliwasilishwa kwa katibu wa bunge  na Mbunge wa Suna Mashariki, Junet Mohamed. Wetangula alimshinda Kenneth Marende wa muungano wa Azimio la Umoja katika awamu ya kwanza ya kinyang'anyiro cha Spika wa Bunge la Kitaifa. Katika kura hiyo  Seneta huyo wa zamani wa Bungoma alipata kura 215 dhidi ya 130 za Marende. Alikuwa anahitaji zaidi ya kura 230, theluthi mbili ya kura zilizopigwa ili kushinda kiti hicho  katika raundi ya kwanza . Jina kamili la Wetangula ni Moses Masika Wetangula. Alizaliwa tarehe 13 Septemba 1956 katika Tarafa ya Nalondo, Kaunti ya Bungoma. Moses ni mwanasiasa wa Kenya. Alichaguliwa katika Seneti ya Kenya mnamo 2013, akiwakilisha Kaunti ya Bungoma, na kuwa Kiongozi wa Wachache katika Seneti. Elimu Wetangula alisomea Shule ya Msingi ya Nalondo, kisha akajiunga na Shule ya Sekondari ya Teremi na Shule ya Friends Kamusinga kwa elimu ya A-Level kabla ya kujiunga na Chuo Kikuu cha Nairobi, ambako alifuzu na shahada ya Sheria (LLB). Wetangula baadaye  aliteuliwa kuwa Hakimu Mkuu na Idara ya Mahakama. Baadaye alipandishwa cheo kama Hakimu wa Wilaya mwaka 1983. Wetangula kisha aliacha kazi yake na kufuata sheria za kibinafsi kupitia kampuni yake ya mawakili, Wetangula & Company Advocates. Siasa Mnamo 1993, Wetangula aliingia katika siasa za kitaifa alipoteuliwa kuwa Mbunge na chama cha KANU ambako alihudumu hadi 1997. Alichaguliwa kama Mbunge wa Sirisia mwaka wa 2002 ambapo alifanikiwa kushinda kiti chake cha kwanza cha kisiasa. Umaarufu wake hatahivyo uliongezeka alipohudumu katika wizara ya Mambo ya Nje. Baada ya jukumu lake katika kampeni za Rais wa zamani Mwai Kibaki katika uchaguzi wa 2007, Wetangula aliteuliwa katika nafasi hiyo ya juu  mwaka wa 2008. Hata hivyo, matokeo ya uchaguzi huo yalipingwa na chama cha Orange Democratic Movement (ODM) ambacho kilisababisha mazungumzo ya kuzipatanisha pande hizo mbili. Alikuwa Kiongozi wa Wachache katika Seneti Baada ya kushinda uchaguzi katika bunge la Seneti, Wetangula alichaguliwa kuhudumu kama Kiongozi wa Wachache wa Muungano wa CORD. Mnamo Machi 2018, Wetangula alitimuliwa kutoka wadhifa wa kiongozi wa  wachache katika Seneti na nafasi yake kuchukuliwa na James Orengo.	https://www.bbc.com/swahili/articles/cgr0exx45d5o
entertainment	Diamond Platinumz: Sababu ya Tuzo za Tanzania kufa ni mimi	Msanii maarufu wa Tanzania Diamond Platinumz ametoa EP yake ijulikanayo kama FOA. Msanii huyu ambaye ameshinda tuzo nyingi duniani anasema EP hii ni kionjo tu cha Album kubwa itakayokuja baadaye. Diamond yuko Uingereza kutangaza kazi yake hii mpya na ametembelea studio zetu za London na kuzungumza na mwandishi wetu Salim Kikeke.	https://www.bbc.com/swahili/61127193
business	Kampuni ya Nike yawasilisha kesi kwa madai ya kuhusishwa na 'Viatu vya shetani'	"Kampuni ya Nike inashitaki ubunifu wa kampuni ya MSCHF iliyopo Brooklyn juu ya uzinduzi wa kile kinachosemekana kuwa ""Kiatu cha shetani"" chenye tone la damu ya kweli ya binadamu kwenye soli za viatu. Viatu hivyo vinavyouzwa kwa dola 1,018 sawa na (pauni 740), ambavyo vimechorwa alama ya msalaba iliyopinduliwa na pentagramu (nyota ya ncha tano katika duara) na maneno ""Luka 10:18"", vimetengenezwa kwa kuboresha muundo wa kiatu cha Nike Air Max 97s. Kampuni ya MSCHF ilitoa jozi ya viatu 666 Jumatatu ikishirikiana na mwanamuziki Lil Nas X na kusema kwamba vyote viliuzwa chini ya dakika moja. Kampuni ya Nike imedai kuingiliwa kwa chapa au alama ya biashara ya kampuni yake. Viatu vya rangi nyeusi na nyekundu ""vilivyotolewa"" na kampuni ya MSCHF Jumatatu, kulikwenda sambamba na uzinduzi wa nyimbo mpya ya mwanamuzi Lil Nas X ya Montero ya (Call Me By Your Name), ambayo ilitolewa kwa mara ya kwanza kwenye mtandao wa YouTube Ijumaa iliyopita. Katika video ya muziki huo, mwanamuziki huyo wa rapa anateleza kwenye mlingoti kutoka peponi au mbinguni hadi jehanamu au motoni, akiwa amevaa viatu hivyo. Taswira na hiyo na viatu ambavyo vimeandikwa andiko la Bibilia Luka 10:18 - ""Akawaambia, 'Nilimuona shetani akianguka kama radi kutoka mbinguni'."" Kila kiatu kina soli maalum ya muundo wa kampuni ya Nike yenye sentimita za ujazo 60 za wino mwekundu na tone la damu ya binadamu, ambayo ilichangiwa na wanachama wa kampuni hiyo. Kampuni ya Nike ambayo ni maarufu kwa viatu vya michezo imesema kuwa katika kesi yake iliyowasilishwa kwenye mahakama moja mjini New York, kuwa haiidhinishi au kuruhusu utengenezaji wa 'Viatu vya Shetani'. Kampuni ya Nike inataka mahakama kusitisha kampuni ya MSCHF kuuza viatu hivyo na pia kuwazuia kutumia nembo yao ya muda mrefu maarufu kama 'Swoosh'. ""Kampuni ya MSCHF na viatu vyake vya shetani ambavyo havijaidhinishwa kuna uwezekano mkubwa kukasababisha mkanganyiko na dhana fulani na kutengeneza fikra mbaya kati ya bidhaa ya kampuni ya MSCHF na kampuni ya Nike,"" Kampuni hiyo ya utengenezaji viatu vya michezo imesema katika kesi yake iliyowasilisha. ""Kwanza, tayari kuna ushahidi wa kutosha unaoonesha mkanganyiko na dhana potofu sokoni, ikiwemo wito unaotaka watu kususia bidhaa za kampuni ya Nike kufuatia uzinduzi wa viatu vya shetani vya kampuni ya MSCHF, ambavyo inaonekana kana kwamba kampuni ya Nike ndiyo ambayo imeidhinisha na kuruhusu utengenezaji wa bidhaa za hiyo."" Kesi iliyowasilishwa inarejelea ujumbe wa mtandao wa Twitter uliotumwa na mshawishi mkubwa wa viatu @Saint  Ijumaa iliyopita, ambao ulianza kuarifu wateja wake kuhusu kuzinduliwa kwa viatu hivyo na kuvipa umaarufu zaidi kwa umma wikendi kwenye mtandao wa kijamii na hata vyombo vya habari vya Marekani. Baadhi ya wenye msimamo mkali akiwemo gavana wa Dakota Kusini Kristi Noem, na wafuasi wengine wa kidini, wameshutumu viatu hivyo vyenye utata na kumkosoa rapa Lil Nas X na kampuni ya MSCHF kwenye mtandao wa Twitter. Hata hivyo, Lil Nas X alimjibu gavana huyo pamoja na viongozi wa kidini kwenye mtandao wa Twitter, na Jumatatu katika mtandao huo, kulikuwa na vibonzo vya mzaha kwenye wasifu wake baada ya kampuni ya Nike kusema kwamba imechukua hatua ya kisheria."	https://www.bbc.com/swahili/habari-56573358
entertainment	wanamuziki Maarufu kushirikiana kimziki	Muimbaji nyota wa Bongo, Diamond Platnumz amewaacha mashabiki zake na kiu baada ya mwanamziki mashuhuri wa Lingala, Koffi Olomide kudokeza kuwa amefika nchini Tanzania kushirikiana na Diamond kufanya mziki mzuri wa afrika mashariki. Miongoni mwa wasanii kutoka congo kufanya muziki na Diamond ni Fally Ipupa ,Innoss b ya levis na Mohombi. Diamond na Koffi wanatarajiwa kuimba kibao cha Papa Mobimba kwa muundo tofauti.	https://www.bbc.com/swahili/gnb-55044188
health	U﻿sugu wa vijidudu dhidi ya dawa  ulivyo janga ulimwenguni	"Katika Hospitali ya Kasturba yenye vitanda 1,000 isiyo ya faida katika jimbo la magharibi mwa India la Maharashtra, madaktari wanakabiliana na ""maambukizi ya superbug"" yaliyo sugu kwa dawa Hii hutokea wakati bakteria hubadilika baada ya muda na kuwa sugu kwa dawa ambazo zinapaswa kuwashinda na kutibu maambukizi ambayo husababisha. Usugu kama huo ulisababisha vifo milioni 1.27 ulimwenguni kote mnamo 2019, kulingana na ripoti ya jarida la kitabibu The Lancet. Antibiotics - ambayo inachukuliwa kuwa mstari wa kwanza wa ulinzi dhidi ya maambukizi makali - haikufanya kazi katika kesi nyingi hizi. India ni mojawapo ya nchi zilizoathiriwa zaidi na kile ambacho madaktari wanakiita ""antimicrobial resistance"" - maambukizo ya watoto wachanga yanahusika na vifo vya karibu watoto 60,000 wanaozaliwa kila mwaka. Ripoti mpya ya serikali inatoa picha ya kushangaza ya jinsi mambo yanavyozidi kuwa mabaya. Uchunguzi uliofanywa katika Hospitali ya Kasturba ili kujua ni dawa ipi ya antibiotic ingefaa zaidi kukabiliana na vimelea vikuu vitano vya bakteria vimegundua kuwa idadi ya dawa muhimu hazikuwa na ufanisi. Viini hivi vya magonjwa ni pamoja na E.coli (Escherichia coli), vinavyopatikana kwa wingi kwenye utumbo wa binadamu na wanyama baada ya kula chakula kilichochafuliwa; Klebsiella pneumoniae, ambayo inaweza kuambukiza mapafu na kusababisha homa ya mapafu, na damu, ngozi iliyokwaruzwa na homa ya uti wa mgongo; na ugonjwa hatari wa Staphylococcus aureus, bakteria inayoenezwa na chakula ambayo inaweza kuambukizwa kupitia matone ya hewa au erosoli. Madaktari waligundua kuwa baadhi ya dawa zilikuwa na ufanisi chini ya 15% katika kutibu magonjwa yanayosababishwa na vimelea hivi. Yaliyohusu zaidi ilikuwa kuibuka kwa pathojeni inayostahimili dawa nyingi iitwayo Acinetobacter baumannii, ambayo hushambulia mapafu ya wagonjwa wanaohitaji msaada wa maisha katika vitengo vya wagonjwa mahututi. ""Kwa kuwa karibu wagonjwa wetu wote hawawezi kumudu dawa za juu zaidi za kupambana na bakteria, wanakuwa katika hatari ya kufa wanapopata homa ya mapafu wanapokuwa ICU,"" Dk SP Kalantri, msimamizi wa matibabu wa hospitali hiyo, anasema. Ripoti mpya ya Baraza la Utafiti wa Kimatibabu la India (ICMR) inasema kwamba upinzani dhidi ya kundi lenye nguvu la dawa za kuua bakteria zinazoitwa carbapenems - unashinda idadi ya vimelea vya magonjwa - umeongezeka kwa hadi 10% katika mwaka mmoja pekee. Ripoti hiyo inakusanya data kuhusu ukinzani wa dawa kutoka hadi hospitali 30 za umma na za kibinafsi kila mwaka. ""Sababu inayofanya jambo hili kuwa la kutisha ni kwamba ni dawa nzuri ya kutibu sepsis [hali inayohatarisha maisha] na wakati mwingine hutumiwa kama njia ya kwanza ya matibabu katika hospitali kwa wagonjwa wanaougua sana katika ICU,"" anasema Dk Kamini Walia, mwanasayansi. katika Baraza la India la Utafiti wa Matibabu (ICMR) na mwandishi mkuu wa utafiti. Kinachotia wasiwasi ni kwamba ni 43% tu ya maambukizi ya homa ya mapafu  nchini India yangeweza kutibiwa kwa njia ya kwanza ya antibiotics mnamo 2021, kiwango cha chini kutoka 65% mnamo 2016, ripoti ya ICMR inasema. Saswati Sinha, mtaalamu wa huduma za wagonjwa mahututi katika Hospitali ya AMRI katika mji wa mashariki wa Kolkata, anasema mambo ni mabaya sana kiasi kwamba wagonjwa ""sita kati ya 10"" katika chumba chake cha ICU wana  sugu ya dawa. ""Hali ni ya kutisha sana. Tumefika katika hatua ambayo hujabakiwa na chaguzi nyingi za kuwatibu baadhi ya wagonjwa hawa."" Usugu wa dawa za kuua bakteria, wanasema madaktari katika Hospitali ya Kasturba, umeenea hata miongoni mwa wagonjwa wa nje kutoka vijiji na miji midogo yenye hali kama vile homa ya mapafu na maambukizi ya mfumo wa mkojo. Kwa kuwa wengi hawashiki maagizo na hawawezi kukumbuka dawa walizoagizwa, madaktari wanaona vigumu kupata rekodi za kuambukizwa kwao. Kusimamia wagonjwa kama hao ni shida. ""Hali ni ya kukata tamaa, na hatua za kukata tamaa - kuagiza antibiotics zaidi na zaidi kuna uwezekano wa kusababisha madhara zaidi kuliko faida,"" anasema Dk Kalantri. Antibiotics, kwa mfano, haiwezi kutibu magonjwa yanayosababishwa na virusi kama mafua. Antibiotics inaendelea kuagizwa kwa magonjwa ya kuhara na maambukizi ya maradhi ya kupumua. Wakati wa matibabu ya ugonjwa wa Covid-19, wagonjwa walitibiwa na antibiotics ambazo zilisababisha athari mbaya zaidi. Mwaka jana, uchunguzi wa ICMR wa wagonjwa 17,534 wa Covid-19 katika hospitali za India uligundua kuwa zaidi ya nusu yao ambao walipata usugu wa  dawa walikufa. Kwa kweli, madaktari sio wa kulaumiwa kabisa. Katika hospitali kubwa za umma zenye msongamano mkubwa wa watu, wanakosa muda wa kuwaona wagonjwa, kutambua magonjwa yao, kuainisha bakteria kutokana na magonjwa ya virusi na kubuni mipango ya matibabu, anasema Dk Kalantri. Ukosefu mkubwa wa maarifa kuhusu antibiotics inamaanisha kuwa wagonjwa wengi - vijijini na mijini hawajui usugu wa antibiotics. C﻿hanzo: Shirika la Afya Duniani."	https://www.bbc.com/swahili/articles/c9wenveex90o
sports	John Mikel Obi: Kuitosa United na kuichagua Chelsea ulikuwa 'uamuzi bora zaidi maishani mwangu'	"Nahodha wa zamani wa Nigeria John Mikel Obi anasema kuchagua kujiunga naChelsea na kuitosa Manchester United katika uhamisho uliokumbwa na utata mkubwa mwaka 2006 ulikuwa ""uamuzi bora"" kaika maisha yake ya soka. Kiungo huyo aliyestaafu soka wiki iliyopita akiwa na umri wa miaka 35, alijikuta katika ya mzozo mkali ukizihushisha 'Red Devils' na The Blues mwaka 2005, kabla ya kusajiliwa mwaka uliofuata. Uamuzi wake wa kuhamia London, baada ya awali kutia saini Manchester United akitokea klabu ya Norway, Lyn Oslo, hatimaye umeonekana kuwa ni uamuzi uliokuwa na manufaa. Mikel alikua mmoja wa wachezaji wenye mafanikio zaidi katika klabu hiyo, akishinda Ligi ya Mabingwa Ulaya, Kombe la Europa, Ubingwa wa Ligi Kuu mara mbili, Kombe la ligi mara mbili na Vikombe vinne vya kombe la FA katika kipindi cha miaka 11 ambacho kilimalizika alipoondoka Stamford Bridge mnamo 2017. ""Sijutii uamuzi wowote niliofanya kwa sababu nilifurahia kila kitu nilichofanikisha nikiwa Chelsea - ni uamuzi bora zaidi ambao nimewahi kufanya maishani mwangu,"" Mikel aliiambia BBC Sport Africa. ""Nilisaini mkataba wa awali wa Manchester United nilipokuwa na umri wa miaka 17. Ukiwa mtoto na unamwona Sir Alex Ferguson akiwa mbele yako ameshika mkataba, bila shaka utasukumwa (kusaini)."" Chelsea waliokuwa na imani kusaini kwao, walishtuka kusikia amesaini kwa wapinzani wao. Wakala wake John Shittu alifunga safari mara moja hadi Oslo kuchukua na mchezaji kumpeleka London. Klabu yake ya Lyn ikatangaza kutoonekana kwake, ametokweka. Habari hizo zilienea kwenye vyombo vyote vya habari Norway, kukiwa na ripoti potofu kwamba huenda Mikel alikuwa ametekwa nyara. ""Ulikuwa utoto na mara tu Chelsea iliposikia habari hizo, walikuja na kuniondoa Norway,"" anakumbuka mshindi huyo wa Kombe la Mataifa ya Afrika 2013. ""Hapo ndipo watu walianza kusema kwamba nilitekwa nyara. Haukuwa wakati mzuri kwangu wakati huo. Nilitaka tu kucheza soka kwa sababu nilikuwa mdogo sana."" Mchezaji huyo mwenye umri wa miaka 35 alianza maisha yake ya soka kama kiungo mshambuliaji na bila shaka alikuwa mmoja wa wachezaji bora katika nafasi hiyo katika soka la vijana. Shuti lake akicheza namba 10 nyuma ya washambuliaji na timu za Nigeria za Chini ya 17 na 20, na kusaidia timu hiyo kufika fainali ya Kombe la Dunia la U20 mwaka 2005. Baada ya kushinda medali ya fedha kwenye michuano hao ya vijana nchini Uholanzi, Mikel alikamilisha uhamisho wake wa muda mrefu kwenda Chelsea mwaka mmoja baadaye. Bosi wa The Blues Jose Mourinho alimbadilisha Mnigeria huyo kutoka kiungo mshambuliaji na kuwa kiungo mkabaji - jukumu ambalo alicheza katika muda wote wa kukaa kwake katika klabu hiyo ya London Magharibi lakini ambalo lilidharauliwa na mashabiki wa soka nyumbani. Nigeria walitaka kumuona Mikel akifanya vyema akiwa kama kiungo mshambuliaji, huku wengi wakikosoa jukumu lake jipya katika klabu ya Chelsea, la kiungo mkabaji. Lakini Mikel anasisitiza kuwa hakuwa na tatizo na kubadili namba kuwa mchezaji wa ulinzi. Mourinho aliamua kwamba alitaka nicheze nafasi ya kiungo cha ulinzi. Mwisho wa siku, yeye ndiye kocha na alifanya uamuzi,"" Mikel alikumbuka. ""Tulizungumza na alihisi kwamba kwa sababu ya wachezaji wakubwa wa kiungo aliokuwa nao kwenye kikosi chake Chelsea kwamba nilipaswa kucheza nafasi ya kiungo wa ulinzi. ""[Claude] Makelele alikuwa anamalizia soka lake Chelsea, hivyo Mourinho alitaka nichukue mikoba ya Makelele."" Mikel aliichezea Nigeria mechi 89, akicheza fainali Kombe la Dunia mara mbili na kusaidia Waafrika Magharibi hao kushinda Kombe la Mataifa ya 2013, kabla ya kutangaza kustaafu soka ya kimataifa miaka mitatu iliyopita. ""Siku zote nilitaka kushinda Ligi ya Mabingwa kwa sababu ni mashindano bora zaidi ya kandanda ulimwenguni mbali na Kombe la Dunia,"" aliongeza. ""Kwa wakati huo kushinda kitu na timu ya taifa lilikuwa jambo nzuri. Nikiwa mtoto nilikuwa nawatazama mastaa kama Jay-Jay Okocha na Kanu, nilisema nataka kushinda kitu nikiwa na timu ya taifa. ""Nina furaha sana kuweza kufanya hivyo. Nitawaweka wote wawili juu kama nyara zangu ninazozipenda sana."" Baada ya kuanza soka lake akiwa kwene kituo cha kulea vipaji cha Jos, Mikel ana nia ya kuwa na jukwa kama hilo kwa ajili ya watoto wengine kuishi katika ndoto zao, pia. Yuko tayari kutumia mradi wake mpya wa 'Back2Base' uliozinduliwa hivi majuzi mjini Lagos ili kuwasaidia vijana wa Nigeria wenye vipaji. ""Tunataka kwenda kupata vipaji hivi vipya vya watoto hawa ambao tunajua wanaweza kuwa wakubwa maishani."" Mmoja wa wanasoka mahiri wa Nigeria, Mikel anataka kutumia kujuana kwakwe na watu kadhaa barani Ulaya ili kuwafahamisha wachezaji wa kipekee waliogunduliwa kwenye akademi yake. “Kama kipaji chochote kinalingana na kile tunachokitafuta, basi bila shaka tutawapa nafasi ya kwenda nje ya nchi,” alisema. ""Nimekuwa nje ya Nigeria kwa miaka mingi sana, nina juana na watu. Tunahitaji kwanza kabisa kuwafanya wajitambulishe hapa, kisha tutaona ni nani yuko tayari kwenda huko."""	https://www.bbc.com/swahili/articles/cp3v8jdkj74o
religion	Ziara ya Papa Afrika: Je, Afrika ndio inayotoa matumani ya kanisa katoliki?	"Papa Francis anaanza ziara yake ya mataifa matatu ya Afrika hii leo. Hii ni ziara yake ya nne barani Afrika toka achukue hatamu za uongozi wa Kanisa Katoliki Duniani mwaka 2013, ukilinganisha na mtangulizi wake Papa Benedict XVI, ambaye alizuru Afrika mara mbili tu katika uongozi wake wa miaka nane. Umuhimu wa Afrika kwa Kanisa Katoliki unaweza kuelezwa kwa maneno machache - ukuaji wa wafuasi. Utafiti unaonyesha kuwa Afrika ina ongezeko kubwa la idadi ya wafuasi wa kanisa Katoliki duniani, huku magharibi mwa Ulaya ambako kuna wakati kuliwahi kutambuliwa kama moyo wa ukristo lakini sasa hivi eneo hilo limekuwa sehemu ambayo haijihusishi na ukristo. Na wengi ambao wanajitambulisha kama wakristu magharibi mwa Ulaya huwa hawaendi kanisani mara   kwa mara . Na kufanya ukristo kuonekana kuwa unakuwa zaidi barani Afrika. Utafiti huo uliofanywa na 'Pew Research Center ' umeatabiri kuwa ifikapo  mwaka 2060 , wakristo wanne kati ya kumi watakuwa wametoka Afrika kusini mwa jangwa la sahara . Utafiti huo ambao umechapishwa na kituo cha utafiti nchini Marekani  umeonyesha kuwa kuwa katika kipindi cha kati ya mwaka 1980 na 2012 idadi ya wakatoliki imeongezeka kwa asilimia 57 kwa bilioni 1.2 huku ukuaji barani ulaya ni aslimia 6 ukilinganisha na Afrika ni asilimia 283. ""Nadhani kanisa katoliki hatma yake kwa siku za mbeleni ni Afrika"", alisema mtafiti  Nicolette Manglos-Weber ambaye ni Profesa msaidizi wa dini na jamii katika chuo kikuu cha Boston. Kanisa katoliki linakuwa kwa kasi barani Afrika kwa sababu ongezeko  la waumini pia linaongezeka kwa kasi tofauti na mabara mengine. Hata hivyo kuna sababu nyingine ambazo zinafanya kanisa katoliki likue kwa kasi na  miongoni mwa sababu hizo ni huduma za kijamii ambazo zinatolewa na kanisa hilo kwa kiwango kikubwa. ""Kanisa katoliki linatoa huduma ya hospiali, shule na huduma nyingine kwa jamii. Vitu ambavyo serikali za Afrika zimekuwa zikikabiliana na changamoto kuzitoa kwa wingi...Jukumu la kanisa kutoa huduma hizo imelifanya kuwa tofauti na makanisa mengine ya kiprotestanti au jumuiya za  kiislamu,"" Ms Manglos-Weber adds. Papa Francis a meweza  kuongeza wawakilishi wa Afrika katika nafasi za juu za kanisa hilo. Ingawa makadinari wengi bado wametoka Ulaya na kusini mwa Amerika, Papa amechagua makadinari 10 kutoka Afrika  tofauti na  sita ambao walichaguliwa na mtangulizi wake. Papa Francis anazielezea kuwa nchi za Afrika, Asia na  Amerika ya kusini kuwa ni eneo la kipato kidogo na cha kati. Papa huyo amejipatia sifa kuwa ni kiongozi wa askini wanyonge na ametoa kipaumbele kwa mabadiliko ya tabia nchi na kutokuwa na usawa Afrika. Papa tayari amewahi kutembelea nchi tano za Afrika-,Kenya, Uganda, Afrika ya kati, Misri na Morocco na katika ziara yae atatembelea Msumbiji na nchi za visiwani za  Madagascar na Mauritius. Mtangulizi wake alitembelea nchi tatu tu za Afrika. ""Baba huyu mtakatifu alitaka hoteli za bei na kukataa hoteli ya kifahari ambayo alichagulia akiwa Vatcan na kuulizia hoteli ya bei rahisi kwa wasaidizi wake, kiongozi wa kanisa nchini Msumbiji alinukuliwa akiviambia vyombo vya habari. Katika ziara yake nchini Kenya mwaka 2015 alitembelea Kenya na kutembelea kwenye nyumba duni za Kangemi zilizopo Nairobi na kuzungumzia kuhusu ukoloni mambo leo. Aliwahutubia umati wa watu kuwa analaani haki ambayo watu wanakosa na kuwafanya waangaike na kufananisha na jeraha au maisha duni. Katika ziara hiyo ya siku sita, Papa alieneza ujumbe wake wa Amani, maridhiano, mashauriano na kuchochea juhudi za kuzima migawanyiko. Akiwa nchini Kenya, Papa Francis alisema: ""Vijana ndio rasilimali yenye thamani zaidi kwa taifa. Kuwalinda, kuwekeza katika vijana, na kuwasaidia, ndiyo njia bora zaidi ya kuhakikisha siku njema za usoni zenye kufuata busara na maadili ya kiroho ya wazee wetu, maadili ambayo ndiyo nguzo ya jamii."" Papa alitumia Kiswahili kuhitimisha hotuba yake, akisema: ""Mungu abariki Kenya!"" Alikuwa ameandika maneno yayo hayo kwenye akaunti yake ya mtandao wa kijamii wa Twitter alipokuwa safarini, saa moja hivi kabla ya kuwasili Kenya. Kando na Papa Francis, Mapapa wawili wengine wamewahi kuzuru mataifa ya Afrika. Wa kwanza alikuwa Papa Paul VI aliyezuru Uganda mwaka 1969. Baadaye Mtakatifu John Paul II alizuru mataifa 42 ya Afrika akitembelea Kenya mwaka 1980, mwaka 1985 na mwaka 1995; Uganda mwaka 1993; na Jamhuri ya Afrika ya Kati 1975."	https://www.bbc.com/swahili/habari-49579371
