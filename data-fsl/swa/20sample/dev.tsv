politics	Ununuzi wa Greenland: Trump avunja safari ya kuelekea Denmark	Rais wa Marekani Donald Trump amefutilia mbali ziara yake rasmi nchini Denmark baada ya waziri mkuu wa taifa hilo kusema kwamba Greenland haitauziwa Marekani. Rais huyo alitarajiwa kuzuru taifa hilo Septemba 2  kufuatia mwaliko wa malkia wa taifa hilo Margrethe II Na wiki iliopita bwana Trump alipendekeza kwamba Marekani ilikuwa na hamu kukinunua kisiwa cha Greenland , Jimbo la Denmark linalojitawala. Waziri mkuu wa Denmark Mette Frederiksen alitaja mpango huo kwamba ni upuzi na kusema kwamba alitumai bwana Trump hakulichukulia swala hilo na uzito mkubwa. Akitangaza kuvunja safari yake bwana Trump alituma ujumbe wa twitter akisema: Denmark ni taifa maalum lenye watu wazuri sana  lakini kutokana na matamshi ya waziri mkuu Mette Frederiksen  kwamba hatakuwa na hamu ya kuzumngumzia ununuzi wa Greenland , nitaahirisha mkutano wangu uliopangwa wiki mbili zijazo  kwa muda mwengine. Msemaji wa Ikulu ya Whitehouse alithibitisha kwamba ziara hiyo ya rais imefutiliwa mbali. Rais huyo awali alikuwa amethibitisha ripoti kwamba alikuwa na hamu ya kununua kisiwa hucho cha Greenland. Alipoulizwa siku ya Jumapili iwapo anaweza kuuza ardhi ya Marekani ili kununua kisiwa kwengineko , alisema ...Kweli vitu vingi vinaweza kufanyika. Maafisa katika kisiwa hicho cha Greenland wamesisitiza kwamba kisiwa hicho hakiko katika soko. ''Greenland ina utajiri wa madini, maji safi zaidi na barafu, samaki, chakula cha baharini kawi na ni kivutio kikuu cha utalii. Tuko wazi kwa biashara lakini sio kuuzwa'', ilisema wizara ya kigeni katika taarifa yake iliotumwa katika mitandao ya kijamii. Waziri mkuu wa Greenland Kim Kielsen alirejelea matamshi yake katika taarifa nyengine tofauti . ''Greenland haiuzwi lakini iko wazi kibiashara na ushirikiano na mataifa mengine'', ilisema taarifa. Mbunge wa Greenland Aaja Chemnitz Larsen pia alikuwa miongoni mwa wale waliopinga hamu hiyo ya rais wa Marekani. ''Hapana ahsante kwa bwana Trump kununua Greenland'' , aliandika katika mtandao wa Twitter, akiongezea ''ushirikiano wa usawa kati ya Marekani na Greenland ndio suluhu pekee''. Poul Krarup muhariri mkuu wa gazeti la Sermitsiaq aliambia BBC hakuamini matamshi ya bwana Trump. ''Greenland ni sehemu ilio huru katika ufalme wa Denmark na inahitaji kuheshimiwa'', alisema. Lakini alisema kwamba alidhani kwamba ndoto ya Bwana Trump haiwezi kuafikiwa. ''Tungependa kushirikiana na Marekani , bila shaka lakini sisi tuko huru na tunaamua marafiki zetu ni akina nani Greenland ndio kisiwa kikubwa zaidi duniani baada ya Australia ambayo inajulikana kama bara. Kisiwa hicho kina takriban watu 56,000 walio na makaazi yao katika pwani yake. Takriban asilimia 90 ni raia wa Greenland . Ina serikali yake na bunge lake. Asilimia 80 ya kisiwa hicho imefunikwa na barafu ambayo inahofiwa kuyeyuka kutokana na viwango vya joto duniani. Kuyeyuka kwa barafu hiyo kumesaidia katika utafutaji wa madini katika ardhi ya kisiwa hicho. Lakini inaaminika kwamba kuyeyuka kwa barafu hiyo kunaweza kusababisha madhara yanayotokana na mabaki ya kinyuklia yaliowachwa katika kambi kadhaa za jeshi la Marekani wakati wa vita baridi. Bwana Trump ameripotiwa kuvutiwa na kisiwa hicho kutokana na madini yake kama vile mkaa, Zinc, Shaba na Chuma. Lakini huku Greenland ikiwa na utajiri wa mali asli, inategemea Denmark kwa thuluthi mbili za mapato yake . Ina viwango vya juu vya watu kujitoa uhai, ulevi wa pombe na ukosefu wa ajira. Marekani imekuwa ikikiona kisiwa hicho kama eneo muhimu la kimkakati na liliweka kambi ya wanahewa wake mbali na rada yake wakati wa vita baridi Mbunge wa Republican Mike Gallagher alitaja wazo hilo la Trump kama la kisiasa. ''Marekani ina hamu ya kukimiliki kisiwa cha Greenland na hilo lazima lisemwe'', alituma ujumbe wake katika mtandao wa Twitter. Je Marekani imewahi kutaka kununua kisiwa vya Greenland? Wazo la kuinunua Greenland kwa mara ya kwanza liliwasilishwa 1860 chini ya urais wa Andrew Johnson. Mwaka 1867 ripoti ya idara ya kigeni ilipendekeza kwamba eneo la kimkakati la Greenland pamoja na mali yake asli ni muhimu kulinunua. Lakini hakuna hatua rasmi iliochukuliwa hadi 1946 , wakati Harry Truman aliipatia Denmark $100m kununua eneo hilo. Alikuwa amewasilisha mpango wa kutaka kubadilishana ardhi ya Alaska na Greenland kulingana na AP.	https://www.bbc.com/swahili/habari-49417392
health	Ni kwanini ndugu wa karibu wanapooana ni hatari?	"Kuoana kati ya watu wenye uhusiano wa karibu wa damu ni jambo la kawaida miongoni mwa makabila mbalimbali, huku baadhi yao wakifanya hivyo ili kuimarisha uhusiano  ndani ya familia na wengine wakifanya hivyo ili mali ya familia ibaki ndani ya familia au ukoo. Lakini licha ya ukweli kwamba ndoa za watu wa ukoo na familia moja, zina faida za kijamii na kuongeza uwezekano mkubwa wa wanandoa kupendana zaidi na  kuheshimiana, madaktari wanaonya kuwa ndoa hizi ni hatari. Dkt  Ibrahim Musa, ambaye ni mtaalamu wa sayansi ya damu, damu inayotengeneza viungo vya ndani ya mwili  na magonjwa ya damu katika hospitali ya  Malam Aminu Kano  kaskazini mwa Nigeria , anasema ndao ya watu wenye uhusiano wa damu inauwezekano mkubwa wa kusababisha hatari ya magonjwa ya urithi kutoka kwa wazazi. Kwa mfano,   ugonjwawa seli mundo( sickle celll)  ambao mara nyingi mtu huurithi kutoka kwa wazazi,  inapotokea kwamba mtu wa familia anaolewa na mtu kutoka familia yenye ugonjwa huo, inakuwa ni rahisi sana kuendlea kuusambaza hata kwa vizazi vyao. Mtaalamu huyo pia anasema kwamba kuna magonjwa ya urithi ambayo husababishwa na kuoana kwa watu wa familia moja bila wao kufahamu. Jeni za ndugu Jarida la masuala ya afya la Lancet  mwaka 2013, linasema kuwa jeni za wanandoa zinaweza kumuathiri mmoja wao, bila kujali kabila au jamii atokayo. Kwa mfano  mwanamke ambaye ameolewa na kaka yake au mwanaume kutoka familia sawa na yake ana uwezekano mkubwa wa kupata matatizo ya kiafya ya watoto wake. Licha ya kwamba ripoti ya kina ya huduma za afya za Uingereza (HHS) kuhusiana na suala hilo inasema kuwa ni mara chache kwa watoto waliozaliwa katika familia za wazazi wenye undugu , na kwamba wengi wao huzaliwa wakiwa na afya ya kawaida. Lakini inasema hata hivyo kwamba , ndoa kama vile za  wapwa na wapwa au mabinamu na mabinamu zinauwezekano mkubwa wa kusababisha matatizo  ya kiafya kwa watoto wanaowazaa kwa asilimia tatu hadi sita ,  lakini matatizo haya hayatokei mara kwa mara. Matatizo hujitokeza pale kila mmoja wa wanandoa anaporithi magonjwa ya urithi kutoka kwa wazazi wapo. Ni kwanini maumbile ni muhimu sana kwa ndugu Ndugu kutoka katika familia moja wanakiwango  cha juu cha  jeni zinzazofanana . Molekuli pia ni mhumili unaodhibiti mwili. Jeni hutengeneza na kudhibiti rangi ya macho na ukubwa pamoja na ukubwa wake pamoja na ukubwa wa miguu , mikono yetu na sehemu nyinginezo za mwili. Mambo mengi huwa tunayarithi kutoka kwa wazazi wetu , sawa na tunavyorithi magonjwa kutoka kwao, kupitia jeni zao. Hii inaweza kuathiri jamii nyingi, lakini athari hizi huzipata familia zenye ndoa kati ya ndugu wa damu au ukoo mmoja. NHS  inasema kuwa kuna matatizo ya urithi ya kiafya  katika jamii nyingi. Na katika jamii zinazooa wake wengi wana uwezekano mkubwa wa  watoto wao kurithi matatizo hayo. Kwa mujibu wa  NHS jamii ya wazawa wa Pakistani nchini Uingereza wana uwezekano mkubwa wa kuoana miongoni mwa Umwao wana uwezekano wa kupata watoto wenye kasoro za kimaumbile. Matatizo ya hutokea  kunapokuwa na utofauti wa jeni katika familia na wazazi wote wawili wana jeni sawa. Kama katika familia wengine wanaoana kuna uwezekano wa watoto wao kurithi jeni hii kutoka kwa wazazi wote wawili. Dkt Ibrahim amesema kwasababu tayari wazazi walikuwa katika familia na kuendelea kuoana, ugonjwa utaendelea kusambaa kupitia kizazi. Magonjwa mengine ya urithi  yaliyoelezewa na mtaalamu huyo kama matokeo ya ndoa ya watu wa familia moja ni pamoja na : magonjwa ya akili na ulemavu wa maumbile. Kwamujibu wa daktari , utafiti umeonesha kuwa ndoa za watu wenye uhusiano wa damu yanaweza kuongeza  magonjwa ya urithi kama vile shinikizo la damu. Ndoa za watu wenye uhusiano wa damu wanaweza kusababisha saratani mbali mbali za macho kwa vizazi vyao , kwa mujibu wa afisa wa udhibiti wa saratani  nchini Nigeria, Dkt. Ramatu Hassan  katika mahojiano  na BBC. Ugonjwa huo hujitokeza katika eneo la jicho inayomsaidia mtu kuona, halafu mtoto huurithi na inaendelea kukua, wakati mtoto anapoanza kutembea. Kwa mujibu wa daktari , ndoa za watu wenye undugu wa damu huwasababishia watoto matatizo kama hayo. Maeneo yenye  ndoa nyingi za ndugu wa damu  kama vile kaskazini mwa  Nigeria  yana  idadi kubwa ya magonjwa ya urithi , anasema daktari. ""Aina hii ya saratani ya macho ni jambo la kawaida kwa watoto wachanga , na hutokea mara nyingi miongoni mwa watoto wanaozaliwa kwa wazazi wenye undungu  na hivyo kuendelea katika vizazi hadi vizazi, '' anasema. Wataalamu wa afya wanasema ni muhimu watu wapate taarifa kuhusu magonjwa ya urithi yanayowapata ndugu wenye uhusiano wa damu wanapooana  na umuhimu wa jeni kati ya ndugu."	https://www.bbc.com/swahili/habari-55217475
entertainment	Msanii nyota wa Tanzania Diamond Platnumz afikisha mashabiki milioni 5 youtube	Mwanamuziki mashuhuri nchini Tanzania, Diamond Platnumz amepiga hatua nyingine kubwa katika kazi yake ya muziki. Diamond kwa jina halisi Naseeb Abdul amekuwa mwanamuziki  wa kwanza kusini mwa jangwa la sahara kupata watazamaji milioni tano katika mtandao wa Youtube, kupitia chaneli yake ya youtube. Kwa karibu anafuatwa na Davido akiwa na watazamaji milioni 2.38, Burna Boy milioni 1.82 na Wizkid milioni 1.68. Mafanikio haya ya sasa ya Diamond yanakuja yakifuata rekodi aliyoiweka mwaka jana (2020) baada ya wimbo wake maarufu 'Waah' aliomshirikisha mwanamuziki wa Koffi Olomide wa DRC kutazamwa na watu milioni 8 ndani ya saa chache baada ya kibao hicho kutoka, na kuvunja rekodi iliyowekwa na mwanamuziki wa Nigeria Davido baada ya kibao chake 'Fem' kuwavuta watazamaji milioni moja ndani ya saa 9 tangu kibao hicho kilipoachiwa. Rekodi nyingine iliyowekwa na mwimbaji huyo ni kuwa msanii wa kwanza kusini mwa jangwa la Sahara kuwa na watazamaji bilioni moja youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja, ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema	https://www.bbc.com/swahili/habari-56636811
sports	'Maisha ni matamu'-Nyota mlevu wa mchezo wa kupanda ukuta	Mpandaji ukuta Lea Volpe amekuwa mtaalamu wa mashindano ya kupanda ukuta– na sasa anashikilia nishani ya ya dunia ya shabt – baada ya kukubali hali yake ya ulemavu. Anasema kuwa anataka watu kuwa na mawazo tofauti kuhusu ulemavu	https://www.bbc.com/swahili/habari-55027738
health	Vidokezo vya kuavya mimba vinavyoweza kujificha kwenye simu yako	"Baada ya Mahakama ya Juu kubatilisha haki ya kikatiba ya raia ya kutoa mimba nchini Marekani, kumekuwa na wasiwasi kuhusu ulinzi wa data, hasa katika majimbo 13 ambayo tayari yamechukua hatua ya kufanya utoaji mimba kuwa kinyume cha sheria. Lakini ni aina gani ya data inaweza kumshtaki mtu, mamlaka inawezaje kuipata, na makampuni ya teknolojia yanafanya nini? Gina Neff, profesa wa teknolojia na jamii katika Chuo Kikuu cha Oxford, alitweet siku moja baada ya uamuzi huo: ""Hivi sasa, na ninamaanisha mara hii, futa kila alama ya kidijitali ya ufuatiliaji wowote wa hedhi."" Ujumbe wake hadi sasa umepokea zaidi ya likes 200,000 na umetumwa tena mara 54,000. Vifuatiliaji vya muda hutumiwa kuwasaidia wanawake kutabiri ni lini hedhi yao inayofuata inaweza kuwa, na mara nyingi hutumiwa ama kujaribu kuzuia mimba au kujaribu kushika mimba. Kuna hofu kwamba programu hizo zinaweza kutumika kuwaadhibu wale wanaotaka kuavya mimba, ikiwa mamlaka ya utekelezaji wa sheria itachukua data hiyo. Kama idadi ya programu zingine zenye hadhi ya juu, Natural Cycles, ambayo inatozwa kama njia ya kidijitali ya kuzuia mimba, ilisisitiza mwezi uliopita kwamba data yote iliyohifadhi ilikuwa ""salama na italindwa"". Hata hivyo, siku ya Jumatatu iliiambia BBC kuwa inashughulikia ""kuunda hali isiyojulikana kwa watumiaji"". Hiyo inaonekana kama inazingatia ujumbe wa moja kwa moja kwa muhusika bila ya mtu yeyote wa katika kuisoma taarifa hiyo. Tukizungumza nini, vipi kuhusu huduma za ujumbe – mawasiliano ya siri kati ya marafiki wawili wa karibu ambao unahisi kuwa wa faragha wakati huo? Kwa lugha ya kawaida kabisa ni kwamba teknolojia hii  inalinda taarifa unazotuma zisiweze kusomwa na mtu mwingine yeyote isipokuwa yule ambae amekusidiwa. Hii inamaana kuwa hata wale ambao wanamiliki mtandao husika (mfano WhatsApp) hawataweza kusoma taarifa hiyo. Polisi nchini Marekani wanatakiwa kuwa na kibali cha kupekua vifaa vya kielektroniki kama vile simu na kipalatalishi sawana jinsi wanavyopekua nyumba. Kwa ujumla, ulinzi hapa unakuja chini ya Marekebisho ya Nne na Tano. Hata hivyo, kuna baadhi ya matarajio. Kundi la haki za kidijitali la Electronic Frontier Foundation linasema polisi wa Marekani wana haki ya kupekua bila kibali iwapo ""wana sababu zinazowezekana za kuamini kuwa kuna ushahidi wa hatia ndani ya nyumba hiyo, au kwenye kifaa cha kielektroniki ambacho kiko chini ya tishio la kuangamizwa mara moja"". Chini ya Marekebisho ya Tano, ambayo ni haki ya mtu binafsi kutojitia hatiani, mtu anaweza kukataa kufungua kifaa hata kikichukuliwa, lakini ukweli ni finyu, kwa mujibu wa wanasheria mbalimbali. ""Mahakama zimefikia hitimisho linalokinzana kuhusu ikiwa na lini usimbaji fiche uliolazimishwa wa nenosiri - au kifaa kinacholindwa na kitambulisho cha kibayometriki kinakiuka Marekebisho ya Tano,"" iliandika Huduma ya Utafiti ya Congress katika ripoti ya 2020. Makampuni makubwa kama Google na Apple mbali na kuendesha huduma ya kuhifadhi data mtandaoni kwa niaba ya wateja wao kwa kutumia hifadhi yao wenyewe, pia hukusanya data tofauti za mtumiaji, ikiwa ni pamoja na shughuli zao mtandaoni na mahali walipo. Google inasema kwamba hata baada ya kitu fulani kufutwa na mtumiaji na hivyo kutoonekana kwao - kama vile historia ya kivinjari - baadhi ya mambo bado yanaweza kubakishwa ""ili kuzingatia mahitaji ya kisheria au udhibiti"". Ikiwa makampuni haya yatapokea mahitaji rasmi, yanaweza kuyapinga, lakini shinikizo ni kwao kutii. Mnamo 2021, New York Times iliripoti kwamba katika miezi sita ya kwanza ya 2020, Apple ilipinga tu 4% ya maombi ya data ya akaunti ya mteja. na kwa ujumla ilizingatiwa 80-85%. Kulingana na ripoti ya uwazi ya Google, ilitoa ""baadhi ya data"" katika 82% ya kesi zilizoomba taarifa katika miezi sita ya kwanza ya 2021. Kati ya kesi 51,000, 20,701 zilikuwa za wito na vibali 25,077 vya utafutaji. Je, huu ni wakati wa makampuni ya teknolojia kutafakari upya mazoea yao ya data? Mwezi uliopita, baadhi ya wajumbe waandamizi wa Bunge la Marekani, akiwemo Elizabeth Warren na Bernie Sanders, walitia saini barua ya wazi kwa Google wakiitaka kukusanya na kuhifadhi data kiasi kuhusu watumiaji wake, ikiwa ni pamoja na taarifa za eneo, kwa wasiwasi kwamba inaweza kutumika. kuleta mashitaka ya utoaji mimba. ""Hakuna sheria inayohitaji Google kukusanya na kuweka rekodi za kila harakati za wateja wake,"" waliandika. Kufikia sasa, kampuni za teknolojia hazijatoa maoni kuhusu ikiwa zinapanga kufanya mabadiliko yoyote kwa njia ambayo wanakusanya na kudhibiti data ya wateja kulingana na uamuzi huo. BBC imeomba taarifa hii. Kile ambacho makampuni mengi makubwa ya Marekani - ikiwa ni pamoja na mmiliki wa Facebook, Meta, pamoja na Disney na Amazon - wamesema ni kwamba watafadhili gharama kwa wafanyakazi ambao wanapaswa kusafiri hadi jimbo jingine kwa ajili ya matibabu ambayo haipatikani walipo, ikiwa ni pamoja na kutoa mimba. Kuna wasiwasi kwamba watu ambao wanaishi katika jimbo ambalo utoaji mimba umepigwa marufuku lakini wanasafiri nje ya jimbo ili kupata huduma hiyo, wanaweza kukabiliwa na mashtaka watakaporudi. Haijulikani kama hii inaweza kuwa hivyo, lakini haitumiki kwa kawaida kwa sheria zingine ambazo hutofautiana kutoka hali moja hadi nyingine, kama vile kamari. Dk Stephanie Hare, mwandishi wa kitabu Technology is not Neutral, anasema kwamba ingawa kujitolea kwa makampuni ni ""hatua ya kwanza inayokaribishwa"", haitoshi. ""Hiyo itasaidia watu wachache tu, ikizingatiwa kuwa baadhi yao wanataka kushiriki habari hizi na mwajiri wao kwanza,"" alisema. ""Kile tunachohitaji kujua ni kile haya mashirika yatafanya ili kudhibiti ukusanyaji wa data wa watumiaji wote, na jinsi gani wanaweza kuzuia data ya mtumiaji kutumiwa dhidi yao katika uchaguzi wao wa afya."" EFF imechapisha mwongozo wa faragha ambao unajumuisha ushauri huu: Kuhusu kutafiti uavyaji mimba mtandaoni, Prof Alan Woodward, kutoka Chuo Kikuu cha Surrey, anaamini kuwa hakuna uwezekano kwamba watekelezaji sheria wataanza kutafuta aina hii ya data ya kibinafsi. ""Hakuna uwezekano wa kuwafuata watu wanaofikiria kutoa mimba,"" alisema. ""Lakini ikiwa wanakusanya ushahidi baada ya tukio, baada ya kumkamata mtu - ushahidi huo unaweza kujumuisha historia ya kivinjari, barua pepe"	https://www.bbc.com/swahili/articles/cn43e55qyz7o
politics	Kwa nini vita vimezuka tena nchini Ethiopia	"Vita kati ya majeshi ya serikali nchini Ethiopia na wapiganaji wa Tigray People's Liberation Front (TPLF) vimezuka upya. Mashauriano ya kuleta amani sasa yanakabiliwa na hatari ya kuvunjika. Pande hizo mbili zinakubali kwamba risasi za kwanza zilifyatuliwa mapema asubuhi ya tarehe 24 Agosti kwenye mpaka wa kusini wa Tigray, ambayo inapakana na jimbo jirani la Amhara katika mji wa Kobo. Kila upande unamlaumu mwenzake kwa kufyatua risasi hizo. Kilicho wazi - kutoka kwa taarifa zilizopatikana kutoka kwa wanadiplomasia wa Magharibi - ni kwamba Jeshi la Ulinzi la Taifa la Ethiopia na wanamgambo washirika wake wa Amhara, wanaojulikana kama Fano, walikuwa wamekusanya kikosi kikubwa katika eneo hilo katika wiki zilizopita.   Wakati huo huo, uandikishaji wa askari katika JWTZ umeongeza kiwango kikubwa na imetumia rasilimali zake nyingi katika mafunzo na silaha mpya, ingawa imekataa kuajiri kwa lazima. Iliteka silaha kubwa kutoka kwa jeshi la shirikisho katika mapigano ya mwaka jana, na kuna uvumi kwamba pia ilikuwa imenunua silaha mpya kutoka nje ya nchi. Mvutano ulikuwa ukiongezeka. Na bado, wiki chache zilizopita kulikuwa na matumaini kwamba mazungumzo ya amani yanaweza kuwa yanaendelea hivi karibuni. Waziri Mkuu Abiy Ahmed alikuwa ameidhinisha naibu wake, Demeke Mekonnen, kuongoza kamati ya amani, ambayo ilianza kazi mwezi Julai. Hata kabla ya hapo, Bw Abiy aliripotiwa kutuma maafisa wakuu kukutana kwa siri na TPLF. Akitembelea mji mkuu wa Tigrayan Mekelle tarehe 2 Agosti, Mjumbe Maalum wa Marekani Mike Hammer na wajumbe wa Umoja wa Ulaya na Umoja wa Mataifa walitoa wito wa ""kurejeshwa kwa haraka kwa umeme, mawasiliano ya simu, benki, na huduma nyingine za msingi"", na ""ufikiaji wa misaada ya kibinadamu usio na vikwazo"", akidokeza. kwamba Bw Abiy amekubali kufanya mambo haya. Hata hivyo, mjumbe wa Umoja wa Afrika, Olusegun Obasanjo, alikaa kimya juu ya hatua ya kuzingirwa na eneo la Tigray. Akitoa maelezo kwa wajumbe hao, Jenerali Obasanjo alisisitiza kuwa yeye ndiye mpatanishi pekee na kuwashangaza kwa kupendekeza kumwalika mshirika wa Ethiopia, Eritrea, kwenye mazungumzo hayo. JWTZ inaituhumu serikali kwa kukiuka ahadi zake. Serikali haikubali kwamba mikutano yoyote ilifanyika. Wajumbe wa kimataifa pia wanakaa kimya juu ya kwanini mazungumzo hayo yalivunjika.  Katika vikao vya Ushelisheli na Djibouti, inaonekana makubaliano yalifikiwa kwamba majeshi ya Ethiopia yangeondoa kizuizi chao dhidi ya Tigray, kwamba Eritrea itaondoa wanajeshi iliowatuma kusaidia serikali na kwamba pande hizo mbili zitafanzisha mazungumzo kamili katika mji mkuu wa Kenya. Nairobi, mwenyeji wake Rais Uhuru Kenyatta. Ajenda ya kwanza itakuwa usitishaji wa kudumu wa mapigano.\nNyuma ya pazia, Marekani ilikuwa inaunga mkono kwa dhati mazungumzo haya na ilikuwa ikifanya kazi kwa ushirikiano na Kenya. Katika kipindi chote cha Julai na Agosti, Addis Ababa kwa kiasi kikubwa iliweka kizuizi cha huduma muhimu, ikiruhusu tu chakula kidogo, dawa na mbolea kwa mazao ya msimu huu. TPLF haijafurahishwa na hatua ya kimataifa ya kusifia ""kusitishwa kwa mapigano kwa maslahi ya kibinadamu"" kwa miezi mitano, ambayo yaliruhusu Shirika la Mpango wa Chakula Duniani (WFP) kuanza tena shughuli zake huko Tigray, ingawa kwa kiwango kidogo. Inasisitiza kwamba kuendelea kuzingirwa na Addis Ababa ni sawa na kutumia njaa kama silaha ya vita na kwamba shughuli za misaada hazikutosha.\nWFP inasema ilikuwa inafikia ""makumi ya maelfu"" ya watu. Huo ulikuwa mwanzo, lakini ni kiasi  kidogo sana cha watu milioni 4.8 wanaohitaji msaada wa dharura. Isipokuwa wahudumu wa Televisheni wa Ufaransa kutoka kituo cha ARTE, hakujawa na mwandishi wa habari wa kigeni huko Tigray tangu TPLF ilipodhibiti tena eneo kubwa mnamo Juni 2021. Wafanyakazi wachache wa misaada walioruhusiwa kuingia hawajaweza kukusanya data za msingi kuhusu vifo vya watoto, huku msemaji wa WFP akikiri kwamba ""hatujui"", kama kulikuwa na njaa au la. Kwa muda mfupi, maafa ya kibinadamu yanaweza kuongezeka tu. Shughuli hizo chache za misaada sasa zimesimama. Mazao machache ya kwanza hayatavunwa kwa zaidi ya mwezi mmoja na mapigano yatasababisha uharibifu zaidi. Jeshi la anga la Ethiopia wiki iliyopita lilishambulia mji wa Mekelle kwa bomu, lililogonga shule ya chekechea na kuua saba, wakiwemo watoto watatu, kulingana na wafanyikazi wa matibabu. Serikali ilikanusha madai hayo na kusisitiza kuwa inalenga maeneo ya kijeshi pekee. Shambulio la pili la anga dhidi ya Mekelle  liliripotiwa kutekelezwa Jumanne usiku. Watu wa Tigrayan waliomba meli 12 za mafuta kutoka kwa Umoja wa Mataifa, hatu aambayo ililaaniwa na maafisa wakuu wa misaada ya kibinadamu. TPLF ilisema waliikopesha UN mafuta miezi kadhaa iliyopita na walikuwa wanayarudisha tu, lakini namna na muda wa kitendo chao inaonyesha kuwa haikuwa kwa kutoa huduma za kawaida, kama msemaji wao alivyodai. Jeshi la anga la Ethiopia lilidai kuidungua ndege iliyokuwa ikileta silaha katika jimbo la Tigray kupitia anga ya Sudan japo walikanusha ripoti hizo\nKuna ripoti za harakati kubwa za askari nchini Eritrea - Eritrea na Ethiopia - katika nafasi karibu na mpaka wa Tigray. Serikali ya Eritrea, kama ilivyo kawaida yake, imekaa kimya. Siku ya Jumatano, mapigano yaliripotiwa magharibi mwa Tigray kuelekea mpaka na Sudan. Kupitia ukungu wa vita, habari zinazochuja ni kwamba vita vya Kobo vilikuwa vikubwa. Vyanzo vya Tigray vinaripoti ushindi mkubwa dhidi ya jeshi kubwa la vitengo 20, ambapo safu kubwa ya silaha ilitekwa. Hakuna uthibitisho huru kuhusiana na hili. Serikali ya Ethiopia inakanusha kuwa imepata hasara. Pia imeviagiza vyombo vya habari ""kusimamia kwa makini taarifa zao na upatikanaji wa habari wakati wa matatizo ili kuakisi maslahi ya taifa"". Ilisema kuwa imeondoka Kobo, na ripoti kutoka mji wa Woldia, kilomita 50 (maili 30) kusini, zinaonyesha kuwa jeshi halionekani popote. Hadi sasa, TPLF haijahamishia majeshi yake kusini, ikisema kuwa haina nia ya kurudia hatua  ya mwaka jana ambapo yalifikia ndani ya kilomita 200 kutoka mji mkuu. Kwa hakika msemaji wake alitoa hoja ya kukanusha taarifa kwamba iliteka Woldia. Msimamo wa TPLF ni kwamba inataka kwa haraka mazungumzo ya amani. Ingawa ina muungano rasmi na Jeshi la Ukombozi la Oromo, linalopigana vita vikali dhidi ya serikali ya shirikisho kusini na magharibi mwa Ethiopia, TPLF haina muungano unaoweza kutawala nchi. Na hisia za watu wengi wa Tigray ni kwamba wanapaswa kupigania eneo lao la asili pekee. Mpaka sasa, hakuna mchakato wa kuaminika. Mwaka mmoja baada ya kuteuliwa, bila mafanikio yoyote, baadhi ya wanadiplomasia wa Afrika na Magharibi wanasema kimya kimya kwamba msimamo wa Jenerali Obasanjo haukubaliki ingawa anaungwa mkono na serikali ya Ethiopia."	https://www.bbc.com/swahili/articles/c0kznw77exko
sports	Tetesi za soka Ulaya Ijumaa 29.10.2021: Hazard, Xavi, Dembele, Ward-Prowse, Lukaku, Sterling, Van De Beek	Manchester United itapaswa kumlipa meneja wake Ole Gunnar Solskjaer £7.5m kama itaamua kumtimua Mnorway huyo. (Sun) United huenda isimtumie meneja wa zamani wa Inter Milan Antonio Conte kama mbadala wa Solskjaer kwa sababu ya gharama kubwa za kumlipa muitalia huyo. (Star) Chelsea na Newcastle United ni miongoni mwa timu za Ligi kuu England zinazohusishwa na usajili wa mshambuliaji Eden Hazard, 30, kutoka Real Madrid mwezi Januari. (ESPN) Wamiliki wapya wa Newcastle wanammendea winga wa Watford Ismaila Sarr, 23, mmoja wa wachezaji wa mwanzo kutaka kumsajili. (Mail) Matumaini ya Newcastle ya kutaka kumsajili mshambuliaji wa  Barcelona Ousmane Dembele, 24 yameongezeka baada ya klabu hiyo ya Laliga kutakiwa kumlipa kocha wake wa zamani Ronald Koeman kiasi cha £10m kama fidia. (Express) West Ham wako kwenye mazungumzo na bilionea wa Czech Daniel Kretinsky kuhusu uuzaji wa hisa asilimia 27% za klabu hiyo. (Sky Sports) Manchester City walijaribu kumsajili mshambuliaji wa Ubelgiji Romelu Lukaku kutoka Inter Milan mwaka jana kabla ya  last year nyota huyo mwenye miaka 28 kujiunga na mahasimu wao Chelsea mwezi Agost, wakala wa mchezaji anasema. (Telegraph) Arsenal huenda ikakabiliwa na ushindani kutoka Barcelona kwenye mbio za kumsajili mshambuliaji wa Manchester City na England Raheem Sterling. (Football.London) Washika bunduki hao wanamfuatilia pia kiungo wa Borussia Monchengladbach Mswiss Denis Zakaria, 24, amnaye atakua mchezaji huru mwakani. (Sun) Meneja wa Chelsea Thomas Tuchel ameuomba uongozi wa juu wa timu hiyo kusajili mshambuliaji mwingine mwezi Januari kumpunguzia mzigo Lukaku. (Transfer Window Podcast via Express) Kiungo wa Southampton na England James Ward-Prowse anawaniwa na  Newcastle United katika uhamisho wa Januari, ingawa nyota huyo mwenye miaka 26 alisaini mkataba mpya na Saints mwaka jana. (Football Insider) Kiungo Mholanzi wa Manchester United Donny van de Beek, 24 na mlinzi wa Ivory Coast Eric Bailly, 27, wamehakikishiwa mustakabali wao kwenye klabu hiyo. (Sun) Chelsea wana uhakika mlinzi wake Mdenmark Andreas Christensen, 25, atasaini mkataba mpya wa muda mrefu kusalia Stamford Bridge. (Football Insider) Juventus imeingia kwenye mbio za kumuwania mshambuliaji mjerumani wa Red Bull Salzburg Karim Adeyemi, 19. (Calciomercato - in Italian) Tottenham wako tayari kumruhusu kiungo wa England Dele Alli, 25, kuondoka klabuni hapo mwezi Januari . (Athletic - subscription)	https://www.bbc.com/swahili/59086660
sports	Jinsi uwepo wa Covid unavyo wakosesha China shamrashamra za Kombe la Dunia	"Vyombo vya habari vimeangazia pakubwa Kombe la Dunia wiki hii , lakini mechi zimechochea hasira kwamba watu nchini humo kutokana na kuzuiwa kusherehekea. Zaidi ya  kwamba timu ya China haijafuzu kushiriki tukio hilo, matukio ya watu wanaosherehekea bila kuvaa barakoa  na mikusanyiko mikubwa ya Qatar  imewakera watazamaji, ambao wamezuiwa kukusanyika kutazama mechi.   Wengi walitumia Kombe la Dunia kulalamika kuhusu mikakati iliyopo ya China. Nchi hiyo imeendeleza sera yake ya  kumaliza kabisa Covid - zero-Covid, ambapo jamii nzima zimefungiwa katika  ‘’marufuku ya kutotoka nje’’  kutokana na kisa kimoja cha virusi vya korona , ili kuzuia kusambaa kwa virusi hivyo China kwa sasa inakabiliwa na mlipuko mbaya zaidi katika kipindi cha miezi sita, na sheria za kukaa nyumbani  ''Lockdown'' zimewekwa katika maeneo mbali mbali  katika kipindi cha wiki kadhaa zilizopita. Katika kipindi cha saa 24, China imerekodi visa vipya zaidi ya 28,000 vya maambukizi ya covid, hivi viko katika kila jimbo. Soka ni maarufu sana nchini Uchina. Rais  Xi Jinping  anafahamika kama mtu anayependa michezo, na amewahi kuzungumzia awali  kuwa ana ndoto za nchi yake kushinda Kombe la Dunia. Matokeo yake, mechi zinaonyeshwa kwenye televisheni ya taifa CCTV, na vyombo vya habari vya taifa vimehakikisha ‘’uwepo’’ wa China katika Kombe la Dunia  Qatar unaonekana. Gazeti la The Global Times limeripoti  juu ya bidhaa zilizotengenezwa na China  ""kuanzia mabasi  katika uwanja wa [Lusail] ,  na hata kitengo cha viyoyozi wamewasilishwa vyema katika tukio"". Vyombo vya habari maarufu kama vile CCTV pia vimepigia debe uwepo wa wawakilishi wa Uchina katika sherehe za ufunguzi wa Kombe la Dunia, na jinsi  dubu wawili wakubwa walivyowasili mjini  Qatar ""kukutana"" na wageni wanaowasili katika tukio la Kombe la Dunia. Lakini ni dhahiri kwamba Covid-19 imekuwa kikwazo katika sherehe.  Katika miji mikuu, milipuko imesababisha shughuli zisizokuwa lazima kufungwa kwa mara nyingine tena, na watu wanatolewa wito wa kudhibiti matembezi yao. Huku kukiwa hakuna vilabu vya pombe vya kutembelea  gazeti la  Global Times linasema kuwa baadhi ya mashabiki ""wanaamua kutazama mechi nyumbani na familia zao"". Wengine wameripotiwa  kuchukuliwa katika maeneo ya makambi Safari za ndege kati ya Qatar na China pia zimepunguzwa sana kwa wale wanaotumaini kutazama tukio binafsi. Wengi wanahisi wametengwa vibaya katika kutazama tukio la Kombe la Dunia mwaka huu. Barua ya wazi inayohoji sera za nchi hiyo za kumaliza  corona - zero-Covid  na kuuliza iwapo China iko  ""katika sayari moja "" saw ana Qatar ilisambaa kwenye mtamndao wa ujumbe wa simu  wa  WeChat Jumanne, kabla ya kuiwa. Maoni katika mtandao wa Twitte – saw ana mtandao wa kijamii wa  Weibo yalitoka kwa watumiaji ambao walizungumzia kuhusu jinsi kutazama mechi za mwaka huu kunawafanya wahisi wametengwa na maeneo mengine ya dunia. Baadhi walizungumzia kuhsuu mitazamo yao kwamba  ni  ""ajabu "" kuona maelfu ya watu wakikusanyika, bila kuvaa barakoa au kuhitaji kuonyesha ushahidi wa kipimo cha hivi karibuni cha  Covid-19 . "" Hakuna viti vilivyotenganishwa ili watu wakae mbali na hakuna mtu yeyote aliyevaa mavazi meupe au ya blu ya hospitali  kando. Sayari hii kwa kweli imegawanyika."" ""Kwa upande mmoja wa dunia, kuna sherehe za Carnival hilo ni Kombe la Dunia, kwa upande mwingine kuna sheria za kutotembelea maeneo ya umma kwa siku tano  ,"" mmoja alisema. Baadhi wanasema wanaona vigumu kuelezea watoto wao ni kwanini wanachokiona katika Kombe la Dunia ni tofauti na kile ambacho watu wanakabiliana nacho nyumbani. Hatahivyo hakuna mwisho wa  sheria zilizopo kwa sasa za udhibiti wa Covid  nchini Uchina. Wiki hii msemaji wa kamati ya afya ya taifa hilo   ""alionya dhidi ya yeyote kukiuka sherea za kuzuia na kudhibiti janga ""  na akataka  ""kuchukuliwa kwa hatua kali  "" za kudhibiti visa vya janga hilo. Serikali za mitaa katika miji mikuu zimeanzisha mpango wa kupima watu wengi  na sheria za kusafiri  na kwa ujumla kuwataka watu wakae nyumbani. Lakini baadaya miaka mitatu yah atua hizo, watu wamechoka, na matokeo yake  mwezi uliopita waliandamana kupinga hatua hizo katika miji yote miwili ya Guangzhou na  Zhengzhou."	https://www.bbc.com/swahili/articles/cmm654vgj0zo
religion	Wahubiri waliotumia nyoka, petroli, dawa za kuuwa wadudu 'kutenda miujiza'	"Ufichuzi kwamba muhubiri mmoja wa Afrika Kusini alikuwa akiwapulizia dawa ya wadudu waumini wa kanisa lake uliwashangaza wengi, lakini hakuwa muhubiri wa pekee barani Afrika kutekeleza vitendo kama hivyo vinavyowacha maswali mengi. Miji mikuu na ile midogo barani Afrika imejaa mabango na matangazo tofauti yanayokuza  makanisa yakiwa na vivutio vya kuponya mara moja  na kuwaokoa watu walio katika hali mbaya au maradhi. Makanisa hayo kawaida huongozwa na wahubiri wenye haiba , ambao walianza wenyewe nyumba hizo za Mungu badala ya kujiunga na makanisa imara na mara nyingi hudai kuwa na uwezo wa miujiza. Hatahivyo, miujiza hiyo ndio inayowavutia waumini kwa mfano  'kupanda mbegu', ama kutoa fedha kwa wahubiri hao. Hawa ni baadhi ya wahubiri wa Afrika waliozua utata: Pastor Lesego Daniel anaongoza kanisa la  Rabboni lililopo katika mji wa Afrika Kusini wa  Pretoria. Alisifika kwa kuwaagiza waumini wa kanisa lake kunywa mafuta ya petroli , akidai kwamba ameyabadilisha na kuwa juisi ya mananasi. Kanda ya video iliosambazwa mtandaoni wakati huo ilionesha muumini mmoja akimwaga petrol hiyo katika kifaa kimoja na kuiwasha moto ili kuthibitisa kwamba ilikuwa inaweza kuwaka. Baadaye anakunywa na kutangaza kwamba anahisi yuko shwari na kwamba hana madhara yoyote aliopata wakati muhubiri anapouliza kuhusu ladha.. Mwanamke mmoja baadaye anaonekana akikimbilia mbele ya kanisa hilo ili kunywa kinywaji hicho  na baadaye kutangaza kwamba ni kinywaji kitamu na cha kuvutia - kitu kilichowavutia wanawake wengine pia kufanya. ""Hatahivyo kiwango cha upako hakiko sawa, Iwapo huwezi kubadilisha maji kuwa mvinyo usijaribu nyumbani.'' Penuel Mnguni amekuwa akiendesha kanisa la End Times Dsiciples  tangu 2014. Yeye amefunzwa uhubiri na Muhubiri Lesego Daniel, Muhubiri wa Afrika kusini ambaye alitumia dawa ya kuuwa wadudu katika uponyaji wake. Mwaka huohuo alifungua kanisa lake , likiwa na picha za waumini wakila nyasi na maua kutokana na maagizo yake ambapo zilisambazwa katika mtandao wa facebook  na tovuti ya kanisa hilo. Picha nyengine zilionesha muhubiri huyo anayejiita mtume akiwalisha waumini wake mawe  ambayo alidai kuyabadilisha kuwa mikate. Alipatiwa jina la 'Snake Pastor'{muhubiri wa nyoka} baada ya picha kuzuka akiwalisha waumini wake nyoka  na panya , ambao alidai wamebadilishwa na kuwa chokoleti. Nchini Ghana, Askofu Daniel Obinim wa kanisa la  International Godsway  ameongeza orodha ya mbinu anazotumia katika maombi au kufanya miujiza. Katika tukio moja, ambalo lilishirikishwa na wengi , alikuwa amesimama juu ya tumbo la mwanamke ambaye aliripotiwa kuwa mjamzito, alidai kuwa anamuombea kumtoa mashetani. Tukio lingine lililoshangaza wengi Juni, 2016,alionekana akiwa  ameshikilia nguo ya mwanaume katika sehemu zake za siri akimuombea ili sehemu hiyo iweze kufanya kazi vizuri. Mwanaume akiwa amesimama huku akiwa amenyoosha mikono yake juu , akisubiri mchungaji kushika sehemu zake za siri. Hii inaonekana kuwa mbinu anayotumia katika maombi yake ili kutibu wanaume wanaosumbuliwa na matatizo ya nguvu za kiume. Katika video nyingine ambayo ilishirikishwa mtandaoni, alikuwa anamuombea mwanaume ambaye uume wake ulikuwa haujavalishwa nguo. Alimuadhibu msichana mmoja na mwanaume wakati wa ibada kwa madai kuwa walifanya mapenzi nje ya ndoa. Mchungaji mmoja alionekana akimshikilia mwanamke aliyekuwa akijaribu kukimbia. Mchungaji alionekana akimchapa kwa mkanda muumini , huku waumini wakiwa wamekaa. Taarifa za vyombo vya habari katika mahakama ya mjini  Accra zilitaka mchungaji huyo akamatwe na wasaidizi wake kwa madai ya kuwachapa vijana wawili kanisani. Uchunguzi uliofanywa na kituo cha televisheni cha Kenya KTN TV , Novemba  2014 kilitaarifu juu ya mbinu anazotumia Victor Kanyari, mchungaji maarufu ambaye alidaiwa kuwadanya waumini katika katisa lake la Salvation Healing Ministry. Alikuwa anatumia kemikali ambayo inabadilika kwa haraka kwenye maji na kuwa nyekundu, kuwaoshea miguu waumini wake na kudai kuwa damu inatoka miguuni na hiyo ni saini ya kupona. Msaidizi wake mmoja wa zamani alionesha namna ambavyo mchungaji huyo anavyotumia mbinu hiyo. Video nyingine  inamuonesha mchungaji huyo akiweka mkono wake ndani ya gauni ya mwanamke mmoja na kushika matiti yake, huku akisema atapona saratani ya matiti. Mwanamke alionekana akigeuka kutokutana na kamera lakini mchungaji alikuwa anamlazimisha kugeuza uso ili kuwaangalia waumini ili waone jinsi anavyoshika matiti yake na wote waweze kona. Na baada ya hapo aliwaita wasaidizi wa kanisa na kuleta mafuta ya uponyaji. Utafiti ulisema kuwa Kanyari alikuwa mtoto wa Nabii  Lucy Nduta, mchungaji mwingine ambaye alikamatwa mwaka 2009 kwa kuwadanganya watu wasio na uwezo kwa madai kuwa anaweza kutibu Ukimwi. Muda mfupi baadae , alionekana katika kipindi kingine cha luninga , akisema ilikuwa ni kazi ya maadui zake. Kanyari bado anahubiri mpaka sasa."	https://www.bbc.com/swahili/habari-57488554
politics	Mzozo wa Ukraine na Urusi: Ukraine yawaambia raia wake waondoke Urusi, huku ikitangaza hali ya dharura	"Ukraine pia inawakusanya wanajeshi wa ziada pamoja na wanajeshi wake wa kawaida kwa ajili ya kujiandaa kwa   uwezekano wa uvamizi Baraza la kitaifa la usalama na ulinzi la Ukraine linafanya kazi kwa muda wa saa 24 kila siku na katibu wake mkuu amefanya mkutano na waandishi wa habari na kuwaambia kwamba Ukraine imeweka hali ya tahadhari. '' Hali ya tahadhari itawekwa katika nchi nzima ya Ukraine  isipokuwa sehemu ya   Donetsk na  Luhansk'', amesema. Haya yanajiri huku,  Urusi ikikabiliwa na mfumko wa bei ya mafuta  na gesi huku mataifa hususan ya magharibi yakiiwekea vikwazo. Hali ya tahadhari ina maanisha nini? Maandalizi ya kwanza yanaendelea katika kile ambacho Rais  Zelensky alisema jana katika hotuba yake kwa taifa kwamba ni kuwaita askar iwa akiba. Ninafahamu kuwa wanaume wengi na wanawake waliitwa leo na kuenda kwenye ofisi za jeshi leo. Hali ya tahadhari sio sheria ya kijeshi, ambayo pia inaweza kuwekwa katika Ukraine.   (kama katibu wa baraza la usalama na ulinzi alivyosema leo  ) iwapo uvamizi zaidi utafanyika. Raia hawataihisi hali ya  dharura. Imetolewa kwa mamlaka, haki ya kuwalinda watu wake na utaifa dhidi ya uwezekano wa hatari. Bei ya mafuta na gesi ilipanda Jumanne kwa hofu kwamba mzozo wa Ukraine na Urusi utatatiza usambazaji kote ulimwenguni. Bei ya mafuta yasiyosafishwa ilipanda zaidi kwa miaka zaidi ya dola 99 (£73) kwa pipa baada ya Rais Vladimir Putin kuagiza wanajeshi kuingia mashariki mwa Ukraine. Lakini bei baadaye zilidhibitiwa, licha ya nchi za Magharibi kutangaza  vikwazo vya kiuchumi na hatua za kuzuia bomba kuu la gesi la Urusi.Hisa pia zilisababisha hasara ya mapema. Baada ya kushuka kwa zaidi ya asiliamia 1.5 katika biashara ya mapema Jumanne, Wall Street ilirejea shughuli kufuatia matamshi ya Rais wa Merika Joe Biden akielezea majibu ya Marekani. Hisa za Dow zilifunga kwa asilimia 1.4, hata hivyo hisa za S&P 500 zilishuka kwa asilimia 1 huku za Nasdaq zikianguka kwa asilimia 1.2. Hapo awali, soko la hisa la Japan lilifunga kwa asilimia 1.7 chini, na la China likipungua karibu asilimia 1, huku masoko la hisa huko Ulaya na Uingereza yakifunga . Urusi ni nchi ya pili kwa mauzo ya mafuta nje ya nchi baada ya Saudi Arabia na mzalishaji mkuu wa gesi asilia duniani. Hatua za kulazimisha nchi kupunguza uzalishaji  mafuta yasiyosafishwa au gesi asilia zitakuwa na ""madhara makubwa"" kwa bei ya mafuta na uchumi wa dunia. ""Uamuzi wa Urusi kuivamia Ukraine tayari unasababisha bei ya mafuta kupanda na bila shaka itasababisha kupanda kwa bei ya mafuta hadi pauni  1.50 kwa lita [ya petroli isiyo na risasi],"" kulingana  na msemaji wa kampuni ya mafuta ya RAC Simon Williams. ""Hii inaleta habari mbaya kwa madereva nchini Uingereza wanaotatizika kumudu kuweka mafuta kwenye magari yao."" Lakini hatua zilizotangazwa na Marekani, Uingereza na Ulaya kufikia sasa hazifikii kile kilichotishiwa katika tukio la uvamizi. Vikwazo hivyo vinalenga taasisi za fedha, wasomi na mashirika mengine ya serikali nchini Urusi, kwa sehemu ikilenga kuzuia uwezo wa serikali ya Urusi kukusanya pesa kwenye masoko ya fedha ya Magharibi. Siku ya Jumanne, Kansela wa Ujerumani Olaf Scholz pia alichukua hatua muhimu ya kuzuia uidhinishaji wa bomba la Nord Stream 2 ambalo lingesambaza gesi moja kwa moja kutoka Urusi hadi Ujerumani. ""Ikiwa Urusi itaendelea zaidi na uvamizi huu, tunasimama tayari kwenda mbali zaidi,"" Rais wa Marekani Joe Biden alisema katika hotuba yake kutoka Ikulu ya White House. Pia alionya kuwa kutetea eneo la Nato kunaweza kuwagharimu umma kwa njia ya bei ya juu ya nishati. Tangu mwanzo wa mwezi  Februari, bei ya mafuta tayari imepanda kwa  zaidi ya asilimia 10 wakati wa mvutano. Maike Currie, mkurugenzi wa uwekezaji huko Fidelity International, alisema bei ya mafuta inaweza kupanda hadi  zaidi ya dola 100 kwa pipa kutokana na mgogoro wa Ukraine, majira ya baridi kali nchini Marekani, na ukosefu wa uwekezaji katika usambazaji wa mafuta na gesi duniani kote. ""Urusi inachangia moja kati ya mapipa 10 ya mafuta yanayotumiwa duniani kote, hivyo ni mhusika mkuu linapokuja suala la bei ya mafuta, na bila shaka, itawaumiza watumiaji kwenye pampu za petroli,"" alisema. Urusi imetumia miaka mingi kujiandaa kwa wakati huu. Mnamo mwaka wa 2014, wakati wanajeshi wa Urusi walipohamia Crimea, na kuteka sehemu ya Ukraine, ilizua raundi ya kwanza ya vikwazo vya kimataifa, na hiyo ikawa fundisho muhimu kwa Urusi. Tangu wakati huo imekuwa ikiweka ulinzi, ikiacha kutegemea dola, na kujaribu kuukinga uchumi wa Urusi kutokana na vikwazo. Rais Putin anaweza kuwa anaweka dau kuwa anaweza kustahimili vikwazo kwa muda mrefu zaidi ya inavyodhaniwa na nchi za Magharibi. Sehemu kubwa ya mafuta na gesi ambayo Uingereza inaagiza haitoki Urusi, lakini itaathiriwa na kupanda kwa bei ya kimataifa. Bei ya wastani ya dizeli nchini Uingereza ilifikia 152.51p kwa lita siku ya Jumatatu, chini ya rekodi ya Jumapili ya 152.58p. Bei ya jumla ya gesi ya Uingereza pia imepanda, bei ya Uingereza kwa utoaji wa Aprili imeongezeka kwa asilimia 9. Utegemezi wa kiuchumi kati ya Urusi na Ulaya huenda ukazuia hatua za Magharibi kuendelea, alisema Shaistah Akhtar, mtaalamu wa sheria za vikwazo kutoka kampuni ya sheria ya Uingereza Mishcon de Reya. Edward Gardner, mchumi wa bidhaa katika Capital Economics alisema mvutano huo huenda ukafanya bei ya mafuta iwe juu, hata kama nchi za Magharibi hazitachukua hatua kali zaidi. ""Si kwa maslahi ya kiuchumi ya Urusi au Magharibi kutumia biashara ya nishati kama silaha dhidi ya kila mmoja, lakini hiyo haimaanishi kuwa haitafanyika,"" aliandika katika barua Jumanne. ""Hata kama nchi za Magharibi hazitatekeleza vikwazo vya moja kwa moja kwa mauzo ya nje ya nishati ya Urusi, mvutano na Urusi unaweza kuweka bei ya mafuta kuwa juu kwa muda mrefu."""	https://www.bbc.com/swahili/60493391
technology	Je kombora la Hypersonic lililofanyiwa majaribio na China ni kombora la aina gani?	"China ilidaiwa kufanya jaribio la kombora la hali ya juu la hypersonic hivi majuzi, hatua iliowashangaza idara ya ujasusi nchini Marekani.  Gazeti la Financial Times liliripoti kuhusu jaribio hili la kombora la hypersonic kwenye ripoti yake ya hivi punde. Gazeti hili lilisema liliandika kufuatia habari lililopata kutoka vyanzo  vitano ambavyo halikuvitaja.  Hata hivyo China imekana rasmi madai hayo. Kisha wakasema kuwa walichofanyia majaribio halikuwa kombora la hypersonic bali chombo cha angani.  Licha ya China kukataa hilo, habari hizo zinaendelea kuzua mjadala kote duniani.  Marekani , Urusi na China wote wamejaribu kuunda makombora ya hypersonic.  Hii inahusu kuunda chombo kinachoelekezwa. Chambo hiki kinarushwa angani kwa kutumia roketi. Kisha kinaizunguka dunia na baadaye kufululiza  kwenda kwa lengo lake.  Prof Taylor Favel,  mtaalamu wa sera za nyuklia za China aliliambia gazeti la Financial Times kuwa chombo hiki cha hypersonic ambacho kinaweza kubeba silaha za nyuklia kitaisadia China kuzuia kujikuta imefungwa kwenye mifumo ya makombora ya ulinzi ya Marekani.  BBC imezungumza na baadhi ya wataalamu katika nyanja ya zana za nyuklia na ulinzi kuhusu teknolojia hii.  Kombora la hypersonic ni kombora ambalo husafiri kwenda eneo linalolenga kushambulia kwa kasi kubwa ya mara tano kuliko kasi ya sauti.  Kombora la hypersonic, limekuwa ni teknolojia ya kiwango cha juu zaidi ya makombora kwa kipindi cha miaka 30 hadi 35. Kwanza linarusha chombo kwenda angani. Baada ya hapo linashika kasi ambayo inakuwa vigumu  kulifuatilia na kuliharibu.  Baada ya kombora hili kurushwa njia yake inaweza kubadilishwa. Kombora hili huzunguka kwa kasi ya juu angani.  Kwa njia nyingine wakati nchi inarusha kombora la hypersonic inakuwa vigumu kulizuia kwa kutumia mifumo ya ulinzi ya makombora.   Magazeti yaliandika kuwa habari kuhusu kombora la hypersonic ziliipata ghafla  idara ya ujasusi nchini Marekani.  Lakini China yenyewe imekana habari kama hizo.  Lakini ripoti kutoka kwa watu ni kwamba hilo ndilo lilinafanyika.  Marekani haukutarajia kuwa China inaweza kuboresha teknolojia yake hadi kufikia kiwango kama hicho kwa kuwa China ambayo imekuwa ikinakili teknolojia kwa kati ya miaka 25 hadi 30 huunda kila kila  kitu kuanzia mifumo yake ya makombora hadi vifaa vinavyotumiwa na jeshi.  Kwa hivyo itakuwa ni jambo la kusangaza kwa Marekani, alisema Rahul Badi.  Gazeti la Financial Times linasema kuwa jaribio hilo lilikuwa lenye mafanikio kulingana na taarifa lililopata.  Hata hivyo lilisema kuwa kombora hilo la China liligonga kombora la kwanza kwa umbali wa karibu kilomita 32.  Uwezo wa China uliongezeka kwa jaribio hilo. Nafasi ya Marekani kama nchi namba moja umepingwa.  Hata hivyo PR Shankar, mkurugenzi wa zamani katika jeshi la India, alisema habari  hizi hazikuhitaji kupewa umuhimu sasa.  ""Nchi yoyote iliyo na pragramu ya anga za mbali itakuwa na teknolojia ya hypesonic, lakini kuigeuza kuwa silaha inahitaji mifumo ya ardhini na pia mifumo ya setilaiti na makombora. China bado inasafari ndeefu,"" alisema.  Hali kama hii ilishuhudiwa miaka 60 iliyopita. Wakati  huo nao serikali ya Marekani ilipingwa.  Inafahamika kama Cuban Missile Crisis. Wakati huo vita vya nyuklia vilikuwa vinatokota kati ya Marekani na Muungano wa Usovieti.  Baadaye juhudu zilifanywa kumaliza misukosuko kati ya nchi hizo. Makubaliano kadha yakaafikiwa kusitisha vita vya nyuklia.  Baada ya Cuban Missile Crisis, dunia iliewa kuwa ikiwa nchi moja itarusha kombora la nyuklia, nchi nyingine itafanya hivyo na nchi zote zitaharibiwa. Ndio maana makubaliano  mengi yameafikiwa kuzuia vita vya nyuklia.  Hata hivyo Marekani ilianza kuunda mifumo ya makombora ya ulinzi hatua iliyoenda kinyume na mkataba wa ABM wa mwaka 2001. Ilitetea hatua hiyo yake ikisema kuwaa inajenga mfumo wa ulinzi kujilinda dhidi ya nchi ndogo kama Korea Kaskazini.  Lakini China na Urusi wanahofu kuwa iwapo Marekani inajenga mifumo ya ulinzi, makombora yetu hayatafanya hivyo. Kwa hilo nchi zote zikaanza kuunda makombora ya hypersonic. Zinadai kuwa Marekani inaweza kujilinda kwa kutumia mifumo yake ya makombora ya ulinzi kwa hivyo zinajenga makambora yanayoweza kushambulia bila kuzuiwa."	https://www.bbc.com/swahili/habari-58969085
politics	'Mpango wa Uingereza wa kuwapeleka wahamiaji Rwanda 'ni kinyume cha Mungu' - Welby	"Mpango wa serikali wa kuwatuma baadhi ya wahamiaji kutoka Uingereza kwenda Rwanda ni   ""kinyume na asili ya Mungu "",  Askofu Mkuu wa  Canterbury alisema. Katika mahubiri yake yake ya Pasaka , Justin Welby alisema kuwa kufufuka kwa Kristo haukuwa muda wa ""kuwapatia wengine majukumu yetu"". Pia alitoa wito wa usitishwaji wa mapigano nchini Ukraine ambapo alizungumzia kuhusu hofu yake juu ya gharama ya kuishi iliyotokana na mzozo. Serikali inasema mabadiliko yanahitajika kuyalinda maisha ya watu dhidi ya  wasafirishaji haramu wa watu. Chini ya mpango wa pauni milioni 120-uliotangazwa wiki iliyopita - watu walioonekana kuingia Uingereza  watasafirishwa vibaya katika nchi ya Afrika Mshariki, ambako wataruhusiwa kuomba  haki ya kuishi. Upelekwaji wa wahamiaji hao nchini Rwanda, umekabiliwa na upinzani, huku mashirika zaidi ya 160 ya misaa na makundi ya kutetea haki za binadamu yakiwataka mawaziri waachane na kile wanachokielezea kama sera  ""katili"". Pia imekosolewa na vyama vya upinzani na baadhi ya  wafuasi wa Conservative. Wizara ya mambo ya ndani ya Uingereza imejitetea kutokana na ukosoaji wa Askofu Welby , ikisema kuwa Uingereza  ina  ""historia ya kujivunia"" ya kuwasaidia wale wenye shida na mipango ya kuwasaidia kuishi imetolewa  "" njia salama na za kisheria kwa ajili ya hali zao bora za zijazo  "" kwa ajili ya maelfu. ""Hatahivyo dunia inakabiliwa na mzozo wa dunia wa uhamiaji kwa viwango ambavyo havikutarajiwa  na mabadiliko yanahitajika ili kuzuwia wasafirishaji haramu wa watu  kuyaweka maisha ya watu hatarini na kutengeneza mfumo wa dunia kuhusu wahamiaji uliovunjika ,"" msemaji alisema. Wizara ya mambo ya ndani ilisema Rwanda  ni ""salama "" na itatatua madai kulingana na sheria za kimataifa za haki za binadamu. Mpango huo, awali utalenga wanaume wasio na familia wanaotaka kuvuka kivuko kwa boti au kwa kutumia lori kutoka Ufaransa. Waziri Mkuu alisema ""itaokoa maisha ya watu mengi"" na kuvunja mtindo wa biashara ya wasafirishaji haramu"", lakini wanaharakati wameutaja mpango huo kama ""usio wa kibinadamu"". Vivuko viwili zaidi vya wahamiaji vilirekodiwa Ijumaa asubuhi licha ya ukungu mwingi, mwandishi wa BBC Simon Jones alisema. Andrew Griffith Mbunge na mkurugenzi wa kitengo cha sera katika ofisi ya waziri mkuu, alisema mpango huo mpya hautahitaji sheria mpya na unaweza kutekelezwa chini ya ""mikataba iliyopo"". Mpango wa Rwanda ni sehemu ya mkakati mpana zaidi wa kupunguza idadi ya watu wanaoingia Uingereza kwa kuvuka bahari kwa boti ndogo. Jeshi la Wanamaji la Kifalme limechukua uongozi wa vivuko kadhaa kutoka kwa mpaka wa kikosi cha Uingereza katika juhudi za kugundua kila mashua inayoelekea Uingereza. Mwaka jana, watu 28,526 walivuka bahari, ikiwa ni ongezeko la 8,404 la mwaka 2020. Tony Smith, mkurugenzi mkuu wa zamani wa kikosi cha Mipaka cha Uingereza, alisema inaweza kuchukua wiki kabla ya kuwa wazi kama mpango huo mpya utatimizwa"". Katika hotuba yake siku ya Alhamisi, Boris Johnson alisema makubaliano na Rwanda yatatoa ""njia salama na za kisheria kwa wanaotaka hifadhi"". ""Wahamiaji wa kiuchumi wanaotumia fursa ya mfumo wa hifadhi hawataweza kukaa Uingereza, wakati wale walio na mahitaji ya kweli watalindwa ipasavyo,"" alisema. Alisema mpango huo utashughulikia mtu yeyote ambaye amefika Uingereza kinyume cha sheria tangu kuanza kwa mwaka huu."	https://www.bbc.com/swahili/habari-61132317
entertainment	wanamuziki Maarufu kushirikiana kimziki	Muimbaji nyota wa Bongo, Diamond Platnumz amewaacha mashabiki zake na kiu baada ya mwanamziki mashuhuri wa Lingala, Koffi Olomide kudokeza kuwa amefika nchini Tanzania kushirikiana na Diamond kufanya mziki mzuri wa afrika mashariki. Miongoni mwa wasanii kutoka congo kufanya muziki na Diamond ni Fally Ipupa ,Innoss b ya levis na Mohombi. Diamond na Koffi wanatarajiwa kuimba kibao cha Papa Mobimba kwa muundo tofauti.	https://www.bbc.com/swahili/gnb-55044188
sports	Tetesi za soka Ulaya Jumamosi 20.02.2021: Mourinho, Aguero, Messi, Cavani, Pulisic, Giroud, Sancho, Konsa, Henry	Mwenyekiti wa Tottenham Daniel Levy anataka kusubiri hadi mwisho wa msimu kabla ya kuamua hatma ya Jose Mourinho kama kocha wa timu hiyo. (ESPN) Mshambuliaji wa Argentina Sergio Aguero, 32, amekubali kwamba hana ajualo ikiwa msimu huu utakuwa wake wa mwisho Manchester City. (Times) Mshambuliaji wa Barcelona na Argentina Lionel Messi, 33, bado hajaamua ikiwa ataendelea kucheza msimu ujao na wawakilishi wake bado hawajafanya mazungumzo na klabu yoyote ile. (ESPN) Kocha Ole Gunnar Solskjaer amethibitisha kuwa atafanya mazungumzo na mshambuliaji wa Uruguay Edinson Cavani, 34, juu ya kuongeza mkataba wake Manchester United. (Sky Sports) Kocha wa Chelsea Thomas Tuchel anataka winga wa USA Christian Pulisic, 22, asalie Stamford Bridge, lakini amesema hakuna maamuzi yoyote yaliyofikiwa. (London Evening Standard) Tuchel amesisitiza kwamba ni mapema mno  kufanya maamuzi juu ya Olivier Giroud licha ya kwamba mshambuliaji huyo, 34, wa Ufaransa anaingia miezi ya mwisho ya mkataba wake na Chelsea. (Mirror) Mlinda lango wa Chelsea rais wa Uhispania Kepa Arrizabalaga, 26, anadai hakutaka kuondoka klabu hiyo na haogopi kupigania kupata tena nafasi yake. (Star) Borussia Dortmund ingependelea kumuuza mshambuliaji wa England Jadon Sancho, 20, na kuendelea kuwa na mshambuliaji wa Norway Erling Braut Haaland, 20, msimu huu.  (Bild - in German) Dortmund huenda ikapata pesa za ziada pauni milioni 250 kwa kuwauza Sancho na Haaland, huku Sancho kima chake kikiwa ni takriban pauni milioni 104. (TalkSport) Mlinda lango wa AC Milan wa Italia Gianluigi Donnarumma, 21, anataka kuwa mlinda lango anayelipwa kima cha juu zaidi duniani. Mkataba wake wa sasa unakamilika mwisho wa msimu na PSG na Chelsea zimeonesha nia ya kutaka kumsajili. (90min) Kocha wa Aston Villa Dean Smith ametupilia mbali uvumi unaomuhusisha mlinzi Ezri Konsa, 23, na Liverpool na Tottenham. (Birmingham Mail) Mchezaji mkongwe wa Arsenal Thierry Henry anakaribia kuwa kocha mpya wa Bournemouth baada ya klabu hiyo kuomba klabu yake ya hivi sasa Montreal Impact kuanza kufanya mazungumzo. (TalkSport) Mshambuliaji wa Poland Arkadiusz Milik, 26, ana kifungu katika mkataba wake kinachohitaji euro milioni 12 (£10.3m) ndio aweze kuondoka ikiwemo makataba wake wa Marseille. (Calciomercato - in Italian) Aliyekuwa bingwa wa kuogolea na ambaye sasa hivi ni waziri wa michezo Roxana Maracineanu amemtaka mshambuliaji wa Ufaransa Kylian Mbappe, 22, kusalia Paris St-Germain, huku uvumi wa kuhusishwa kwake na Real Madrid ukiwa unaendelea. (AS) Huddersfield imethibitisha kwamba inafikiria kumsajili aliyekuwa kiungo wa kati wa West Ham Ravel Morrison kwa uhamisho wa bure. Mchezaji huyo, 28, sasa hivi anatafuta klabu yake ya 12 baada ya kuondoka ADO Den Haag ya Uholanzi mnamo mwezi Januari. (Sun) Kocha wa Everton Carlo Ancelotti anaamini kwamba bado anaweza kujumuisha wachezaji stahiki katika klabu yake Goodison Park katika kipindi cha misimu miwili ijayo bila kutumia pesa nyingi. (Liverpool Echo) Aliyekuwa mlinzi wa Everton na England Phil Jagielka, 13, amekubali usajili wa mahasimu wa timu hiyo  Liverpool. (Mail)	https://www.bbc.com/swahili/habari-56137490
sports	T﻿etesi za soka Ulaya Jumapili 23.10.2022	Arsenal walisawazisha rekodi ya Ligi Kuu ya Wanawake ya kushinda mara 12 mfululizo kwa ushindi wa kawaida dhidi ya Liverpool. Siku nne baada ya mabingwa wa Uropa Lyon, Arsenal walikuwa wamedhibiti kwa muda mrefu Prenton Park. Waliongoza kwa mabao 2-0 ndani ya dakika 22 baada ya Lia Walti kufunga bao la kwanza na Frida Maanum akamshinda mlinda mlango Rachael Laws kutoka karibu na goli. Arsenal wamefikia rekodi ya ushindi wa WSL waliyoweka Novemba 2018, ambayo Manchester City ilisawazisha Aprili 2021. Beki wa kulia wa Manchester United Mreno Diogo Dalot, 23, analengwa na Real Madrid. (Mirror) Chelsea wana nia ya kutaka mnamo mwezi Januari kumnunua mshambuliaji wa Manchester United Mreno Cristiano Ronaldo, 37, ambaye yuko tayari kupunguziwa mshahara ili kuondoka Old Trafford. (Sunday World) Nahodha wa zamani wa Manchester United Roy Keane anasema ‘’wachezaji wameonyesha mchezo mbaya zaidi’’ katika klabu hiyo huku akimtetea Ronaldo kwa kukataa kuingia kama mchezaji wa akiba dhidi ya Tottenham Jumatano iliyopita. (Sky Sports, via Sun) Manchester United haijapokea maombi yoyote ya kumnunua Ronaldo licha ya kumfanya apatikane kwa uhamisho wa bila malipo. (ESPN) Mtangazaji wa TV Piers Morgan anasema Ronaldo alikataa ofa ya pauni milioni 130 ya kucheza Saudi Arabia msimu uliopita. (Mail) Mshambulizi wa zamani wa Uingereza Darren Bent anasema Steven Gerrard anaweza kuwa mshindani wa kuwa meneja ajaye wa Uingereza baada ya kutimuliwa na Aston Villa. (TalkSPORT) West Brom wamefanya mazungumzo na meneja wa zamani wa Derby County Liam Rosenior kuhusu nafasi iliyo wazi ya meneja. (Sun) Shirika linalomwakilisha mlinzi wa Nigeria Calvin Bassey linasema uhamisho wake wa kwenda Ajax kutoka Rangers ulikuwa bora kwa ‘’maendeleo’’ yake yaliyofichwa, huku Arsenal pia ikimtaka mchezaji huyo mwenye umri wa miaka 22. (OwnGoalNigeria, via Mirror) Newcastle wako tayari kutumia £25m kumsajili mshambuliaji wa Brighton wa Ubelgiji Leandro Trossard, 27, Januari. (Talking Transfers, via Express) Tottenham inaweza kuwa tayari kutoa ofa ya pauni milioni 43 kumnunua beki wa Inter Milan mwenye umri wa miaka 23 Alessandro Bastoni. (Inter Live, via HITC)	https://www.bbc.com/swahili/articles/cd1lz2gkde1o
business	Fahamu sababu ya kakao ya Tanzania kutotumika nyumbani	"'Cocoa ni pesa kwangu, nikivuna napeleka kuuza, sijawahi kula chokoleti katika maisha yangu na kwanza hakuna hapa, tumezoea tangu enzi za mababu tunauza tu cocoa,' Simon ni mkulima kakao kutoka wilayani Kyela, mkoani Mbeya, nchini Tanzania. Mfumo wa kupeleka malighafi nje ya nchi bado uko vilevile tangu zao hili lianze wakati wa ukoloni. Wakulima hapa wanasema mashamba yao ya kakao wamerithi kutoka kwa babu zao. Utaratibu wa vyama vya ushirika uliowekwa na serikali bado unatumika. ""Mkulima anakuja kuacha mzigo wake siku ya Alhamisi tunampa risiti tukisubiri siku ya mnada Jumatatu… Hakuna kiwanda cha kakao hapa, wateja wanakuja kununua na kusafirisha na hivyo ndivyo tumekuwa tunafanya biashara hii miaka yote. Tunatamani bidhaa yetu ya kakao iwe na nembo ya kyela badala ya kuuza malighafi kama tunavyouza lakini tunasubiri serikali ichukue hatua, mratibu wa chama cha ushirika wilayani Kyela aliiambia BBC. Ni kawaida kukuta mazao ya biashara kuwa na mashamba makubwa lakini hali ni tofauti kwa zao hili la cocoa ambalo linahesabika kuwa zao la kibiashara kwa miongo kadhaa. Miti ya cocoa yaani kakao ipo pembezoni mwa nyumba, karibu kila nyumba wilayani Kyela ina miti ya kakao. Kwa mfano kahawa huwa inalimwa pembezoni mwa nyumba pia lakini kuna mashamba maalum kwa ajili ya kilimo hicho. Kakao imeanza kulimwa nchini Tanzania mnamo miaka ya 1950, katika mikoa ya Morogoro, Tanga na Mbeya. Kilimo hiki kikiwa kinachangia pato la uchumi wa kilimo nchini humo. Tanzania ikiwa inategemea kilimo katika uchumi wake, sekta hii inatoa ajira kwa tatu ya nne ya idadi ya watu wa taifa hilo. Kwa mujibu wa utafiti wa Repoa, asilimia 80 ya kilimo cha kakao kinafanyika wilaya moja tu ya Kyela, mkoani Mbeya. Na kuifanya Tanzania kuwa miongoni mwa mataifa ambayo yanazalisha kakao nzuri ya kipekee duniani na ikiwa ya asili na hivyo kuvutia soko kubwa la chokoleti duniani. Ally Jumbe ni mbunge wa Kyela anasema; ""Sisi cocoa hailimwi mashambani, ni zao ambalo lipo kwenye nyumba zetu na sio kwenye mashamba ya porini. Kila mtu katika nyumba hapa kuna miti ya cocoa, ni zao ambalo linatupa uchumi tunaoutegemea sana  hapa, ndio maana tunaiita dhahabu ya kijani. Zao letu ni la zamani na lilianza zamani sana, lakini katika uzalishaji bado huwezi kutulinganisha na Ivory Coast, Ghana, Brazil kwa sababu wao wana cocoa nyingi na sisi tunayo kidogo lakini tuna kitu kimoja kikubwa katika cocoa yetu,  ni kuwa cocoa yetu ni kipekee ya asili yaani organic ambayo haitumii dawa kuikuza"",bwana Jumbe amefafanua. Anasema wanunuzi wengi wanaokuja kununua kakao hapo huwa wanasema wananunua ili kuzibulia cocoa nyingine. Aidha amesema ubora wa kakao ya Kyela ndio imepelekea zao hilo kuwa katika soko la dunia. Ally Jumbe anasema kwa kiwango kidogo kilichopo, si rahisi kwa muwekezaji kuja kuwekeza kwa kuweka kiwanda ndio maana mpaka sasa hakuna kiwanda, wala uendelezaji wa mashamba, kwa kuwa mashamba yanamilikiwa na wananchi katika nyumba zao. ""Ila kuna matumaini kuwa siku zijazo tutaweza kuanza hata hatua za awali za uzalishaji. Mimi ndoto yangu ni kuongeza thamani katika cocoa ya kyela, si kwenye chakula peke yake bali kwenye pombe pia. Cocoa nyingi ni ya kurithi ndio maana walimaji ni wachache ingawa serikali ina mpango endelevu kwa vijana kupewa miche ya kakao hivyo miaka michache ijayo hali itakuwa tofauti. Na mpango huo utaweza kusaidia kuanza kufanya uzalishaji mkubwa na hivyo kiwanda kinaweza kutengenezwa,""Jumbe ameeleza. Wakulima wengi ambao BBC ilizungumza nao walikuwa wanafurahia kupata pesa za kila wakati kutoka kwa zao hilo la cocoa, pesa ambazo zinawasaidia kununua bidhaa ndogondogo katika eneo hilo. ""Huwezi kufa na njaa Kyela, ukimiliki shamba la kakao ni ela"" mkulima Shaban Namlike ambaye ni mwalimu pia. Anasema yeye aliweza kusoma shule binafsi kwasababu ya kakao na alivyopata ajira tu ilimbidi aanzishe mradi wa kakao maana anajua thamani yake. Wakati Jenoramu Kayeka , yeye anasema yeye ana hekari nne za zao la Cocoa. Anasema ukiachilia kuwa kila mtu analima kakao  kyela ila hawajui cocoa inatumika kwa ajili gani, yeye anaweza kusoma akaelewa ila anaweza kuwa mmoja kati ya wakulima 200. Bwana Kanyika anasema Kilimo cha kakao ni kizuri lakini kina matatizo yake, Kwa miaka minne mapaka saba kunakuwa na uzalishaji mkubwa lakini kadri miaka inavyokwenda athari tunaanza kuziona na mabwana shamba bado hawapo karibu na sisi. Hakuna mweye miche ya kakao ambayo ina miaka 12 bila uzalishaji kushuka. Anasema , mkulima tegemeo lake kubwa ni cocoa na mara nyingine ubora unapungua kwasababu wengi wanalima ili wapate ela kwa haraka na kupata pesa ya kutumia nyumbani. Hivyo soko linashuka kwasababu ya kukosa ufuatiliaji. Wazee wana ujuzi mkubwa zaidi kuliko vijana. Jones Mrusha ambaye ni mkulima na mfanyabiashara wa kakao anasema kikubwa kinachohitajika ni maandalizi na uelewa wa muda wa kuvuna na kuuza. Wengi wanauza kwasababu wanahitaji pesa hivyo muhimu kupata mafunzo kwa kuangalia ni wakati gani wanapaswa kufanya hivyo, yeye akiwa mfanyabiashara huwa anawashirikisha wakulima katika mafunzo ya kujua wakati gani haswa wa kuvuna. ""Zao letu kimataifa lina soko kubwa , zaidi ya asilimia hamsini inauzwa nje ya nchi. Hii inaweza kuwa hatari maana soko la kimataifa likiyumba kwetu katika kusafirisha basi uchumi wa Kyela utashuka. Ukilinganisha na kakao yetu na mataifa mengine, ubora wake ni mzuri ingawa mauzo ya mnada yanapoteza ufuatiliaji wa zao hilo kutoka shambani mpaka kwa mlaji. Na ili kupata cheti kuwa tuna zao organic ni lazima kuzingatia utarabu wa kimataifa. Kwa uzuri katika eneo la kyela na tukuyu wanatumia samadi ambayo ni ya asili na hawatumii dawa sana,"" Mrusha ameeleza. Unaweza kukuta dawa imetumika mara moja katika miaka 10 kama uvamizi wa wadudu umetokea na kuna miti ambayo ina miaka mingi katika nyumba za watu mbalimbali, ndio maana wanasema wamerithi."	https://www.bbc.com/swahili/60515868
business	Mfahamu bilionea wa Uingereza aliyepata utajiri wake kwa kucheza kamari	"Kuna kumbukumbu ya utotoni ambayo imesalia kwenye kumbukumbu ya Peter Done: ile ya kufinyiliwa uso chini kwa kutumia mto. Mshukiwa alikuwa Fred, kaka yake mwenye umri wa miaka minne. Walilala kitanda kimoja hadi alipokuwa na umri wa miaka 15 katika nyumba yenye vyumba viwili juu na viwili vya chini katika Ordsall, inayojulikana kama ""slum of Salford"" nchini Uingereza. Dada wengine wawili pia walilala katika chumba kimoja. Hadi wa leo huu mto hunipatia kiwewe,"" Dones anasema huku akicheka. ""Labda nilikuwa mjeuri kidogo na alikuwa mkubwa kuniliko."" Lakini uhusiano mzuri na kaka yake ndio baadaye ulikuwa ufunguo wa mafanikio katika maisha yake. Ndugu hao walipata njia ya kuepuka umaskini kwa kujenga himaya ya kucheza kamari, na kujikusanyia utajiri wa mamilioni ya dola ambao huangaziwa mara kwa mara kwenye Orodha ya Matajiri ya Sunday Times. Ndugu wote wawili waliacha shule wakiwa na umri wa miaka 15 bila kuhitimu. Hata hivyo, walipata kazi katika msururu wa tovuti za kamari huko Manchester. Kama baa, biashara hizi zilistawi katika maeneo maskini. Hawakuwa wametangazwa kuwa halali nchini Uingereza mnamo 1961. Kulikuwa na kutoridhishwa kuhusu athari zao za kijamii na pia kuhusu maadili ya kamari. Done aliendesha shirika la kamari akiwa na umri wa miaka 17, ingawa hakuruhusiwa kisheria kuingia. Mmiliki alithamini uwezo wake katika hisabati. Alikuwa anasimamia uhasibu, akilihesabu dau, ushindi na hasara. Mwishoni mwa miaka ya 1960, hizi zilikuwa sehemu za kutisha za kufanya kazi, zaidi kwa kijana. Walitawaliwa na wanaume na mazingira mara nyingi yalifanana na yale ya gereza. Jambo linaweza kuwa la vurugu, haswa Jumamosi baada ya 3:00 usiku, wakati watu waliondoka kwenye baa. ""Hungeweza kuonyesha udhaifu,"" asema, ""kwa sababu watu hawa wagumu wangetambua kuwa ulikuwa rahisi kutikisika."" Done na kaka yake walionyesha ustadi wa kusimamia maeneo haya, na Peter alipofikisha miaka 21 mnamo 1967, wote walikuwa na majengo yao. Waliinunua kutoka kwa mtengenezaji wa vitabu aliyestaafu kwa pauni 4,000 wakati huo (sawa na dola 100,000 leo) - 1,000 ambazo Peter Done alikuwa amehifadhi kama malipo ya ununuzi wa nyumba na mke wake mpya. Aliridhika kuchukua hatari hiyo kwa sababu tayari alikuwa na uzoefu wa miaka sita katika aina hiyo ya biashara, na siku zote alifikiri kwamba angeweza kuendesha duka bora zaidi kuliko wakubwa wake, ikiwa wangempa nafasi. Akiwa na umri wa miaka 21, alijifunza mambo ambayo bado anathamini. Siri ni huduma kwa wateja, Done anaeleza, kwa sababu hicho ndicho kitakachowarejesha wateja. ""Tuliwaita wateja wetu kama 'Bwana' na siku hizo hilo halikufanyika."" ""Ikiwa mdau alishinda kwa kiasi kikubwa, mfanyabiashara wa kamari alikuwa akimrushia pesa hizo na kusema, 'Usirudi,' huku tukisema, 'Hizi hapa pesa zako, zifurahie!' ""Walipigwa na bumbuwazi. Lakini tulijua watarudi na hatimaye mbabe huwa anashinda."" Ndugu pia hawakupenda kwamba kumbi za kamari zilionekana kama ""mashimo."" Njia hiyo ilifanikiwa na akina ndugu walinunua majengo zaidi hatua kwa hatua, ya kwanza yakisimamiwa na dada zao, wakiunganisha biashara ya familia. Kufikia katikati ya miaka ya 1980, kulikuwa na zaidi ya maeneo 70 ya Betfred. Lakini ilikuwa ni tukio wakati wa upanuzi huu unaoendelea ambao ulisababisha Peter Done kuachana na ulimwengu wa kamari. Ndugu hao walilazimika kufikia suluhu nje ya mahakama na mfanyakazi katika mojawapo ya majengo mapya waliyokuwa wakinunua. Hatua hiyo iliwapa motisha wa kuwekeza katika aina mpya ya biashara ambayo ilitoa usimamizi wa rasilimali watu na kulipia gharama za kisheria kulingana na usajili unaolipwa na mteja. Hivi ndivyo Peninsula ilivyoundwa na Peter Done amekuwa Mkurugenzi Mtendaji wake kwa miaka 35. Kitovu chao kipya kimewekwa katika mnara wa vioo unaong'aa ambao unatawala anga ya Manchester. Kutoka kwa afisi ya Done unaweza kuona  Ordsall, pahali alikokulia. Peninsula imeendelea kukuwa kwa miaka kadhaa na sasa ina wafanyakazi 3,000, wanaohudumia zaidi ya kampuni 100,000 kote duniani, 40,000 kati hizo ziko nchini Uingereza. Wateja wa kampuni hiyo waliongezeka kwa zaidi ya asilimia 12 wakati wa janga la corona, kwani kampuni kote ulimwenguni zililazimika kutathmini sera zao za rasilimali watu na usalama, iwe ni kufanya kazi kutoka nyumbani, umbali wa kijamii au sheria kuhusu chanjo. Baada ya muda, dau kwenye kazi yake inaonekana kuwa na mafanikio. Lakini, katikati ya miaka ya 1980, ingawa biashara za usoni zilionekana kuwa nzuri, nafasi za kufaulu hazikuwa wazi sana, na ndugu hawa walilazimika kufanya uamuzi. Nani atakayeendesha kampuni? Njia waliyotumia kuamua ni nani angeondoka Betfred ilifanywa kwa mtindo halisi wa kamari, kulingana na Peter Done."	https://www.bbc.com/swahili/habari-59564277
entertainment	Washindi Afrimma: Diamond Platinumz, Nandy, Sauti Sol na Wizkid wang'aa	Wasanii wa muziki wa Bongo Fleva Diamond Platinumz na Nandy kutoka Tanzania wameibuka washindi katika tuzo za Afrimma Awards 2021. Wawili hao waliibuka washindi katika orodha za Mwanamuziki bora wa kiume na yule wa kike Afrika mashariki. Diamond Platinumz aliibuka mshindi baada ya kumshinda  Ali Kiba aliyeonekana kuwa mpinzani wake mkuu, Kaligraph Jones kutoka Kenya , Otile Brown kutoka Kenya, Msanii Meddy kutoka Rwanda, The Ben kutoka Rwanda na Eddy Kenzo kutoka Tanzania. Vilevile video ya  wimbo wa Flavour akishirikiana na Diamond Platinumz na fally Ipupa -Berna  ilitawazwa kuwa video bora ya mwaka. Aliwashinda Tay C - Le Temps, Teni - Hustle, Mz Vee - Baddest Boss, Zuchu - Sukari, Ray Vanny x ,Innos'B - Kelebe Rema - Bounce na Wizkid ft Tems - Essence Upande wa wanawake Nandy aliweza kumshinda Zuchu aliyeonekana kuwa mshindani wake wa karibu , Nadia Mukami kutoka Kenya, aliyekuwa mpenzi wa zamani wa Diamond Platinumz kutoka Kenya  , Tanasha Donna kutoka Kenya, Nikita Kering kutoka Kenya, Vinka kutoka Uganda na Knowles Butera kutoka Rwanda. Hatahivyo taji la mwanamuziki bora wa mwaka lilielekea Magharibi mwa Afrika huku Wizkid akiibuka mshindi. Wizkid aliwashinda Burnaboy na Fali Ipupa na  kuchukua taji hilo. Wengine ni pamoja na Aya Nakamura Mali, El Grande Toto kutoka Morocco , Tay C kutoka Cameroon na Dadju kutoka Congo. Vilevile Wizkid alitangazwa kuwa mshindi wa wimbo bora wa mwaka kupitia wimbo wake alioshirikiana na Tems na Justin Bierber . Katika Orodha  hiyo ,mwanamuziki huyo maarufu Afrika,  Ulaya  na Marekani aliwashinda Focalistic x Davido - 'Ke Star' Remix, Ladipoe ft Buju - Feeling, Calema ft Perola , Soraia Ramos & Manecas Costa - Kua Buaru, Dj Tarico x Burna Boy - Yaba Buluku,Tay C - Le Temps, Naira Marley x Busiswa - Coming na Nviiri the Storyteller ft Bien - Niko Sawa. Kundi la Sauti ndilo lililoshinda kundi bora la muziki Afrika, huku Mercy Chinwo akishinda orodha ya msanii bora wa nyimbo za Gospel , naye David akishinda wimbo wenye ushirikiano bora zaidi . Eddy Kenzo - Uganda Diamond Platnumz - Tanzania - winner Ali Kiba - Tanzania The Ben - Rwanda Khaligraph Jones - Kenya Gildo Kassa - Ethiopia Otile Brown - Kenya Meddy - Rwanda Nadia Mukami - Kenya Vinka - Uganda Zuchu - Tanzania Nandy - Tanzania - winner Sheebah Karungi - Uganda Nikita Kering - Kenya Tanasha Donna - Kenya Knowles Butera - Rwanda Yaw Tog- Ghana Ruger - Nigeria - winner Black Sheriff - Ghana Ayra Starr - Nigeria Marioo - Tanzania Kamo Mphela - South Africa Nviiri the Storyteller - Kenya Busta 929 - South Africa Burna Boy - Nigeria Fally Ipupa - Congo Diamond Platnumz - Tanzania Wizkid - Nigeria - Winner Aya Nakamura - Mali/France El Grande Toto - Morocco Tay C- Cameroon Dadju - Congo  Flavour - Nigeria Sauti Sol - Kenya Stonebwoy - Ghana Yemi Alade - Nigeria Burna Boy - Nigeria Diamond Platnumz- Tanzania Fally Ipupa- Congo Focalistic - South Africa Nadia Nakai - South Africa Sampa the Great - Zambia Rosa Ree - Tanzania Bombshell Grenade - Zambia Askia - Cameroon Eno Barony - Ghana Muthoni Drummer Queen - Kenya Focalistic - South Africa - Winner Slap Dee - Zambia Cassper Nyovest- South Africa Shimza - South Africa Jah Prayzah - Zimbabwe Tha Dogg - Namibia Sjava - South Africa Anselmo Ralph - Angola Olamide - Nigeria Sarkodie - Ghana Moobers - Angola Nasty C - South Africa Khaligraph Jones - Kenya Fik Fameica - Uganda Phyno - Nigeria Yanga Chief - South Africa Focalistic x Davido - 'Ke Star' Remix - winner Dadju ft Tiskola - 'Dieu Merci' Flavour ft Diamond Platnumz x Fally Ipupa - Berna Dj Tarico x Burna Boy - Yaba Buluku Bella Shmurda x Zlatan - Cash App Naira Marley x Busiswa - Coming Diamond Platnumz ft Koffi Olomide - Waah Serge Ibaka x Tay C - Leggo Focalistic x Davido - 'Ke Star' Remix Ladipoe ft Buju - Feeling Calema ft Perola , Soraia Ramos & Manecas Costa - Kua Buaru Dj Tarico x Burna Boy - Yaba Buluku Tay C - Le Temps Naira Marley x Busiswa - Coming Wizkid ft Tems & Justin Beiber - Essence Remix - winner Nviiri the Storyteller ft Bien - Niko Sawa Dr Nkeng Stephens - Cameroon Deska Torres - Kenya TG Omori - Nigeria David Duncan- Ghana Sasha Vybz - Uganda Director Kenny - Tanzania Dammy Twitch - Nigeria Ofentse Mwase - South Africa DJ Spinall - Nigeria DJ Zinhle - South Africa DJ Dollar - Senegal DJ Soupamodel - Nigeria DJ Big N - Nigeria Major League DJz - South Africa DJ Kess - Ghana DJ Moh Spice - Kenya DJ Ecool - Nigeria DJ Shinski - Kenya Dj Buka - Nigeria DJ Moh - Ivory Coast DJ Tunez - Nigeria DJ Akua - Ghana DJ K Meta - Ethiopia Dj Oreo - Nigeria  Flavour ft Diamond Platnumz x Fally Ipupa - Berna - Winner Tay C - Le Temps Teni - Hustle Mz Vee - Baddest Boss Zuchu - Sukari Ray Vanny x Innos'B - Kelebe Rema - Bounce Wizkid ft Tems - Essence Kimamba - Tanzania P.Prime- Nigeria S2kizzy- Tanzania Salatiel - Cameroon London- Nigeria JazziQ - South Africa Richie Mensah - Ghana Dj Maphorisa - South Africa Poco Lee - Nigeria Henry Le Sheriff- Cameroon La Petite Zota - Ivory Coast Masaka Kids Africana - Uganda Sayrah Chips - Nigeria Angel Nyigu - Tanzania Soweto's Finest - South Africa - winner Incredible Zigi - Ghana  Adekunle Gold - Nigeria - Winner Kidi - Ghana Burna Boy - Nigeria Davido- Nigeria Wizkid - Nigeria Rema -Nigeria Wally Seck- Senegal Sarkodie - Ghana Adina- Ghana Tiwa Savage - Nigeria Zeynab - Benin Simi - Nigeria - Winner Yasmine- Guinea Bissau Dior Mbaye - Senegal Mz Vee - Ghana Tems- Nigeria Burna Boy-Nigeria Aya Nakamura - Mali/France Dave - Nigeria/UK Wizkid-Nigeria - Winner Headie One - Ghana/UK S. Pri Noir - Guinea Bissau/France Tems - Nigeria Dadju - Congo Mercy Chinwo - Nigeria Joe Mettle - Ghana Miguel Buila - Angola Icha Kavons - Congo Diana Hamilton - Ghana DJ Kerozen - Ivory Coast Tim Godfrey - Nigeria Sinach - Nigeria Coco Argentee - Cameroon Shan'L -Gabon Daphne - Cameroon Mayra Andrade - Cape Verde Liloca- Mozambique Soraia Ramos- Cape Verde Mimie- Cameroon - Winner Blanche Bailly - Cameroun Gaz Mawete - Congo Innos' B - Congo TayC - Cameroon Fally Ipupa - Congo - Winner Dadju - Congo Salatiel - Cameroon Toofan - Togo Ko - C -Cameroon  El Grande Toto - Morocco - Winner Baiti - Tunisia Hamaki - Egypt Saad Lamdjareed - Morocco Soolking - Algeria Mouh Milano - Algeria Akram Hosny - Egypt	https://www.bbc.com/swahili/habari-59638545
entertainment	Albamu mpya ya Wizkid ya 'Made in Lagos' yafurahisha wengi.	Jina la Wizkid na lile la la albamu yake mpya, Made In Lagos, ndio linaloongoza kwenye mtandao wa Twitter nchini Nigeria tangu jana alipokuwa anazindua albamu hiyo hadi sasa. Ni albamu ya kwanza ya mwanamuziki huyo katika kipindi cha miaka mitatu, na imepokea sifa kem kem kutoka kwa wakosoaji likiwemo gazeti la Guardian la Uingereza.	https://www.bbc.com/swahili/gnb-54747685
health	Covid 19: Mbwa wa kunusa kuimarisha uchunguzi katika viwanja vya ndege	Mbwa wa kunusa wanaweza kuchangia katika juhudi za kuzuia kusambaa kwa ugonjwa wa corona katika jamii wakati ambao shughuli zinaanza kurejea katika hali ya kawaida, kulingana na wanasayansi. Kama sehemu ya majaribio, mbwa wamepewa mafunzo kutambua harufu ya watu waliopata maambukizi ya virusi vya corona ambayo haiwezi kubainika kupitia pua ya mwanadamu. Na hatua hii huenda ikawa na umuhimu mkubwa katika maeneo ya viwanja vya ndege au matukio ya watu wengi. Lakini matokeo ya mbwa yatathibitishwa kwa vipimo vya maabara, watafiti wamesema. Ingawa mbwa hao walifanilikiwa kubaini asilimia 88 ya maambukizi ya virusi vya corona, pia ilibaini asilimia 14 ya watu kimakosa ambao hawakuwa na virusi vya corona. Mbwa wanaweza kuwa na uwezo wa hadi mara 100,000 wa kunusa zaidi ya mwanadamu na kipindi kirefu wamekuwa wakitumiwa kwa shughuli za kunusa kubaini dawa za kulevya na vilipuzi. Utafiti wa hivi karibuni umeonesha kuwa mbwa - wanaweza kubaini harufu za kipekee za magonjwa ikiwemo saratani, ugonjwa wa kutetemeka wa Parkinson na malaria. Kama sehemu ya majaribio ya sasa hivi, mbwa sita walipewa mafunzo kubaini harufu ya mwanadamu waliopata maambukizi ya virusi vya corona kwa kutumia soksi, barakoa na fulana za vitambaa mbali. Baadhi ya watu ambao hawakuwa na virusi walibainika kuwa na homa ana kuhakikisha kwamba mbwa hao wamefanikiwa kubaini tofauti iliyopo kati ya ugonjwa wa Covid-19 na maambukizi mengine ya kupumua. Mbwa hao walifanikiwa kunusa na kubaini magonjwa hata kama yalikuwa ni maambukizi mengine wakati mtu hakuwa na dalili au kiwango cha chini cha virusi katika mifumo yao ya mwili. Dkt. Claire afisa mkuu wa Sayansi katika kituo cha mbwa wa kunusa kinachotoa mafunzo kwa walimu, alisema matokeo yalikuwa ushahidi zaidi kwamba mbwa wanaweza kutegemewa zaidi katika kubaini harufu ya magonjwa katika mwili wa mwanadamu. Walibaini takriban asilimia 88 ya waliokuwa na maambukizi ya corona - ikimaamisha kuwa katika maambukizi 100, mbwa hao walishindwa kubaini watu 12 tu waliokuwa na maambukizi. Lakini kati ya watu 100 ambao hawakuwa na maambukizi ya Covid-19, mbwa hao kimakosa walionesha kupitia njia ya majaribio ya kunusa - kwamba 14 kati yao walipata maambukizi. Kwahiyo, ikiwa mtu mmoja kati ya watu 300 abiria kwenye ndege ndio mwenye maambukizi ya virusi vya corona, mbwa hao wana uwezo wa kubaini mtu huyo, lakini pia wanaweza kubaini kimakosa kuwa wengine 42 wamepata maambukizi. Kupitia njia hii, wengi watabainiwa kuwa na maambukizi ingawa baadhi yao watakuwa hawana ikilinganishwa na njia ya upimaji ya pua. Kwa hiyo timu ya watafiti inasema haipendekezi utumiaji wa mbwa pekee kubaini maambukizi ya virusi vya corona. Lakini wanaamini kuwa mbwa wataweza kuwa kiungo muhimu katika upimaji wa virusi vya corona. Wanasema kuwa utumiaji wa mbwa, kisha kukafuatiwa na utumiaji wa vipimo vya pua kutafanikiwa kubaini asilimia 91 ya maambukizi ya virusi vya corona. Pia kingine cha muhimu ni matokeo kujulikana kwa haraka kwasababu hata matokeo ya haraka zaidi sio chini ya dakika 15, huku mbwa wenye uwezo wa kunusa, inawachukua sekunde tu kubaini mgonjwa. Pia mbwa wawili wanaweza kunusa watu 300 kwa nusu saa, watafiti wanasema. Kiuhalisia ni kwamba, watu wanawea kunuswa wakiwa kwenye foleni wakielekea uwanja wa ndege au wakitaka kuingia katika tukio fulani na yeyote ambaye atabainiwa na mbwa, atafanyiwa majaribio ya kimaabara na bila shaka matokeo sahihi yatajulikana. Na hili linaweza kupunguza idadi ya watu wanaotakiwa kuwa karantini. Mbwa pia wanaweza kutumiwa katika maeneo ambayo hakuna uchunguzi wa kina kama vile kwenye vituo vya treni vyenye shughuli nyingi kusaidia kuzuia kusambaa kwa maambukizi ya virusi vya corona.	https://www.bbc.com/swahili/habari-57230028
business	Jalala kubwa China lajaa kabla ya muda uliopangwa	Jalala kubwa kabisa la takataka nchini China linaelezwa kujaa, miaka 25 kabla ya muda uliopangwa. Jalala hilo lililo katika jimbo la Shaanxi, lenye ukubwa wa sawa na viwanja 100 vya mpira wa miguu, lilijengwa kupokea tani 2,500 kwa siku. Lakini badala yake lilikuwa likipokea tani 10,000 za takataka kwa siku, kiasi kikubwa kuliko jalala jingine lolote nchini humo. China ni moja ya nchi zinazofanya uchafuzi wa mazingira zaidi duniani, na imekuwa ikihangaika kwa muda mrefu kutatua changamoto zinazozalishwa na watu bilioni 1.4 wa nchini humo. Jalala kubwa la Jiangcungou lililo kwenye mji wa Xi'an lilijengwa mwaka 1994 kwa lengo la kufanya kazi mpaka mwaka 2044. Jalala hilo linawahudumia zaidi ya watu milioni nane.Lina ukubwa wa karibu mita za mraba 700,000, na kina cha mita 150 na uwezo wa mita za ujazo milioni 34. Mpaka hivi karibuni, Xi'an ni moja kati ya miji michache nchini China ambao kwa kiasi kikubwa inategemea jalala hilo kupokea uchafu kutoka majumbani, hali iliyosababisha kujaa haraka. Mwanzoni mwa mwezi huu, mfumo wa kuteketeza takataka ulifunguliwa na mingine takribani minne zaidi inatarajiwa kufunguliwa mwaka 2020. kwa pamoja mifumo hiyo inatarajiwa kuteketeza takataka kiasi cha tani 12,750 kwa siku. Hatu hii ni sehemu ya mpango wa taifa kupunguza idadi ya majalala, na badala yake kutumia njia ya kuziteketeza takataka. Mwaka 2017, China ilikusanya tani milioni 215 za takataka zinazotoka majumbani, kwa mujibu wa takwimu za nchini humo, ambacho ni kiwango kilichoongezeka kutoka tani 152 miaka kumi iliyopita. Nchi hiyo ilikuwa maeneo ya majalala 654 na maneo 286 ya kuteketeza takataka. Haifahamiki kwa kiasi gani China huchakata taka kwa ajili ya matumizi mengine, kwa kuwa hakuna takwimu zilizotolewa.China ina mpango wa kuchakata 35% ya takataka katika miji mikubwa mwishoni mwa mwaka 2020 kwa mujibu wa ripoti ya serikali. Mwezi Julai, mpango wa kuchakata takataka ulitangazwa kuwa wa lazima mjini Shanghai, hatu iliyoleta ''taharuki'' miongoni mwa wakazi. Mwaka 2015,kulitokea maporomoko katika jalala la takataka kusini mwa mji wa Shenzhen, na kusababisha vifo ya watu 73. Jalala liliundwa kutunza takataka kwa ujazo wa mita za mraba milioni nne, rundo la takataka lenye urefu wa mita 95. China inapokea takataka kutoka nchi nyingine? Haifanyi hivyo hivi sasa, ilikuwa inafanya hivyo zamani mpaka mwishoni mwa mwaka 2017 ikaamua kupiga marufuku uingizaji wa takataka za madaraja 24 tofauti. Mwaka 2017 pekee, China ilipokea tani milioni saba za takataka za plastiki kutoka Ulaya, Japan na Marekani na tani milioni 27 za takataka za makaratasi. Nchi nyingine, kama Malaysia, Uturuki, Ufilipino na Indonesia imepunguza pia. Baadhi ya nchi hizi zimepiga marufuku kuingizwa kwa aina fulani za takataka wakati mwingine hata kuzirudisha zinakotoka Unaweza kusoma	https://www.bbc.com/swahili/habari-50432488
entertainment	Diamond Platinumz: Sababu ya Tuzo za Tanzania kufa ni mimi	Msanii maarufu wa Tanzania Diamond Platinumz ametoa EP yake ijulikanayo kama FOA. Msanii huyu ambaye ameshinda tuzo nyingi duniani anasema EP hii ni kionjo tu cha Album kubwa itakayokuja baadaye. Diamond yuko Uingereza kutangaza kazi yake hii mpya na ametembelea studio zetu za London na kuzungumza na mwandishi wetu Salim Kikeke.	https://www.bbc.com/swahili/61127193
business	Gharama ya maisha: Je kuna njia ya kujiondoa katika mzozo?	Mamilioni ya watu duniani wanaathiriwa na gharama za  juu za chakula na mafuta na wanawasi wasi kuhusu kupanda hata zaidi kwa bei. TUAMBIE SIMULIZI YAKO: Je, maisha yako yameathiriwa vipi na kupanda kwa bei ya vyakula? Lakini je kuna chochote ambacho serikali zinaweza kufanya ili kuondokana na mzozo huu? Tunaangalia uwezekano wa  suluhu tatu na kubaini ni kwanini ni vigumu kuepuka mtego wa gharama ya maisha.	https://www.bbc.com/swahili/articles/crg08rk7le1o
religion	Evelyn Joshua na mvutano wa uongozi ndani ya Kanisa alilolianzisha mumewe	"Evelyn Joshua amekuwa kiongozi wa moja ya makanisa yenye ushawishi zaidi ya  kiinjili, lakini mwanamke huyo mwenye umri wa miaka 52 anakabiliwa na changamoto ya kuendeleza aliyoyaacha marehemu mumewe. Kifo cha ghafla cha TB Joshua kilichotokea mwezi Juni akiwa na umri wa miaka 57 kiliibua mapambano ya kumrithi ambayo yamechukua miezi kadhaa kuyatatua. Lakini malango makubwa ya kanisa lake la  Synagogue Church of All Nations (SCOAN) katika mji mkuu wa Nigeria yamefunguliwa tena kuwapokea waumini kwa mara ya kwanza baada ya kufungwa kwa  miezi mitano. Alikuwa maarufu kwa unabii wake na kwa miujiza, iliyowavutia maelfu kutoka maeneo mbali mbali ya dunia kuja Lagos, wakiwemo wanasiasa kutoka Afrika na Amerika Kusini. Kwa kawaida ni nadra kwa makabidhiano ya urithi wa uongozi wa kujadiliwa katika makanisa ya  Nigerian  ya Kipentekoste na mara kwa mara mjane wa marehemu hupewa mamlaka ya uongozi wa kanisa bila nafasi hiyo kupiganiwa. Lakini katika  SCOAN, Bi Joshua,  ambaye ni Mchungaji aliyetawazwa, alikabiliwa na ushindani kwani hakuwa mjumbe wa bodi ya udhamini  ya kanisa. Hii ilichukuliwa na wapinzani wake kama ishara kwamba mume wake hakumfikiria kama mtu atakayemrithi. Tofauti na wake wengine wa Wachungaji wa makanisa makubwa, Bi Evelyn, hakuonekana mara kwa mara kuwa mstari wa mbele katika shuguli za kanisa katika kipindi cha ndoa yao ya miongo mitatu. TB Joshua, ambaye alifahamika na wajumbe wa kanisa lake la SCOAN kama ""nabii"", alifanya kazi na kikundi cha mitume aliowaita ""wanaume wa busara"" -ambao mmoja wao aliaminiwa kuandaliwa kumrithi. Lakini baada ya kifo chake, wale wanaomtii Mke wa Joshua walichukua agizo la mahakama linalomfanya kuwa mjumbe wa bodi ya kanisa na hivyo kurahisisha njia yake ya kuchukua mamlaka. Kanisa likamtangaza Bi Joshua kuwa kiongozi mpya wa Kanisa   ""chini ya muongozo wa Mungu"", jambo lililofanya baadhi ya makundi ya watu wa kanisa hilo kutofurahishwa na ukosefu wa uwazi. Hasa wajumbe wa kikundi cha  Global Congress cha SCOAN (GCSM), wakiungwa mkono na wajumbe wa ngazi ya juu wamehoji chaguo hilo. Hatahivyo  Bi Eveljyn aliondoa wasiwasi kwa yeyote mwenye swali juu ya nani anayedhibiti Kanisa hilo kwa kuongoza ibada ya kwanza ya kanisa la mumewe- SCOAN tarehe 7 Novemba tangu kifo cha mume wake. Anaripotiwa kutopoteza muda wa kuonyesha mamlaka yake katika kanisa, akitumia miezi michache iliyopita kufanya baadhi ya mabadiliko ndani ya kanisa. Video zimejitokeza za baadhi ya wafuasi wa kanisa, wengi wao raia wa kigeni ambao waliishi katika eneo la kanisa hilo kwa miaka mingi, wakihama, huku wakichekwa. Mjumbe mmoja alielezea tukio hilo kama  ""ukaguzi"". Wale waliondoshwa kwenye eneo la kanisa walisemekana kuwa ni wapinzani wa uongozi wa Mke wa TB Joshua. ""Baada ya kifo cha mtume baadhi ya mitume wake hawakuongea na  Evelyn kwa heshima na ukomavu ,"" Patrick Iwelunmor, msaidizi wa zamani wa masuala ya habari wa Joshuas, aliiambia BBC. Kumekuwa na madai ya ufisadi na Shirika la kupambana na ufisadi la Nigeria ,  EFCC, liliithibitishia BBC kwamba linachunguza kesi ya wizi katika kanisa hilo. Wajumbe wa uongozi wa ndani wa TB Joshua walishutumiwa kwa kutoweka na mifuko ya pesa taslim baada ya kifo chake. Haijawa wazi ni nini kinachunguzwa, ingawa  gazeti la  Nigeria-The Punch liliripoti kwamba hiyo ilikuwa ndio sababu wajumbe wa  Kanisa hilo  wamejificha. Bado kazi kubwa ya mke wa Joshua itakuwa ni kuwa na sifa ya kiroho kwa maelfu ya wafuasi waliomhusudu mume wake. Walikuwa kwa haiba yake na uwezo wake aliojitangazia wa uponyaji na kwa hivyo hawatategemea lolote  chini ya hilo kutoka kwa kiongozi mpya. Gbenga Osinaike, mhariri mkuu wa gazeti la  masuala ya kanisa nchini Nigeria- Church Times Nigeria, anakiri kwamba uteuzi wa mjane wa TB Joshua ulikuja kama jambo la kushtukiza. ""Alikuwa anahubiri mara kwa mara lakini TB Joshua hakuwahi kumtaja kama kiongozi ,"" aliambia BBC. Lakini kwa mtu ambaye alipuuzwa  kwa kiasi  kikubwa, ""akiwemo mume wake"", Bi Joshua ameonyesha  ""nguvu yake ya ndani na uwezo wa kuliongoza Synagogue"", anakiri. Amekataa kurithi cheo cha mume wake  cha  ""Msimamizi Mkuu"", akisema kuwa bado mume wake ndiye mwenye mamlaka na kwamba  ""ameendeleza tu safari kuanzia pale alipoachia"". Na TB Joshua anaonekana katika kanisa, picha zake kubwa ziko katika kila kona ya jengo na mafundisho yake ya zamani yanatangazwa mara kwa mara kwenye vyombo vyake vya habari. Mke wa  Joshua pia anaonekana kurithi mtindo wake wa kuhubiri- akikatiza mahubiri kwa nyimbo za kuabudu mara kwa mara- sauti yake pia iliigiza ya marehemu mume wake katika ibada ya uzinduzi wa uongozi wake. Joshua na mkewe kwa mara ya kwanza walikutana mwaka 1990 wakati alipomvutia kwa kuelezea hadithi ya maisha yake  na kuandika jina lake kwenye kipande cha karatasi bila kusema neno lolote. Walikaa dakika 45 pamoja walipokutana kwa mara ya kwanza, ambapo baada ya hapo alimuomba umuoe. Bi Joshua ni pacha na ni mtoto wa kwanza kati ya watoto saba, akikulia eneo la    Okala Okpuno  katika jimbo Delta  kusinini -mashariki mwa nchi ya Nigeria. Ingawa hakuanza kama mchungaji, alipata mafunzo na baadaye kutawazwa na mumewe kama mchungaji. Mwaka 2009 alijielezea binafsi kama mtu mwenye vipaji  vya kipekee katika kanisa la upatanishi  - ""mahusiano ya wazazi na watoto, ndoa na mambo kama hayo "". Wachungaji wa makanisa makubwa nchini Nigeria mara kwa mara husema wana wito wa kibiblia-kama manabii   Samuel  na Paulo - wa kumtumikia Mungu. Kulingana na  TB Joshua, alisema alilalala   siku tatu bila kuamka na kusikia sauti ikisema : ""Mimi ni Mungu wako. Ninakupatia agizo la  Kimungu  la kwenda na kuendelea na kazi ya baba wa mbinguni."" Mke wa Joshua hajasema iwapo alipokea wito wa aina hiyo, lakini kwa baadhi ya washirika wake wa karibu wito wa mume wake unatosha. ""TB Joshua alikuwa nabii wa kuzaliwa, lakini mke wake amekuwa nabii kwa   kuelekezwa. Mume na mke wamekuwa mwili mmoja, kwahiyo kwa umoja huo amempatia upako mke wake,"" alisema Bw  Iwelunmo. Ingawa baadhi ya wajane wa viongozi wa makanisa nchini Nigeria, kama vile Janet Onaolapo wa Abundant Life Gospel Mission na Margaret Idahosa wa kanisa la  Church of God Mission International, wameweza kufanikiwa katika makanisa yao, hawa ni tofauti. Makanisa mengi ya Kipentekoste nchini Nigeria yamejengwa kwa haiba za waasisi wake na mara nyingi huporomoka wanapofariki. Bw Osinaike anasema huenda hii ikawa pia hatma ya  kanisa la TB Joshua-SCOAN. ""Inapokuja katika masuala ya kanisa watu wanatafuta suluhu, wanatafuta unabii, wanaangalia ni nani ameona maono yao,"" anasema. ""Hekalu [at SCOAN] bila shaka litaporomoka."""	https://www.bbc.com/swahili/habari-59370631
technology	TikTok kupiga marufuku watoto kutiririsha video moja kwa moja	TikTok inaongeza umri wake wa chini wa kutiririsha VIDEO moja kwa moja kutoka miaka 16 hadi 18 kuanzia mwezi ujao. Uchunguzi wa Habari wa BBC uligundua mamia ya akaunti za Watoto zikienda moja kwa moja kutoka kambi za wakimbizi wa Syria, huku watoto wakiomba michango.	https://www.bbc.com/swahili/articles/c0304r4ye9ko
politics	Matokeo ya uchaguzi Tanzania 2020: Rais mteule John Pombe Magufuli amekabidhiwa cheti cha mshindi wa kiti cha Urais	"Rais mteule wa Tanzania John Pombe Magufuli  hatimaye amepokea cheti cha ushindi wake katika uchaguzi wa urais uliokamilika . Jaji mstaafu na mwenyekiti wa Tume ya Taifa ya Uchaguzi Semistocles Kaijage aliwakabidhi rais Magufuli na makamu wake Samia Hassan Suluhu vyeti hivyo kufuatia ushindi mkubwa wa chama tawala cha CCM, uchaguzi ambao umepingwa na vyama vikuu vya upinzani. Akizungumza  baada ya kukabidhiwa cheti hicho, Magufuli amesema kwamba ushindi alioupata ni deni kubwa kwa Watanzania huku akiwashukuru wapinzani wake kwa kumpatia ushindani mkubwa. Kiongozi huyo amesema kwamba upinzani huo umesaidia katika kufahamu ni nini Watanzania wanataka. ''Nawashukuru pia na kuwapongeza kwa kukubali matokeo na kuja kushiriki hafla hii. Hii ni ishara ya kukomaa kwenu kisiasa - hongereni sana''. ''Ni kweli kwamba wananchi wametupatia ushindi mkubwa  sana, lakini hiyo haiwezi kuwa sababu ya kudharau maoni na ushauri wenu''. Bwana Magufuli amewashukuru Watanzania kwa kukipa ushindi chama chake cha Mapinduzi (CCM) katika nafasi ya Urais, Ubunge na kule Zanzibar katika nafasi ya uwakilishi na nafasi ya Udiwani. ''Kupata asilimia 84.4 ni imani kubwa sana kwa Watanzania na nasema kwa dhati nina deni kubwa sana kwa Watanzania, imani yao nitaitimiza kwa kufanya kazi sana usiku na mchana'', Bwana Magufuli amesema. Bwana Magufuli hakusita kuwashukuru viongozi wa dini ambao kwa kipindi chote cha uchaguzi waliweza kuwaongoza kwa dua na sala na hatimae kumaliza uchaguzi kwa usalama na taifa lao kuendelea kubaki kwa amani. ''Navishukuru pia vyombo vyetu vya ulinzi na usalama kwa kufanya kazi kwa weledi mkubwa na kuhakikisha amani na usalama vinatawala katika kipindi chote cha uchaguzi,'' amesema Bwana Magufuli huku akielezea matumaini yake kuwa usalama utaendelea hata baada ya uchaguzi. Pia Bwana Magufuli amesema kuwa uchaguzi umeisha na sasa ni wakati wa kufanya kazi. ""Siasa sio vita siasa sio ugomvi sisi sote ni Watanzania napenda kuwaahidi nitashirikiana nanyi katika kuhakikisha tunasukuma mbele gurudumu la maendeleo ya nchi yetu. Tanzania kwanza mambo mengine baadae"" Magufuli amesema. Amewashukuru viongozi wa nchi nyingine waliomtumia salamu za pongezi."	https://www.bbc.com/swahili/54768792
religion	Mpiga mbizi aifichua siri ya firauni katika makaburi ya chini ya maji Sudan	"Mwanaakiolojia wa kupiga mbizi ameieleza BBC  kuhusu jitiahada aliyopitia kulifikia kaburi la firauni chini ya piramidi. Pearce Paul Creasman na kikosi chake ni watu wa kwanza kuingia katika kaburi hilo katika mipindi cha miaka 100 na katika muda huo, imekuwa vigumu kulifikia kutokana na kuongezeka kwa kiwango cha maji baharini. Creasman ameiambia BBC kwamba ni mara ya kwanza uchimbaji wa chini maji unafanyika katika akiolojia nchini Sudan, eneo la jadi alikozikwa Nuri. Aligundua vitu vilivyotengenezwa kwa udongo na dhahabu iliyopondwa. ""Dhahabu hiyo ilikuwa ingalipo - sanamu hawa wadogo wa vigae walikuwa wamefunikwa kwa dhahabu. Na wakati maji yaliiharibu vigae vilivyokuwa chini, chembe chembe za dhahabu  bado zilikuwepo,"" ameeleza. Anaamini zawadi hizo zilikuwa ni za Nastasen, firauni mdogo alioyetawala ufalme wa Kush kingdom tangu 335 BC hadi 315 BC. Dhahabu hii huenda ingelichukuliwa na wezi  lau kama hakunge kuwepo na kiwango kikubwa cha maji yanayozuia kufikiwa kaburi hilo,  mwanaakiolojia wa chini ya maji Kristin Romey ameandika katika National Geographic. Creasman ameiambia BBC kwamba kikosi hicho ""kilichimba chini kadri ya uwezo wao"" chini ya ngazi yenye vidaraja 65 iliolekea katika mlango wa liliko kaburi hilo lakini ""tulishuka hadi katika daraja la 40 mpaka tulipofika chini sakafuni na tukatambua hatuwezi kushuka tena  pasi kuzamisha vichwa"". Walitumia bomba iliyotoa hewa ya oxygen kutoka juu ardhini wakati walipopiga mbizi mwezi Januari. Ameeleza kwamba walistaajabishwa kwa walichokigundua: ""Kuna sehemu tatu, zilizo na sehemu ya juu iliyo chongwa zenye ukubwa wa basi dogo la usafiri  unaingia katika sehemu moja  na kutokea katika nyingine ni giza, unajua uko ndani ya kaburi, iwapo hukuwasha tochi. Na siri ya yaliomo ndani zinaanza kufichuka."" Taarifa nyingine ambazo huenda zikakuvutia: Kaburi hilo ni sehemu ya maenoe ya jadi ya Nuri yalioenea katika ardhi yenye ukubwa zaidi ya ekari 170 kaskazini mwa Sudan. Piramidi zinaonyesha maenoe walikozikwa wafalme wa Kushite ambao mara nyingine huitwa ""firauni weusi"". Ufalme wa Kush ulikuwepo kwa miaka mia kadhaa na katika karne ya 8 BC uliitawala Misri ambayo iliiongoza kwa takriban karne moja. Tofauti moja kati ya piramidi zilizopo Sudan na zile maarufu zilizopo nchini Misri ni kwamba wafalme walizikwa chini ya piramidi hizo badala ya ndani yake."	https://www.bbc.com/swahili/habari-48893372
technology	Warusi wanatumia emoji kukwepa vidhibiti vya mtandaoni	"Mnamo Februari 24, wakati Urusi ilipoanzisha uvamizi wake dhidi ya Ukraine, picha ilianza kuenea kwenye mitandao ya kijamii - picha ya mshairi wa Kirusi Pushkin, nambari ya saba na emoji ya   ""mtu anayetembea"". Kwa wale wanaojua, maana ilikuwa wazi - eneo (Pushkin Square, huko Moscow), wakati na wito wa kupinga hatua za serikali. Emoji hizo zilirejelea msimbo uliotumiwa kwa miaka mingi nchini Urusi kurejelea maandamano - ambayo yanajulikana sana na mamlaka, si msimbo hata kidogo, kulingana na kundi la kutetea haki za binadamu la OVD-Info. Urusi yaishambulia Ukraine:Mengi zaidi Maandamano yasiyoidhinishwa yamepigwa marufuku nchini humo tangu 2014 na ukiukaji wa sheria unaweza kusababisha hadi siku 15 kizuizini kwa kosa la kwanza. Wahalifu wanaorudia wanaweza kupokea vifungo vya jela hadi miaka mitano. Tangu wakati huo, imekuwa kawaida kwa wanaharakati kutumia misemo mbalimbali ya msimbo kupanga mtandaoni. ""Ni kama, 'Twende matembezi hadi katikati,' au, 'Hali ya hewa ni nzuri kwa matembezi,'"" Maria anasema. Hiki ndicho atakachotumia marafiki zake kuwafahamisha kuwa anapanga kuhudhuria maandamano. Kilichoanza kama njia ya kukwepa vidhibiti vya serikali kimekaribia kuwa mzaha wa ndani au vibonzo(meme), Maria anaambia BBC News. Hata hivyo, matokeo ya kutotumia lugha hii yanaweza kuwa makubwa. Alexander alihudhuria maandamano huko Moscow, baada ya kuchapisha juu yake kwenye mitandao ya kijamii. Asubuhi iliyofuata, maafisa waliovalia mavazi ya kawaida walimchukua nje ya jengo la mpenzi wake na kumpeleka kwa idara ya polisi ya eneo hilo. Alizuiliwa kwa siku kadhaa na kulazimishwa kutia sahihi hati iliyoorodhesha yale ambayo mamlaka ilisema alikuwa amefanya. Hatuwezi kuwa na uhakika kuhudhuria kwake kwenye maandamano au shughuli zake za mitandao ya kijamii zilisababisha Alexander kuwekwa kizuizini. Baadaye alikamatwa kwa mara ya pili, alipokuwa akitumia usafiri wa umma  Moscow, siku ambayo hakuwa amehudhuria maandamano. BBC News imefahamu kuhusu kuzuiliwa kwingine kwa msingi wa shughuli za mitandao ya kijamii pekee, ikiwa ni pamoja na mwanamke mmoja aliyekamatwa kwa sababu ya ujumbe wa twitter Mnamo tarehe 24 Februari, alichapisha: ""Sijatembea katikati kwa muda mrefu,"" na akanukuu ujumbe wa twitter wa  akaunti nyingine iliyo na wito wa  wazi zaidi ya mkutano. Siku tano baadaye, alikamatwa alipokuwa akipanda treni. Anaamini kuwa aligunduliwa na programu ya utambuzi wa uso inayotumika kwenye mfumo wa Moscow Metro - na katika kesi yake ya mahakama, hati iliyo na  ujumbe wake wa twitter yake iliwasilishwa, ikionyesha mamlaka ilikuwa imepiga picha ya skrini mara tu baada ya kuichapisha. Katika kisa kingine, Niki, mwanablogu, alieleza jinsi ndugu wa rafiki yake wa karibu alivyowekwa kizuizini mara mbili - mara moja kwa saa chache baada ya kuhudhuria maandamano na mara ya pili, kwa wiki nzima, kwa kushiriki maelezo na marafiki zake kwenye VK, Urusi. sawa na Facebook. Takriban watu 14,000 wamezuiliwa kote Urusi tangu mzozo huo uanze wiki mbili zilizopita, haswa kwa kuhudhuria maandamano kulingana na OVD-Info - ambayo inatoa ushauri wa kisheria. Kufikia sasa, wengi wameshikiliwa kwa masaa au siku. Sheria ilianzishwa nchini Urusi mnamo Ijumaa Machi 4, kwa lengo lililotajwa la kukabiliana na ""habari za uwongo"" kuhusu jeshi lakini inatarajiwa kutumika kukabiliana zaidi na maandamano ya kupinga vita - ikiwa ni pamoja na kifungo cha jela cha hadi miaka 15. , muda mrefu zaidi kuliko vikwazo vya awali. Kwa vijana kama vile Maria, hii ""tayari imebadilisha mambo, kwa sababu sasa ninaogopa kwenda kuandamana na pia ninaogopa kuchapisha kuhusu 'operesheni hii maalum' [uvamizi wa Urusi dhidi ya  Ukraine]"". Na kuna dalili za wazi kukamatwa kumeongezeka tangu sheria mpya ilipoanzishwa, OVD-Info inasema. Kufungiwa kwa vyombo huru vya habari, kuzuiwa kwa Facebook na vizuizi kwa Warusi kutuma kwenye TikTok kumeondoa njia muhimu za kupata habari, mratibu wa OVD-Info Leonid Drabkin anasema, na watu watajidhibiti kwa woga. ""Sasa ukienda kwenye Instagram yako, kuna machapisho kama mara 10 machache,"" anasema. Wenzake wengi wamefuta wasifu wao wa mitandao ya kijamii kabisa. Na pamoja na adhabu kali, hii tayari imeathiri idadi ya watu ""wajasiri wa kutosha kuandamana"". Majina ya baadhi ya wachangiaji yamebadilishwa ili kulinda utambulisho wao."	https://www.bbc.com/swahili/habari-60705106
religion	Papa Francis awataka viongozi kutoa fursa kwa wote	"Pope Francis amewaambia  raia wa Msumbiji kuwa wanahitaji kukuza amani yao na kuhakikisha kuwa inadumu Kiongozi huyo wa kanisa katoliki duniani alikuwa akizungumza katika ziara yake ya siku moja nchini Msumbiji , abako hivi karibuni mkataba wa amani ulimaliza rasmi miaka ya vita vya wenyewe kwa wenyewe ""Amani lazima iwe ada na maridhiano yawe ndio njia bora ya kukabili magumu ya nchi  ,""amesema Papa. Amesema amani ni kama  ""ua laini "" na huhangaika kuchanua katika  ""ardhi yenye mawe ya ghasia "". Ili amani iwepo ya kudumu Papa amesema viongozi wa nchi sharti  wazuwie aina yoyote yaushabiki na kupigania kutoa hfursa sawa kwa wote - kufanya kinyme cha hayo kunaweza kuhatarisha amani. ""Bila fursa sawa, aina tofauti za uchokozi na mizozo vitapata ardhi ya rutba ya kukua na hatimae kulipuka,  "" amesema. Baadae alipokutana  Papa Francis alipokutana na viongozi wa vijana kutoka dini mbalimbali katika mji mkuu , Maputo, aliwaambia: ""wengi miongoni mwenu mlizaliwa wakati wa amani, amani iliyopatikana kwa njia ngumu, kwamba haikuwa kila mara rahisi kufikiwa na ilichukua muda kuipata. ""Amani ni mchakato ambao wewe pia unatolewa wito  kuiendeleza, kwa kuwa tayari wakati wowote  kuwafikia wale wanaokabiliwa na hali ngumu.  Kiongozi wa kanisa Katoliki Duniani Papa Francis, ameanza ziara rasmi ya kihotoria Barani Afrika wiki hii - akiwa anazitembelea Msumbiji, Madagascar na Mauritius."	https://www.bbc.com/swahili/habari-49593702
technology	Vita vya Ukraine: Urusi ina matatizo makubwa- Biden	"Rais wa Marekani Joe Biden amesema uamuzi wa Urusi kujiondoa katika mji wa Kherson wa Ukraine unaonyesha kuwa jeshi lake lina ""matatizo ya kweli"". Bw Biden alisema alikuwa akitarajia hatua hiyo kwa ""muda"" na kwamba itaruhusu pande zote ""kurekebisha misimamo yao"" wakati wa msimu wa baridi. Kherson ndio mji mkuu pekee wa Kiukreni kuanguka kwa vikosi vya Urusi. Lakini mapema Jumatano, kamanda wa Urusi nchini Ukraine alisema haiwezekani tena kuudhibiti  mji huo. Jenerali Sergei Surovikin, ambaye alipewa uongozi wa amri ya kijeshi wiki chache zilizopita, alitoa tangazo hilo akisindikizwa na maafisa wakuu wa jeshi kwenye runinga ya serikali ya Urusi. Alithibitisha kuwa wanajeshi wa Urusi watajiondoa kabisa kwenye ukingo wa magharibi wa Mto Dnipro. Ni pigo kubwa kwa matarajio ya kijeshi ya Urusi wakati inakabiliwa na uvamizi wa Ukraine. Bw Biden alikuwa akizungumza kutoka Ikulu ya White House baada ya uchaguzi wa katikati ya muhula ambapo chama chake cha Democratic kilionekana kuwa na uwezekano wa kupoteza udhibiti wa Baraza la Wawakilishi kwa chama cha upinzani cha Republican. Wapinzani wa rais huyo wa kisiasa hapo awali waliapa kutathmini upya usaidizi wa kijeshi na kibinadamu wa Marekani kwa Ukraine, na Bw Biden aliona kwamba ilikuwa ya ""kuvutia"" kwamba Moscow ""ilisubiri hadi baada ya uchaguzi"" kutangaza kujiondoa. Lakini alisema anatumai ""mbinu ya pande mbili za kukabiliana na uchokozi wa Urusi nchini Ukraine"" itaendelea. Uamuzi wa kurudi nyuma katika eneo la Dnipro ulichukuliwa kwa tahadhari na Ukraine. Rais Volodymyr Zelensky alisema Kyiv ilikuwa ikisonga ""kwa uangalifu mkubwa"" baada ya tangazo hilo. ""Adui hatupi zawadi, hafanyi 'ishara za nia njema', tunashinda yote,"" aliwaambia raia wake  katika hotuba yake ya usiku. Baada ya tangazo la Urusi, raia ndani ya Kherson walisema askari wa Chechen kutoka jeshi la Urusi walikuwa katika jiji, kwenye mikahawa, na wakizunguka barabarani. Na katika eneo la Kiukreni kwenye eneo la kuzunguka jiji, askari walisema adui anaweza kuwa anajaribu kuwavuta kwenye mtego na walikuwa wakiendelea kwa tahadhari. Na Paul Adams, mwandishi wa BBC wa masuala ya Kimataifa Tangu Oktoba, baadhi ya wakazi wa Kherson waaminifu kwa Kyiv wamehisi mabadiliko yakija. Huku maafisa walioteuliwa na Urusi wakianza kuwahamisha raia, ukombozi wa mji huo ulionekana kukaribia. Wakati mmoja wa ishara - na labda wa wazi- ulikuja wakati timu ya Urusi iliwasili katika Kanisa Kuu la Karne ya 18 la St Catherine ili kuondoa mifupa ya Prince Grigory Potemkin, mtu aliyehusika na ukoloni kusini mwa Ukraine kwa niaba ya mpenzi wake, Catherine the Great. Lakini kumekuwa na hisia inayoongezeka ya hofu pia. Ikiwa majeshi ya Urusi yangelazimika kuondoka, wangefanya nini watakapoondoka? Uvumi umeenea: kwamba Urusi inapanga kulipua bwawa la karibu la Nova Kakhovka; kwamba askari wa Urusi wamevaa nguo za kiraia na wamejificha katika nyumba za kibinafsi; au kwamba silaha za kivita za Urusi zitajaribu tu kusawazisha jiji kutoka ng'ambo ya Dnipro, baada ya wanajeshi kuondoka. Chochote kitakachotokea, hii ni  kama wakati muhimu. Mji unaoonekana kama kito katika taji la uvamizi wa Urusi unaweza kuwa karibu kubadilishwa hadi kwa wadhibiti wapya . Rais Vladimir Putin hakushiriki katika tangazo la kujiondoa. Lakini washirika wake wawili wakuu - ambao hapo awali walikosoa juhudi za vita za Urusi - walikaribisha hatua hiyo. Yevgeny Prigozhin, mwanzilishi wa kikundi cha mamluki cha Wagner na mshirika wa muda mrefu wa Putin, alisema kwamba ingawa uamuzi huo haukuwa ""hatua ya ushindi"" ni muhimu ""kutoumia, sio kupata mshangao, lakini kufanya hitimisho na kufanyia kazi makosa.’ Kiongozi wa Chechnya Ramzan Kadyrov - ambaye Bw Putin alimchagua kutawala jamhuri hiyo inayojitawala mwaka 2007 - alisema Jenerali Surovikin alikuwa amechukua hatua  ""kama jenerali wa kijeshi, bila kuogopa kukosolewa"". Ingawa kasi ya Ukraine imepungua  katika wiki za hivi karibuni, njia za usambazaji za Urusi katika eneo la Dnipro zilizidi kuwa ngumu baada ya madaraja machache kuvuka kuharibiwa na makombora ya Ukraine. Kabla ya kujiondoa, Urusi iliwahamisha maelfu ya raia nje ya jiji hilo kwa boti, katika kile Ukraine ilichoeleza kuwa kufukuzwa. Katika hatua nyingine, waandalizi wa mkutano wa G20 wiki ijayo wa viongozi wa dunia nchini Indonesia wameripotiwa kuthibitisha kuwa rais Putin hatahudhuria hafla hiyo. Badala yake atawakilishwa na Waziri wake wa Mambo ya Nje, Sergei Lavrov, msemaji aliliambia shirika la habari la Reuters."	https://www.bbc.com/swahili/articles/cd12800lp2po
health	Virusi vya corona: 'Dharura ya hali ya juu ya kiafya', iliyowahi kuikabili WHO	Covid 19 ni suala la afya la dharura kubwa kabisa kuwahi kutangazwa duniani na Shirikala afya duniani, WHO, kiongozi wake amesema. Tedros Adhanom Ghebreyesus amesema kuwa atakuwa na mkutano na kamati ya dharura ya WHO juma hili kwa ajili ya kufanya tathimini. Kumekuwa na dharura nyingine zilizowahi kutangazwa kama vile milipuko miwili ya Ebola, Zika, polio na mafua ya nguruwe. Zaidi ya watu milioni 16 wameripotiwa kuwa na maambukizi ya virusi vya corona tangu mwezi Januari na vifo zaidi ya 650,000. ''Nilipotangaza kuwa hili ni suala la dharura januari 30 kulikuwa na maambukizi chini ya 100 nje ya China, na hakukuwa na ripoti za vifo''. Alisema Dkt Tedros. Covid 19 imebadili dunia yetu. Imewaleta watu, jumuia na mataifa pamoja, na kuwatawanya.'' Idadi ya maambukizi, aliongeza, imepanda mara mbili zaidi majuma sita yaliyipita. Ingawa ulimwengu umefanya jitihada kubwa kupambana na virusi, bado kuna ''safari ndefu ngumu mbele yetu,'' alisema. Katika mkutano wa Jumatatu uliofanyika mjini Geneva, WHO pia imesema kuwa kuzuia safari hakuwezi kuwa suluhu ya muda mrefu, na nchi zinapaswa kuchukua hatua zaidi kupambana na kusambaa kwa virusi vya corona kwa kufuata njia zilizothibitishwa kufanya kazi kama kutocangamana na kuvaa barakoa. ''Haitawezekana kwa nchi kufunga mipaka yao. Uchumi lazima ufunguliwe, watu wanapaswa kufanya kazi, biashara zifunguliwe,'' Mkurugenzi wa program wa WHO, Mike Ryan alisema. Maafisa wa WHO wanatambua hatahivyo, masharti ya kutotoka nje kwa nchi kadhaa zinazokabiliwa na milipuko mipya. WHO yasema haijawahi kupata 'dharura mbaya ya kiafya' sawa na corona.	https://www.bbc.com/swahili/habari-53563249
business	Kenya yashuka kwa idadi ya mamilionea huku Tanzania ikipanda.	Inakadiriwa kuwa Mamilionea 499 kwa kiwango cha dola wamepungua nchini Kenya kutoka mwaka jana. Kwa mujibu wa  ripoti ya mwaka 2020  shirika linalofuatilia  kiwango cha utajiri binafsi wa watu (HNWI) , Wakenya sita pia walishuka kutoka kwenye kikundi cha watu matajiri sana wanaofahamika kama Ultra High Net- Super (YHBW1) wakiwa na zaidi ya shilingi bilioni 3, na hivyo kupunguza idadi yao na kufikia 42. Ripoti hiyo imeeeleza kuwa jinsi uchumi wa Kenya ulivyo waumiza watu binafsi matajiri ambao kila mmoja wao alikua na zaidi ya shilingi milioni 100. Mabadiliko haya yametokea katika mwaka ambao Kenya imepitia kipindi kigumu cha uchumi, ambacho kilisababisha kushuka kwa faida katika kampuni na hivyo watu  maelfu ya watu walipoteza ajira. Mwaka jana wakenya 2,900 waliorothseshwa na HNWI kama watu binafsi wenye kipato cha juu zaidi mwaka jana ambacho kilipungua kwa asilimia 14.6 ikilinganishwa na mwaka 2017. Zaidi ya miaka mitatu, Kenya ilikabiliwa na sintofahamu ya kisiasa  kufuatia uchaguzi wa mwaka 2017, jambo ambalo liliwafanya wawekezaji kuwekeza nchini humo. Hali mbaya ya hewa pia ambayo iliathiri kilimo- ambacho huchangia ukuaji wa pato la ndani la taifa. Kushuka kwa idadi ya mamilionea yalikua ni matokeo ya kudorora kwa uchumi, kwa mujibu wa Bw Andrew, mmoja wa watafiti wa ripoti ya utajiri binafsi. Afrika Kusini  iliongoza kwa kuwa na idadi kubwa ya matajiri binafsi  ikiwa na idadi ya watu wenye utajiri  wa kupindukia 1,033, ikifuatiwa na Misri ( 764), Nigeria (724) Morocco na Tanzania (114). Ripoti ya Knight Frank haiwataji watu binafsi, lakini ripoti nyingine za awali ziliwataja  matajiri  nchini Kenya miongoni mwaowakiwa ni Familia ya rais Uhuru Kenyatta, rais wa zamani wa Kenya Daniel arap Moi na familia ya waziri wa zamani  hayati Nicholas Biwott miongoni mwa matajiri zaidi nchini Kenya. Wafanyabiashara matajiri  waliotajwa awali ni  pamoja na Vimal Shah, Chris Kirubi na Manu Chandaria. Uchunguzi wa kiwango cha utajiri binafsi  hujumuisha mali alizonazo mtu, pesa tasilimu, marupurupu ya kibiashara  na makazi yake. Bwana Shirley anasema wakati wa uchunguzi wao waligundua kuwa kuna ongezeko la kizazi walichokiita Z, cha watu waliozaliwa baada ya 1995, ambao ni miongoni mwa watu tajiri zaidi na ambao huwafikia kutafuta uhauri wa utajiri nchini Kenya. Idadi ya watu wenye utajiri wa shilingi milioni 100 imeongezeka kwa zaidi ya mara nne kuanzia  800 mwaka 2014 hadi watu 2900 mwaka jana, kwa mujibu wa ripoti ya  Knight Frank.	https://www.bbc.com/swahili/habari-51754242
technology	Pix aomboleza pamoja na familia	Mbwa mmoja kwa jina Pix amekua akimsaidia Gracie kupata utulivu baada ya kifo cha mjombake. Mbwa  huyo  aliyeletwa na kituo kimoja kinachoshughulikia maswala ya mazishi huko Kent,Uingereza, huhudhuria mazishi na kuwapa familia husika Amani wanapoomboleza.	https://www.bbc.com/swahili/gnb-51800306
health	Je maboksi haya ya watoto wachanga yanaweza kuokoa maisha yao mitaani nchini Kenya	Je maboksi ya watoto yanaweza kuokoa maisha ya watoto katika mitaa ya mabanda nchini Kenya? Nusu ya vifo vya watoto wachanga duniani hufanyika katika eneo la jangwa la sahara barani Afrika, kulingana na  Unicef . Lakini je maboksi ya watoto yanaweza kusaidia kukabiliana na vifo vya watoto wachanga? Baada ya kusoma taarifa  kuhusu maboksi ya watoto kutoka nchini Finland, Lucy Wamboi alitaka kuiga wazo hilo na kulileta katika mitaa ya mabanda ya Kenya. Mwandishi: David Wafula	https://www.bbc.com/swahili/habari-49832791
religion	'Yesu Kristo' azua gumzo Afrika kusini na Kenya	"Picha na video zinazomuonyesha mwanamume aliyevaa nguo kama Yesu kristo zimesambazwa pakubwa katika mitandao ya kijamii Afrika. Lakini jamaa huyu ni nani na anafanya nini? Ujumbe mmoja katika twitter, uliosambazwa zaidi ya mara 8,000 miongoni mwa wengine na mwanasiasa wa upinzain Afrika kusini Julius Malema, unasema ""mchungaji kutoka Afrika kusini amemualika Yesu Kristu kutoka mbinguni kuhubiri kanisani mwake"". Lakini kwa uhalisi picha hizo zimetoka katika hafla  iliyofanyika wiki iliyopita katika mji wa Kiserian kiasi ya kilomita 25 kusini magharibi mwa mji mkuu Nairobi nchini Kenya Mwanamume huyo ni mhubiri kutoka Marekani na muigizaji anayeitwa Michael Job, aliyekuwa anahudhuria misa ya madhehebu mbalimbali ya kikristo ambako alialikwa kuzungumza. Anaishi Orlando, Florida, ambako amekuwa akiigiza kuwa Yesu katika  bustani maalum The Holy Land Experience theme park, inayojitambulisha kama  ""jumba halisi la biblia la ukumbusho"". Katika video aliyoipakia katika ukurasa wake wa Facebook mwishoni mwa juma, maduka ya kuuza bidhaa za ukulima na samani yanaonekana kwa nyuma - ambayo ndio yanayoonekana pia  katika picha zilizosambazwa na kudaiwa kuwa zimepigwa Afrika kusini. Watu wamekuwa wakifanya mzaha katika mtandao wa Twitter kuhusu picha hizo  na namna wachungaji barani Afrika wanapenda  kudai kufanya miujiza. Mojawapo ya ujumbe uliosambazwa katika mablogu unatuhumu kuwa ""mchungaji wa Kenya anadai amempata Yesu kristu akitembea mitaani Kenya"". Picha ilioambatana na ujumbe huo kwenye twitter ni ya Bwana Job aliyekuwa anahutubu wiki iliyopita katika kanisa la Pentecostal Evangelistic Fellowship of Africa (Pefa) lililopo mjini Kitengela nje kidogo ya mji mkuu Nairobi. Katika video za mahubiri aliyokuwa anayotoa Kenya, mchungaji huyo wa Marekani anaahidi  miujiza na uponyaji - mambo ambayo ameshtumiwa kwayo katika mitandao ya kijamii. Hii sio ziara yake ya kwanza barani Afrika, mapema mwaka huu alikuwa nchini Togo, licha ya kwamba picha alizoweka kutoka huko hakuonekana akiwa amevaa mavazi ya kuiga - bali alikuwa amevaa suti."	https://www.bbc.com/swahili/habari-49174964
