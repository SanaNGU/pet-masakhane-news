sports	Tetesi za soka Ulaya Jumatatu 04.07.2022: Dybala, Silva, Palhinha, Martinez, De Jong, De Ligt, Traore	Manchester United wanatazamia kuipa ushindani Arsenal  katika kutaka kumsajili Paulo Dybala, ambaye ni mchezaji huru baada ya mkataba wake wa Juventus kumalizika, huku Napoli pia wakimtaka mshambuliaji huyo wa Argentina, 28.  (La Repubblica, via Star) Kiungo wa kati wa Manchester City na Ureno Bernardo Silva, 27, amemwambia ajenti wake kwamba anataka kujiunga na Barcelona msimu huu wa joto. (Sport) Fulham wamekubali mkataba wa pauni milioni 20 na Sporting Lisbon ili kumfanya kiungo wa kati wa Ureno Joao Palhinha, 26, kuwa mchezaji wao wa kwanza kusajiliwa  msimu wa joto. (Sky Sports) Arsenal wamepangwa kukutana na Ajax wiki ijayo huku vita vya kumsajili beki wao wa Argentina Lisandro Martinez vikiendelea, huku Manchester United wakiwa wamewasilisha ombi la kumnunua mchezaji huyo mwenye umri wa miaka 24. (Athletic)  Juventus wiki ijayo itakamilisha usajili wa bila malipo wa kiungo wa kati wa Ufaransa Paul Pogba, 29, na winga wa Argentina Angel di Maria, 34, baada ya kuondoka Manchester United na Paris St-Germain mtawalia.  (Fabrizio Romano, Twitter) Manchester United wamekubaliana malipo na  Barcelona kwa ajili ya kumnunua kiungo wa kati wa Uholanzi Frenkie de Jong, 25, lakini bado wanafanya mazungumzo ya nyongeza, na masuala ya kibinafsi bado hayajajadiliwa. (Fabrizio Romano, Twitter) Chelsea wanapiga hatua katika jaribio lao la kumsajili beki wa Uholanzi Matthijs de Ligt, 22, baada ya Juventus kulegeza msimamo wao kuhusu bei. (CBS Sports, Twitter) Leeds United na AC Milan wamefanya uchunguzi kuhusu  kiungo wa Sassuolo wa Ivory Coast Hamed Traore, 22. (Corriere dello Sport, via Yorkshire Evening Post) Leeds pia wameanzisha mazungumzo juu ya mkataba wa pauni milioni 12 kwa kiungo wa RB Leipzig wa Marekani Tyler Adams, 23.  (Mail) Crystal Palace wanataka kumsajili Dwight McNeil kutoka Burnley huku West Ham pia wakivutiwa na winga huyo wa Uingereza, 22, lakini Burnley wanaweza kutaka zaidi ya pauni milioni 10 ambazo klabu za London zitakuwa tayari kulipa. (Sun) Kiungo wa kati wa Uingereza Jesse Lingard, 29, yuko tayari kujiunga na Everton kwa uhamisho wa bila malipo baada ya kuondoka Manchester United - lakini kama suluhu la mwisho. (Sun) Southampton wamefikia makubaliano kamili na Manchester City kumsajili kiungo mkabaji wa Ubelgiji Romeo Lavia, 18, kwa mkataba wa kudumu kwa takriban pauni milioni 10 ambao unajumuisha kipengele cha kumnunua tena. (Fabrizio Romano, Twitter) Newcastle wanatayarisha mazungumzo ya mkataba mpya na mshambuliaji wa Uingereza Callum Wilson, 30, na wamemlenga winga wa Bayer Leverkusen na Ufaransa Moussa Diaby, 22, ambaye anaweza kugharimu hadi £50m. (Mirror) Nottingham Forest wamejipanga kumnunua beki wa kushoto wa Huddersfield Harry Toffolo, 26, na wako tayari kuingilia kati na kuweka dau la pauni milioni 10 kwa kiungo wa kati wa klabu hiyo Mwingereza Lewis O'Brien, 23. PSV Eindhoven wanatamani kumsajili tena kiungo wa kati wa Uholanzi Georginio Wijnaldum, 31, kutoka Paris St-Germain. (Eindhovens Dagblad - in Dutch) Forest pia wamekubali dili la kumsajili Wayne Hennessey, huku mlinda mlango huyo wa Wales, 35, akitarajiwa kujiunga kwa mkataba wa kudumu kutoka Burnley baada ya klabu hizo mbili kukubaliana ada ya uhamisho.  (Football Insider) West Ham bado hawajafikia makubaliano ya kumsajili winga wa Uholanzi Arnaut Danjuma, 25, kutoka Villarreal na mpango huo haujakaribia kukamilika. (Fabrizio Romano, Twitter) Mazungumzo yanaendelea kwa kiungo wa kati wa Italia Nicolo Zaniolo, 23, kujiunga na Juventus kutoka Roma. (Nicolo Schira, Twitter) Kiungo wa kati wa Chile Arturo Vidal, 35, amekataa Boca Juniors kujiunga na Flamengo kwa mkataba wa miezi 18 baada ya kuondoka Inter Milan kama mchezaji huru.  (Mail) Mlinzi wa Derby County Muingereza Lee Buchanan amekubali mkataba kimsingi na Werder Bremen - na klabu hiyo ya League One inapigania kulipwa fidia ya bidhaa hiyo ya vijana mwenye umri wa miaka 21.  (Derby Telegraph)	https://www.bbc.com/swahili/articles/cd1gm84ll9po
entertainment	Halloween: Ninajivunia kuwa mchawi	"Kwenye kijiji kimoja katika milima huko Scotland, Tonks Brown anasema anajivunia kuwa mchawi. Kwake sherehe za Halloween hazihusu tu mavazi, maboga au matibabu ""Ni zaidi ya hayo: Ni sehemu kubwa ya maisha yangu, ni dini yangu na imani yangu, anasema Tonks mwneye umri wa miaka 36. Mwaka mpya wa pagani ni Novemba mosi na Tonks anasema tarehe hiyo inaashiria mwanzo mpya. Alibadilika na kuwa mpagani akiwa umri wa miaka 12 akiishi eneo lijulikanalo kama Isle of Mull kaskazini magharibi mwa Scotland. ""Nilionewa nikiwa shule ya sekondari kwa kuwa tofauti,"" anasema. Wanililazimisha kuhudhurua kanisa la We Free Church nikiwa shuleni, kulikuwa na ibada na maombi kila wakati."" ""Nakumbuka nikikemewa kwa kujichora wakati nilitakiwa kuomba."" Tonks anasema ni nje ya kanisa ambapo anahisi hayuko peke yake na kuwa wanyama na pia ni viumbe wenye akili. ""Nilimuondoa konokono kutoka barabarani ili asikanyagwe,"" anasema. ""Ni wakati huu ndio nilikuja kugundua kuwa asili ndio kanisa langu badala ya jengo kubwa."" Anadai aligundua kuwa upagani ulikuwa mzuri na wa maana kwake."" ""Kila kitu katika asili kina kusudi lake na ni vizuri kuwa na uelewa kama huo,"" anasema.Pia akaanza kusoma kuhusu hukumu za wachawi za nyakati zilizopita. ""Kwa bahati mbaya watu wengi wachawi huwa ni wanawake, wanawake wenye ujuzi, wakunga, madaktari wa kienyeji,"" anasemaTonks Tonks hufanya kazi kwenye huduma za dharura katika jamii yake. Huendesha gari dakika 10 kila siku ndani ya kijiji ambapo ana ofisi. Anasema amejifunza kutohubiri kuhusu upagani lakini huwa anawatetea wachawi katika maisha yake ya kila siku. ""Nikiskia mtu akifanya mzaha kuhusu mchawi huwa ninaingilia kati na kusema mimi ni mchawi,"" anasema. Mwanamke ambaye alikuwa muelekezi wa safari huko Edinburgh anasema alifanya kazi na serikali za miji, polisi na magari ya kubeba wagonjwa lakini upagani wake sio tatizo. Uchawi wake Sherehe zake zinahusu kufanya upagani na uchawi. Amekuwa akikuza mimea kadhaa kwa mwaka mzima kwa sherehe zinazohitimisha msimu wa mavuno au kuanza kwa msimu wa baridi. Hukausha mimea kwa moto ili iweze kuchomwa kwa njia bora wakati anaitumia. Anachoma mimea hiyo kujisafisha na nyumba yake kwa kutumia moshi. Na ina chumvi na madini ya chuma kuwafukuza mizimu. Pia amekuwa akiiwekea mishumaa mafuta tofauti na mimea na pia kuichonga ili kutumia kwenye siku kuu. Wachawi weupe kama Tonks, hawafanyi uchawi kwa nia mbaya. Wao hutumia  matambiko kutafuta mimea, Tonks anasema kawaida yeye huwa peke yake wakati anafanya matambiko yake. ""Ninawafahamu wachawi wengine wengi, tuko kila mahali, idara ya polisi, kwenye maduka ya kijijini, lakini mimi sishiriki nao uchawi, lazma uwe na ujasiri,"" anasema. Wachawi waupe husoma kitabu cha giza. ""Siku hizi mimi nasimama nje na kuwaambia watu kuwa mimi ni mchawi na asilimia 99 hujibu vile wangeweza iwapo ningesema mimi ni Mkiristo au Muislamu,"" anasema. Nijivunia kuwa mchawi na Halloween ndiyo sherehe bora zaidi."	https://www.bbc.com/swahili/habari-59116589
sports	T﻿etesi kubwa 5 za soka Ulaya jioni hii 19.10.2022	"Arsenal inahaha kukamilisha mikataba mipya ya nyota wake William Saliba na Bukayo Saka. Mpaka sasa hakuna kubwa na hakuna ofa kutoka vilabu vingine. (CaughtOffside) K﻿iboba aliyeibadilisha Arsdenal Edu Gaspar anasakwa na vilabu viwili vikubwa. Edu ndiyo msingi wa mafanikio ya sasa baada ya ujio waker, akamleta Arteta na kuanza kuboresha kikosi cha washika bunduki hao wanaoongoza ligi msimu huu. Kocha wa Chelsea, Graham Potter amesema kiungo wa timu hiyo Denis Zakaria, anapambana kwa ajili ya timu na ana uhakika atapata nafasi katika kikosi cha kwanza cha timu hiyo. (Romano) Nyota wa Brighton Leandro Trossard anasema , ""ni ngumu kuzungumzia (tetesi za kuhamia hilo). Mkataba wa nyota huyo, Trossard unamalizika mwaka 2023. Wolves inamtaka Michael Beale kuwa kocha wake, ikimuweka kama chaguo lake la kwanza. (David Orstein)"	https://www.bbc.com/swahili/articles/clk2xz0l9n7o
sports	Mesut Ozil: Kiungo wa kati wa Arsenal ajiunga na Fenerbahce	"Kiungo wa kati wa Arsenal Mesut Ozil amekamilisha mchakato wa kujiunga na Fenerbahce ya Uturuki. Mchezaji huyo, 32, aliyekuwa mchezaji wa kimataifa wa Ujerumani alijiunga na Gunners kutoka Real Madrid kwa pauni milioni 42. 4  mwaka 2013. Alishinda makombe ya FA akiwa na Arsenal na kufunga magoli 44 katika mechi zote 254 alizoshiriki lakini bado hajaichezea timu hiyo tangu mwezi Machi. ""Ningependa kuishukuru klabu kwa safari hii nzuri katika kipindi cha miaka 7 unusu,"" Ozil amesema. ""Ni vigumu kwangu kuandika kwa maneno upendo nilio nao kwa klabu hii na mashabiki wangu,"" Ozil amesema katika barua ya wazi. ""Naweza kutoa shukrani zangu kwa miaka minane katika barua moja tu? ""Nitakuwa Gunner maisha yangu yote - hilo halina shaka."" Ameongeza kuwa: ""Arsenal klabu yenye hadhi yake na heshima, kitu ambacho kila wakati huwa ninakihisi nikiwa uwanjani. ""Wachezaji, wahudumu na usimamizi kila wakati huja na kwenda, lakini maadili ya klabu hiyo na mashabiki wake watasalia milele. ""Kanuni za hadhi, heshima na adhima havistahili kusahaulika. Ni jukumu la kila mmoja katika klabu kuhakikisha wanatekeleza majukumu yao kwa kuzingatia maadili haya."" Ozil alijunga na Gunners kutoka Real Madrid kwa pauni milioni 42.4 mwaka 2013 - wakati huo uhamisho wake uliweka rekodi katika usajili wa wachezaji na kuanza na mwanzo mzuri, kwa Arsenal kushinda kombe la FA msimu wake wa kwanza na kumaliza hamu waliokuwa nayo mashabiki ya kusubiri kombe kwa miaka 9. Alishiriki mechi 32 msimu wa 2014 -15 licha ya kukosa mechi kwa miezi mitatu kwasababu ya jeraha la goti na kushinda kombe la FA kwa mwaka wa pili mfululizo. Pia alikuwa mchezaji wa kwanza kufunga mechi sita kufuatana na kutajwa kama mchezaji wa msimu wa Arsenal. Lakini Septemba 2017, Ozil alilazimika kutetea uchezaji wake katika klabu hiyo na kuomba waliokuwa wachezaji ambao walikuwa wanamkosoa kuacha kuzungumza sana na badala yake waunge wenzao mkono"". Alikuwa mchezaji anayelipwa kitita cha juu zaidi katika historia ya klabu hiyo Januari 2018, alipotia saini mkataba mpya wa miaka mitatu unusu wakati huo akilipwa takriban pauni 350,000 kwa wiki kabla ya kukatwa kodi lakini akataa kupunguziwa mshahara msimu uliopita kukiwa hakuna mechi ambayo ilikuwa inachezwa, na Arsenal ikiwa katika hatua za kuangalia namna ya kupunguza gharama na kujiweka sawa kimatumizi. Ozil, mshindi wa kombe la dunia mwaka 2014 akiwa na Ujerumani, alistaafu katika soka ya kimataifa Julai 2018, walianza kutoelewana chini ya aliyekuwa kocha wake Unai Emery, kabla ya mambo kuanza kuwa sawa chini ya kocha wa muda Freddie Ljungberg. Baada ya Mikel Arteta kuteuliwa Desemba 2019, Ozil alianza kushiriki mechi zote 10 za Arsenal katika Ligi ya Premier muda mfupi tu kabla ya kuanza kwa janga la virusi vya corona kuliko lazimisha mechi kusitishwa kwa miezi 3 mnamo mwezi Machi na tangu wakati huo hajachezea tena klabu hiyo. Mnamo mwezi Oktoba, aliondolewa katika kikosi cha Arsenal cha wachezaji 25 katika Ligi ya Europa na Premier. ""Na miezi michache iliyopita haijakuwa rahisi. Kama mchezaji mwingine yeyote yule, nataka kucheza kila dakika kwa ajili ya timu yangu,"" Ozil alisema. ""Hata hivyo maishani, mambo huwa hayaendi jinsi tunavyotarajia au tunavyotaka. ""Lakini ni muhimu kuwa na mtazamo chanya maishani na wala sio hasi, na hiyo ndio sababu ninajitahidi kuishi bila kujuta wala sina kinyongo."" Katika taarifa ya Arsenal ikitangaza kuondoka kwake, Ozil amemshukuru mkurugenzi wa masuala ya kiufundi Edu wa Gunners, kwa ""kumsaidia kupatikana kwa suluhu katika misingi ya kitaaluma na kwa njia ya heshima"". Edu amesema: ""Tungependa kumshukuru Mesut na timu yake kwa weledi wao wakati wa majadiliano ya hivi karibuni. Najua kila anayejihusisha na Arsenal ataungana nami kumuombea Mesut na familia yake afya njema, mafanikio na furaha katika ukurasa mpya anaokwenda kuufungua katika taaluma yake."" Kocha Arteta, ambaye alicheza na Ozil hadi mwaka 2016, amesema mafanikio yake katika klabu hiyo ""yako dhahiri"". ""Ilikuwa heshima kucheza naye na hivi karibuni zaidi kuwa kocha wake,"" amesema Arteta. ""Ubunifu wake na maono aliyonayo yalipelekea afunge magoli mengi tu wakati akiwa amevaa fulani ya Arsenal. ""Mesut alikuwa muhimu sana katika vipindi vyote vyenye matukio ya kipekee kwa miaka mingi, ikiwemo ushindi wa kombe la FA mara tatu. Mafanikio haya daima yatakuwa sehemu ya historia yetu."" Wakati huohuo, Fenerbahce imetoa wito kwa mashabiki wake kuisaidia kufadhili mkataba wa Ozil ikisemekana kuwa klabu hiyo ina deni la pauni milioni 450. Inadaiwa kuwa wametengeneza huduma ya ujumbe mfupi ambayo mashabiki wake wanaweza kuitumia kutoa ufadhili wao. Ozil aliyeishindia kombe la dunia timu ya Ujerumani anajiunga na nyota wa Taifa Stars Mbwana Samatta ambaye alijiunga na klabu hiyo kwa mkopo kutoka Aston Villa. Fenerbahce pia ilisema kwamba wamekubaliana kandarasi ya miaka minne na mchezaji huyo wa Tanzania  mwenye umri wa miaka 28,  mkataba utakaotiwa saini mwisho wa mkopo huo. Samatta ambaye ndiye mshambuliaji nyota wa klabu hiyo sasa anatarajiwa kucheka na wavu mara kwa mara kutokana na pasi murua zitakazojiri kutoka kwa Ozil. Samatta alijiunga na Villa mwezi Januari mwaka uliopita kutoka klabu ya Ubelgiji ya Genk."	https://www.bbc.com/swahili/habari-55788688
religion	Mambo matano ya kujifunza katika Safari ya Papa barani Afrika	"Papa Francis ameongoza mamia ya watu ya mataifa matatu alipotembelea Afrika ikiwa ni ishara ya kukua kwa kanisa Katoliki barani humo. Hii ilikuwa ni ziara yake ya nne tangu alikuwa papa mwaka 2013. Mtangulizi wake Papa Benedict wa XVI alizuru mara mbili Afrika katika kipindi cha uongozi wake wa kanisa hilo. Mhariri wa dini wa BBC, Martin Bashir aliambatana na Papa Francis katika ziara yake nchini Msumbiji, Madagaska na Mauritius. 1)    Upendo kwa maskini Hii ilikuwa fursa ya Papa kubadilisha mawazo na kupumzika. Kwani mwaka huu umekuwa wa matukio mengi ambayo yalihatarisha mienendo ya viongozi wa kanisa hilo tangu mwezi Februari. Hii ilifuatia shutuma za uzalilishaji wa kingono ambazo zimemkabili kadinali George Pell ambaye pia alikutwa na hatia. Pell ameshitakiwa kifungo cha miaka sita jela kutokana na kukutwa na hatia. Safari yake Papa barani Afrika , lengo ni kusaidia wahitaji. Shirika la chakula la umoja wa mataifa  linasema 80% ya raia wanaoishi nchini Msumbiji hawawezi kukidhi mahitaji yao ya chakula. Na 90% ya watu wanaoshi Madagaska hutumia chini ya dola mbili za kimarekani kwa siku. ""Nchini Mauritius , wahitaji ni wengi zaidi hivyo Papa alitumia muda huo kusaidia wasiojiweza. 'vijana hasa ndio wanaoteseka na umasikini,' alisema Papa. Wanakumbana na ukosefu wa ajira, ambayo inahatarisha maisha ya watu siku za usoni. 2)        Kutunza mazingira Papa pia aligusia suala la uhifadhi wa mazingira, mnamo mwaka 2015, aliandaa makala iliyogusia utunzwaji wa mazingira. Kitabu hiko kiliandikwa 'Laudato Si , Katika nyumba yetu, kitabu ambaco kinawafundisha watu kujali utu na sayari tunayoishi.. Haikuwa  bahati tu kuzuru nchi hizi bali kisiwa cha nne kwa ukubwa duniani kimekumbana na changamoto ya mazingira kutokana na kukatwa miti, huku 40% ya misitu ikitabiriwa kupotea miaka 60 ijayo. Hatari kubwa iliopo hivi sasa katika kisiwa hicho ni kupotea kwa viumbe hai walio adimu duniani lakini wanapatikana katika kisiwa hicho. Benki ya Dunia inasema Msumbiji imepoteza hekali million 8 ikiwa ni takribani ukubwa wa nchi ya Ureno Nchini Msumbiji, Papa alilaani tabia ya uporaji inayotokana na uchoyo na tamaa ambayo kwa ujumla haukuwa utamaduni wao hivyo wanapaswa wawe wema kwa watu wote. Papa aliwaambia watu wa Madagaska kuwa visiwa vya nchi yao vina utajiri wa mimea na wanyama lakini vyote vipo hatarini kutokana na ukataji wa misitu unaoendelea. Mitu mingi imeharibiwa kutokana na uvuvi haramu na ukataji mbovu wa misitu. 3)        Anashikilia ngome ya Afrika katika imani Waandaaji wa misa hiyo wamesema zaidi ya watu millioni moja waliudhuria misa hiyo, hii ishara kubwa kuwa kanisa la kikatoliki linazidi kukua. Watu walimshangilia sana kiongozi huyo wa dini mwenye umri wa miaka 82 alipopanda katika altare. Takwimu za kanisa la katoliki linaonesha waumini wa kanisa hilo wameongezeka million 6.3 kati ya mwaka 2016 na 2018. Idadi hii inaongeza ile ya waumini million 150 kutoka Afrika. Idadi ya waumini katika bara la Ulaya na Mashariki ya Ulaya, huku kanisa  la Afrika, Kusini mwa Asia na Latini Ya Marekani ikizidi kushuka. 4)kuwakarimu wakimbizi Safari yake ya mwisho ilichukua masaa mawili kwa ndege mpaka Mauritius. Na alipofika nchini humo, Papa alihutubia viongozi wa kisiasa na wanadiplomasia ikulu huku akikemea ubaguzi wa rangi na wa dini. Papa Francis amewataka watu wa Mauritius kuishi kwa umoja na amani. Aliwasisitiza kuwa wakarimu kwa wakimbizi kwa kuwapa fursa za ajira na namna za kujipatia kipato, kuwasaidia kama vile mababu zao walivyokuwa wakarimu miaka ya nyuma. Lengo kuu la papa kudhuru nchini Mauritius ni kuhimiza raia wa Mauritius kuwapa fursa za ajira wakimbizi hao kwani kufanya hivyo pia itainua uchumi wa nchi hiyo. 5) Na, alionesha ukarimu wake Kila wakati kiongozi huyo mkubwa wa dini anaposafiri na waandishi wa habari, huenda sehemu ya abiria na kujumuika na kubadilishana nao mawazo. huwaeleza kwa ufupi juu ya nchi ambayo wanaenda kuzulu, hii huchukua si Zaidi ya robo saa. Na baadae kupita na kuzungumza na abiria ambao anakuwa ameambatana nao."	https://www.bbc.com/swahili/49706736
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
technology	Nigeria yaondoa marufuku ya Twitter baada ya miezi saba	"Nigeria imeondoa marufuku yake dhidi ya  Twitter - miezi saba baada ya kubana matumizi ya mtandao huo wa kijamii. Serikali ya Nigeria ilisimamisha Twitter Juni mwaka jana baada ya kampuni hiyo kufuta ujumbe wa Twitter wa Rais Muhammadu Buhari kuhusu kuwaadhibu wanaotaka kujitenga nchini humo Mamlaka zilishutumu kampuni hiyo ya mitandao ya kijamii kwa kuegemea upande wa watu wanaotaka kujitenga. Lakini serikali ilisema inabadilisha marufuku hiyo baada ya Twitter kukubaliana na masharti ikiwa ni pamoja na kufungua ofisi ya ndani nchini Nigeria. Hatua hiyo inaruhusu mamilioni ya watu katika taifa hilo lenye watu wengi zaidi barani Afrika kutumia mtandao huo  tena. Baadhi ya watumiaji walikuwa wameendelea kufikia tovuti hiyo baada ya kusimamishwa kwa kutumia mitandao ya kibinafsi (VPNs), lakini serikali iliapa kuwabana wale ambao bado wanatuma ujumbe kwenye Twitter - ikiwa ni pamoja na mashirika ya vyombo vya habari. Hatua ya mwaka jana ya serikali ya Nigeria ilizua malalamiko ya kimataifa kuhusu uhuru wa kujieleza. Uamuzi wa kampuni hiyo ya mitandao ya kijamii kujiandikisha nchini humo ulionyesha kujitolea kwa Nigeria, shirika la maendeleo ya teknolojia ya habari nchini humo lilisema. Twitter bado haijatoa maoni yoyote kuhusu uamuzi wa Nigeria wa kuondoa marufuku hiyo. Serikali ilikuwa imeamuru watoa huduma za mtandao kuzuia Twitter, kwa madai kuwa ilikuwa inatumiwa kudhoofisha ""uwepo wa Nigeria kama nchi"" kupitia kueneza habari za uwongo ambazo zinaweza kuwa na ""madhara ya vurugu"". Ilikuja baada ya Twitter kuondoa chapisho la Rais Buhari lililorejelea Vita vya Wenyewe kwa Wenyewe vya Nigeria vya 1967-70 na kuwachukulia ""wale wanaofanya  vitendo vibaya leo"" kwa ""lugha watakayoelewa"". Twitter ni maarufu kwa Wanigeria wengi, na jukwaa  hilo limetumika kama zana ya kuhamasisha. Wanaharakati waliitumia kutafuta uungwaji mkono wakati wa maandamano dhidi ya ukatili wa polisi chini ya alama ya reli #EndSars, ambayo ilivutia watu duniani kote."	https://www.bbc.com/swahili/habari-59976016
religion	Familia ya Kiislamu yauawa katika shambulio la chuki 'ya kukusudia'	"Watu wanne wa familia ya Kiislamu wameuawa ""kimakusudi"" katika shambulio la gari siku ya Jumapili, polisi wa Canada wanasema. Shambulio hilo lilitokea katika mji wa London, mkoa wa Ontario. Mvulana wa miaka tisa, wa familia hiyo aliyenusurika amelazwa hospitali akiwa na majeraha mabaya. Mwanamume wa miaka 20 raia wa Canada amefunguliwa mashtaka manne ya jaribio la mauaji. Shambulio hilo lilikuwa baya zaidi kufanywa dhidi ya jamii ya Waislamu wa Canada tangu watu sita walipouawa katika msikiti mmoja mjini  Quebec mwaka 2017. ""Inaaminiwa wahasiriwa walilengwa kwa sababu walikuwa Waislamu,"" Det Supt Paul Waight aliwaambia waandishi wa habari siku ya Jumatatu. Polisi wanatafakari uwezekano wa kufungua mashtaka ya ugaidi, alisema, akiongeza inaaminiwa kuwa uhalifu wa chuki. Tunafahamu nini? Wahasiriwa ni wanawake wawili- walio na umri wa 74 na 44 - mwanamume wa miaka 46-na msichana wa miaka 15. Majina yao hayajatolewa kufuatia ombi la familia. Mvulana wa miaka tisa yuko hospitali baada ya kujeruhiwa katika shambulio hilo, polisi walisema. Polisi wamemtaja mtuhumiwa ni Nathanial Veltman, 20, wa London, Ontario. Alikamatwa bila visa vyo vyote vya ghasia karibu kilomita sita kutoka eneo la tukio. Bado haijabainishwa ikiwa mshukiwa ana uhusiano na makundi yoyote ya chuki, alisema Det Supt Waight. ""Hakuna uhusiano wowote wa hapo awali kati ya mtuhumiwa na wahasiriwa,"" Det Supt Waight alisema, akiongeza kuwa mtuhumiwa alikuwa amevalia fulana ambayo inaonekana kama ""nguo ya kujikinga mwili"". Polisi wanasema Bw. Veltman hajawahi kushtakiwa siku zilizopita. Mmoja wa mashuhuda aliaimbia CTV News kwamba alimfumba macho binti yake mdogo asione miili ya wahasiriwa. Mwingine aliimbia CTV kwamba hali katika eneo hilo ilikuwa ya ""taharuki"". ""Watu walionekana wakikimbia kila mahali anaokimbia,"" alisema Paige Martin. ""Raia walikuwa wakijaribu kuelekeza magari ya huduma za dharura pakwenda."" Sensa ya mwaka 2016 ilibaini kuwa London - mji uliopo karibu kilo mita 200 kusini magharibi mwa mwa  Toronto - unaendelea kuwa na watu kutoka jamii mbali mali. Mmoja wa watu watano alizaliwa nje ya Canada, Waarabu ndio jamii kubwa ya wachache, wakifuatiwa na jamii kutoa Asia Kusini. Shambulio hilo limepokelewaje? Waziri Mkuu wa Canada Justin Trudeau aliandika katika Twitter yake akisema ilikuwa taarifa ya  ""kuogofya"". ""Kwa wapendwa wa wale ambao walitishwa na kitendo cha jana cha chuki, tuko hapa kwa ajili yenu,"" aliandika. ""Hiki kilikuwa kitendo cha mauaji ya watu wengi, kilichotekelezwa dhidi ya Waislamu, dhidi ya wakazi wa London, kilichotokana na chuki,"" alisema Meya wa  London Ed Holder. Katika taarifa, Meya Holder alisema anazungumza na ""kwa niaba ya wakazi wote wa London ninaposema nyoyo zetu zimevunjika"". ""Tunaomboleza familia, vizazi vitatu ambavyo sasa vimekufa."" Taarifa ya Meya iliongeza kuwa ameagiza bendera zote kupeperushwa nusu mlingoti nje ya ofisi za baraza la jiji la London kwa ajili ya maombolezo ya siku tatu."	https://www.bbc.com/swahili/habari-57395418
business	Mt Kilimanjaro: Tanzania kuanzisha usafiri wa angani katika mlima huo - Ni usafiri gani huo?	Tanzania inataka kuongeza idadi yake ya watalii kupitia magari ya kutumia nyaya katika mlima Kilimanjaro , ambao ndio mrefu zaidi barani Afrika na tayari imeanza mazungumzo na kampuni moja ya China na nyengine ya magharibi. Takriban watalii 50,000 hupanda mlima Kilimanjaro kila mwaka. ''Gari la kutumia nyaya linaweza kuongeza idadi ya watalii kwa asilimia 50 kupitia kuwawezesha wale wasioweza kupanda mlima huo kwa miguu'' , alisema Constantine kanyasu , naibu waziri wa Utalii nchini humo. ''Kwa sasa taifa hilo linafanya utafiti kuhusu njia salama zitakazotumiwa na magari hayo'', Kanyasu aliambia chombo cha habari cha Reuters. ''Kwa sasa tunafanya utafiti ili kuona iwapo mradi huu tafanya kazi'' , alisema. Kuna kampuni mbili moja kutoka China na nynegine kutoka mataifa ya magharibi ambazo zimeonyesha hamu. ''Hii haitakuwa mara ya kwanza duniani, magari ya kutumia nyaya yapo Sweden, Itali na Himalayas'', alisema. Kanyasu aliongezea kuwa serikali ilikuwa inatazama mipango ya kibiashara , wawekezaji na faida yake. Urefu wa njia hizo haujajulikana , huku kukiwa na mapendekezo kulingana na gharama na maswala ya kiuhandisi, alisema waziri huyo. Tathmini ya athari za mazingira itafanywa , alisema. Wachukuzi wa mizigo na wale wanaowaelekeza watalii katika mlima huo hatahivyo wanaupinga mradi huo kwa kuwa wanahofia utapunguza idadi ya watalii wanaopanda mlima huo. Loishiye Mollel, ambaye ni kiongozi wa shirika la wachukuzi wa mizigo, amesema kuwa wageni hutumia wiki moja kupanda mlima huo. ''Mgeni mmoja kutoka Marekani anaweza kuandamana na takriban watu 15 nyuma yake , huku watu 13 wakiwa wachukuzi, mpishi na mwelekezi . Kazi zote hizo zitaathiriwa na magari ya nyaya'', alisema. 'Tunapendekeza kwamba mlima huu uwachwe vile ulivyo''. Kuna takriban wachukuzi 20,000 wanaofanya kazi kati ya mlima Kilimajaro na ule wa Meru , ambao ni mlima mwengine uliopo karibu, alisema. Mapato ya Tanzania kupitia Utalii Mapato ya Tanzania kutokana na utalii yaliongezeka kutoka asilimia 7.13 mwaka uliopita, ukisaidiwa na kuwasili kwa wageni kutoka ng'ambo. Mpato ya Utalii yaliongezeka hadi $2.43b mwaka uliopita kutoka $2.19b mwaka 2017. Utalii ndio chanzo kikuu cha fedha za kigeni nchini Tanzania, kutokana na fukwe nzuri za bahari, safari za kutazama wanyama pori na Mlima Kilimanjaro ambao una urefu wa mita 5000 kutoka shina lake. Hatua hiyo inajiri baada ya taifa jirani la Kenya pia kupendekeza kuanzisha huduma kama hiyo katika kivuko cha likoni kaunti ya Mombasa. Mwaka uliopita Mkurugenzi mkuu wa shirika la feri nchini kenya Bakari Gowa alielezea kwamba tayari magari hayo yameanza kutengenezwa. ``Itachukua kama mwaka mmoja hivi magari hayo kutengenezwa kisha yataletwa Kenya mwaka ujao yaanze kazi ya kubeba watu angani kuwavukisha katika kivuko cha Likoni,'' anasema Gowa. Je, magari haya ya nyaya yatasafirisha watu vipi? Magari haya yatakuwa juu ya hewa yakitumia umeme. Nyaya hutumiwa kuyavuta au kuyashusha kwa utulivu. 'Cable cars' - kama yanavyofahamika hayatumii injini na badala yake huvutwa kwa nyaya inayozungushwa kwa mota.	https://www.bbc.com/swahili/habari-48195826
technology	Tinder: Mwanaume anayetuhumiwa kuiba mamilioni kutoka kwa wanawake	"Tinder, programu ya kutafuta wenza ambayo iliundwa mwaka wa 2011, imewekwa kama mojawapo ya alama za enzi ya kidigitali ambayo tunapitia na imekuwa sehemu ya mazungumzo kuhusu mahusiano ya sasa ya mapenzi.  Na ingawa mwelekeo wake ni juu ya uhusiano kati ya watu, pia imekuwa eneo la kashfa yenye athari za kifedha: hadithi ya kimataifa ya kashfa ambayo ilienea kwenye habari na hata Netflix.  Filamu ya The Tinder Swindler (""The Tinder scammer"") ilitolewa kwenye jukwaa hilo, ambayo inasimulia hadithi ya wanawake watatu ambao wanasema wametapeliwa na mwanaume, Simon Leviev, ambaye walikutana naye kupitia jukwaa hilo.   Kwa saa moja na dakika hamsini, kupitia hadithi za raia wa Norway Cecilie Fjellhøy, Mswidi Pernilla Sjoholm na Mholanzi Ayleen Charlotte, inaoneshwa jinsi mtu huyu anavyoingia katika maisha yao baada ya kukutana nao kwenye Tinder na wanaishia kutoa kiasi cha pesa.  Vigumu kuthibitisha, lakini wengine wanakadiria mamilioni. Ni mmoja tu kati yao anayempa tapeli dola za Kimarekani 200,000.  Hadithi hiyo ni ya msingi wa ripoti iliyotolewa na gazeti la Norway VG, lililochapishwa mnamo Februari 2019, ambalo linaelezea kile wanawake watatu ambao wanatoa ushuhuda wao katika waraka huo waliteseka.   Hata hivyo, licha ya ushahidi wa udanganyifu huo - kuna saa za video zilizorekodiwa na mlaghai mwenyewe na majibizano kwa njia ya ujumbe mfupi wa Whatsapp - na malalamiko yaliyotolewa na wanawake watatu dhidi ya Leviev, yuko huru na anakanusha kuwa ameiba.  Kwa sababu mapokeo ya hadithi hiyo kwenye onyesho la kwanza la makala hayo, Tinder iliripoti kwamba ilifuta akaunti ambayo Leviev aliendelea kufanya nayo kazi katika maombi.  Lakini Simon Leviev ni nani na hati hiyo inasema nini juu ya njia yake katika vitendo hivyo?   Kulingana na kile kilichochapishwa katika vyombo vya habari mbalimbali, ikiwa ni pamoja na VG nchini Norway na Times of Israel, jina la asili la Leviev ni Shimon Yehuda Hayu, aliyezaliwa Tel Aviv mwaka wa 1990 na wa familia ya Kiyahudi ya ultra-Orthodox.  Kwa mara ya kwanza Leviev kukutana na mkono wa sheria ulifanyika mnamo 2011.  Wakati huo alishtakiwa kwa ulaghai kwa kuiba na kutoa hundi kutoka kwa watu aliowafanyia kazi.  Kabla ya kukamatwa na polisi wa Israel, alitoroka kuvuka mpaka wa Jordan kwa pasipoti ya uongo na kukimbilia Ulaya.  Hata hivyo, nchini Israel alihukumiwa kifungo cha miezi 15 bila kuwepo mahakamani.  Kwa miaka kadhaa hapakuwa na athari ya shughuli zake, hadi mwaka wa 2015 alitekwa nchini Finland kwa uhalifu wa udanganyifu, baada ya malalamiko ya wanawake watatu.  Huko alihukumiwa kifungo cha miaka mitatu jela.  Mnamo mwaka 2017, alirudi Israeli. Huko alibadilisha jina lake kihalali: aliacha kuitwa Shimon Yehuda Hayu na kuchukua jina la Simon Leviev na kuondoka tena nchini.  Wanawake hao, kwa sababu tofauti, walianza kumkopesha kiasi kikubwa cha fedha huku akiahidi kuwa atazirudisha pindi atakapofanikiwa kudhibiti matishio ya usalama yaliyokuwa yanahatarisha maisha yake. Bila shaka, baada ya muda mfupi mwanamume huyo alitoweka na kuwaacha wanawake na madeni yasiyoweza kulipwa au akaunti zao za akiba tupu kabisa. Fjellhøy wa Norway alipotambua kwamba alikuwa mwathirika wa ulaghai, aliamua kupeleka habari yake kwa vyombo vya habari.  Ilianza hatua ambayo ilisababisha kuwepo kwa makala ya Netflix na inasimuliwa katika nakala ya VG: alijitoa kuwasiliana na wanawake kwenye Tinder na inadaiwa kuwaomba pesa kufadhili maisha yake ya anasa na ziada.  Katika ombi hilo alijitambulisha kama Simon Leviev, mtoto wa milionea maarufu ambaye alikuwa tajiri kutokana na shughuli ya uuzaji wa almasi.  ""Kilichotokea baadaye kilikuwa kama kuingia kwenye filamu ya 'The Truman Show', ambapo anaonesha kwamba ana mlinzi na kwamba anaruka kwa ndege binafsi,"" mkurugenzi wa filamu hiyo, Felicity Morris, alieleza gazeti la The Guardian.  Vipengele vyote viwili, ambavyo hujaribu kuwavutia wanawake anaokutana nao na kujenga sura yake kama mtoto wa bilionea muhimu ambaye anahitaji kulindwa kila wakati kwa sababu anafuatiliwa na  ""maadui"" hulisha uwongo ambao Leviev anarudia kwa kila mwathirika anayekutana naye.  Kulingana na kile ambacho wanawake hao watatu walisimulia, muda fulani baada ya kukutana nao kwenye Tinder na kuanza uhusiano - ambao haukuwa wa hisia kila wakati - Leviev alianza kuwaomba pesa kwa sababu alikuwa na shida za ""usalama"". Wanawake hao, kwa sababu tofauti, walianza kumkopesha kiasi kikubwa cha fedha kwa ahadi kwamba angezilipa pindi atakapofanikiwa kudhibiti vitisho vya usalama yaliyokuwa hatarini maisha yake.  Bila shaka, baada ya muda mfupi mwanaume huyo alitoweka na kuwaacha wanawake na madeni karibu yasiyoweza kulipwa au akaunti zao za akiba zikiwa tupu kabisa.  Fjellhøy wa Norway alipotambua kwamba alikuwa mwathirika wa ulaghai, aliamua kupeleka habari yake kwa vyombo vya habari.   Mara tu ripoti inayoelezea vitendo vya Leviev kuchapishwa katika gazeti la Norway VG na kunakiliwa na vyombo vingine vya habari huko Ulaya, mnamo Oktoba 2019, Leviev alijaribu kukimbilia Ugiriki na pasipoti ya uwongo.  Hata hivyo, alipotua Athens alikamatwa na kurejeshwa Israel, ambako alihukumiwa kifungo cha miezi 15 jela na kutozwa faini ya karibu dola za Marekani 50,000 ili kuwafidia waathiriwa.  Katika mahojiano na vyombo vya habari vya ndani, Leviev alikanusha kila mara kuwa ameiba pesa kutoka kwa wanawake waliomshtaki.  Baada ya miezi mitano ya kuwa gerezani, kwa sababu ya janga la corona, aliachiliwa.  ""Labda hawakupenda kuwa na uhusiano na mimi, au hawapendi jinsi ninavyofanya. Labda nilivunja mioyo yao wakati wa mchakato,"" alisema katika mahojiano na Channel 12 ya Israel.  ""Sikuwahi kuchukua dola kutoka kwao, wanawake hawa walifurahia urafiki wangu, walisafiri na kuona ulimwengu na pesa zangu,"" aliongeza.  Ingawa yuko huru nchini Israel, kuna kesi za ulaghai dhidi yake nchini Uingereza, Norway na Uholanzi.  Kama matokeo ya uchapishaji wa waraka huo, Leviev alifunga akaunti yake ya Instagram, lakini kabla ya kuacha ujumbe wa mwisho:  ""Nitasimulia hadithiyangu katika siku zijazo nikiwa nimetatua ni ipi njia bora na ya heshima zaidi ya kusema. hiyo, kwa pande zote mbili zinazohusika."""	https://www.bbc.com/swahili/habari-60329151
business	Brazil yayashutumu mataifa tajiri ya G7 kutaka kuupoka msitu wa Amazon	"Serikali ya Brazil imetangaza kususia msaada wa fedha kutoka nchi za G7 zinazolenga kupambana na moto wa nyika katika msitu wa Amazon. Rais wa Ufaransa Emmanuel Macron - ambaye aliandaa mkutano wa G7 uliofikia tamati Jumatatu - amesema kiasi cha dola milioni 22 kitatolewa. Lakini mawaziri wa Brazil wanasema fedha hizo hazihitajiki na kuwashutumu mataifa hayo yenye nguvu kwa kutaka kuutawala msitu wa Amazon. Picha za satalaiti zinaonesha kuwa msitu huo mkubwa zaidi duniani unateketea kwa kasi inayovunja rekodi. Amazon inaangaliwa kimataifa kwa kuwa asilimia 20 ya hewa safi duniani kote inazalishwa kwenye msitu huo. Katibu Mkuu wa Rais wa Brazil Onyx Lorenzoni, ameuambia mtandao wa habari wa Globo kuwa: ""Asante, lakini fedha hizo yawezekana ni muhimu kwa kuhuisha misitu ya Ulaya. ""Macron hawezi hata kuzuia moto uliotarajiwa kwenye kanisa ambalo ni la urithi wa dunia, kisha anataka kutupa funzo kuhusu nchi yetu wenyewe? Bw Lorenzoni ameongeza, akimaanisha moto ambao ulilikumba kanisa la Notre-Dame mwezi Aprili. Waziri wa Mambo ya Nje Ernesto Araujo amesema kuwa tayari kuna njia za kupambana na moto huo chini ya Umoja wa Mataifa (UN). ""Jitihada za baadhi ya mataifa kushadadia masuala ya kimazingira na kuyafanya kuwa 'majanga' ili kuzaa mbinu za kuutawala msitu wa Amazon kutoka nje zinaonekana dhahiri,""ameongeza kwa kupitia ujumbe wa Twitter. Awali rais wa Brazil, Joao Bolsonaro alisema kuwa serikali yake haina fedha za kutosha kupambana na moto huo. Baadhi ya wanaharakati wanasema hata fedha zilizoahidiwa na G7 kuwa ni kiduchu kulinganisha na ukubwa wa janga linaloendelea. Jana Jumatatu, mwuigizaji maarufu, Leonardo DiCaprio aliahidi kutoa dola milioni 5 kwa ajili ya kusaidia kuzima moto huo. Dola milioni 22 zilizoahidiwa zinatoka mataifa ya - Canada, Ufaransa, Ujerumani, Italia, Japani, Uingereza na Marekani. Rais Macron amesema pesa hizo zitatolewa haraka iwezekanavyo - ili ziweze kulipia ndege zaidi za zimamoto - na pia Ufaransa itatoa msaada kwa jeshi la Brazil. Bolsonaro amekuwa akimshutumu vikali Macron kwa kujifisha nyuma ya umoja wa G7 kufanikisha malengo yake ya kibeberu ya kutaka kupoka hatma na ustawi wa Amazon kutoka kwa wananchi wa Brazil. Kwa muda mrefu kiongozi huyo amekuwa akizituhumu nchi za Ulaya zimekuwa zikijaribu kujipenyeza na kuchota rasilimali za Brazil. Mwezi Julai aliwaambia waandishi wa habari kuwa: ""Brazil ni kama msichana bikira ambaye walaghai wote kutoka nje wanamnyemelea."" Pia amedai kuwa mataifa ya Ulaya ""yanaamini vichwani mwao"" kuwa Amazon haimilikiwi na Brazil. ""Nchi hizi zinazotuletea pesa, hazifanyi hivyo kwa nia ya kutusaidia,"" amesisitiza wiki iliyopita na kuongeza, ""Wanafanya kwa malengo ya kuingilia uhuru wetu."" Hata hivyo, safari huu kumekuwa na shinikizo kubwa kwa viongozi wa Brazil juu ya moto unaoendelea. Brazil inasema wanajeshi 44,000 wapo mstari wa mbele kuuzima moto huo katika majimbo saba."	https://www.bbc.com/swahili/habari-49483704
technology	Donald Trump kurejea mtandaoni hivi karibuni, asema mshauri wake	"Aliyekuwa Rais wa Marekani Donald Trump hivi karibu atarejea katika mtandao wa kijamii ""mtandao wake mwenyewe"", mshauri wake amesema. ""Nafikiri tutamuona Rais Donald Trump akirejea kwenye mtandao wa kijamii katika kipindi cha karibu miezi miwili au mitatu,"" Jason Miller amezungumza na Fox News. Alisema mtandao huo ""utakuwa unaovuma kati ya mitandao ya kijamii"" na ""utabadilisha kabisa mitandao"". Bwana Trump alikatishwa kutumia mtandao wa kijamii wa Twitter na Facebook baada ya kutokea kwa ghasia mbaya za mwezi Januari katika Bunge la Capitol Washington DC. Shambulio hilo lilitekelezwa Januari 6 na wafuasi wa Trump na kusababisha mauaji ya watu 5 akiwemo afisa wa polisi na kutikisa misingi ya demokrasia ya Marekani. Siku kadhaa baadaye, mtandao wa Twitter ulisema kuwa akaunti ya Bwana Trump ya - @realDonaldTrump - ""imekatishwa kabisa… kwasababu ya hatari ya kusababisha ghasia zaidi. Bwana Trump alitumia mtandao wa Twitter kwa zaidi ya miaka 10 kuepuka vyombo vya habari vya zamani na aliweza kuzungumza na wapiga kura moja kwa moja. Donald Trump alikuwa na karibu wafuasi milioni 90 katika mtandao wa kijamii. Hapana. Siyo kweli. Bwana Miller alitoa taarifa akisema kwa hilo ""kila mmoja atasubiri kuona hasa ni kipi kitakachokuwa kinatekelezwa na Rais Trump"". Mshauri alisema Bwana Trump alikuwa akifanya ""mikutano ya ngazi ya juu"" huku timu kadhaa zikifikiria mradi wake katika eneo la Mar-a-Lago fukwe ya Florida. ""Kampuni kadhaa"" tayari zimewasiliana na aliyekuwa rais, Bwana Miller amesema. ""Mtandao huu mpya utakuwa mkubwa,"" aliongeza, akitabiri kuwa Bwana Trump atavutia ""makumi ya mamilioni ya watu"". Mara ya kwanza, Bwana Trump alifungiwa mtandao wa Twitter kwa saa 12 mnamo mwezi Januari baada ya kuita watu waliovamia Bunge na kusababisha ""ghasia"". Mamia ya wafuasi walivamia Bunge wakati linajaribu kuidhinisha ushindi wa Joe Biden katika uchaguzi wa urais mwaka jana. Wakati huo, mtandao wa Twitter ulionya kuwa utamfungia Bwana Trump ""kabisa"" kuutumia ikiwa atakiuka tena sheria za mtandao huo. Na baada ya kuruhusiwa kuanza tena kutumia Twitter, Bwana Trump alituma ujumbe mara mbili ambazo kampuni hiyo ilisema ndio ulikuwa wa mwisho kuvumilika. Kampuni hiyo ya mtandao wa kijamii ilisema kuwa ujumbe wake huo aliotuma, zote mbili ""ulikuwa sheria ya kusababisha ghasia"". Akaunti za Bwana Trump katika Facebook pia zilisitishwa, mtandao wa Twitch pamoja na Snapchat. Pia unaweza kutazama jinsi waandamanaji walivyovamia bunge Marekani:"	https://www.bbc.com/swahili/habari-56484645
politics	Matokeo ya uchaguzi Tanzania 2020: Lissu apinga matokeo ya uchaguzi	Mgombea wa urais kupitia Chama cha upinzani nchini Tanzania, Chadema bwana Tundu Lissu ametangaza kutokubali matokeo ya uchaguzi. Aidha amesema kuwa uchaguzi huu ulianza kuingia dosari mapema katika kuapisha mawakala ambao ndio waangalizi wa uchaguzi kwa niaba ya chama chao. Lissu amewataka watanzania kudai haki yao kwa njia ya demokrasia na sio kwa vurugu yoyote .	https://www.bbc.com/swahili/habari-54735612
entertainment	Thebe Magugu: Kijana aliyewapiku wenzake na kuibuka mshindi wa tuzo la kifahari	"Mbunifu wa mitindo mwenye umri wa miaka  26- raia wa Afrika Kusini amekuwa  Muafrika wa kwanza kushinda tuzo ya LVMH , ambayo ni tuzo ya kifahari ya kijana mdogo mbunifu zaidi wa mitindo ya mavazi,  tuzo ambayo ilianzishwa mwaka  2013. Thebe Magugu aliwashinda watu wengine 1,700 waliopigania tuzo hiyo   inayoambatana na zawadi ya dola  $331,272;  na pia atapatewa mafunzo ya mwaka mmoja wa mafunzo ya fasheni kutoka  kampuni nzuri ya kifahari. Majaji wa tuzo hiyo walimsifia  Magugu kwa  ""ubunifu wake asilia  wa kukata vitambaa, kutambua rangi na vitambaa "", ""ambavyo ni rahisi kwa jinsioa ya kike kuvaa "", na kujumuisha  ''hadithi ya Afrika Kusini'' katika ubunifu wake. Mwanamitindo huyo wa fasheni ambaye anafanyia kazi zake mjini  Johannesburg- akibuni mavazi  ya wanawake  amesema kuwa mavazi yake ya kipindi cha kipupwe ya mwaka 2018 yanaitwa Chumi za nyumbani ""yakiangazia hali ya kazi za kike za wanawake nchini Afrika Kusini "". Hivi karibuni kabisa mavazi yake  aliyoyapatia  majina Art History na African Studiespia yalikuwa na mtizamo wa utamaduni na siasa. Hii ni baadhi ya mitindo ya mavazi  yake:"	https://www.bbc.com/swahili/habari-49593701
religion	‘Usiwe kijana wa madhabahu ya Putin’ - Ukosoaji usio wa kawaida wa Papa Francis kwa Patriaki Cyril kwa msaada wake kwa vita vya Ukraine	"Viongozi wawili wa kidini muhimu zaidi ulimwenguni wamehusika katika ubadilishanaji wa maneno na mivutano ambayo ni nadra sana kuonekana katika historia ya hivi karibuni ya Ukristo. Sababu? - Vita katika Ukraine. Papa Francis, mkuu wa Ukatoliki, alimwomba Patriaki Cyril, sawa na Papa Mkuu wa Kanisa la Kiorthodoksi la Urusi, asiwe ''kijana wa madhabahu ya Putin'', kwa msaada aliotoa kwa uvamizi wa Kremlin katika nchi jirani. Kama Francis alivyothibitisha katika mahojiano na gazeti la Italia Il Corriere della Sera, Machi mwaka jana alikuwa na mazungumzo na mwenzake wa Urusi ili kujaribu kumfanya Cirilo, ambaye yuko karibu sana na Putin, amzuie rais wa Urusi kuendelea na mashambulizi. ''Nilizungumza naye kwa dakika 40 kupitia Zoom,'' papa alisema, ambaye alikumbuka kwamba katika dakika 20 za kwanza patriki alimsomea karatasi mkononi, ''uhalali wote wa vita.'' ''Nilisikiliza na kumwambia: Sielewi lolote kati ya haya. Ndugu, sisi si mapadre wa serikali, hatuwezi kutumia lugha ya siasa, badala yake ya Yesu. Baba wa taifa hawezi kuwa kijana wa madhabahu ya Putin,'' alisema. Wataalamu wa masuala ya Kanisa wanasema kuwa maneno ya Francis yamekuwa njia panda inayojulikana kati ya viongozi hao wa kidini. Katika taarifa yake, Kanisa la Othodoksi la Urusi limeyataja matamshi ya papa kuwa ''majuto'' na kuongeza kuwa maneno hayo hayachangii umoja wa kidini. ''Inasikitisha kwamba mwezi mmoja na nusu baada ya mazungumzo na Patriaki Cyril, Papa Francis amechagua sauti isiyo sahihi ili kuwasilisha yaliyomo kwenye mazungumzo,'' Idara ya Mahusiano ya Kigeni ya Patriarki wa Urusi ilisema. ''Kauli kama hizo hazichangii katika kuanzisha mazungumzo ya kujenga kati ya Kanisa Katoliki na Kanisa la Othodoksi la Urusi, ambayo ni muhimu sana wakati huu,'' taarifa hiyo inaongeza. Papa pia alifichua kwamba, baada ya mazungumzo hayo, alimwomba patriarki kufuta mkutano ambao viongozi wote wa kidini walikuwa wamepanga ufanyike mnamo mwezi Juni huko Yerusalemu. ''Itakuwa ni mkutano wetu wa pili wa ana kwa ana, hauhusiani na vita. Lakini sasa, pia anakubali kwamba haupo kwa sababu inaweza kuwa ishara isiyoeleweka,'' Francis aliliambia gazeti la Italia. Vyombo vya habari kadhaa vya Magharibi viliripoti Jumatano kwamba Cirilo atakuwa miongoni mwa watu waliojumuishwa na Uropa katika kifurushi kipya cha vikwazo dhidi ya Urusi kwa vita vya Ukraine. Ingawa mwishowe Umoja wa Ulaya bado unaweza kurekebisha orodha hiyo, itakuwa ni mara ya kwanza kwa kiongozi wa kidini wa Urusi mashuhuri kukabiliwa na vikwazo kutoka kwa umoja huo. Akizungumza na shirika la serikali TASS, msemaji wa Kanisa la Othodoksi la Urusi, Vladimir Legoida, alihoji ikiwa Ulaya inapanga kumuwekea vikwazo Cyril, ambayo, kwa maoni yake, ni ''ukosefu wa akili''. ''Kadiri vikwazo vinavyozidi kuwa vya kubagua, ndivyo wanavyopoteza akili ya kawaida na ndivyo inavyokuwa vigumu kupata amani, ndiyo maana Kanisa la Othodoksi la Urusi husali katika kila ibada kwa baraka za Mtakatifu wake Patriaki,'' msemaji huyo alisema. ""Ni wale tu ambao hawajui kabisa historia ya Kanisa letu wanaweza kujaribu kuwatisha makasisi na waumini wake,"" aliongeza. Tangu kuanza kwa vita, Cyril amekuwa akiipendelea na hata amebariki wanajeshi na silaha ambazo Kremlin imetuma kwa nchi jirani. Mnamo mwezi Machi, mkuu huyo wa kanisa alisema mzozo huo ulikuwa ''upanuzi wa mapigano ya kimsingi ya kitamaduni kati ya ulimwengu mpana wa Urusi na maadili ya Magharibi yanayozingatia uhuru,'' akirejelea hotuba za awali za Putin. Mbali na kutokemea kwa uthabiti mauaji ya watu wasio na hatia nchini Ukraine au kutoa wito wa kusitishwa kwa mapigano, Cyril alienda mbali zaidi na kusema katika huduma kubwa za televisheni kwamba kubariki wanajeshi waliopo vitani huko Kremlin ni lazima na muhimu kwa mustakabali wa Ukristo. ''Kinachotokea leo ni muhimu zaidi kuliko siasa. Tunazungumza juu ya wokovu wa mwanadamu, ubinadamu unakwenda wapi, uko upande gani kwa heshima ya Mungu Mwokozi,'' alisema. Dini ya Orthodox, iliyopigwa marufuku wakati wa enzi ya Usovieti, imepata umaarufu mkubwa wakati wa serikali ya Putin na wataalam kadhaa wa maswala ya kidini wanasema kuwa rais wa Urusi anataka kuipa umaarufu kama ilivyokuwa wakati wa mfalme. Mgawanyiko mpya Ukristo wa Orthodox ni mojawapo ya jumuiya kubwa zaidi za Kikristo duniani, baada ya Ukatoliki na Kanisa la Kiprotestanti. Ina wafuasi wapatao milioni 260, haswa katika Uropa, Urusi na nchi zingine ambazo zilikuwa sehemu ya Muungano wa Kisovieti wa zamani. Kati yao, karibu milioni 100 hufuata partriaki wa Moscow, kulingana na data kutoka Kituo cha Utafiti cha Pew. Walakini, uungaji mkono wa Cyril kwa Putin na vita umeanza kusbabisha mgawanyiko mpya kati ya makanisa anuwai ambayo yalitoa heshima kwa baba mkuu. Mapadre wengi wa Ukraine wameamua kuacha kulifuata Kanisa la Urusi baada ya kuanza kwa uvamizi huo na kwa mujibu wa ripoti, waumini wengi wa Kanisa la Orthodox wameacha kumwombea Baba wa Kanisa huyo wakati wa ibada, ambayo inachukuliwa kuwa ishara kubwa zaidi ya uasi duniani. Takwimu kutoka Chuo cha Theolojia cha Kyiv zinaonyesha kuwa zaidi ya nusu ya parokia 12,000 za Patriaki ya Moscow huko Ukraine wametangaza kwamba wanataka kujitenga. Mnamo mwezi Machi, Kanisa la Orthodox la Urusi huko Amsterdam pia liliripoti kuvunja uhusiano na kiongozi huyo wa kidini."	https://www.bbc.com/swahili/habari-61332518
entertainment	Msanii Wema Sepetu aachiliwa na kukamatwa tena mahakamani Kisutu Tanzania	"Mahamakama ya kisutu nchini Tanzania imemuachilia huru mlimbwende Wema Sepetu lakini ikamkamata tena dakika chache baadaye alipokuwa akiondoka mahakamani humo. Kufikia sasa haijabainika ni kwa nini msanii huyo wa filamu alikjamatwa tena. Kulingana na gazeti la Mwananchi nchini Tanzania, Malkia huyo wa urembo wa mwaka 2006 anakabiliwa na mashtaka ya kurekodi video ya ngono na kuisambaza katika mitandao ya kijamii. Mwishoni mwezi Juni 2019 mahakama hiyo ilikuwa imemuonya msanii huyo wa filamu kutokiuka masharti ya dhamana la sivyo itaifutilia mbali dhamana yake. Kulingana na gazeti la Mwananchi nchini Tanzania kauli hiyo ilitolewa na hakimu mwandamizi wa mahakama hiyo Maira Kasonde wakati alipokuwa akitoa uamuzi kuhusiana na masharti ya dhamana. Mnamo tarehe 17 mwezi Juni mwaka huu mahakama hiyo iliamuru bi Wema apelakwe Rumande  hadi juni 24 baada ya mshtakiwa  kujisalimisha katika mahakama hiyo baada ya kutoa hati ya kukamatwa kwake kufuatia hatua yake ya kutowasili mahakamani bila ya kutoa taarifa. Wakili wa Wema, Ruben Simwanza alieleza kuwa mteja wake alikuwemo mahakamani, lakini aliugua na akalazimika kuondoka - ufafanuzi ambao haukuiridhisha mahakama. ""Kama amekuja mahakamani halafu akaondoka bila kutoa taarifa, mahakama itajuaje kama alikuja? Alishindwa nini kutoa taarifa mahakamani"", alisema hakimu. Wema amewahi kushtakiwa katika kesi nyingine kwenye mahakama hiyo ya Kisutu mnamo 2017 kwa mashtaka ya umiliki wa mihadarati. Inadaiwa kwamba mnamo tarehe 4 mwezi Februari 2017, Wema na wenzake walipatikana wakimiliki misokoto ya bangi katika eneo la Kunduchi Ununio. Mahakama ilimpata na hatia Juali 2018 na kumpiga faini ya shilingi milioni mbili za Kitanzania. Maafisa wa polisi nchini Tanzania walianzisha msako dhidi ya watu maarufu baada ya baadhi yao kuhusishwa na ulanguzi wa mihadarati."	https://www.bbc.com/swahili/habari-48870740
health	Siku ya choo duniani: Mjadala wa kutumia maji kujiosha au kujifuta baada ya kwenda haja	"""Kama waarabu lazima tuhakikishe tuna vitu vitatu kila tunapojiandaa kusafiri: Pasi zetu za usafiri, bunda la pesa, na keni dogo la maji,""alitania mchekeshaji wa Misri Bassem Youssef wakati akitumbuiza mara ya kwanza katika tamasha la Uingereza mwezi Juni. Aliendelea mbele na kuonesha paipu ya maji inayofahamika kama shattaf (au""bomba la kuosha makalio""). ""Sielewi: nyinyi ni watu wa nchi zilizoendelea sana duniani. Lakini linapokuja suala la kujisafisha makalio, mko nyuma."" Watu wengi huenda wakakubaliana na Youssef. Suala la watu katika mataifa ya magharibi hujipangusa makalio baada ya kujisaidia maliwatoni badala ya kutumia maji limezua gumzo duniani. Maji husafisha vizuri zaidi kuliko kutumia karatasi. Wale ambao wamezoea kutumia maji je, huwa wanajiuliza kama ni jambo jema kujisafisha kwa kutumia karatasi pekee? Mataifa mengi duniani watu wameanza kusitisha kutumia maji chooni. ""Usafi wa ubeberu"" Na sio ukweli kwa mataifa yasiokuwa ya magharibi duniani: Wafaransa pia waliupatia ulimwengu mtindo wao wa ujenzi 'bidet'. Japo kifaa hicho kimepoteza umaarufu Ufaransa, bado kinatumika Italia na Argentina, kwa mfano. Youssef anaamini kuwa kifaa hicho cha kujisafishia ""bum gun"" hupatikana zaidi nchini Finland. Ingawa bado mataifa mengi yanaunga mkono matumizi ya kujifuta na makaratasi - ikiwa ni pamoja na Uingereza na Marekani. Na ikilinganishwa na maeneo mengine duniani, ""mataifa haya mawili yamekuwa na ushawishi mkubwa katika utaratibu wa usafi chooni"", anasema mwanahistoria na msanifu wa majengo, Barbara Penner katika kitabu chake kinachofahamika kama ''Bathroom''. Mataifa ya Kiafrika yanayoegemea ujenzi wa bafu za kimarekani yalipata umaarufu miaka ya 1920, na yalijulikana na ""usafi wa ubeberu"". Hata hivyo matumizi ya maji yanaungwa mkono na watu katika mataifa mengi ya Kiislamu, kwa sababu elimu ya dini inashauri utumiaji wa maji kudumisha usafi. Mtu mmoja ambaye amevutiwa na mjadala wa kutumia maji au karatasi chooni ni  Zul Othman, mshirikishi wa mradi wa serikali nchini Australia, ambaye amefanya utafiti kuhusu utamaduni na mitazamo ya kihistoria kuhusu vifaa vya choo. Utafiti wa Othman unaonesha kuwa waislamu wa asili ya Australia wanajenga bafu na vyoo mtindo wa magharibi ambapo wanatumia karatasi na baadae kujiosha, kwa kutumia jagi ya maji au kuweka mfereji karibu na vyoo vyao. Lakini suala la usafi halihusishwi na waumini wa dini ya kiislamu pekee. Astha Garg, mwanasayansi wa masuala ya data kutoka Mumbai ambaye amekuwa akifanya kazi katika eneo la San Francisco kwa zaidi ya miaka miwili iliopita, anasema kuwa aliangazia uzuri na ubaya wa kutumia maji chooni kwake. Othman kwa upande wake anazungumzia kushangazwa kwake na hatua ya watu katika mataifa ya magharibi kukazania matumizi ya karatasi chooni. Anasema wanafunzi wenzake mjini Sheffield, Uingereza, walilazimika kutumia noti ya pauni ishirini kujifutia chooni baada ya kuishiwa na tishu. Mwanafunzi huyo aligutushwa na jinsi vitu vingi vinavyotumika chooni kwa mwaka wakati inasadikiwa kuwa watumiaji wa karatasi duniani kwa mwaka - hutumia roli 141 kila mmoja kwa mwaka. Astha Garg pia alishangazwa na takwimu ya matumizi ya tishu chooni. Aliongeza kuwa gharama ya kifedha na uharibifu wa mazingira Familia ya Kuo sasa inatumia karatasi ya chooni kwa kiwango kidogo sana. Tamaduni nyingi karne hii huwa wana namna nzuri ya kujisafisha. Vyoo vya chini yaani ya kuchuchumaa vimeonekana kupendwa na wengi na kuwa rahisi kusafisha. Marekani wamegeuza chooni kuwa sehemu ya kifahari , kwa kuwa na choo cha kifahari. Vyoo vya Marekani, kuna vitabu vingi vya hadithi fupi huwa vimewekwa  maliwatoni ambavyo mtu anaweza kusoma akiwa anajisaidia. Wakati huko nchini China, wazazi wanawakemea watoto wao kutosoma wakiwa chooni."	https://www.bbc.com/swahili/habari-50470087
business	Jinsi biashara za Urusi zinavyogharamika kutokana na usajili wa wanajeshi wa ziada	Usajili wa wanajeshi wa ziada nchini Urusi ulileta pigo kubwa katika biashara. Wajasiriamali wanapoteza wafanyakazi, makampuni yanasimamisha michakato ya kazi, na wakati mwingine yanalazimika kufunga. Idhaa ya BBC Urusi ilizungumza na wawakilishi wa biashara ndogo na za kati kuhusu jinsi usajili wa wanajeshi wa ziada nchini Urusi umeathiri kazi zao. Alexey Goryachev, mwanzilishi wa kampuni ya samaki ya Moto Samaki, alielezea changamoto wanazopitia katika mtandao wa Facebook mapema mwezi Oktoba akisema mfanyabiashara anajiweka kama kisiasa. “Nje ya siasa ni wakati unashughulika na mchakato wa biashara ili kusiwe na wakati wa gumzo lisiloisha,”alielezea katika moja ya machapisho. Hata hivyo, katika maoni na kwenye baadhi ya machapisho yake ni wazi kwamba bado ana msimamo wa kisiasa. Kwa mfano, mnamo Agosti, Goryachev alichapisha chapisho akisema kwamba maisha yanaendelea, aliandika Mimi *** (temeni) vikwazo vyenu.’’ Katika wiki za hivi karibuni, machapisho ya Goryachev, ambayo yeye huchapisha kila siku, yamezidi kuwa ya kukatisha tamaa. ‘’Walipunguza kila kitu na kila kitu!’’ Goryachev aliandika. Katika hali ya sasa ya biashara, nitafunga karibu mwanzo wa Novemba. Kila mtu ameshtuka,” mfanyabiashara huyo aliandika. BBC haikuweza kujua kama maoni ya Goryachev yalibadilishwa na matatizo ya biashara – kwasababu alikataa kuzungumza na BBC. Hali ya Goryachev ni mfano wa biashara zilivyo nchini Urusi: makampuni na jinsi yanavyoathirika na kushuka kwa mauzo na inakuwa vigumu pia kwa wao kuajiri wafanyakazi wenye ubora wa juu. Kinyume na hali ya nyuma ya usajili wa wanajeshi wa ziada, hali ya kihemko sasa imebadilika. Mwanzilishi wa kikundi cha Hurma cha kampuni Dmitry Levitsky anasema. ‘’Kuna hofu kati ya wafanyikazi: wengi wao ni chini ya miaka 35, na, kwa kweli, mtu akipigiwa simu, anaogopa kuipokea, mtu aliondoka, akaacha kazi na sasa anataka kuchukuliwa tena bila kusajiliwa jimboni’’. ‘’Kuna wasiwasi sana makazini – watu hawana mwelekeo kazini,‘’ Levitsky anaelezea hali hiyo. Sekta ya vito imedidimia kabisa, anasema Eduard Utkin, mkurugenzi mkuu wa Chama cha Vito nchini Urusi. Mbali na kupoteza wafanyikazi, sekta hii inakabiliwa na kushuka kwa kasi kwa mauzo. Usajili wa wanajeshi wa ziada umeathiri sana biashara ndogo za utengenezaji, anasema Utkin. Huko, kama sheria, mtu mmoja tu aliye na taaluma ndogo tu, hufanya kazi katika kila eneo. ‘’Ikiwa hata mtu mmoja atachukuliwa vitani, shughuli zote  zinasimama,’’ anasema Utkin. Na pia, kupata mbadala wa mtu kama huyo ni shida, na uzalishaji hukwama kabisa,’’ Kati ya wafanyikazi takriban 1800 wa kampuni ya samani, watu 30 walikwenda vitani, anasema mwanzilishi mwenza wa kampuni ya Maxim V. ‘’Hawana pa kwenda. Hawataenda vijijini - wana familia, wazazi, na mikopo.’’ ‘’Hadi kufikia sasa, hali sio mbaya sana kibiashara, lakini ikiwa hasara ya wafanyakazi itaendelea, basi matokeo yake yatakuwa kupungua kwa viwango vya uzalishaji’’, mfanyabiashara anaongeza, Hasara ya wafanyakazi wenye ujuzi maalum inaweza kuonekana. Kwa wataalamu kama hao, kampuni inajaribu kupata wafanyakazi wa akiba kupitia tawala za mitaa, kwa sababu ni vigumu sana kupata mbadala wake. Usajili wa wanajeshi wa akiba, utazidisha hali kuwa mbaya zaidi katika kazi za mikono, kama vile usimamizi au kazi za ofisini, Mikhail Burmistrov, mkurugenzi mkuu wa kampuni ya Infoline-Analytics, anaamini. Tofauti kati ya wimbi la sasa la usajili wa wanajeshi wa ziada ni katika mgawanyiko wake wa matabaka, mtaalam anaongeza. Watu matajiri zaidi wameondoka Urusi, na hilo linathibitisha moja kwa moja kushuka kwa mahitaji ya bidhaa katika sehemu ambazo bei za bidhaa huwa juu – majumba, magari na vifaa. “Watu wanaolipwa pesa nyingi sana wanaondoka nchi, ikiathiri pamoja na kodi, nu kuajiri idadi kubwa ya watu wengine,’’ anasema Maxim Mironov, profesa wa fedha katika Shule ya Biashara ya IE. Kuondoka kwa wanaume kwenda vitani au kuelekea nchi nyingine kumeathiri mahitaji ya bidhaa na huduma. Mmiliki wa mgahawa Dmitry Levitsky anakadiria kushuka kwa mapato katika sekta hiyo kwa asilimia 20. Watu wanafuta uhifadhi wa ukumbi kwa ajili ya sherehe ambazo zilipangwa muda mrefu kabla ya usajili wa wanajeshi wa akiba kutangazwa. Mbali na 10% ya wafanyikazi, kampuni kubwa ya TopGun imepoteza karibu nusu ya wateja wake, anasema mwanzilishi wa biashara Alexei Lokontsev. Biashara ililenga wanaume pekee na sasa tunapitia wakati mgumu sana. Lokontsev anakadiria mapato ya mwezi yamepungua kwa karibu 20%. ‘’Siku zote tuko katika hali ya kutarajia yasiyojulikana siku za usoni,’’ anasema. Sekta ya mazoezi ya viungo vya mwili ni nyeti sana na daima huakisi hali ilivyo, anasema Elena Silina, rais wa Jumuiya ya Kitaifa ya Usawa. Wiki moja baada ya kutangazwa kwa usajili wa wanajeshi wa ziada, mapato katika sekta hiyo yalishuka kwa wastani wa 25%, na mwezi wa Oktoba ulimalizika ukishuhudia matokeo hasi ya 35% ikilinganishwa na kipindi kama hicho mwaka jana. Wakati huo huo, katika mikoa inayopakana na Ukraine, kupungua huko kwa mapato kulifikia 70%. “Kunapokuwa na kiwango cha juu cha kutokuwa na uhakika kwa biashara, ni vigumu sana kufikiria kuhusu mkakati. Kuchoka sana na kuanza wasiwasi - hii inaweza isiwe na matokeo chanya katika timu,’’ anasema Egor Evlannikov, rais wa jumuiya ya wafanyabiashara wa Equium. Equium ilianzishwa na mfanyabiashara Igor Rybakov na huleta pamoja wajasiriamali na kati ya wakazi wa mradi huo ni waanzilishi wa ushauri wa kisheria, ofisi za usanifu, kuanza kwa teknolojia, viwanda na makampuni mengine. Mwanzoni mwa shughuli ya usajili wa wanajeshi wa ziada, sheria ya Urusi ilikataza wanajeshi kujihusisha na ujasiriamali. Mnamo Oktoba 18, Jimbo la Duma liliidhinisha katika usomaji wa kwanza wa mswada ambao utaruhusu wafanyabiashara waliosajiliwa vitani kuendelea kusimamia kampuni kupitia wawakilishi. Serikali iliahidi kuwapa wafanyabiashara muda wa kujiweka sawa kabla ya wanaume kwenda kujiunga na vita. Hapo awali, Waziri Mkuu Mikhail Mishustin alizungumza kuhusu siku tano, lakini mswada uliowasilishwa kwa Jimbo la Duma unarejelea kucheleweshwa kwa siku saba. Biashara zina wasiwasi - bado huo ni muda mfupi sana kujipanga. Hatua zilizopendekezwa na mamlaka zinachukuliwa na wajasiriamali kuwa hazitoshi. Mishustin alifuatwa na vyama kama vinne vya biashara - Muungano wa Wanaviwanda na Wajasiriamali wa Urusi, wakiwa na ombi la kuahirisha wito huo wa usajili wa wanajeshi kwa makampuni. Wakuu wa kampuni hizo waliomba kujiwekea akiba kutokana na usajili wa wanajeshi wa ziada ya 30-50% ya wafanyikazi, bila kujali eneo la kampuni, na pia kuwapa ahueni ya kujiondoa kwa waanzilishi na wakurugenzi wakuu. ‘’Kwa hisia zangu, mjasiriamali mmoja kama wa kibinafsi, kwenda vitani kutakuwa na manufaa kidogo kwa nchi ikilinganishwa na kufanya kazi kama mkurugenzi mkuu,’’ anasema Yegor Evlannikov. “Akitoa hata kazi kumi ili familia ziweze kujikimu, anahakikisha kuwa watu hawa hawategemei serikali’’. Wakati makampuni yana shughuli nyingi kujaribu kupata akiba ya wasimamizi na wafanyakazi, ni vigumu kutathmini athari za usajili wa wanajeshi wa ziada katika uchumi, anabainisha Maxim Mironov. ‘’Lakini athari katika suala la kuathirika kwa uchumi hasa katika bajeti itaanza kushuhudiwa mapema mwaka ujao,’’ mwanauchumi anasema. ‘’Uchumi sio chanzo cha habari zinazobadilisha mkondo wa vita hivi, lakini utabadilika baada ya muda,’’ mwanauchumi anabainisha. Madhara yatatokea mwaka wa 2023, na kabla ya hapo kutakuwa na habari nyingi ambazo zitaathiri hali hiyo. Mgogoro mkali utatokea kwa wakati mmoja - utaleta athari zake kwa miaka mingi ijayo. ‘’Wiki iliyopita, Vladimir Putin, alitangaza usajili wa wanajeshi wa ziada wa watu 222,000, aliahidi kwamba mchakato huo utakamilika ndani ya wiki mbili - yaani, mwisho wa Oktoba’’. Hakuna cha ziada kilichopangwa.	https://www.bbc.com/swahili/articles/c145wenwvlvo
health	Bwana Budha: Mwanamume anayepiga ngoma huku akifanyiwa upasuaji wa ubongo	Tazama mwanamuziki huyu kwa jina bwana Budha akipiga ngoma…huku aifanyiwa upasuaji wa ubongo mjini Nepal	https://www.bbc.com/swahili/habari-52895126
religion	Mtume Muhammad: Je, kumchora Mtume ilikuwa ni haramu siku zote?	"Kuna mjadala mgumu kuhusu iwapo aina yoyote ya taswira ya Mtume Muhammad, hata ile inayoheshimika zaidi, imeharamishwa katika Uislamu.Kwa Waislamu wengi, ni jambo lisilo na shaka; hairuhusiwi kuchora picha yoyote ya Mtume Muhammad, au nabii mwingine yeyote kwa njia yoyote ile. Waislamu wengi wanavyoamini, picha na masanamu vinahamasisha ushirikina na kuabudu masanamu, na hili halina ubishi. Huko nyuma katika historia, sanaa ya Kiislamu daima imekuwa ikitawaliwa na mifumo ya mapambo ya kijiometri,  michoro ya  motifu  inayorudiwa-rudiwa na zilizounganishwa, au kaligrafia, badala ya sanaa ya kitamathali. Waislamu wanarejelea aya ya Quran kutoka katika Surat ""Mitume"" ambapo Nabii Ibrahimu anazungumza na baba yake na watu wake, ambapo alisema: ""Alipomwambia baba yake na watu wake: Ni masanamu gani haya mnayo yaabudu? Akasema: Tumewakuta baba zetu wakiwaabudu.Akasema: Nyinyi na baba zenu mlikuwa katika upotofu ulio wazi. Hata hivyo, hakuna hukumu katika Qur'ani inayokataza waziwazi kumuweka sifa za Mtume katika picha na masanamu, kulingana na Mona Seddiqi, profesa katika Chuo Kikuu cha Edinburgh. Badala yake, anasema, wazo hilo lilitoka kwenye wasifu na maneno ya Mtume, yaliyokusanywa katika miaka ya baada ya kifo chake. Siddiqui inarejelea picha za Mtume Muhammad, zilizochorwa na wasanii wa Kiislamu, kutoka Milki ya Mughal na Ottoman. Ingawa sura za uso wa Mtume zilifichwa kwa baadhi yao, ilikuwa wazi kwamba zilimchora. Anasema kwamba picha hizo zilichorwa kwa moyo wa kujitolea na heshima: ""Wengi wa wale waliochora picha hizi walifanya hivyo kwa upendo na heshima, si kwa nia ya kuabudu sanamu."" Christian Gruber, profesa msaidizi wa sanaa ya Kiislamu katika Chuo Kikuu cha Michigan, anasema kwamba taswira nyingi za Mtume Muhammad zilizoanzia karne ya 13 WK, zilionyeshwa kwa njia ya kipekee na kwa faragha ili tu kuepusha ibada ya sanamu. ""Walizingatia vipande vya thamani na pengine kuonyeshwa katika maduka ya vitabu ya wasomi."" Aliongeza kuwa vipande hivi vilijumuisha picha ndogo zinazoonyesha takwimu za Kiislamu za hadhi maalum. Gruber anasema kuibuka kwa vyombo vya habari vya uchapishaji katika karne ya 18 kulileta changamoto. Nchi za Ulaya zilivyozitawala baadhi ya nchi za Kiislamu na kueneza mawazo yao huko, pia yaliacha athari. Gruber anasema kuwa mwitikio wa Kiislamu ulikuja kwa kusisitiza jinsi Uislamu ulivyo tofauti na Ukristo, ambao kihistoria umekuwa na alama ya  sanamu. Picha za Mtume Muhammad zilianza kutoweka, na mjadala mpya ukaibuka dhidi ya taswira au taswira yake, kwa mujibu wa Gruber. Lakini Imamu Qari Asim, kutoka Msikiti wa Leeds Makka, mmoja wa misikiti mikubwa nchini Uingereza, anakanusha kuwa kumekuwa na mabadiliko makubwa, na anasisitiza kwamba hadithi zinazokataza picha za viumbe hai moja kwa moja zinamaanisha kuharamishwa kwa picha ya Mtume Muhammad. Anasema zama za Kati lazima zieleweke katika muktadha wake. ""Picha hizi nyingi  zinahusiana na usiku wa Safari ya Usiku na Kupaa kwenda Peponi, ambapo kitu kama farasi (al-Buraq) kilitajwa, na kwamba Mtume alikuwa amempanda au kitu kama hicho. Anaongeza, ""Wasomi wa kale wa kidini walishutumu vikali sanamu hizi pia, lakini  bado zipo."" Asim anaamini kwamba jambo kuu ni kwamba si picha  binafsi za Mtume Muhammad, na kwamba mada ya picha nyingi haziko wazi, na pia kuna swali la kama michoro hii yote inakusudiwa kuonyeshwa. Mtume, au mshirika wake wa karibu akishiriki katika tukio hilohilo. Hilo limebadilika, anasema Profesa Hugh Goddard wa Kituo cha Alwaleed Bin Talal cha Utafiti wa Uislamu   katika Chuo Kikuu cha Edinburgh. Anaendelea kusema, ""Hakuna maafikiano katika vyanzo vyovyote vya msingi, Qur'an na Hadithi za Mtume."" ""Jumuiya ya Kiislamu katika kipindi cha hivi karibuni  inaelekea kuwa na maoni tofauti kuhusu suala hili, pamoja na masuala mengine,"" anaongeza. Anasema kwamba Muhammad ibn Abd al-Wahhab, mwanazuo  ni wa kidini ambaye mafundisho yake yalifungua njia kwa Uwahabi - aina kuu ya Uislamu wa Sunni nchini Saudi Arabia - alikuwa mtu muhimu. ""Mabishano yamekuwa makali zaidi na zaidi - hasa yanayohusiana na harakati ya Uwahabi, hakuna shaka juu ya heshima yoyote isipokuwa ya Mungu, pamoja na Mtume."" ""Hakika kumekuwa na mabadiliko makubwa katika miaka 200 iliyopita, labda miaka 300,"" anasema. Goddard anadokeza kuwa hali ni tofauti kwa sanamu au aina nyingine yoyote ya uwakilishi wa pande tatu, ambapo mwiko huo umekuwa ukidhihirika zaidi. Kwa baadhi ya Waislamu, rafiki yangu anasema, chuki dhidi ya upigaji picha imeenea hadi kukataa kuweka picha za kiumbe chochote kilicho hai - wanadamu au wanyama - kwenye nyumba zao. Suala la kukataza upigaji picha halikuenea kila mahali, na Waislamu wengi wa Kishia wanaonekana kuwa na mtazamo tofauti kidogo. Baadhi ya picha za kisasa za Mtume Muhammad bado zipo katika sehemu za ulimwengu wa Kiislamu, anasema Hassan Yousefi Eshkafari, mhubiri wa zamani wa Iran ambaye sasa anaishi Ujerumani. Eshkavari anaiambia BBC kwamba picha za hivi karibuni za Mtume Muhammad zimepamba nyumba nyingi nchini Iran na kuongeza: ""Kwa mtazamo wa kidini, picha hizi hazikatazwi, zinapatikana madukani na majumbani. Hazionekani kuwa za kuudhi. , si kwa mtazamo wa kidini wala wa kitamaduni. Tofauti kati ya madhehebu mawili ya kitamaduni wa Kiislamu yanaweza kuonekana daima; Sunni na Shiite. Lakini Gruber anasema kwamba wale wanaodai kwamba katazo hilo lilikuwepo tangu mwanzo, wamekosea. Lakini ni hoja ambayo haikubaliwi na Waislamu wengi. Dk. Azzam al-Tamimi, mkuu wa zamani wa Taasisi ya Mawazo ya Kisiasa ya Kiislamu, anaiambia BBC kwamba Qur'an yenyewe haisemi chochote cha aina hiyo, lakini marejeo yote ya Kiislamu yanakubali kwamba Mtume wa Uislamu na mitume wengine hawawezi kufananishwa  katika picha,  sanamu au aina nyingine yoyote ya sanaa, kwa sababu, kwa mujibu wa imani ya Kiislamu, wao ni watu wasio na dosari na vielelezo vya kuigwa, na kwa hiyo hawapaswi kuwasilishwa kwa njia yoyote ambayo inaweza kuwafanya wadharauliwe."" Hashawishiki na hoja kwamba kama kungekuwa na michoro inayoonyesha sura ya Mtume Muhammad katika Zama za Kati, hii inaashiria kwamba hapakuwa na katazo kabisa, na anasema ""hata kama ingekuwepo, ingelaaniwa na wanazuoni wa dini ya Kiislamu"". ."	https://www.bbc.com/swahili/habari-61757750
politics	Virusi vya corona: Rwanda na Afrika Kusini kulegeza marufuku ya kutotoka nje	Serikali ya Rwanda imepunguza makali ya masharti iliyoweka kama hatua za kuzuia maambukizi ya virusi vya corona tangu wiki sita zilizopita. Tangazo hilo la serikali ambalo lilikuwa linasubiriwa sana linasema kuwa kuanzia Mei, 04 watu wataruhusiwa kurudi kwenye biashara zao binafsi na za umma huku kukiwa bado kuna masharti kidogo. Mpaka sasa Rwanda imeripotiwa kuwa na wagonjwa wa corona 243 huku maambukizi mapya yakiwa ni watu 84 ambayo yaliripotiwa siku saba zilizopita ukilinganisha na visa 16 ambavyo viliripotiwa ndani ya siku saba zilizopita. Waziri wa afya wa nchini humo anasema idadi hiyo ya maambukizi  inaongezeka  kwa sababu ya kuruhusu madereva wa maroli kuingia kutoka bandari ya Mombasa, Kenya na Dar es Salaam, Tanzania. Shughuli za kibiashara za watu binafsi na umma zitarejea kuanzia tarehe 4, Mei, licha ya kwamba marufuku ya kutoka nje nchini humo itaendelea kuanzia saa mbili usiku mpaka saa kumi na moja alfajiri. Masoko yatafunguliwa kwa wauzaji  asilimia hamsini tu kuruhusiwa, shughuli za hoteli na migahawa zitarejea na kufungwa saa moja usiku. Sehemu za michezo, mazoezi , vilabu vya pombe na sehemu za kuabudia zitabaki kuwa zimefungwa , hata hivyo mtu mmoja mmoja ataruhusiwa kucheza sehemu za wazi. Usafiri wa umma unapaswa kuzingatia kutokaribiana kwa watu , lakini watu hawataruhusiwa kusafiri kutoka mkoa mmoja kwenda mwingine. Shule zote zitabaki zimefungwa mpaka mwezi Septemba  2020, na mipaka yote itabaki kuwa imefungwa isipokuwa mizigo ambayo inatakiwa kuingia nchini humo na raia wa Rwanda ambao wanataka kurejea nyumbani, tangazo hilo lilisema. Rwanda lilikuwa taifa la kwanza la jangwa la sahara kuchukua hatua ya kupiga marufuku watu kutoka nje kabisa ikiwa ni jitihada za kuzuia maambukizi ya virusi vya corona. Kwa upande wake Afrika Kusini leo Ijumaa imeanza kutekeleza masharti mapya yaliyowekwa na serikali baada ya wiki tano iliyowekwa na serikali kudhibiti maambukizi ya virusi vya corona Baadhi ya biashara zitaruhusiwa kufungua ikiwa ni pamoja na mikahawa ya chakula na familia kuruhusiwa kutoka majumbani mwao. Serikali hata hivyo ita wapeleka maafisa zaidi was usalama kushika doria mitaani na ambao pia watahakikisha amri ya kutotoka nje nyakati za usiku inazingatiwa. Uuzaji wa pombe bado umepigwa marufuku. Afrika Kusini ni moja ya nchi za Afrika iliyoweka sheria kali ya kukabiliana na janga la corona. Zaidi ya watu 100 wamethibitishwa kufariki kutokana na ugonjwa wa Covid-19 lakini amri ya kutotoka nje pia imeathiri pakubwa uchumi wa nchi hiyo. Viwango vya umasikini viliripotiwa kupanda wakati wa marufuku ya kutotoka nje hali ambayo wadadisi wa masuala ya kijamii wanasema imepanua pengo kati ya matajiri na masikini.	https://www.bbc.com/swahili/habari-52498267
technology	Pegasus breach: Kujiondoa WhatsApp kunaweza kuhakikishia usalama simu yako?	"Baada ya mtandao wa kijamii wa WhatsApp kuthibitisha kuwa programu yake ilitumika kudukua simu za wateja,kumekuwa na hofu miongoni mwa watumiaji wa mtandao huo katika nchi kadhaa ikiwemoIndia, baada ya WhatsApp kuthibitisha kuwa baadhi yawatumiaji wake wamelengwa na wadukuzi. Baadhi ya watu wameelekezea serikali kidole cha lawama na kudai kuwa inahisika  na udukuzi huo, ikizingatiwa kuwa kundi la NSO linalodaiwa kuunda programu hiyo ya udukuzi, limeripotiwa kuuzia serikali pekee. WhatsApp imeishitaki kampuni hiyo kufuatia madai hayo, jambo ambalo limepingwa vikali. Serikali ya India pia imepinga madai hayo. Baadhi ya watu wamekuwa wakitafuta App tofauti na  WhatsApp, ikiwa ni pamoja na Signal au Telegram, wakiamini kuwa ziko salama. Lakini wataalamu wanasema kuwa WhatsApp, ni app inayotumiwa na watu karibu bilioni 1.5 katika nchi 180 na milioni 400 nchini India, ambayo imelengwa na wadukuzi japo kampuni hiyo inasema kuwa sio kosa lake Wakati hatari katika programu ya kupiga simu ya whatsApp iliruhusu wa kupitisha bila kuingilia kati kwa watumiaji, mwishowe ilichukua simu kwa sababu ya mapungufu kwenye mifumo ya uendeshaji wa simu. ""Wadukuzi walilenga udhaifu uliopo katika mfumo wa oparesheni, iwe ni ya Android au Apple,"" Vinay Kesari, wakili wa teknolojia aliyejikita katika masuala ya faragha ya mawasiliano ya simu. ""Simu yako ikidukuliwa kila kitu kilichopo ndani kinaweza kufikiwa, au hata vitu vinavyokufikia kupitia kamera au kipaza sauti viko hatarini,"" mwandishi wa masuala ya teknolojia, Prasanto K Roy, alisema WhatsApp imekuwa ikijinadi kama mtandao ""salama""  wa mawasiliano kwasababu ujumbe wake ni wasiri na kwamba hakuna mtu anaweza kuufikia isipokua wake wanaowasiliana. Hii inamaanisha ni yule aliyetuma ujumbe na anepokea pekee ndio wanaweza kuusoma. ""Lakini hali ilivyo sasa,  haijalishi kama ujumbe ni wa siri - baada ya ya simu yako kushambuliwa wadukuzi wanaweza kufikia kila kitu - kwasababu ujumbe uko wazi unaweza kusomwa katika,"" Bw. Kesari alisema. ""Huenda pengine umetoa loki katika simu yako,""aliongeza. ""Lakini cha msingi, ni kuwa shambulio kama hilo linafichua jinsi mifumo ya uendeshaji ilivyo hatarini."" Tahadhari imeelekezwa kwa kwa appa zingine za kutuma ujumbe, hasa suala la ishara(signal), ambayo inajulikana kuwa msimbo wa chanzo- lakini hiyo inamaanishi kuwa simu yako inaweza kuwa salama dhidi ya udukuzi? Hiyo sio lazima, wanasema. ""Linapokuja suala la ishara, kuna kuna safu ya uwazi iliyoongezewa kwa sababu wanatoa nambari yao kwa umma -kwa hivyo ikiwa wewe ni mtaalamu wa masuala ya teknolojia unaweza kufikia mifumu ya mawasiliano japo kampuni inasema imeshughulikia suala hilo,"" Bw. Kesari. ""Lakini hiyo haimaanishi app hiyo ina inaina safu iliyoongezwa ya kinga dhidi ya shambulio kama hilo."" Bwana Roy aliambia BBC kuwa shambulio hilo lilienda zaidi ya app hiyo. ""Kwa wake ambao simu zao zimeathiriwa, ujumbe wao uko hatarini- sio kwa WhatsApp pekee,"" Bw. Roy alisema. Kufikia sasa hakuna sababu ya kuamini kuwa  WhatsApp ""sio salama"" ikilinganishwa na app, nyingine ."	https://www.bbc.com/swahili/habari-50305814
sports	Tetesi za soka Ulaya Ijumaa tarehe 04.12.2020: Rudiger, Bissouma, Dembele, Tomori, Milik, Mourinho, Zaha, Williams	"Arsenal na Liverpool wanaangalia uwezekano wa kumhamisha kiungo wa kati wa  Brighton na  Mali  Yves Bissouma, 24. (Talksport) Mlinzi wa Chelsea  Mjerumani Antonio Rudiger, 27, na mlinzi wa England  Fikayo Tomori, 22, wanaweza kuondoka kwenye klabu hizo wakati wa kipindi cha dirisha la uhamisho wa wachezaji mwezi Januari. Rudiger alicheza mchezo mmoja tu wa kwanza wa Primia Ligi msimu huu, huku  Tomori akiwa bado hajacheza hata mechi moja kubwa ya 2020-2021. (ESPN) Tottenham, Everton  na  Atletico Madrid wanamuangalia kwa karibu  kwa lengo la kumnunua mchezaji wa safu ya mashambulizi wa  Napoli Arkadiusz Milik, 26 raia wa Poland. (AS) West Ham wanamsaini mlinzi wa kikosi cha Denmark cha vijana wenye chini ya umri wa miaka 21 Frederik Alves Ibsen, 20, kutoka  Silkeborg  kwa garama ya pauni milioni 1.2 mwezi Januari. (Sky Sports) Barcelona imeanza mazungumzo na mshambuliaji wa kati Mfaransa  France   Ousmane Dembele kuhusu mkataba mpya , huku  Manchester United nao wakiendelea kumsaka mchezaji huyo mwenye umri wa miaka  23 . (ESPN) Manchester United  wanapaswa kumfuta kazi meneja wa klabu hiyo Ole Gunnar Solskjaer na nafasi yake ichukuliwe na ama Mauricio Pochettino, Antonio Cone au Diego Simeone, anasema mmiliki wa wa zamani wa Crystal Palace  Simon Jordan. (Talksport) Wayne Rooney ameendelea kusema kuwa bado anaipendelea kuwa meneja wa kudumu katika klabu ya Derby County, licha ya mchezaji mwenzake wa zamani katika England  John Terry kuhusishwa na kazi yake. (Goal) Arsenal  wanatakiwa kumsaini mshambuliaji wa kati wa Crystal Palace raia wa  Ivory Coast   Wilfried Zaha, 28,anasema David Seaman, ambaye alishinda mataji matatu ya ligi na  vikombe vinne vya FA   akiwa na Gunners. (Evening Standard) Meneja wa Tottenham  Jose Mourinho, 57, anaamini kuwa bado ana miaka ''15 hadi 20 "" iliyobaki katika kazi yake ya kufundisha, ikimaanisha kuwa anataka kuwa bado  ni meneja wa soka akiwa na miaka 70 na zaidi . (i sport) Wakati huo huo, kiungo wa kati wa  Arsenal  Muruguay  Lucas Torreira, 24, bado ana muda wa mchezo katika siku zijazo katika  Gunners licha ya kucheza kwa mkopo katika   Atletico Madrid, anasema  Gilberto Silva, aliyeshinda taji moja la Primia Ligi na vikombe viwili vya  FA Cups akiwa na  Gunners. (Sun) Newcastle United wanataka kumsaini mlinzi wa Manchester United  kutoka kikosi cha England cha vijana wenye chini ya umri wa miaka 21-Brandon Williams, 20, ambaye bado hajaanza mchezo wa Primia Ligi katika   2020-21. (Star)"	https://www.bbc.com/swahili/55182889
religion	Evelyn Joshua: Mfahamu mke wa muhubiri maarufu wa Nigeria TB Joshua	Nabii Evelyn Joshua  aliyekuwa mke wa Temitope  Balogun Joshua , ametuma ujumbe wake kwenye ukurasa wa Twitter akimuomboleza mume wake ulioonekana kuwatia moyo waomboleza, kufuatia kifo cha mumewe. Amesema:''Kumpoteza mpendwa wako sio rahisi, iwe ghafla au kwa kifo kilichotarajiwa inaumiza kila mara. Kifo kinaweza kusambaratisha maisha yetu. Ndio maana ni muhimu  kuwaendelea kuwa na  Mungu. Yeye pekee ndiye anayeweza kupunguza maumivu yetu na kutufariji katika nyakati hizi. Kimbilia kwake'', uliandikwa ujumbe huo. Nabii Evelyn Joshua ni mke wa TB Joshua, Mhubiri wa televisheni tajiri na mwanzilishi wa kanisa la Synagogue, Church of All Nations. Alizaliwa tarehe 17 Disemba 1968 katika eneo la  Okala Okpumo, Jimbo la Delta  nchini , Nigeria, kwa wazazi wake Bwana  na  Bibi  Nicholas Akobundo. Kwa hivyo basi mwezi Juni, 2021 Evelyn Joshua anatimiza umri wa miaka 52. Evelyn Joshua alianza masomo yake katika Shule ya Msingi ya  St Emecheta iliyopo katika mji wa  Ezi,  katika jimbo la Delta nchini  Nigeria. Mwaka 1977, alihamia katika mji wa Lagos na kuendelea na masomo yake katika shule ya msingi ya  Orile na baadaye akaendelea na masomo ya sekondari. Alipohitimu, alipata fursa ya kufanya kazi katika  kampuni ya  Nigerian Distilleries  Ota, iliyopo katika jimbo la Ogun. Evelyn Joshua amekuwa Muhimiri katika maisha ya mumewe na huduma yake ya kanisa. Japo alionekana nadra sana kando ya mumewe wakati wa mahubiri ya mikusanyiko ya watu , Bi Evelyn ndiye Mkuu wa pili wa Kanisa la The Synagogue, Church of All Nations, na anasemekana amechangia pakubwa  katika shughuli za  huduma na maendeleo ya  kanisa hilo. Evelyn Joshua anaaminiwa kuwa ndiye mtu wa pili mwenye ushawishi zaidi katika kanisa la Synagogue baada ya mume wake. Mara kwa mara amekuwa akikutana na kuwapa ushauri nasaha watu binafsi ambao hawakuweza kukutana na TB Joshua. Pia huhubiri kanisani. Evelyne alikutana na Temitope Balogun Joshua wakati alipokuwa katika kazi zake na baadaye akawa mtu maarufu. Manamo mwaka  1990, Evelyn alisafiri katika eneo la Egbe kumtembelea dada yake, wakati alipokuwa huko alikutana na mchungaji   TB Joshua, ambaye alimzidi umri wa miaka miatano. Alikuwa amekwenda kukutana naye kwa ajili ya kupata ushauri nasaha na muongozo wa kiroho , na mkutano wao ambao ulidumu kwa muda wa dakika arobaini na tano, ulikua chanzo cha safari yao ya ndoa. Kulingana na marehemu nabii TB Joshua, kukutana na mke wake kulipangwa na Mungu, na alimuomba amuoe siku hiyo hiyo. Evelyn alikuwa na hofu juu ya ombi la ndoa ambayo haijui, licha ya kwamba alisema ndio, na wakaoana kwa miaka 30  kabla ya kufariki kwa Muinjilisti huyo tarehe 5 Juni, 2021. Ndoa yao inasemekana kukabiliwa na misukosuko na changamoto kutokana na tofauti za tamaduni zao, lakini waliweza kuzishinda changamoto hizo na kuendelea na maisha yao ya ndoa. Ndoa ya Mchungaji TB Joshua na Evelyn Joshua ilizaa matunda, kwani waliweza kubarikiwa na watoto watatu, wawili miongoni mwao wakiwa maarufu. Kulingana na Bi Evelyne TB Joshua, mume wake, hakujali sana suala la jinsia ya watoto wake licha ya kwamba watoto wa kiume huangaliwa kwa namna ya kipekee katika utamaduni wa jamii yake. Serah Joshua Serah, mwanae mkubwa kati ya mabinti zake watatu, ni muhitimu wa mafunzo ya sheria katika Chuo Kikuu cha masuala ya kiuchumi  London School of Economics na kwa sasa anasomea Shahada yake ya  uzamifu (PhD). Alisajiliwa katika baraza la mawakili nchini Nigeria kama mwanasheria anayefanya kazi hiyo mwezi Disemba 2015. Serah aliolewa na mwanaume wa Kitanzania mjini Arusha mwaka 2021. Mwanae Promise pia ni mwanafunzi wa Chuo Kikuu cha London School of Economics akisomea masomo ya mahusiano ya kimataifa na siasa . Promise kwa sasa anasomea Shahada ya uzamili. Mtoto wa mwisho mdogo kati ya watoto wa Evelyne hafahamiki, kwani hakuna taarifa zinazomuhusu.	https://www.bbc.com/swahili/habari-57395887
politics	Mzozo wa Tigrey Ethiopia: 'Mke wangu alikufa wakati alipokuwa akijifungua mapacha tukiwa mafichoni '	"Baba mmoja ameiambia BBC mke wake alilazimishwa kujifungulia watoto  wawili mapacha huku akiwa amejificha asionekane na wanajeshi kwasababu ya mzozo wa kikatili uliokuwa ukilikumba jimbo la Ethiopia la Tigray . Alikufa siku kadhaa baadaye na hatimaye baba huyo akawaweka watoto ndani ya kikapu na kutoroka mzozo ili kupata hifadhi katika nchi jirani ya Sudan Kusini. Akiwa pamoja na mtoto wake wa kiume mwenye umri wa miaka mitano na shemeji yake mwenye umri wa miaka 14 , kwa sasa anaishi katika kambi ya wakimbizi , ambako daktari Mmarekani anasaidia kuwatunza watoto hao mapacha wachanga. Mapigano ya kulidhibiti jimbo la Tigray - lililoko katika eneo la kale la ustaarabu la Aksum -yameingia mwezi wa tatu. Wapiganaji wa Tigray People's Liberation Front  na vikosi vinavyoongozwa na jeshi la Ethiopia wanapigana kwa ajili ya kuchukua mamlaka katika  jimbo hilo linalokabiliwa na mzozo na mivutano ya kikabila. Mzozo huo umewasambaratisha watu takriban milioni mbili, huku wengine wapatao  60,000 wakikimbilia nchini Sudan. Kila yeyote aliyekimbia ana hadithi ya kusimulia -  ya jinsi walivyohisi waliposikia  mlio wa bunduki kwa mara ya kwanza, jinsi walivyojificha kweye mapango huku ndege zikirusha makombora, na jinsi walivyopigwa risasi na kunyanyaswa kingono. Wengi wanakumbuka jinsi walivyoepuka kifo na kuendelea na safari kwa siku nyingi, bila chakula na maji, ili kufika eneo salama. Nina umri wa miaka 40. Mke wangu , Letai Tsegay, alikua na umri wa miaka 29. Tulioana miaka 13 iliyopita, na tulikuwa na watoto watatu. Tulikua tunaishi eneo la mashambani karibu na mji wa Mai-Kadra magharibi mwa Tigray.  Tarehe 10 Novemba, wanajeshi wa muungano waliingia katika eneo letu na kupita kwenye nyumba zetu. Hawakututambua. Ilikua ni ahueni kubwa. Halafu tulienda kijificha katika msitu karibu na nyumba yetu pamoja na majirani wetu wanne. Mke wangu alikuwa ana uchungu mkali wa kujifungua, lakini nilikua mwenye uoga sana kumpeleka katika kliniki katika mji wa Mai-Kadra. Mke wangu alijifungua watoto  mapacha wa kike ndani ya msitu kwa usaidizi wa mwanamke aliyekuwa amejificha pamoja nasi. Baadae siku hiyo tulienda nyumbani. Kwa bahati mbaya na la kusikitisha  Letai hakupata matibabu ya baada ya kujifungua. Hakupata sindano ambayo ingemzuia kutokwa damu. Baada ya siku zipatazo 10, Letai alifariki dunia. Kilikuwa kitu kilichonivunja moyo sana. Nikiwa pamoja na majirani zangu wanne tulimzika  katika shamba letu. Natamani ningelimpeleka katika kliniki, lakini wakati mambo wakati huo  mambo yalikua  mabaya mjini na watu walikuwa wakimbia kunusuru maisha yao . Mji ulibakia mtupu. Miaka mitano iliyopita, mimi na familia yangu tulikimbia kutoka mji wa  Metama katika jimbo jirani la Amhara kutokana na mapigano ya kikabila. Tulihamia eneo la Mai-Kadra kuyajenga upya maisha yetu kuanzia mwanzo. Tulipewa kipande  cha ardhi na mtawala wa eneo kwa ajili ya kulima. Katika makazi yetu mapya tulijenga nyumba ndogo kwa mbao na matope. Lilikua ni eneo zuru kwangu mimi na mke wangu. Mtoto wetu wa kiume alizaliwa pale.  Lilikuwa ni eneo ambalo mimi na mke wangu tulilifurahia.   Hata watoto wangu mapacha wa kike walizaliwa pale,  lakini baada ya siku 20 tuliondoka huko. Wakati mke wangu alipokufa nilihisi dunia imeanguka . Nililia na na nikalia huku nimemshika mikononi mwangu. Nilichukia sana vita ambavyo vilituletea tabu. Mke wangu mpendwa, mama wa watoto wangu, alikufa kwasababu hakuweza kupata matibabu ya kimsingi Kwasababu  hali ilikuwa bado ni ya kutisha, majirani zangu walikwenda Sudan. Nilibaki nyuma, na mapacha wangu, mtoto wangu wa kiume na shemeji yangu. Tulikua tunaenda kujificha katika msitu kila mara tulipowaona wanajeshi. Ilikua ni vigumu sana kuwatunza mapacha peke yangu, bila hata majirani. Watoto wachanga wanahitaji mama yao  wa kuwanyonyesha. Niliwatunza kwa kuwapatia matone ya maji, sukari na kuweka kidole changu katika chakula kilichosagwa katika supu na kuwlisha mara kwa mara. Baada ya takriban siku 20, nilienda katika kituo cha jeshi la shirikisho lililokua katika eneo na nikawaomba kama ninaweza kuwapeleka mapacha wangu katika kliniki mjini Humera, mji mwingine uliokuwa karibu. Kwa bahati nzuri waliniruhusu kupita, lakini  nilipita nilivuka mto Tekeze  kwa boti ili kufikiaeneo la Hamdayit nchini Sudan. Niliwapeka mapacha wangu ndani ya kikapu, na watoto wengine wawili walikua pamoja nami. Kwa sasa tumepata hifadhi katika kambi ya  Hamdayit.  Daktari Mmarekani  kutoka shirika la msalaba mwekundu anawatunza mapacha. Anawapatia hudumua muhimu na kupima ukuaji wao kila baada ya siku tatu. Mungu ambariki kwa ukarimu wake na usaidizi ambao amekuwa akiutoa kwa wakimbizi wote. Mapacha kwa sasa wana umri wa zaidi ya miezi miwili. Ninaona wameongezeka uzito . Lakini mvulana wangu wa miaka mitano -huwa anamuulizia mama yake kila mara  . Hilo huwa linanisikitisha sana. Sipendi kumdanganya kuwa siku moja tutaungana tena na mama yake. Ninaendelea kuhangaika kukubali kuwa Letai hayupo nasi tena. Maisha kwa kweli yanaumiza. Hapa kuna mapacha wangu na ninakiri kwamba kila mara wananikumbusha mke wangu aliyefia mikononi  mwangu. Wakimbizi wenzake wananihurumia kutokana na hali yangu na wanajaribu sana kunifariji kwa kiasi fulani. Walipendekeza niwaite mapacha wangu  majina  Eden [jina la bustani inayozungumziwa katika  hadithi ya  Biblia ], na Trefi  kuamini kuwa kunusurika kwao tayari ni muujiza kutoka kwa Mungu . Trefi lina maanisha ""usitoke karibu ""  jina linalotumiwa sana katika lugha ya Tigrinya inayozungumzwa sana Tigray na jimbo jirani la Eritrea. Kwa mujibu wa utamaduni wa Wakristo wa  Orthodox, watoto wachanga wa kike wanapaswa kubatizwa katika siku ya 80 baada ya kuzaliwa. Siku hiyo inakuja, lakini hakuna huduma ya kanisa katika kambi ya wakimbizi Bado ninahuzuni ya kufiwa na ninamuomba Mungu kwamba anipe nguvu za kuwakuza watoto wangu katika mazingira salama. Natumai mzozo huu utamalizika na tutaweza kuendeleza maisha yetu pale tulipokuwa tumefikia."	https://www.bbc.com/swahili/habari-55795372
sports	Tetesi za soka Ulaya Jumapili tarehe 05.06.2022: Eriksen, Jesus, Raphinha, Mourinho, Mane	Chelsea wanaongoza katika kinyang'anyiro cha kumsaka mshambuliaji wa Barcelona na Ufaransa Ousmane Dembele, ambaye atapatikana bure baada ya mkataba wa mchezaji huyo mwenye umri wa miaka 25 utakapokamilika mwezi Juni. (Talksports) Manchester United wanatumai kwamba wanaweza kumnasa mchezaji wa Denmark Christian Eriksen kwa uhamisho huru kufuatia mkataba wake wa muda mfupi na Brentford kumalizika mwishoni mwa mwezi Juni. (Mirror) Arsenal wako tayari kumpa mshambuliaji wa Manchester City na Brazil Gabriel Jesus, 25, mshahara wa wiki wa pauni 190,000 ili kuhamia Emirates Stadium msimu huu wa joto. (Sun) Liverpool wameingia kwenye kinyang'anyiro cha kumnunua winga wa Leeds na Brazil Raphinha, 25, baada ya tetezi za kuondoka msimu huu kwa mshambuliaji wa Senegal Sadio Mane, 30, kuzidi kuongezeka. (Sun) Mane amesisitiza kuwa anataka kuondoka, huku  mshambuliaji huyo akihusishwa na Bayern Munich, akikaa kimya bila kudai chochote kuhusu kandarasi kwenye uongozi wa juu wa Anfield. (Daily Telegraph) Meneja wa Roma Jose Mourinho, 59, ameibuka kuwa mpinzani wa Zinedine Zidane kuwania nafasi ya Mauricio Pochettino kama meneja wa Paris St-Germain. (Daily Mail) Tottenham, Newcastle na Aston Villa zote zinamtaka winga wa Ubelgiji Yannick Carrasco mwenye umri wa miaka 28 kutoka Atletico Madrid. (Fichajes) AC Milan na Juventus wanamfuatilia winga wa Chelsea mwenye umri wa miaka 23 Christian Pulisic, ambaye hafurahishwi na kusugua benchi Stamford Bridge. (Daily Mail) Tottenham pia wanavutiwa na mshambuliaji wa Newcastle mwenye umri wa miaka 25 na Mfaransa Allan Saint-Maximin. (Football London) Newcastle itahitaji kulipa pauni milioni 50 ili kumsajili beki wa Manchester City Mholanzi Nathan Ake, 27. (Sun) Crystal Palace wanafikiria kumnunua kiungo wa kati wa Rangers na Nigeria Joe Aribo, 25. (The Athletic) Wolves wanakaribia kumnunua kwa pauni milioni 30 beki wa kati wa Sporting Lisbon Mreno Goncalo Inacio, 20. (Mirror). Wolves pia wamehusishwa na mshambuliaji wa Benfica na Uswizi Haris Seferovic baada ya meneja Bruno Lage kupigwa picha akiwa na mchezaji huyo mwenye umri wa miaka 30. (Semih Atlilar on Twitter)	https://www.bbc.com/swahili/61694675
health	Kifua kikuu: Chanzo cha tatizo la kutotambua ugonjwa kwa watoto	"Dalili za ugonjwa wa kifua kikuu kwa watoto zinaonekana kuwa sawa na magonjwa mengine na watoto hawawezi kueleza matatizo yao hivyo mara nyingi huchelewa kutambua ugonjwa huo na kuwa katika hatari ya kupuuzwa. Watoto ni asilimia 12 ya wagonjwa wa Kifua kikuu duniani. Lakini kutokana na kutotambuliwa ipasavyo nchini Bangladesh, kiwango hiki ni takriban asilimia nne. Kiwango cha watoto wachanga kinatarajiwa kuwa cha juu zaidi. Nchini Bangladesh, matibabu ya kifua kikuu hutolewa bure na kwa dawa zinazofaa, ugonjwa huo unaweza kuponywa katika 98% ya kesi za maambukizi. Lakini ugonjwa huo unabakia kupuuzwa kutokana na uchunguzi usiofaa wa kifua kikuu kwa watoto. Shamima Akhter, profesa msaidizi wa dawa za upumuaji katika Taasisi ya Kitaifa ya Magonjwa ya Kifua, anasema kuwa dalili za kifua kikuu kwa watu wazima ni tofauti kwa watoto na ni ngumu kugundua kuliko kwa watu wazima. Anasema, ""Ikitokea mtoto anapungua uzito hata baada ya kulisha, au mtoto hajanenepa kwa miezi kadhaa badala ya jinsi anavyotakiwa kunenepa, uzito unabaki vile vile, hamu ya kula ya mtoto inaisha. Je! hizi ni dalili za kifua kikuu kwa watoto?"" ""Mara nyingi hakuna dalili nyingine lakini mtoto anadhoofika, hachezi, anapumzika siku nzima, anataka kulala chini, pia kuwashwa kunaweza kutokea ikiwa kuna vijidudu  vya kifua kikuu mwilini."" Aidha, mtoto ambaye ana homa kali kwa zaidi ya wiki mbili, kikohozi kikali, makohozi, baridi, mafua pia ni dalili kubwa. Kumbuka ikiwa hizi hudumu kwa wiki mbili au zaidi mfululizo. Homa ya kifua kikuu hutokea zaidi jioni au usiku. Profesa Akhter anasema wazazi wakigundua lolote kati ya haya, watawapeleka kwa daktari wa watoto. Ikiwa hakuna daktari wa watoto karibu, unaweza kuwapeleka kwa mtaalamu wa kifua. Vituo vya Marekani vya Kudhibiti na Kuzuia Magonjwa (CDC) vinasema ugonjwa wa kifua kikuu unaambukiza sana. Kifua kikuu husababishwa na bakteria aitwaye Mycobacterium. Ikiwa unawasiliana na mtu aliyeambukizwa, kupiga chafya, kukohoa na kuenea kwa hewa kunaweza kuambukiza watu wanaozunguka. Viini vya kifua kikuu vinaweza kuenea hewani hata kutoka kwa maneno. Kohozi la mtu linapoachwa mahali penye kivuli, vijidudu huishi kwa muda mrefu. Inaenea zaidi katika vyumba vichafu, vilivyofungwa, visivyo na hewa. Ikiwa kuna watu zaidi katika chumba kimoja, huenea kwa kasi. Kuna aina tofauti za kifua kikuu. Kifua kikuu kinachoharibu mapafu kinaitwa kifua kikuu cha mapafu. TB huathiri mfumo mkuu wa neva wa meninjitisi. Kifua kikuu kinachoambukiza mifupa kinaitwa Skeleton TB au Pots disease. Inaathiri viungo na miguu. Pia kuna kifua kikuu, aina ambayo huathiri nodi za lymph. Kifua kikuu kinaweza kuenea kwenye ubongo ikiwa kinakwenda kwenye hatua mbaya sana. Hii inaweza kumfanya mtoto awe mlemavu kiakili na kimwili. Matatizo na viungo muhimu, ikiwa ni pamoja na macho na masikio, yanaweza kutokea. Kifua kikuu kinaweza kuharibu sehemu zote za mwili. ICDDR, Shirika la Kimataifa la Utafiti wa Afya, linafanya utafiti kuhusu kifua kikuu kwa watoto na kutoa mafunzo kwa madaktari. Saira Banu, mkuu wa programu ya kampuni ya Emerging Infections, anasema kifua kikuu cha mapafu ni kawaida zaidi kwa watu wazima. Kifua kikuu nje ya mapafu, kwa upande mwingine, ni kawaida zaidi kwa watoto. Kifua kikuu kwa watoto ni ngumu zaidi kugundua kuliko kifua kikuu kwa watoto. Akifafanua suala hilo anasema ""Kwa mfano ikitokea TB ya lymph node kunakuwa na uvimbe mdogo shingoni, kooni na chini ya makwapa. Kumekuwa dhana potofu kijamii, watu wengi hawafikirii kuwa watoto wanaweza kupata kifua kikuu. Kifua kikuu nje ya mapafu huchukua muda kwa wazazi kuelewa, na hata madaktari kupata muda mwingi. Na wakati kuna kifua kikuu kwenye mapafu ya watoto, homa, kikohozi huonekana kama ugonjwa mwingine. Wazazi wanaweza kutoa dawa ya kupunguza maumivu kidogo na mara nyingi kuchelewa kwenda kwa daktari, anasema Saira Banu. Kuzungumza na Ismat Ara kutoka eneo la Arambagh huko Dhaka, ilionekana hivyo. Mwanawe sasa ana umri wa miaka minane. Kifua kikuu kiligunduliwa miaka michache iliyopita baada ya kuwa dhaifu sana na homa ya kawaida na kikohozi. Utambuzi wa kifua kikuu cha mapafu kwa watoto pia mara nyingi huchelewa. Moja ya sababu za hii inaweza kuwa kwamba watoto hawawezi kuzungumza, hawaelewi, hawawezi kukohoa. Wazazi mara nyingi huchelewa sana kutambua. Watu wazima wanaweza kusema, wanaweza kukohoa, wanaweza kusema ikiwa kuna damu na makohozi, ndiyo sababu ni rahisi kutambua kifua kikuu kwa watu wazima. Watoto huambukizwa kwa haraka zaidi kuliko watu wazima lakini wana uwezekano mdogo wa kueneza TB wenyewe. Kwa kuwa uwepo wa vijidudu vya TB katika mwili wa mtoto ni mdogo, wana TB zaidi nje ya mapafu ambayo kwa kawaida haienezi vijidudu, kwa vile watoto hawatoi makohozi, hivyo hawaenezi TB. Matibabu ya kifua kikuu kwa watoto Shamima Akhter anasema, kanuni ni kumpa matibabu tu baada ya kugundua ugonjwa huo. Lakini kwa watoto, kufanya hivyo kunaweza kuwaacha watoto wengi bila matibabu kwani mara nyingi ugonjwa huwa hautambuliki. ""Kama hatuwezi kupima sampuli tunachofanya ni kuanza kozi ya dawa endapo dalili zikiambatana na shaka, matibabu ya kifua kikuu huwa ni wiki sita, jumla ya dawa nne zilitolewa, dawa za watoto ni kimiminika na zimetengenezwa zikiwa na ladha nzuri."""	https://www.bbc.com/swahili/habari-60859807
sports	Tetesi kubwa tano za soka Ulaya jioni hii (20.08.2022)	Chelsea wanamtaka kweli Harry Maguire. Tetesi zimeendelea leo baada ya jana Chelsea kuwasiliana na Man Utd kuona kama kuna uwezekano kwa nahodha huyo kuhamia Chelsea, huku Christian Pulisic akielekea Old Trafford. (Daily Mail). Kocha wa Barcelona Xavi anasema hatma ya Aubameyang kwenda Chelsea iko mguu ndani mguu nje. “Hatujui nini kitatokea. Kwa sasa ni mchezaji wetu, ni mchezaji muhimu lakini mazingira yataeleza”. “Kwa sasa si Auba au Memphis aliyeondoka... kipaumbele kwa sasa ni kukamilisha usajili wa Koundé (Laliga)”. (Romano) Klabu ya Serie A, Lecce imeanza mazungumzo na Barcelona kwa ajili ya Samuel Umtiti. Mazungumzo yanaendelea na huenda yakafikia hitimisho siku za mwisho dirisha la usajili. @SkySport Nia ya Barcelona ya kumnasa Marcos Alonso wa Chelsea 'imeingia maji' kutokana na kuzongwa na ukata. Ni mpaka kuuzwa kwa wachezaji wake kadhaa ili kuweza kusajili wengine. Jana Klabu hiyo ilipokea ofa ya 15mil kutoka Chelsea kwa ajili ya mshambuliaji wake, Pierre-Emerick Aubameyang . Memphis Depay kuvunja mkataba na Barcelona wiki inayokuja. Juventus wanaandaa kumsajili kwa mkataba wa miaka 2	https://www.bbc.com/swahili/articles/cxekzkp0jrdo
health	Afya: Fahamu homoni 4 zinazochochea furaha maishani	"Wengi wetu hatufikirii juu ya homoni katika maisha yetu ya kila siku. Tunajua kwamba kuna homoni katika miili yetu, mabadiliko ya homoni kwa wavulana na wasichana wanapobaleghe. Wanawake wanasadikiwa kuwa na 'hormonal' angalau mara moja wakiwa na hedhi Wengi wetu tunajua angalau jukumu la testosterone na estrojeni katika ukuaji wa binadamu. Homoni huendesha kila kitu maishani mwetu - ndio maana wakati mwingine unajisikia vizuri, wakati mwingine unajisikia vibaya, wakati mwingine unakasirika, yote haya hutokana na mabadiliko ya homoni. Homoni ni nini, zinatoka wapi? Homono (""kichochezi"", ""msukumo"") ni kemikali zinazotolewa na tezi za mwili na kusafiri kupitia mfumo wa mzunguko wa damu hadi ogani za mwili. Humo zinasababisha mabadiliko katika kazi ya ogani. Mwili wetu huwasiliana na yenyewe kupitia homoni. Tezi ya pituitari, tezi, tezi ya adrenalini, ovari na korodani zote ni sehemu ya shirika hili. Kwa ujumla kuna viungo vingi visivyojulikana. Ushawahi kujiuliza jinsi  akili na miili yetu hufanya kazi pamoja. Hiyo ndiyo sababu mojawapo iliyonifanya kuwa tabibu,alisema mtaalamu mmoja Kazi za homoni inachangia karibu kila tabia katika maisha yetu, lakini huenda tusiwe na ufahamu wa kile kinachotokea. Kwa mfano, unapozungumza na watu wako wa karibu, je, unahisi upendo na kuongezeka kwa hisia ya furaha? Hali hiyo inachangiwa na homoni inayojulikana kama oxytocin. Inahimiza tabia zinazoimarisha uhusiano wa kifamilia. Je, unajisikia kuwa na nguvu na kuridhika unapokimbia? Hali hiyo inachangiwa na  homoni ya endomorphin. Wakati huo ufahamu wako wa maumivu hupungua na hisia za furaha huongezeka. Masiha yangelikuwa vipi ikiwa tungefanya mambo yanayochangamsha homoni kimakusudi, badala ya kungoja homoni kutolewa kwa njia za kiasilia za maumbile tunapofanya mambo yanayotufanya tujisikie vizuri? Na je hali ingelikuwa vipi iwapo ungechochea homoni hizo katika kazi yako, wakati wa tafrija na katika mahusiano ili kuwa na afya njema? Bila shaka tungelikuwa na uwezo wa mkubwa wa kuishi kwa furaha nyakati zote. Zifiuatazo ni homoni 4 unazotakiwa kuimarisha ili kuwa na furaha: Oxytocin Oxytocin ni homoni muhimu ya 'upendo' ambayo itaboresha uhusiano wako. Homoni hii hutolewa unapojisikia salama, unapojumuika na watu wengine au kuwa karibu na watu katika imani yako. Madhumuni ya homoni hii ni kuimarisha uhusiano kati ya wanadamu, ili wazazi waweze kuwa karibu na watoto wao, kudumisha muundo wa familia na kusaidia wanandoa kupata ukaribu zaidi. Ili kuchochea homoni hizi kiasili: Ni homoni inayofanya kazi nyingi sana mwili , homoni hii hujulikana kama homoni ya utulivu kwa sababu homoni hii huweza kuchochea mtu kuwa na utulivu. Hufanya kazi kama homoni na kama mjumbe(nyurotransimita) wa taarifa Husafirisha ujumbe kati ya seli moja ya neva na nyingine Serotonin huzalishwa katika utumbo, ubongo, mfumo wa neva na chembechembe sahani za damu. Homoni hii imehusishwa na udhibiti wa hisia, usingizi wa usawa, furaha na wasiwasi. Ili kuchochea homoni hizi kwa kiasili: Hii ni homoni kuwajibika kwa hali ya kisaikolojia ya hisia ya mtu. Inasaidia utendaji kazi wa moyo na ubongo, husaidia kudhibiti uzito na ni wajibu wa utendaji. Inahamasisha mwili wetu kupata zaidi (motisha ya kupata zaidi katika suala la chakula na mafanikio ni muhimu. Ukosefu wa homoni hii katika mwili wa binadamu husababisha hali ya mara kwa mara ya huzuni, na mkusanyiko wa uzito kupita kiasi. Ili kuchochea homoni hizi kwa kiasili:- Homoni ya endorphin ni dawa ya asili ya kutuliza maumivu.Inasaidia kutibu maumivu, kupunguza msongo wa mawazo, na kuongeza furaha. Unapokula chakula homoni ya endorphins' hutolewa, hivyo huufanya ubongo wako ujisikie furaha. Endorphins ni homoni maalum ambayo ikitolewa humfanya mtu kujisikia raha. Ili kuchochea homoni hizi kiasili: Kwa hivyo, kufanya ubongo na mwili wako kujisikia katika hali nzuri, ni vyema kuzingatia baadhi ya mienendo  kila siku ili kuchochea homoni zinazohitajika."	https://www.bbc.com/swahili/habari-59373506
business	Airbus A220-300:Tanzania kununua ndege nyingine mbili	Serikali ya Tanzania imesaini mkataba na kampuni ya utengenezaji wa ndege ya Airbus, kununua ndege mbili aina ya Airbus A220-300. Mkataba huo umesainiwa leo, Septemba 19, 2019 kati ya  Makamu wa rais wa kampuni hiyo Afrika, Hadi Akoum na upande wa Serikali ya Tanzania imewakilishwa na ofisa Mtendaji Mkuu wa wakala wa Ndege za Serikali, Benjamin Ndimila. Muwakilishi huyo wa serikali ya Tanzania, bwana Ndimila amewaambia waandishi wa habari kuwa ndege hizo zitakuwa za kihistoria na ziko tofauti na ndege ambazo tayari shirika la ndege la Tanzania ATCL ilizozinunua awali. Aidha hakutaja kiwango cha fedha kilichotolewa katika manunuzi hayo ya ndege mpya za Airbus A220-300 . Kwa upande wake Akoum, alidai kuwa utengenezaji  wa ndege ya aina hiyo unachukua mwaka mmoja hadi mwaka mmoja na nusu kukamilika kutokana na oda kuwa nyingi. Ndege hii ina urefu wa ni mita 38.7, na kwa jumla inaweza kuketi abiria 141. Urefu wake kutoka chini kwenda juu ni mita 11.5, na upana wa mabawa yake ni mita 35.1. Airbus 220-300 inaweza kusafiri umbali wa 5,920km safari moja, na inaweza kupaa ikiwa na uzani wa tani 67.6, na kutua ikiwa na uzani wa tani 58.7. A220-300 ndiyo ndege kubwa miongoni mwa ndege za familia ya A220 na iliundwa kulenga soko la safai za ndege zinazowabeba abiria kati ya 130-160. Ni ndege ambayo imeundwa kupunguza gharama ya matumizi yake ya mafuta kwa kila safari na pia kuwa yenye uwezo wa juu. Injini zake zimepunguza matumizi ya mafuta kwa kila abiria kwa asilimia 20 ukilinganisha na ndege za awali za aina yake. Ndege za A220 zimejengwa kwa vipande vinavyoweza kutengenezwa kwa haraka kiwandani iwapo vitahitajika wakati wa ukarabati. Injini zake pia huwa za familia moja. Marubani waliozoea ndege aina ya A220-300 na A220-100 hawahitaji mafunzo zaidi kuweza kuziendesha. Ndege za Airbus A220 zilikuwa zinafahamika kama Bombardier CS100s kabla ya Airbus kuununua mradi huo wa utengenezaji wa ndege za C Series. Ununuzi huo ulifanikishwa kupitia mkataba wa kibiashara kati ya kampuni ya Airbus na kampuni nyingine mbili: Bombardier Inc na Investissement Québec ambao ulianza kutekelezwa 1 Julai, 2018. Airbus sasa humiliki 50.01% yahisa katika ubia wa utengezezaji wa ndege hizo ambao kirasmi hufahamika kama C Series Aircraft Limited Partnership, huku Bombardier na Investissement Québec wakimiliki takriban 34% na 16% ya hisa mtawalia. Makao makuu ya mradi huo wa utengenezaji wa ndege pamoja na karakana zake vyote vinapatikana Mirabel, Québec. Kutokana na ushirikiano huo, na hali kwamba Airbus inamiliki hisa nyingi, mradi wa C Series huhesabiwa sasa kuwa chini ya Airbus. Shirika la Air Tanzania kwa sasa lina ndege saba, baada ya kununuliwa ndege sita chini ya mpango wa kufufua shirika hilo lililoanzishwa mwaka 1977. Kuna Bombardier DASH8 Q400 tatu, mbili ambazo zilifika Tanzania Septemba 2016 na moja Juni 2017; Bombardier CS300 mbili na Boeing 787 Dreamliner ambazo zilitua Tanzania kati ya mei na Julai 2018. Shirika hilo lilikuwa na Bombardier DASH8 Q300 moja ambayo ilikuwa ikihudumu tangu 2011.	https://www.bbc.com/swahili/49754729
business	Ndege ya Urusi yalazimika kutua kwa dharura baada ya kugongana kundi la ndege	"Ndege ya abiria ya Urusi imelazimika kutua kwa dharura kwenye shamba la mahindi karibu na jiji la  Moscow baada ya kugonga kundi la ndege. Watu ishirini na watatu wamejeruhiwa katika tukio hilo, ambalo limesababisha ndege kutua huku injini yake ikiwa imezima na gia yake kutua ikirudi nyuma, wamesema maafisa wa afya. Ndege hiyo  Ural Airlines Airbus 321  ilikuwa ikisafiri kuelekea katika eneo la  Simferopol Crimea ilipogonga kundi la ndege muda mfupi baada ya kuondoka uwanjani , hali iliyovuruga utendaji wa injini yake. Vyombo vya habari vya taifa la Urusi  vimetaja kutua kwa ndege hiyo kama  ""muujiza wa eneo la  Ramensk"". Maafisa wa ndege hiyo wamesema ndege imeharibika sana na haiwezi kupaa  tena.  Uchunguzi rasmi juu ya ajali hiyo unaendelea. Ndege hiyo ilikwa na abiria 233  na wahudumu ndani yake wakati ndege waliporipotiwa kuingia ndani ya injini na rubani wake akaamua kutua mara moja. Abiria mmoja ambaye hakutajwa jina lake ameiambia televisheni ya taifa kuwa ndege ilianza kuyumba kwa hali ilisiyo ya kawaida baada ya kuondoka uwanjani. ""Sekunde tano baadae, taa za upande wa kulia za ndege zikaanza kuwaka na kuzima  na kulikuwa na harufu ya kuungua.  halafu tukatua na kila mtu akatimua mbio kwenda mbali ,"" alisema. Shirika la usafiri wa ndege la Rosaviatsia limesema kuwa ndege hiyo ilitua katika sahamba la mahindi yapata kilomita moja (maili 0.62 ) kutoka kwenye njia yake kwenye uwanja wa kimataifa Zhukovsky , huku injini yake ikiwa imezima na breki zake za kutua  zikiwa zimerudi nyuma. Wasafiri walitolewa kutoka kwenye ndege, huku baadhi wakipelekwa hospitalini kwa matibabu na wengine wakiongozwa kuelekea kwenye uwanja wa ndege. Wizara ya afya imesema kuwa watoto watano walikuwa miongoni mwa wasafiri waliolazwa kufuatia ajali hiyo.. Wale waliojeruhiwa katika mkasa huo walichukuliwa kama watu wenye ""hali mbaya na hali ya kawaida "",imesema. Mkurugenzi Mkuu wa kampuni ya ndege ya Ural Airlines Kirill Skuratov amewaambia waandishi wa habari kuwa wasafiri waliotaka kuendelea na safari yao watawekwa kwenye ndege mbadala  baada ya kufanyiwa uchunguzi wa kimatibabu. Vyombo vya habari vya Urusi vimelinganisha tukio hilo na tukio la safari ya ndege ya Marekani-US Airways  iliyolazimika kutua kwa dharura katika mto  Hudson muda mfupi baada ya kupaa mnamo mwaka  2009. Migongano baina ya ndege na  ndege ni jambo la kawaida  katika safari za anga , huku maelfu ya ajali hizo zikitokea nchini Marekani pekee. Hata hivyo, ni nadra kusababisha ajali au kusababisha uharibifu kwenye ndege"	https://www.bbc.com/swahili/habari-49357997
religion	Mchungaji Mwamposa akamatwa baada ya vifo vya waumini	Watu 20 wafariki dunia mjini Moshi walipokuwa wakikusanyika katika viwanja vya Majengo kuhudhuria Ibada iliyoongozwa na Mtume Boniface Mwamposa. Watu hao wamefariki dunia baada ya kukanyagwa na wenzao wakati wakitoka katika lango moja waliloelekezwa kupita ili kukanyaga mafuta ya upako. Katika tukio hili watu 16 wamejeruhiwa. Kiongozi wa kanisa la Inuka Uangaze, anayejitambulisha kama nabii na mtume Boniface Mwamposa , hii leo amelazimika kusitisha ibada kwa ajili ya kuitikia wito wa Polisi mkoani Kilimanjaro, Tanzania  kulikotokea vifo vya waamini wake. Mwamposa ambaye huendesha ibada zake katika eneo la Tanganyika Packers, leo Jumapili Februari 2, Nabii huyo amelazimika kufupisha ibada ya kwanza na kuanza safari ya kuelekea Moshi alikoitwa na polisi. Ibada huwa inaisha majira ya saa saba lakini leo imeisha saa nne na nusu asubuhi. Gazeti la Mwananchi limeandika kuwa jana katika kongamano lake la kukanyaga mafuta ya upako mkoani Kilimanjaro, watu 20 walipoteza maisha wakisukumana kukanyaga mafuta hayo. Wakati hayo yakiendelea, waumini wa nabii huyo wamemkingia kifua na kueleza suala la watu kukanyagana kwenye mikutano mikubwa ni kawaida. Rais wa Jamhuri ya Muungano wa Tanzania, John Pombe Magufuli ametuma salamu za rambirambi kwa familia za watu 20 waliopoteza maisha wakati wakitoka katika Ibada huko Moshi Mkoani Kilimanjaro. Magufuli ameeleza kusikitishwa na idadi kubwa ya vifo vya Watanzania waliopoteza maisha katika matukio hayo na amewaombea Marehemu wote wapumzike mahali pema peponi na majeruhi wote wapone haraka na kurejea katika majukumu yao. Aidha amemtaka mkuu wa mkoa wa Kilimanjaro bi. Anna Mghwira  kufikisha salamu zake za pole kwa familia, ndugu, jamaa, marafiki na wote walioguswa na vifo hivyo. Rais Magufuli ametoa wito kwa Watanzania wote kuchukua tahadhali katika matukio yote yenye viashiria vya hatari ikiwemo mikusanyiko mikubwa ya watu na amevitaka Vyombo vya Ulinzi na Usalama kuhakikisha vinasimamia ipasavyo tahadhali za kiusalama.	https://www.bbc.com/swahili/habari-51347183
entertainment	Habari katika picha: Baadhi ya picha bora zilizopigwa barani Afrika	Pictures from AFP, EPA and Reuters.	https://www.bbc.com/swahili/52926620
entertainment	A$AP Rocky: Mpenzi wa Rihanna hatimaye ajitambulisha kwa umma	"Mwanamuziki wa Marekani ASAP Rocky ametangaza kwamba yupo katika mapenzi na mwanamuziki mwenza Rihanna. Rapa huyo alimuelezea Rihanna kuwa penzi la Maisha yake katika mahojiano na GQ. Uvumi kuhusu iwapo nyota hao wamekuwa katika   uhusiano wa kimapenzi ulianza mapema 2013, wakati rapa huyo alipomsaidia Rihanna katika ziara yake ya Diamond World Tour. ""Yeye ni sawa na labda milioni wengine . Nadhani wakati unajua, unajua tu,"" alisema. ""Ni Yeye tu."" Wawili hao walishiriki katika Video ya ASAP Rocky ya 2013 ya fashion Killa. Tangu wawili hao walipoanza mahusiano ya kimapenzi , wamekuwa wakijaribu kuwazuia waandishi wa habari kuwapiga  picha pamoja, taarifa hiyo ilisema. Rapa huyo alisema kwamba mpenzi wake ndiye aliyeishawishi albamu yake mpya ambayo itamshirikisha Morrissey. Mwaka 2019, Asap Rockey , jina lake Rakim Mayers, alipatikana na hatia ya kumshambulia mtu wakati wa vita vilivyozuka Stockholm na kupatiwa hukumu ya miaka miwili. Kesi hiyo ilivutia hisia za kimataifa ,wakati rais wa Marekani Donald Trump wakati huo alipoingilia kati na kusema kwamba ASAP Rocky alikuwa anaonewa."	https://www.bbc.com/swahili/habari-57169583
politics	Bobi Wine kurejelea kampeni baada ya mauaji ya mlinzi wake na waandishi habari kujeruhiwa	Mgombea wa kiti cha urais kupitia chama cha NUP Robert Kyagulanyi maarufu kama Bobi Wine ametangaza kuendelea na kampeni zake hapo kesho alizokuwa amesitisha kwa siku 3 baada ya waandishi habari 3 kujeruhiwa na mlinzi wake kugongwa na gari. Kulingana na mwandishi wa BBC Swahili mjini Kampala, Issaac Mumena, siku ya Jumapili Robert Kyagulanyi mgombea kupitia chama cha NUP alisitisha kampeni zake wilayani Masaka, kusini magharibi mwa Uganda baada ya mwandishi habari Ashirafu Kasirye kujeruhiwa vibaya na walinda usalama na kukimbizwa mjini Kampala kupata matibabu huku hali yake ikiwa mahututi. Akiwa njiani kuelekea mjini Kampala mlinzi wake naye aligongwa na gari ambalo Bobi Wine anadai lilikuwa la jeshi la UPDF na kufariki dunia na mazishi yake yalifanyika hapo jana. Katika mkutano na waandishi habari uliofanyika leo makao makuu ya chama cha NUP Kamokya kitongoji cha jiji la Kampala Bobi Wine ametangaza kurejea kwenye kampeni kesho akianzia kisiwani Kalanga na baadaye Wakiso hadi jiji la Kampala ikiwa ni kati ya wilaya 13 zilizopigwa maarufuku kufanya kampeni na tume ya uchaguzi kutokana na kuongezeka kwa maambukizi ya virusi vya Covid-19 lakini Bobi Wine amekaidi agizo la tume ya uchuguzi. ''Baada ya kutumia tume ya uchaguzi wamepiga maarufu kampeni zetu sehemu hizo zote, jana nimemuona rais Museveni akiwa Mukono, na nikajiuliza viongozi wa tume ya uchaguzi wanavyofanya kazi zao. Hata hivyo mimi nitafanya kampeni hata kama wamepiga marufuku sehemu hizo nitakuja na kuzungumuza na nyinyi'', amesema Bobi Wine. Wakati huohuo, Rais Yoweri Museveni anayetetea kiti chake amewajibu viongozi wa kidini kuhusu zoezi la uchaguzi kufanyika kama lilivyopangwa tarehe 14 Januari hata kama kuna virusi vya corona. Mgombea huyo wa chama tawala cha NRM alitakiwa kufanya kampeni wilaya ya Kampala na Wakiso lakini kwasababu ya marufuku ya tume ya uchaguzi, alizinduwa barabara ya Mukono katosi na kuzinduwa kiwanda cha gesi wilayani Mukono na baadaye kuwahutubia wafuasi wake kwa njia ya telivisoni na radio. Katika hotuba yake Rais Museveni amesema uchaguzi mkuu hauwezi kuahirishwa kama walivyoomba viogozi wa madhehebu ya Wakristo nchini humo. ''Siyo muhimu tunaweza kufanya zoezi la uchaguzi hata kama kuna virusi vya corona, mtu anakwenda anapiga kura na kuondoka, pia tayari kuna wabunge karibu 13 wamepita bila kupingwa sasa utawezaje kusitisha uchaguzi. Na fedha ambazo zimeshatumika katika zoezi hili na tume ya uchaguzi utazipata wapi, fedha ambazo zimetumika zinaweza kujenga barabara kama tano'', Museveni amesema. Wagombea wengine wameendelea na kampeni zao kama vile Jenerali Mugisha Muntu ambaye amezungumuza  na wafasi wake wilayani Mitiyana kusini magharibi mwa Kampala na kuwaomba kujitokeza kwa wingi tarehe 14 Januari ili wampumzishe Rais Museveni. ''Nchi jirani za Kenya na Tanzania tumeona marais wanapokezana kwa amani kama tulivyomuona Moi akimpatia Kibaki na Kibaki akampatia Uhuru. Tumeshuhudia nchini Tanzania mara nne, ni sharti kutibu ugonjwa huo. Tunawaomba tarehe 14 Januari, 2021, mumpumzishe Jenerali Museveni kwa kura zenu ili aende akapumzike'', amesema Mugisaha Muntu. Patrick Amuriat Oboi wa chama cha FDC baada ya kupuliziwa maji ya pilipili jana na walinda usalama na kupelekwa hospitali kupata matibabu, amerejea tena katika kampeni akiwa mkoa wa Teso wilaya Bukedea.	https://www.bbc.com/swahili/habari-55477036
sports	Cristiano Ronaldo: Gwiji huyo wa Ureno anaisadia ama anaikaba Man United?	"Kurejea kwa Cristiano Ronaldo Manchester United msimu huu kulisasabisha msisimko na hamasa kubwa miongoni mwa mashabiki - na tayari ameshafunga mabao kadhaa muhimu - lakini kikosi hicho ni bora asipokuwepo Ronaldo? Akiwa moja ya usajili mkubwa katika ligi kuu ya England, mwana mpotevu huyo, ambaye sasa ana umri wa miaka 36, ​​alirejea timu hiyo akitokea Juventus msimu huu wa joto - siku chache baada ya kuonekana kana kwamba angejiunga na mahasimu wao Manchester City. Lakini baada ya kufunga mabao manne katika mechi zake tatu za kwanza, amefunga mabao mawili pekee katika mechi sita zilizofuata - ingawa magoli hayo ya ushindi yalifungwa dakika za mwisho katika mechi za ligi ya Mabingwa Ulaya- dhidi ya Villarreal na Atalanta. United wamebadili uchezaji wao ili kuendana na mshindi huyo mara tano wa tuzo ya Ballon d'Or katika kikosi chao na Meneja Ole Gunnar Solskjaer yuko kwenye presha kubwa, huku timu yake ikionekana ya kawaida kuliko hapo awali baada ya kufungwa 5-0 nyumbani na Liverpool. Mchezaji mwenzake wa zamani huko Italia Leonardo Bonucci anafikiri Juventus ilikuwa timu bora bila yeye na nahodha wa zamani wa Liverpool na Scotland Graeme Souness haamini kwamba anapaswa kuanza moja kwa moja United. Swali kubwa Je Ronaldo anaisaidia United au ni Mzigo? Mabao matatu katika mechi sita katika ligi kuu ya England ni ujio mwingine wa kuridhisha kiasi- mabao mawili katika mechi yake ya kwanza dhidi ya Newcastle na moja dhidi ya West Ham katika mechi ya pili- lakini, kwa uwezo wake, idadi hiyo ya mabao hayo haridhishi. Mara ya mwisho alimaliza msimu akiwa na wastani wa asilimia 50% ya mabao, kwa uchache ilikuwa msimu wa 2006-07, msimu wake wa nne akiwa na United, alipofunga mabao 17 katika michezo 34. Mabao hayo yakamfanya kushika nafasi ya tatu ya ufungaji bora, Didier Drogba akitwaa kiatu cha dhahabu akiwa na mabao 20. Ni mapema lakini tayari wachezai 14 wameshafunga mabao mengi kupita yeye msimu huu, akiwemo Hwang Hee-chan wa Wolves na winga wa Watford Ismaila Sarr. Ronaldo anashika nafasi ya 8 kwa wachezaji wenye wastani wa mashuti kwenye ligi kuu ya England, akiwa na mashuti 25, huku wachezaji wenzake Mason Greenwood na Bruno Fernandes wakiwa juu yake. Akiwa nafasi ya 9 kwa wenye mashuti yaliyoleta lango. ""Atafunga mabao na kufurahisha umati lakini sidhani kama atacheza kila mechi,"" alisema mchambuzi wa Sky Sports Souness. ""Ningemchukua, lakini mazungumzo lazima yawe 'huwezi kuanza kila mchezo lakini utakuwa na ushawishi mkubwa kwa zaidi ya miezi tisa'."" Hajafanya makubwa. Mwandishi wa ESPN Mark Ogden aeiambia BBC: ""Kilichobalika msimu huu ni Ronaldo. Kwamba wana mtu ambaye hafanyi mambo mengi sana. ""Edson Cavani anakimbia kila mahali. anakimbia kusababisha hatari, analeta ushawishi kwa mashabiki na wachezaji wenzake. Kama Ronaldo hayupo uwanjani, United wanakuwa kama timu moja."" Mchambuzi wa BBC Micah Richards alisema: ""Kama unamleta Ronaldo, utachezaji mfumo gani? unaleta uwiano gani?. Leta watu ambao watakuwa nyuma yake na kutekeleza majukumu yake."" Ronaldo amefanikiwa kupoka mipira mara tatu tu katika eneo la adui katika ligi kuu msimu huu - na kucheza pasi 48 katika eneo la timu yake. Kwa upigaji wa pasi kwa ujumla, yuko chini - akiwa nafasi 208 akipoga pasi 169 (143 zikifanikiwa) huku wachezaji 195 wakipiga pasi zaidi yake. Kuna tofauti kubwa kwa namna gani United inacheza msimu huu: wana soka la moja kwa moja; wanapiga sana krosi; lakini hawawapi presha sana wapinzani. ""Anaweza kusema yeye ni mchezaji bora, lakini ukizungumzia ameisaidia Man United kuwa bora? hapana? alisema Souness baada ya kipigo cha Liverpool. Ronaldo ameshinda ubingwa wa ligi wa Serie A katika misimu yake miwili ya mwanzo akiwa na Juventus lakini msimu uliopita, walimaliza nafasi ya nne, wakihitimisha ubabe wao wa kutwaa ligi kwa misimu tisa mfululizo. Beki wa Bonucci alisema: ""Mwaka jana timu ilicheza kwa ajili yake. Kwa sasa timu inapaswa kurejesha ile hamasa ya Juve iliyokuwepo kabla hajawasili.""Kiungo wa zamani wa United Bastian Schweinsteiger aliiambia BBC: ""Nakubaliana na Leonardo Bonucci kwamba Juventus ilikuwa nzuri bila Cristiano Ronaldo. United iko nafasi ya saba ikiwa na alama 14 katika michezo 9 ya ligi kuu England, alama nane nyuma ya vinara Chelsea. Katika mechi 9 msimu uliopita walikuwa na alama 16 - lakini kwenye nafasi ya 9  kwa sababu timu nyingi zilikuwa zimecheza mchezo mmoja zaidi. Lakini walipaswa kuwa bora zaidi msimu huu baada ya kuwasajili mlinzi wa Ufaransa Raphael Varane kutoka Real Madrid, winga wa England Jadon Sancho kutoka Borussia Dortmund na Ronaldo. Kuna utofauti unaoonekana wa namna United wanavyocheza msimu huu baada ya kusajiliwa kwa Ronaldo. United wamekuwa wakipiga krosi nyingi msimu huu kuliko msimu uliopita - Ronaldo ni mzuri sana kwa mipira ya juu ama mipira ya vichwa. Wamepanda kutoka nafasi ya 17 msimu uliopita mpaka nafasi ya 7 kwa upigaji wa krosi msimu huu. Wastani wa krosi kwa mechi moja ni krosi 11.2 msimu wa 2020-21 lakini kwa sasa wastani kwa mechi ni krosi 14.2. Licha ya hilo, Ronaldo hajafanikiwa kufunga goli lolote kwa kichwa msimu huu kwenye ligi ukiacha lile la ushindi kwenye igi ya mabingwa Ulaya dhidi ya Atalanta. Kingine kilichobadilika kwa United ni kwamba kwa sasa wanashambulia kwa kasi zaidi kuliko msimu uliopita. wakiongoza kwenye hilo. Mshambuliaji wa zamani wa England Karen Carney yeye haoni kama namna ya uchezaji umebadilika sana. ""Wanajaribu kubadiisha nama ya kucheza hivi karibunu - sishani ni kwa sababu ya Ronaldo. United wana rekodi nzuri ugenini kwa sababu ya kujilinda na kufanya mashambulizi ya kushtukiza,"" alisema. Souness aliongeza: ""wana matatizo kwa sababu hawawezi kucheza namna anavyotaka Ole. Kuna mashaka kidogo kuhusu mchango wa Ronaldo msimu ulivyobadilisha hali ya mambo Manchester United , Meneja aliyekalia kuti kavu Solskjaer akihaha namna anavyoweza kupata matokeo na kurejesha kiwango cha timu hiyo, , Mnorway huyo anaweza kutumia takwimu kama hizi kuona kama kurejea kwa Ronaldo kumefanya kikosi chake kuwa bora ma la."	https://www.bbc.com/swahili/59086667
politics	Mauaji ya Jamal Khashoggi: 'Mwanamfalme wa Saudia Mohammed bin Salman lazima achunguzwe'	"Kuna ushahidid kamili kwamba mwanamfalme wa Saudia Mohammed bin Salman na maafisa wengine wa ngazi za juu wanahusika kibinafsi kwa muaji ya  Jamal Khashoggi, kulingana na mtaalamu wa Umoja wa mataifa. Ripoti ya mtaalamu huyo wa UN Agnes Callamard inasema kuwa ushahidi huo unahitaji kufanyiwa uchunguzi na jopo huru la kimataifa lisilipoendelea upande wowote. Khashoggi aliuawa katika ubaloizi wa Saudia mjini Instanbul  na maajenti wa Saudia. Watawala wa Saudia wanasisitiza kuwa wauaji wake hawakutumwa na mwanamfalme Mohammed. Ufalme huo wa Ghuba umeweka washukiwa 11 wasiojulikana katika jopo kujibu mashtaka na tayari  imewawekea hukumu ya kifo watano kati yao. Hatahivyo bi Callamard alisema kuwa jopo hilo lilishindwa kuafikia viwango vya kimataifa na kulitaka kuvunjiliwa mbali. Mwandishi huyo aliyekuwa na umri wa miaka 58 , na aliyekuwa akiandikia gazeti la the Washington Post  na mkosoaji mkubwa wa mwanamfalme Mohammed mara ya mwisho alionekana akiingia katika ubalozi wa Saudia tarehe 2 Oktoba  ili kuchukua nakala alizohitaji ili kumuoa mchumba wake Hatice Cengiz. Bi Callamard , mtaalamu huyo wa Umoja wa Mataifa  kuhusu mauaji ya kiholela alisema kuwa Khashoggi aliuawa kikatili ndani ya ubalozi huo. Naibu wa mwendesha mashtaka wa Saudia Shalaan Shalaan aliambia maripota kwamba mnamo mwezi Novemba kwamba mauaji hayo yaliagizwa na kiongozi wa wapatanishi aliyetumwa mjini Instanbul na naibu afisa mkuu wa ujaususi ili kumlazimisha Khashoggi kurudi katika ufalme huo kutoka mafichoni kwake. Wachunguzi waliamua kwamba Khashoggi alilshikwa kwa nguvu baada ya kukataa na kudungwa sindano iliokuwa na kiwango cha juu cha dawa hatua iliosababisha kifo chake'', alisema bi Shaalan . ''Mwili wake baadaye ulikatwakatwa  na kupatiwa mshirika wa ajenti hao nje ya ubalozi'' , aliongezea. Watu watano tayari wamekiri kumuua, bi Shaalan alisema akiongezea '' mwanamfalme hakuwa na habari kuhusu hatua hiyo''. Mnamo mwezi Januari afisi ya haki za kibinaadamu katika Umoja wa Mataifa ulimpatia bi Callamard jukumu la kuchunguza kuhusu kiwango cha utaifa na watu binafsi waliohusika katika mauaji hayo. Maafisa waandamizi wa Saudia wanasisitiza kuwa kifo cha Khashoggi kilitokana na operesheni mbaya , lakini mchunguzi huyo wa UN anasisitiza kuwa ni mauaji ya kiholela ambapo ufalme wa Saudia  unadaiwa kuhusika. Kutokana na sheria ya haki za kibinaadamu, jukumu la serikali sio swali kwa mfano, ni maafisa gani wa serikali waliagiza mauaji ya Khashoggi, iwe mmoja ama zaidi aliagiza kutekwa kwake kabla ya kudaiwa kuwa ajali ama iwapo maafisa hao walitekeleza mauaji hayo kibinafsi. Bi Callamard pia alisema kuwa kulikuwa na ushahidi uliotaka uchunguzi zaidi kufanywa kuhusu maafisa wa ngazi za Mtaalamu huyo anasema kwamba mwanamfalme huyo anahitaji kuwekewa vikwazo ambavyo tayari vinaaathiri mataifa wanachama ikiwemo Marekani, dhidi ya watu binafsi waliotajwa kuhusika na mauaji hayo. Amesema kuwa vikwazo hivyo vinafaa kulenga mali yake katika mataifa ya kigeni, hadi pale ushahidi utapatikana kwamba hakuhusika na mauaji ya bwana  Khashoggi"", alisema. Kesi ya washukiaw hao 11 inayoendelea nchini Saudia inafaa kusitishwa kulingana na Callamard , kwa kuwa huo ulikuwa uhalifu wa kimataifa ambapo inaweza kuendeshwa mahala popote. Hatua hiyo itaruhusu mataifa kama vile Uturuki , Marekani  kuweza kuwashtaki wauaji wake. Ripoti hiyo inasema kuwa baraza la Umoja wa Mataifa linafaa kufuatilia uchunguzi kuhusu mauaji ya Khashoggi  ili kuanzisha kesi kubwa  na kutafuta mikakati kwa watu kuchukua jukumu kama vile jopo. Hakujakuwa na tamko lolote kuhusu ripoti hiyo kutoka kwa serikali ya Saudia."	https://www.bbc.com/swahili/habari-48692423
religion	Maafisa wa maadili Iran: Kwa nini tunawaambia wanawake nini cha kuvaa	"Kifo cha Mahsa Amini mwenye umri wa miaka 22 baada ya kuzuiliwa na polisi wa Iran wanaojiita polisi wa maadili kimezusha maandamano ya hasira, huku wanawake wakichoma hijabu zao katika kitendo cha chuki dhidi ya kanuni kali za mavazi za Jamhuri ya Kiislamu na wale wanaozitekeleza. Gasht-e Ershad (Doria za Mwongozo) ni vitengo maalum vya polisi vilivyopewa jukumu la kuhakikisha maadili ya Kiislamu yanazingatiwa na kuwaweka kizuizini watu ambao wanachukuliwa kuwa ""wamevaa isivyofaa"". Chini ya sheria ya Iran, ambayo inatokana na tafsiri ya nchi ya Sharia, wanawake wanalazimika kufunika nywele zao kwa hijabu  na kuvaa mavazi marefu yasiyowabana ili kuficha maumbo yao. Bi Amini inadaiwa alikuwa na baadhi ya nywele zinazoonekana chini ya hijabu yake alipokamatwa na polisi wa maadili mjini Tehran tarehe 13 Septemba. Alizimia muda mfupi baada ya kuanguka katika kituo cha kuzuilia watu na kufariki siku tatu baadaye hospitalini. Mafisa wamekanusha ripoti kwamba walimpiga kichwani kwa kutumia rungu na kumgongesha kwenye magari yao. Katika mahojiano yasiyo ya kawaida, afisa mmoja wa polisi wa maadili alizungumza na BBC bila kujulikana kuhusu uzoefu wake wa kufanya kazi katika kikosi hicho. ""Walituambia sababu tunafanya kazi kwa vitengo vya polisi vya maadili ni kulinda wanawake,"" alisema.""Kwa sababu ikiwa hawatavaa vizuri, basi wanaume wanaweza kukasirika na kuwadhuru."" Alisema wanafanya kazi katika kundi la watu sita, wakijumuisha wanaume wanne na wanawake wawili, na wanalenga maeneo yenye msongamano mkubwa wa magari na ambapo umati wa watu hukusanyika. ""Inashangaza, kwa sababu ikiwa tutawaongoza watu kwa nini tunahitaji kuchagua mahali penye shughuli nyingi ambayo ina maana kwamba tunaweza kuwakamata watu zaidi?"" ""Ni kama tunaenda kuwinda."" Ofisa huyo aliongeza kuwa kamanda wake atamsema vibaya au kusema hafanyi kazi ipasavyo ikiwa hatabaini watu wa kutosha wanaokiuka kanuni za mavazi, na kwamba aliona ugumu hasa pale watu walipokataa kukamatwa. ""Wanatarajia tuwaingize ndani ya gari. Unajua ni mara ngapi nilitokwa na machozi wakati nikifanya hivyo?"" ""Nataka kuwaambia kwamba mimi si mmoja wao. Wengi wetu ni askari wa kawaida tukipitia huduma yetu ya lazima ya kijeshi. Najisikia vibaya sana."" Mapambano ya mamlaka ya Iran dhidi ya ""hijabu mbaya"" - kuvaa hijabu au mavazi mengine ya lazima kimakosa - yalianza mara tu baada ya Mapinduzi ya Kiislamu ya 1979, lengo kuu ambalo lilikuwa kuwafanya wanawake kuvaa kwa heshima. Wakati wanawake wengi wakifanya hivyo wakati huo, sketi ndogo na nywele zisizofunikwa hazikuwa vituko vya kawaida katika mitaa ya Tehran kabla ya Shah Mohammad Reza Pahlavi anayeunga mkono Magharibi kupinduliwa. Mkewe Farah, ambaye mara nyingi alivaa mavazi ya Magharibi, alichukuliwa kama mfano wa mwanamke wa kisasa. Ndani ya miezi kadhaa ya kuasisiwa kwa Jamhuri ya Kiislamu, sheria zinazolinda haki za wanawake ambazo zilikuwa zimeanzishwa chini ya Shah zilianza kufutwa. ""Haikutokea mara moja, ilikuwa ni mchakato wa hatua kwa hatua,"" alisema Mehrangiz Kar, 78, wakili wa haki za binadamu na mwanaharakati ambaye alisaidia kuandaa maandamano ya kwanza ya kupinga hijabu. ""Mara tu baada ya mapinduzi kulikuwa na wanaume na wanawake mitaani wakitoa hijabu za bure kwa wanawake zilizofungwa kwenye karatasi za zawadi. Mnamo tarehe 7 Machi 1979, kiongozi wa mapinduzi, Ayatollah Ruhollah Khomeini, aliamuru kwamba vazi la hijabu litakuwa ya lazima kwa wanawake wote katika maeneo yao ya kazi na kwamba aliwachukulia wanawake ambao hawajajifunika kuwa ""uchi"". ""Hotuba hiyo ilipokelewa na wanamapinduzi wengi kama amri ya kulazimisha vazi la hijabu kwenye kwa wanawake,"" alisema Bi Kar, ambaye ni mkazi wa Washington DC. ""Wengi walidhani hii ingetokea mara moja, kwa hivyo wanawake walianza kupinga."" Waliitikia amri hiyo kwa maandamano. Zaidi ya watu 100,000, wengi wao wakiwa wanawake, walikusanyika katika mitaa ya Tehran siku iliyofuata - Siku ya Kimataifa ya Wanawake - kuandamana. Licha ya agizo la Ayatollah Khomeini, ilichukua muda kwa mamlaka kuamua ni nguo gani zinazochukuliwa kuwa ""zinazofaa"" kwa wanawake. ""Hakukuwa na maagizo ya wazi, kwa hivyo [wali] kuja na mabango na mabango yanayoonyesha mifano, ambayo yalitundikwa kwenye kuta za ofisi. Walisema wanawake wanapaswa kufuata maagizo haya [kuhusu kuvaa hijabu] la sivyo hawawezi kuingia,"" alieleza Bi Kar. Kufikia 1981, wanawake na wasichana walitakiwa kisheria kuvaa mavazi ya ""Kiislamu"" ya heshima. Katika mazoezi hii ilimaanisha kuvaa chador - vazi la mwili mzima, ambalo mara nyingi huambatana na hijabu ndogo chini - au hijabu na koti (koti) inayofunika mikono yao. ""Lakini mapambano dhidi ya hijabu ya lazima yaliendelea katika viwango vya mtu binafsi. Tulikuwa wabunifu katika kuvaa hijabu au kutofunika nywele zetu ipasavyo,"" Bi Kar alisema. ""Kila mara walipokuwa wakituzuia, tulikuwa tunapigana."" Mnamo 1983, bunge liliamua kwamba wanawake ambao hawakufunika nywele zao hadharani wangeweza kuadhibiwa kwa viboko 74. Hivi majuzi, iliongeza adhabu ya hadi siku 60 gerezani. Mamlaka hata hivyo zimetatizika kutekeleza sheria tangu wakati huo, na wanawake wa rika zote wanaonekana mara kwa mara wakisukuma mipaka hadharani kwa kuvaa makoti ya kubana, yenye urefu wa mapajani na hijabu za rangi nyangavu zilizorudishwa nyuma ili kufichua nywele nyingi. Kiwango ambacho sheria hizi zimetekelezwa na ukali wa adhabu zinazotolewa umetofautiana kwa miaka mingi kulingana na rais ambaye amekuwa madarakani. Meya wa wakati huo wa Tehran, Mahmoud Ahmadinejad, ambaye ni mhafidhina, alitaka kuonekana kutilia mkazo zaidi suala hilo alipokuwa akipigania kiti cha urais mwaka 2004. ""Watu wanavutiwa na mitindo tofauti, na tunapaswa kuwatumikia wote,"" alisema katika mahojiano ya televisheni. Lakini mara tu baada ya ushindi wake wa uchaguzi mwaka uliofuata, Gasht-e Ershad ilianzishwa rasmi. Hadi wakati huo, kanuni za mavazi zilikuwa zimedhibitiwa kwa njia isiyo rasmi na watekelezaji sheria wengine na vitengo vya kijeshi. Polisi wa maadili mara nyingi hukosolewa na umma kwa mtazamo wao mkali, na wanawake mara kwa mara huwekwa kizuizini na kuachiliwa tu wakati jamaa anaonekana kutoa hakikisho kwamba watazingatia sheria katika siku zijazo. ""Nilikamatwa nikiwa na binti yangu tuliposimamishwa kwa sababu ya midomo yetu,"" mwanamke mmoja kutoka jiji la kati la Isfahan aliambia BBC. ""Walitupeleka kituo cha polisi na kumtaka mume wangu aje kusaini kipande cha karatasi ambacho hataturuhusu kutoka bila hijabu."" Rais Ebrahim Raisi, mhubiri mwenye msimamo mkali ambaye alichaguliwa mwaka jana, alitia saini amri tarehe 15 Agosti kutekeleza orodha mpya ya vikwazo. Ilijumuisha kuanzishwa kwa kamera za uchunguzi ili kufuatilia na kuwatoza faini wanawake waliofunuliwa nguo au kuwaelekeza kwa ""ushauri"", na kifungo cha lazima gerezani kwa Muiran yeyote ambaye alihoji au kuchapisha maudhui kinyume na sheria za hijabu mtandaoni. Vizuizi hivyo vilisababisha ongezeko la watu waliokamatwa lakini pia kuzua ongezeko la wanawake waliokuwa wakichapisha picha na video zao bila hijabu kwenye mitandao ya kijamii - jambo ambalo limeshika kasi siku chache baada ya kifo cha Bi Amini. Masih Alinejad, mwandishi wa habari na mwanaharakati ambaye sasa anaishi Marekani, anasema maandamano ambayo yamezuka tangu kifo cha Bi Amini yana hisia za kibinafsi. Kwa miaka mingi, ameendesha kampeni kadhaa dhidi ya sheria za hijab, ikiwa ni pamoja na #mystealthyprotest na wengi, na serikali, inamwona kama nguvu muhimu nyuma ya machafuko ya sasa. Wanawake walianza kuvua hijabu zao na kuzipeperusha hewani kwenye mazishi ya Bi Amini katika mji wa magharibi wa Saqez siku ya Jumamosi."	https://www.bbc.com/swahili/articles/c729rn1lr3yo
politics	Uchaguzi wa Marekani 2020: Jinsi Kamala Harris anavyoangazia kinachowakabili wanasiasa wanawake	"Wakati Seneta Kamala Harris alipoandikisha historia ya kuwa mwanamke wa kwanza kuwa mgombea mweza wa urais katika uchaguzi wa Marekani, bila shaka ilikuwa vigumu kujiepusha na suala la jinsia kipindi hiki cha uchaguzi- Lakini Je wanawake katika siasa wanachukuliwa tofauti? Hivi ndivyo uteuzi wake unaangazia maswala ambayo wanawake katika siasa wamekutana nayo kwa miongo kadhaa - na jinsi mabo yanavyo badiliaka  - katika uchambuzi huu kutoka kwa Debbie Walsh, Mkurugenzi wa Kituo cha Wanawake na Siasa za Amerika katika Chuo Kikuu cha Rutgers. Wanawake wanapoingia kwenye siasa wanatakiwa kujiamini na kuthubutu. Wanatakiwa kutumia busara zote kujiwasilisha kwa watu bila kupoteza muelekeo wao. Utafiti unaonesha kuwa ubaguzi wa kijinsia ambao umekuwepo tangu jadi huenda ukawafanya wanasiasa wanawke kueleweka visivyo katika masuala ambayo kwa mfano wenzao wa kiume wanaweza kusifiwa kama ishara ya ukakamavu. Kwa wanawake wanaotokea jamii ya wachachu, ubaguzi huo wa kijinsia pia unakabiliwa na changamoto ya ubafuzi wa rangi. Nchini Marekani misemo kama ""mwanamke mweusi mwenye hasira"" yametumika kibaguzi kwa muda mrefu.  Msemo huo uliibuka karne ya 19, kuwaangazi awanawake weusi kama watu wasiokuwa na ustaarabu na wasio na mantiki. Kama anavyoelezea Bi Walsh: ""Wanawake wamelaumiwa kwa kutokuwa na uwezo na nguvu ya kuwa rais au makamu wa rais, lakini wakati huo huo, unaonyeshaje nguvu bila kuonekana kama mtu mwenye hasira?"" Anahisi Bi Harris alifanya kazi nzuri kufuata nyayo katika mjadala wa makamu wa rais, lakini anaongeza kuwa wakati mwingine alionekana kana kwamba anajizuia kusema kila kitu - japo majibu yake ya upole alipokatizwa kuzungumza na mwenzake yalikuwa ''mazuri'' kwa mwanamke yeyote aliye na uzoefu wa kukabiliana na hali kama hizo. Je anatosha kuongoza? Baadhi ya wachambuzi wanasema wanawake wanapaswa kujithibitisha kwenye kampeni kwa njia ambazo wanaume hawafanyi, hata kama jinsia haliwatii hofu wapiga kura. Pale ambapo watu wanachukulia uwezo kwa wanaume ni jambo la kawaida, wanawake lazima waonyeshe. Kura ya maoni iliyofanywa na Economist/YouGov mwezi Agosti ulionyesha kuwa makamu wa rais aliyepo madarakani aliongoza kwa uchache wa kura za watu wanaompendelea akilinganishwa na bI Harris. Robo ya Wamarekani walioshirika kura hiyo ya maoni hawakuwa na uhakika kuhusu uongozi wa Bi Harris, huku asilimia 14 wakitoa kauli sawana hiyo kumhusu Bw. Pence. Baada ya mjadala huo baadhi ya wapigakura walihisi Harris alishinda. Lakini walipoulizwa ni nani bora kuchukia nafasi ya rais baadhi yao walionekana kuwa na mtazamo tofauti. Kura ya maoni ya YouGov, ilibaini kuwa Wamarekani wengi - asilimia 56 - walihisi Bw. Pence alikuwa na nafasi nzuri kuwa rais ikiwa Bw. Trump hataweza kuhudumu, huku asilimia 50 ya wengine wakiwa na maoni sawia na hayo kumhusu Bi Harris. Japo baadhi ya walioshiriki kura hiyo ya maoni huenda wakafikiria makamu wa rais aliye madarakani amehitimu zaidi kwa nafasi hiyo ya juu akilinganishwa na seneta wa mara ya kwanza, wanaharakati wanaotetea haki ya wanawake katika siasa kwa muda mrefu wameonesha uwezo wao zaidi ya wenzao wa kiume. Kuwa 'Momala' Alipokubali nafasi ya kuwa mgombea mwenza katika chama cha Democratic, Bi Harris alisema wadhifa wa makamu wa rais utakuwa mzuri sana, ""lakini 'momala' ina maana zaidi "". Alipojitambulisha kwa Wamarekani, Bi Harris mara nyingi aliangazia familia yake ( yeye ni mama wa kambo wa watoto wawili) na maadili yao. Namna alilelewa na mama mmoja pamoja na familia yake mchanganyiko imekuwa muhimu kwa jinsi Bi Harris anavyojinadi kama mgombea mwenza. Kwa wanaume katika siasa, Bi Walsh anasema, kutambulisha familia zao ""daima imekuwa kuongeza thamani"". Lakini ni hivi majuzi tu ambapo wanawake katika siasa pia wameanza kutumia uzoefu wao kama sifa. Ni hali ""ngumu kwa wanawake"", anasema, kwasababu ikiwa hawana watoto wala kuwazungumzia maswali yanaibuliwa ""kwanini?"" ""Halafu wakiwazungumzia hasa wakiwa wadogo unaulizwa ni nani atawatunza watoto wako linaibuka?"" Hali ni tofauti kwa wanaume, wakati mwanamume anapozungumzia familia yake, anajenga taswira ya kuwa ""kiongozi wa familia"", lakini ""hakuna mtu yeyote anayemuuliza jinsi anavyowajibikia familia [yake]"", au hata kuuliza ni nani atawatunza watoto. Mfano mzuri wa kufafanua hali hii ni kupitia Sarah Palin ambaye mjadala kuhusu familia yake ilizua gumzo alipoteuliwa kuwa mgombea mwenza katika uchaguzi wa 2008. Bi Palin ambaye alikuwa gavana wa jimbo la Alaska alijipata akielezewa darubini na vyombo vya habari na wafuasi wa Democratic waliotaka kubaini jinsi alivyo wajimbikia familia yake. Wakati huo Bi Palin alikuwa na watoto watano na mmoja alikuwa na ulemavu. Wakosoaji wake waliuliza ikiwa atatelekeza familia yake kugombea nafasi ya juu ya uongozi. Lakini hali hiyo ya ubaguzi wa kijinsia dhidi ya wanasiasa wa kike imeanza kubadilika - japo inakuwa vigumu kwa wanawake katika siasa kuepuka swali uzazi. Bi Walshpia anaongeza kuwa Kamala Harris yuko katika nafasi ya kipekee kama mama kwa watoto wa kambo ambao sasa ni watu wazima. Na ki uhalisia, wapiga kura wanataka kuwaona wagombea wao kama wanadamu wa kawaida waliyo na maisha yao binafsi. ""Kwa hivyo nadhani anafanya jambo ambalo la kiuhalisia"" Wanaume walisema nini kumhusu? Donald Trump amemkumbuka vizuri sana, usiku wa Jumanne alisema, ""Harris alikuwa mbaya kwa mtu wa pili alieteuliwa katika Mahakama ya juu zaidi aliymuonesha maudhi, Brett Kavanaugh. Bw. Trump aliongeza kuwa ni mtu mwenye misimamo mikali  na asiye na heshima n mwenye chuki: Hayo ndio maneno aliyotumia kumuelezea Harris alipokuwa mgombea mwenza wa Joe Biden. Mpinzani wake Mike Pence hakutumia maneno ya matusi dhidi yake, lakini alimrushia madongo wakati wa mdahalo wa makamu wa rais . Kamala Harris alipoanzisha kampeni yake mbele ya maelfu ya wafuasi wake Januari 2019, alichukuliwa kama mgombea wa juu. Wakati fulani, Julai, baada ya mdahalo wa kwanza aliokuwa amebobea, aliongeza ushawishi wake katika kura za maoni za awali. Harris amepitia changamoto zake na anajua mtu anaweza kukumbana na yapi. Kama angekuwa mtu dhaifu, tayari angekuwa ameshafahamika kufikia sasa lakini almuradi ameamua kuingia kwenye kinyang'anyiro cha kugombea kiti cha juu zaidi, inawezekana siku moja Wamarekani wakaanza kumfikiria kama rais. Mambo yamebadilika vipi? Bi Walsh anasema mwaka 2018, ulishuhudia ongezeko kubwa la wanawake waliojitosa katika kinyang'anyiro cha kuwania nyadhifa za kisiasa' ""Wanawake hawakutumia muda mwingi kufukiria 'natakiwa kufanya nini' bali walijinadi wao kama wao,"" anasema. ""Tulishuhudia hilo mwaka 2018 wakati wagombea wengi walikuwa wakizungumzia masuala ambayo wanawake wameshauriwa kujitenga nayo."" Masuala hayo ni kama kutotaja watoto wao, kuangazia changamoto yao maishania u kuzungumzia matatizo ya kifedha yanayowakabili. Mwaka 2017, aliyekuwa Waziri wa Mambo ya nje wa Marekani Condoleezza Rice  pia alitoa wito kwa wanawake kutokubali ""mtu yeyote kuwabagua kwa misingi ya kijinsia au rangi ya ngizi yao"". ""Hiayo ni mambo lazima tuwaambie wanawake: Unapoingia katika chumba cha mkutano, ikiwa mtu atajaribu kukudunisha, usikabiliane naye. Unachotakiwa kufanya nikujieleza kwa utulivu bila hasira,"" alisema lkatika kongamano la uongozi la KPMG. ""Ikiwa unahisi huenda umezuiliwa kitu ambacho unadhani ulistahili kupata, kuna njia nyingi ya kukitafuta - na una haki ya kihakikisha unakipigania hadi ukipate."" Bi Walsh anasema kuanzia Geraldine Ferraro hadi kwa Sarah Palin na Hillary Clinton, kila mgombea amejiimarisha kutokana na tajiriba aliyopata zamani. Na sasa tumefikia kiwango ambacho mwanamke mweusi mwenye asili ya kihindi ameteuliwa kuwa mgombea mwenza wa urais "", alisema. ""Wakati wanawake wanapomuona mtu kama Kamala Harris akiteuliwa kama mgambea mwenza wa rais wanamchagua wakiwa na matumaini huenda akawa makamu wa rais, hatua hiyo tu inabadilisha mtazamo wa kile wanaweza kuwa maishani """	https://www.bbc.com/swahili/habari-54647650
business	Virusi vya corona: Mambo ya kifedha yanayofaa kuzingatiwa katika nyakati ngumu za kiuchumi	"Je, hali ya mfuko au mkoba wako iko vipi wakati huu wa corona? Iwe unaweka fedha kwenye akaunti ya benki, kwenye simu ya mkononi au hata chini ya godoro, ni wazi kwamba hali ya uchumi ya watu wengi imeathirika kutokana na ugonjwa wa corona. Hali ya maisha kwa watu wengi barani Afrika imebadilika hasa wale waliopoteza ajira au kipato kushuka kutokana na athari za ugonjwa huu. Serikali mbali mbali barani Afrika zimeweka mikakati mbalimbali kudhibiti ugonjwa wa corona, baadhi ya mikakati hiyo ni pamoja na marufuku ya kototoka nje ambayo kwa kiasi kikubwa imeathiri shughuli za watu kujipatia kipato. Pia zipo serikali ambazo zimechukua hatua mahususi za kifedha ili kupunguza makali, mathalani kuagiza mabenki kuacha kulipisha watu madeni yao kwa muda, na kupunguza viwango vya kodi na ushuru katika huduma mbali mbali. Utafiti uliofanywa na shirika binafsi la biashara  Ajua lenye maskani yake nchini Kenya na Nigeria  umeonyesha kuwa fedha katika mikoba ya watu nchini Kenya zilipungua kwa asilimia 21% kufikia Aprili mwaka huu. Je, watu wafanye nini ili kudhibiti matumizi ya fedha zao katika wakati huu? Wataalamu wa kifedha wanashauri yafuatayo: Weka au tengeneza bajeti Sheba Njagi ambaye ni mtaalam wa fedha binafsi kutoka kampuni ya Centonomy, Kenya anasema kuna umuhimu wa kufanya bajeti kwa minajili ya matumizi ya kila siku. Sheba anasema hili linawezekana kwa kugawa matumizi ya fedha zako katika maeneo makuu matatu. Eneo la kwanza, gharama ambazo ni muhimu kabisa - kama vile chakula na kodi ya nyumba. ""Pili ni gharama ambazo ni muhimu lakini sio ya dharura. Hizi ni gharama ambazo unaweza kuziepuka kama vile kutembelea saluni, kinyozi… (na tatu) gharama ambazo sio muhimu kabisa. Hizi ni kama vile fedha za kutumia katika burudani, kama vile vileo na kujivinjari kwenye vilabu. Fedha hizi unaweza kuweka kama akiba na kuwekeza katika biashara,"" anaeleza Sheba. Punguza mahitaji yasiyo muhimu Baada ya kutengeneza bajeti yako, kazi sasa ni kupunguza malipo au matumizi ambayo sio muhimu sana kwa wakati huo. ""Corona imetuonyesha kuwa si lazima uwe na ofisi kubwa. Waweza kufanyia shughuli zako za kibiashara ukiwa nyumbani na kuokoa hela katika ujenzi au kukodi afisi,"" anasema Malaa Kivila ambaye ni Mkurugenzi Mkuu wa Sylmax Consult, nchini Uganda. Tafuta mbinu mpya za kupata riziki Huenda ikawa umepoteza ajira yako, au taaluma yako imeathirika sana na ugonjwa wa corona. Usikwame kwa hilo maanake kuna nafasi nyingi za kujiongezea mapato. Isaya Yunge ambaye ni mwanzilishi wa kampuni ya Smart Kaya, Tanzania anasema kuwa 'mtu anaweza kubuni biashara za mtandaoni na kuimarisha mazungumzo na wateja mtandaoni kama njia moja ya kujipa riziki, miongoni mwa fursa nyingi zilizopo. Fanya utafiti wa kina ujue hitaji liko wapi, kisha tafuta suluhu'. Mchumi kutoka Tanzania Paul Mashauri anasema kuwa wafanyibiashara wadogo wadogo wanastahili kuangazia mauzo au biashara katika vifaa muhimu. ''Kwa mfano, iwapo bidhaa zako haziendi kutokana na hofu ya maambukizi, jaribu bidhaa kama barakoa, vitakasa mikono na mavazi ya ulinzi dhidi ya maambukizi,'' anasema Mashauri."	https://www.bbc.com/swahili/habari-52807561
business	Msafirishaji haramu wa watu: 'Ninawapa wateja fomu ya kusaini kukubaliana na hatari'	"Msafirishaji haramu wa watu anasema mpango wa serikali ya Uingereza kupeleka watu wanaotafuta hifadhi nchini Rwanda sio kikwazo kwa wateja wake. Mwandishi wa BBC anakutana naye katika kituo chake huko Uturuki ikiwa ni katika uchunguzi kuhusu jinsi maelfu ya wahamiaji wanavyoishia kwenye fukwe za kusini mwa Uingereza wakidai hifadhi. Msafirishaji huyu wa watu anayetoka Mashariki ya Kati -ni kijana na anayezungumza kwa upole, amevalia nguo nadhifu za rangi nyeusi, anakubali kuzungumza kuhusu biashara yake ikiwa utambulisho wake utafichwa akiwa na walinzi nje ya nyumba. ""Najua hii si halali,"" anasema, ""lakini kwangu mimi ni kuhusu ubinadamu - hiyo ni ya thamani zaidi kuliko sheria. Tunasaidia watu, tunawatendea vizuri, tunaheshimu wanawake, hatudharau au kumdhuru mtu yeyote."" Karibu watu 2,000 wamefariki katika Bahari ya Mediterania mwaka jana. Mwezi Aprili, serikali ya Uingereza ilitia saini mkataba wa pauni milioni 120 na Rwanda kutuma baadhi ya wahamiaji, wengi wao wakiwa wanaume wasio na wenza, kwenda Afrika ili madai yao ya hifadhi yashughulikiwe. Serikali ilisema lengo ni kuvunja muundo wa biashara ya watu wanaosafirishwa kimagendo na kuzuia idadi ya watu wanaovuka njia hatari katika mkondo wa  Bahari Uingereza. Tayari mwaka huu, zaidi ya watu 30,000 wamevuka kwa boti ndogo, kama wengi wa mwaka jana. Mfanyabiashara huyu wa magendo ya watu hutuma mamia ya wahamiaji nchini Uingereza. Anakiri kwa urahisi biashara yake ina faida kubwa na anasema anaiendesha kama mfanyabiashara. ""Haijalishi ikiwa ni familia nzima au mtu binafsi - kila mtu analipa bei sawa,"" anasema. ""Safari ya Uingereza itagharimu $17,000 [kama £15,000] kwa jumla."" Kwa hivyo anawezaje kuhalalisha kuweka maisha ya watu hatarini katika vivuko hatari vya baharini katika boti dhaifu? ""Ajali zinaweza kutokea. Tunajaribu na kuwatisha watu ili kuwakatisha tamaa,"" anadai. ""Ninawaambia, 'Barabara hii ni hatari na haifai. Unaweza kufa. Na ninawaambia mama yake na baba yake pia."" Anatuonyesha fomu ya madai, ambapo anasema huwapa wateja kusaini, kukubali hatari. Istanbul ni lango kati ya Asia, Mashariki ya Kati, Afrika na Ulaya na biashara hii haramu inashamiri hapa. Soko lina ushindani. Kwenye mitandao ya kijamii, wasafirishaji haramu hutoa viwango tofauti kulingana na mahali wanaposafirisha. Kuna pasi bandia na leseni za udereva za Uingereza zinazouzwa. Hata sampuli za maswali kutoka kwa maafisa wa Ofisi ya Mambo ya Ndani ya Uingereza ili kuwatayarisha wahamiaji kwa mahojiano Mlanguzi wa watu hukusanya wateja wake katika nyumba salama katika jiji hili kubwa, ambalo ni makao ya wakimbizi wapatao milioni tano. Wamefungwa ndani ya vyumba vidogo, ambapo wanaweza kusubiri miezi wakati safari yao inapangwa. Genge lake linawaletea chakula na maji kutoka kwenye maduka makubwa ya mitaani. ""Tunawaweka ndani ya nyumba na kusubiri kila kitu kitayarishwe. Na ikiwa tayari tunachukua simu zao ili polisi wasijue kuhusu sisi,"" mfanyabiashara wa watu anaeleza. Kisha wahamiaji hao huchukuliwa kwa gari usiku kutoka Istanbul hadi milimani. Wanatembea kwa vikundi vya watu sita au kumi, chini hadi Mediterania, kwenye mojawapo ya mashua za wasafirishaji wa magendo. Wanakwenda Ugiriki au Italia. Licha ya Msafirishaji haramu wa watu kukanusha, lakini kumekuwa na madai kuwa mhamiaji alifariki kwenye boti yake. Anaonyesha baadhi ya video  makumi ya vijana waliojaa kwenye viti vya boti wakipunga mkono, wakipiga kelele, wakimshukuru. Hizi sio shuhuda tu, ni uthibitisho kwamba wamevuka. Pesa walizolipa kwa safari hiyo zinashikiliwa na wafanyabiashara wa kati(mtu wa kati) na hazitolewi hadi familia zione wako salama. Msafirishaji haramu hutoa hadi huduma ya kifahari ya VIP kwa wateja wanaoweza kulipa zaidi. Wahamiaji hao kisha wanapitia Ulaya hadi ufukwe wa kaskazini mwa Ufaransa na, kwa baadhi, lengo lao kuu kuvuka Mfereji wa Uingereza hadi Uingereza. Kuna mtandao wa magenge ya wahalifu kwenye umbali wa kilomita 100 (maili 60) kuzunguka Calais, ambao huwasaidia watu wanaosafirisha magendo nchini Uturuki kuwavusha wateja wake katika kizingiti cha mwisho. ""Tunanunua boti ndogo. Inagharimu takriban $10,000-$20,000,"" msafirishaji wa watu anasema. ""Mmoja wa abiria anapata safari ya bure kwa kuongoza boti. Wanaenda moja kwa moja na wakifika huko, wanajisalimisha kwa polisi,"" anasema. Biashara yake, mbali na kupata pigo, bado inaendelea.IUdadi ya watu bado inaendelea kuvuka bahari, wakati serikali ya Uingereza imerudi mahakamani kutetea kwamba mpango wake wa Rwanda uko salama na halali. Hukumu ya iwapo wahamiaji wanaweza kuanza kuondolewa inatarajiwa mwezi ujao. Je, mkakati wa serikali utaleta mabadiliko yoyote? ""Hata wakipeleka watu 1,000 kwa siku nchini Rwanda, watu hawatasimama, au kubadilisha uamuzi wao,"" alisema kwa msisitizo. ""Kama hawaogopi kifo, hawataogopa kwenda Rwanda."""	https://www.bbc.com/swahili/articles/c0kzyjqxxywo
religion	Tanzania: Wahadzabe na Sikukuu za mwisho wa mwaka	Wakati Heka heka za Maandalizi ya Siku kuuzikiendelea kote ulimwenguni maelfu wakirejea makwao kusherekea Jamii ya wahadzabe nchini Tanzania wao walisherekea Tangu mwezi wa kumi na moja kabla ya mvua za vuli. Mara zote wahadzabe husherekea punde tu miti inapoanza kuchanua baaada ya mvua za awali za vuli sherehe zao huanikizwa kwa Ngoma na milo maalumu ikiwemo asali, ubuyu na nyama.Video: Eagan Salla	https://www.bbc.com/swahili/habari-55453188
technology	Wakili wa mmoja wa ‘matapeli’ Wanaigeria waliokamatwa baada ya kujinadi Instagram adai alitekwa nyara na FBI	"Mwanaume mmoja Mnaigeria anayeshutumiwa kwa wizi wa mamilioni ya dola na usafirishaji haramu wa pesa na nchini Marekani alitekwa nyara na FBI, wakili wake amesema. Ramon Olorunwa Abbas - anayefahamika  na wafuasi wake milioni  2.5 kwenye mtandao wake wa kijamii wa Instagram kama  Ray Hushpuppi - na mshukiwa mwingine wa wizi wa kimtandao  Olalekan Jacob Ponle (aka Mr Woodberry) walikamatwa mjini Dubai, ambako wanaishi mwezi Juni. Baadae walifikishwa katika mahakama ya  Chicago tarehe  3 Julai. Muungano wa miliki za kiarabu (United Aran Emirates) hauna mkataba wa kuwasafirisha wahalifu kwenda Marekani lakini polisi ya Dubai walisema wamekwishwa wasafirisha hadi Marekani. Msemaji wa Wizara ya sheria nchini Marekani ameiambia BBC kuwa  Hushpuppi alifukuzwa kutoka Dubai na hakuletwa Marekani. Hakujibu ni vipi alifika nchini Marekani. Wakili wa Abbas, Gal Pissetzky ameiambia BBC kwamba mteja wake , ambaye picha zake kwenye mtandao wa Instagram zilionyesha  maisha ya kifahari , hakua mhalifu na alipata pesa kwa njia halali. ""Ana ushawishi katika mitandao ya kijamii akiwa na mamilioni ya wafuasi, akiwa na mamilioni ya watu wanaompenda na kumheshimu, na anawapenda, na hicho ndicho alichokifanya. Katika jamii ya sasa, hiyo ni biashara,"" alisema. Bwana  Pissetzky  anakiri kwamba hafahamu  ""kwa 100%  "" masuala ya mitandao ya kijamii na watoto wake walimwambia kuwa ni mtu mzima  sana lakini ana fahamu   ""hivyo ndivyo watu wanavyotengeneza pesa siku hizi. Hoja ya wakili wa mshitakiwa wa Chcago ilikuwa kwamba  Hushpuppi  alilipwa na nembo za  mitindo ya mavazi  katika kesi hiyo inayotarajiwa kuchukua muda mrefu katika mahakama ya Marekani. Shirika la upelelezi la Marekani   (FBI) linamshutumu Bwana  Abbas, mwenye umri wa miaka 37, kwa kuhusika katika wizi wa pesa wa mamilioni ya dola kwa njia ya barua pepe na mifumo mingine ya wizi. Je Marekani ilitimiza sheria ? Ni kesi kubwa zaidi ya wizi inayomuhusisha raia wa Nigeria  nchini Marekani lakini wakili wake anasema Marekani haina mamlaka ya kumsafirisha kutoka Dubai. ""Kwa maoni yangu,  FBI  na serikali hapa walivunja sheria walipo mtekanyara kutoka Dubai bila  mchakato wowote wa kisheria unaowaruhusu kufanya hivyo ,"" Bwana Pissetzky toaliiambia BBC. ""Hapakua na mchakati wa kisheria wa kumsafirisha, hapakua na nyaraka za kisheria zilizowasilishwa,  likua ni wito wa FBI. Sio raia wa Marekani, Marekani haina kabisa mamlaka ya kumchukua ,"" alisema wakili wake. Lakini polisi ya Dubai ilisema  katika ujumbe wake wa Facebook kwamba mkurugenzi wa FBI aliwashukuru kwa kuwasafieisha wanaume hao wawili. Ray Hushpuppi tayari ni mtu maarufu sana kwenye  Instagram  kwa maisha ya kifahari (kula bata) ambayo aliyanadi kupitia picha alizozituma kwenye mtandao huo  , lakini alipata ufuasi zaidi wa watu 100,000  baada ya kukamatwa kwake. Alipokamatwa polisi ya Dubai ilisema kuwa imepata dola milioni 40 taslimu , magari 13 ya kifahari yenye thamani ya dola milioni 6.8, kompyuta 21, simu 47 za smartphone na anwani za watu karibu milioni mbili wanaodaiwa kuwa waathiriwa wa wizi wake  . Glen Donath aliyekua mwendesha mashtaka zamani mjini Washington anasema wanaume hawa ""walizidi kujidai kwani walijinadi kupita kiasi katika mitandao ya kijamii "". Taarifa hii iliwashangaza wengi ambao wamekua wakifuatilia maisha yao ya hali ya juu kwenye mitandao ya kijamii, wakijiuliza wanaume hawa wanatoa wapi pesa kiasi hicho. Bila kujua walichokua wakikifanya, kwa kuonesha maisha yao ya hali ya juu katika mitandao wa Instagram na Snapchat, wanaume hawa walikua wakitoa utambulisho wao kwa majasusi wa Marekani. Kwa sasa, wanashtakiwa kwa kudanganya kuwa ni wafanyakazi wa kampuni mbalimbali nchini Marekani , kuandika barua pepe wakiwadanganya watu ambao waliwatumia mamilioni ya dola kwenye akaunti zao. Katika mtandao wa Instagram , ""hushpuppi"" anajitambulisha kama mtaalamu wa ujenzi, na hata kuna picha zinazoonesha nyumba anayoijenga. Lakini ''nyumba'' hizo alizitumia kama njia ya ulaghai na wizi, kulingana na wapelelezi. ""Mfumo wetu wa maadili yetu ya Nigeria inapaswa kuangaliwa, hususan thamani tunayoipatia mali, kwa vyovyote vile unavyoipata . Ebuka Emebinah,mtaalamu wa masuala ya uchumi ."" ameiambia BBC . ''Ni utamaduni ambapo watu wanaamini kwamba matokeo yanakuelezea . Hatuweki msisitizo katika mchakato na hili limejengwa kwa muda'' Mwezi Aprili , ""hushpuppi"" alibadilisha upya makubaliano ya kukodi nyumba ya kifahari sana Dubai kwa majina yake halisi na simu yake binafsi. Wiki mbili kabla ya kutiwa nguvuni, aliweka picha yake kwenye Instagram akiwa karibu na magari yake mawili ya Rolls-Royce akaandika ujumbe: ""Asante Mungu, kwa Baraka nyingi maishani mwangu. Endelea kuwaaibisha wale wanaosubiri niaibike'' ""Maisha ya kifahari ya Abbas yanatokana na uhalifu, pia ni mmoja wa watu wanaoongoza kwa wizi wa mtandao kwa kuvamia kompyuta za watu, wizi wa pesa kwa njia ya ulaghai wakiwalenga watu kote duniani katika mfumo uliotengenezwa kwa lengo la kuwaibia mamilioni ya dola "". Ilisema taarifa ya Shirika la upelelezi la Marekani FBI kuhusu uchunguzi. Katika kisa kimoja, kampuni ya fedha inasema iliibiwa dola $14.7 kwa njia ya mtandao, inasema kuwa fedha hizo zilikwenda kwenye akaunti za ""hushpuppi"" zilizpo katika nchi mbali mbali duniani. Waraka wa mashtaka unaonyesha kuwa mtu huyo anakabiliwa na shitaka la la kuiba dola milioni $124 kutoka kwa moja ya timu ambayo haikutajwa ya Primia Ligi. FBI limesema kuwa lilipata taarifa katika mitndao Google, Apple iCloud, Instagram na Snapchat, akaunti za benki , stakabadhi zake za usafiri, mawasiliano na washirika wake katika wizi na rekodi za utumaji wake wa pesa. Takriban 90% ya barua pepe za utapeli hutoka Afrika ya magharibi kulingana na taasisi ya Marekani ya usalama wa kimtandao , Agari. Crane Hassold anayeshughulikia uhalifu wa aina hii katika taasisi Agari. Anasema: ''Wanaofanya utapeli huu huanza kwa kuchunguza barua pepe za mawasiliano halisi katika kampuni fulani zinazofanya biasharana kuchukua anwani za barua pepe zao na baadae kupotosha mawasiliano hayo kwa kusema kuwa walibadili akaunti za benki za malipo na kuwaomba waanze kutumia akaunti hizo mpya kwa malipo''. Bwana Ponle ambaye anatumia jina la ""mrwoodberry"" katika mitandao ya kijamii, alitumia jina la Mark Kain katika barua pepe'' ilisema FBI. Anashutumiwa kuilaghai kampuni ya mjini Chicago iliyomtumia dola milioni $15.2. Na kampuni nyingine za Iowa, Kansas, Michigan, New York na California pia zinasema kuwa ziliathiriwa na utapeli huo. Pesa hizo baadae zilipotea kwani baada ya kutumwa kwa pesa hizo zilibadilishwa kuwa pesa mbadala zinazotumiwa kwa njia ya mtandao zinazofahamika kama 'cryptocurrency bitcoin'. Wizi wa aina hii unaofanyika kwa njia ya barua pepe umeshamiri sana duniani na kwa kiwango kikubwa unahusishwa na Nigeria na kwamba nyota wa wizi huo Nigeria wanaitwa 'Yahoo boys'. FBI inawatahadharisha watu wawe makini wanapofanya mawasiliano ya barua pepe zinazowahakikishia kuwa watapata pesa nyingi au wale wanaowaambia wabadili njia yao ya kawalida ya malipo. Mwandishi wa BBC aliandikiwa hivi karibuni ujumbe ambao ulikua karibu sawa na ule unaoelezewa katika taarifa hii. Jinsi wizi unaofahamika kama 419 na mapenzi unavyofanya kazi •Mtu hukuandikia baruapepe, akikuambia kuwa anataka umsaidie kutuma pesa •Atakwambia kuwa matatizo ya kisiasa au matatizo ya majanga mengine vinamzuwia kutuma pesa •Atakuomba umpe akaunti yako ili atume pesa •Hii humsaidia kuifikia akaunti yako na kuweza kuondoa pesa •Jihadhari sana nay ale unayoyaandika katika mitandao ya kijamii kwani taarifa hizo huwasaidia kukufahamu vyema na kukukulenga. Wakili Moe Adele, mwenye makao yake mjini Washington, anasema inasikitisha kwamba serikali ya Nigeria haijali matatizo ya vijana Wanigeria wanaojiingiza katika vitendo vya aina hii. ""Wanaviona vitendo hivi kama njia rahisi kuwasaidia katika nchi inayowapatia fursa chache na wakati mwingine haipo."" Ayo Bankole -muasisi mwenza wa Bootcamp yenye makao yake nchini Nigeria anasema: ''Kuna Wanigeria wengi wanaofanya mambo mengi mazuri duniani, lakini wanaofanya mabaya huchafua sura ya nchi. ""Kampuni nyingi siku hizi hazitumi bidhaa nchini Nigeria, kampuni nyingi hazikubali malipo kutoka imetuharibia sura ."" Katika ripoti ya mwaka 2019 kuhusu uhalifu wa kimtandao , FBI ilisema kuwa ilipokea malalamiko karibu 460,000 ya visa vinavyoshukiwa kuwa ni wizi wa kumtandao, huku zikibiwa dola bilioni $3.5 na zaidi ya dola $300 ziliweza kurejeshwa. Hatahivyo, wengi miongoni mwa wahusika wa wizi huu hawakamatwi, na ni wachache wanofika jela kwani wizi huu huvuka mipaka na hutekelezwa kwa njia ngumu, kulingana na Glen Donath Iwapo watapatikana na hatia Ibyaha, Bwana Abbas na Bwana Ponle wanaweza kufungwa kifungo cha miaka 20 jela."	https://www.bbc.com/swahili/53366184
politics	Uchaguzi wa Kenya 2022: Kwanini kura za Wakikuyu zinapiganiwa katika uchaguzi?	"Wagombea wawili wakuu katika uchaguzi wa urais nchini Kenya wamechagua wagombea wenza kutoka kabila la Wakikuyu ambalo lina kura nyingi ili kuongeza nafasi yao ya kushinda katika uchaguzi wa mwezi Agosti unaosubiriwa kwa hamu. Naibu wa Rais William Ruto amemteua mfanyabiashara na mbunge Rigathi Gachagua huku Waziri Mkuu wa zamani Raila Odinga akimteua Waziri wa zamani wa Sheria Martha Karua. ""Wawili hao wanatoka ulimwengu mbili tufauti, ijapokuwa wanatoka eneo la mlima Kenya,"" mchambuzi Javas Bigambo aliambia BBC. Eneo la Mlima Kenya ni nyumbani kwa jamii ya Wakikuyu, ambayo inaweza kuwa muhimu katika kuamua matokeo ya uchaguzi. Bw. Gachagua ni mhamasishaji hodari na ana ushawishi mkubwa miongoni mwa Wakikuyu wanaohangaika, ambao wamekuwa wakimuunga mkono Bw Ruto kuhusu mipango yake ya kushughulikia malalamishi ya kiuchumi. Bi Karua ni gwiji wa kisiasa anayetambuliwa nje ya jamii ya Wakikuyu - na anajulikana kwa shauku yake ya mageuzi ya mahakama na kampeni dhidi ya ufisadi. Wachambuzi wanasema kwamba wakati wasomi wanaweza kumuunga mkono mwanaharakati wa kupinga ufisadi, uchaguzi huu zaidi unahusu mageuzi ya kiuchumi. ""Pande zote mbili zimegubikwa na tuhuma za ufisadi na ndiyo maana hakuna anayenyooshewa vidole. Ufisadi si suala la msingi tena. Inaonekana kuwa mtindo wetu wa maisha na imekuwa vigumu kuonyesha kiongozi shupavu ambaye hajachafuliwa na ufisadi,"" mchambuzi Bobby Mkangi aliambia BBC. Bw. Gachagua anakabiliwa na mashtaka ya ufisadi na utakatishaji fedha za thamani ya dola milioni 65 (£53m). Amepinga mashataka,  na kusema kuwa anateswa na serikali kwa kumuunga mkono Naibu wa Rais William Ruto. Rais anayeondoka madarakani Uhuru Kenyatta anamuunga mkono Bw. Odinga, ambaye alisalimiana naye 2018 katika kile kilichofahamika kama ''Hand Shake'' kuashiria maridhiano kati yao baada ya uhasama wa kisiasa wa miaka kadhaa. Wachambuzi wanasema kuanzia wakati huo, Bw. Odinga, kiongozi mkongwe wa upinzani ambaye amejaribu mara nne kugombea urais wa Kenya na kushindwa, kwa kiasi kikubwa amepuuza uozo wote serikalini. Uamuzi wake wakumteua Bi Karua kama mgombea mwenza pia ni jaribio la kuvutia kura ya wanawake, lakini Bw. Bigambo hana uhakika atapata ufanisi kiasi gani. ""Anawavutia wananawake kielimu sio kivitendo. Anavutia sehemu ya tabaka la kati na jumuiya ya mashirika yasiyo ya kiserikali ambayo hayana mchango mkubwa katika matokeo ya uchaguzi,"" Bw Bigambo anasema. Bi Karua aligombea urais mwaka wa 2013 na kupata kura 43,881 - au 0.36% ya jumla ya kura ziliyopigwa. Lakini anafahamika kwa kuwa jasiri na mpigania demokrasia ya vyama vingi. Ametofautiana na marais wawili wa zamani kiasi cha kuondoka  kwa hasira katika mikutano yao. Mwaka 2001 aliondoka katika mkutano uliokuwa ukuhudhuriwa na rais wa wakati huo hayati Daniel arap Moi, kupinga kauli iliyotolewa dhidi ya aliyekuwa mkuu wa chama chake wakati huo Mwai Kibaki. Bi Karua alijiuzulu wadhifa wa waziri wa sheria mwaka wa 2009 akitaja hali ya kufadhaika baada ya Bw Kibaki, rais wakati huo kuwateua majaji bila yeye kujua. ""Swali kuu ni iwapo ana uwezo wa kung'atuka kama kinara wa Mlima Kenya kwa sasa Rais Uhuru anapostaafu. Je, atakumbatiwa kikamilifu miongoni mwa nyadhifa za chini za Mlima Kenya?"" Bwana Bigambo anauliza. Bw Gachagua kwa upande mwingine amesifiwa na wachanganuzi kwa uwezo wake wa kuingia katika mtandao wa kisiasa aliokuwa sehemu yake alipokuwa akifanya kazi kama msaidizi wa kibinafsi wa Rais Kenyatta na afisa wa wilaya katika maeneo tofauti. ""Uwezo wake wa kutumia fursa aliyopata kufikia wadhifa huu ukizingatia majina ya watu wengine walijulikana kitaifa ni kitu cha ajabu,"" Bw Mkangi anasema. Bw. Gachagua ni Mbunge wa eneo bunge la Mathira kati kati mwa Kenya, ambalo linajivunia kutoa Marais watatu wa Kenya - Jomo Kenyatta, Mwai Kibaki na Uhuru Kenyatta. Ni mfanyabiashara ambaye hotuba zake katika majukwaa ya kampeni zinaashiria anaelewa masuala yanayowaathiri Wakikuyu. ""Ni mbwa mwitu wa kisiasa anayeogopwa ambaye Ruto alihitaji ili kuweza kukabiliana na Rais Uhuru katika eneo la kati,"" Bw Bigambo anasema. Licha ya masuala ya kiuchumi kujitokeza katika uchaguzi huu kama kigezo kinachowezekana cha jinsi watu watakavyopiga kura, ukabila bado una ushawishi mkubwa kwa wapiga kura. Hii ni mara ya kwanza tangu Kenya ipate uhuru ambapo Mkikuyu hajajitokeza kuwa mgombeaji mkuu wa urais - Bw Ruto ni Mkalenjin, kabila la tatu kwa ukubwa, na Bw Odinga ni Mjaluo, kabila la nne kwa ukubwa. Kwa hivyo wawili hao wamependekeza Wakikuyu - kabila kubwa zaidi - kama wagombea wenza katika uchaguzi wa Agosti 9, uamuzi ambao unaweza kuimarisha au kuvunja kampeni zao za urais. ""Chaguo la wagombea wenza kutoka jamii ya Wakikuyu ndiyo ilikuwa njia pekee ya kuhamasisha jamii hiyo kujitokeza kupiga kura,"" Bw Mkangi anasema. MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga"	https://www.bbc.com/swahili/habari-61480834
religion	Afghanistan: Vilio na maandamano huku Taliban ikifunga vyuo vikuu kwa wanawake	"Ni agizo ambalo wasichana na wanawake wa Afghanistan wamekuwa wakiogopa tangu Wataliban waliporejea. Siku ya Jumatano, wasichana waliovalia hijabu walifika kwenye maeneo yao ya chuo kikuu ila wakazuiwa na walinzi wa Taliban. Kanda za video zinaonesha wasichana hao katika makundi wakilia huku wakifukuzwa. Baada ya kuwazuia wasichana wasisome katika shule nyingi za sekondari kwa miezi 16 iliyopita, wiki hii pia Taliban ilipiga marufuku elimu ya chuo kikuu kwa wanawake. ""Wameharibu daraja pekee ambalo linaweza kuniunganisha na maisha yangu ya baadaye,"" mwanafunzi mmoja wa Chuo Kikuu cha Kabul aliambia BBC. ""Ninawezaje kukabiliana na hili? Niliamini kwamba ningeweza kusoma na kubadili maisha yangu ya baadaye au kuleta mwanga kwenye maisha yangu lakini wameharibu."" Mamlaka zilitoa agizo hilo siku ya Jumanne - na kufikia siku iliyofuata maeneo mengine ya kusomea, ikiwa ni pamoja na shule za dini ya Kiislamu na vyuo vya kibinafsi katika majimbo kadhaa, pia yalikuwa yakitekeleza uamuzi huo. Vyanzo kutoka majimbo matatu - Takhar kaskazini, Ghazni kusini-mashariki na mji mkuu Kabul - vilithibitishia BBC kwamba Taliban imewazuia wasichana kuhudhuria vituo vya elimu ya kibinafsi. Njia zote za elimu rasmi kwa wanawake zinafungwa, inaonekana. Ilipelekea baadhi ya wanawake kuthubutu kuandamana siku ya Jumatano mitaani mjini Kabul - kitendo cha hatari kutokana na rekodi ya Taliban ya kuwaweka kizuizini waandamanaji. Maandamano hayo madogo yalifungwa haraka na maafisa wa Taliban. Kizazi hiki kilifikiri wao ndio waliobahatika - kupata elimu iliyonyimwa kwa mama zao, dada zao wakubwa na binamu zao. Badala yake, wanaona maisha yao ya baadaye yanaharibika. Kundi la Taliban, ambalo lilianza kama kundi la wapiganaji wa Kiislamu lenye msimamo mkali, liliahidi kuheshimu haki za wanawake waliporejea madarakani mwezi Agosti mwaka jana - baada ya kusitisha utawala uliokuepo, wao awali walitawala kutoka mwaka 1996-2001 wakati wanawake hawakuweza kufanya kazi au kusoma. Lakini amri yao ya hivi karibuni inaondoa uhuru na haki ndogo zozote walizopewa wanawake baada ya majeshi yanayoongozwa na Marekani kuondoka Afghanistan na Taliban kurejea. Hata hivyo miezi mitatu tu iliyopita, Taliban walikuwa wamekubali kuruhusu mitihani ya kujiunga na chuo kikuu kuendelea. Maelfu ya wasichana na wanawake walifanya majaribio katika majimbo kote nchini. Wengi walikuwa wamesoma kwa siri - nyumbani au kuhatarisha kujitosa kwenye vyuo vya ualimu vilivyofichwa vilivyowekwa kwa ajili ya wasichana. Hatari ilikuwepo kila wakati. Wakati baadhi ya mitihani washambuliaji walilenga shule na kuua wanafunzi. Lakini bado wasichana waliendelea kusoma. Hata wakati Taliban mwezi Novemba walipoleta vikwazo vya dakika za mwisho kwa masomo - kuwazuia wasichana kutoka katika masomo kama vile uchumi, uhandisi na uandishi wa habari - waliendelea kujaribu, wengi wakiomba kufundisha na udaktari. Kama mwanafunzi mwingine wa kike alivyoiambia BBC: ""Kwa nini tuwe wahanga kila wakati? Afghanistan ni nchi maskini. Lakini wanawake katika nchi hii wamekubali umaskini pamoja na kila tatizo lingine na bado wanapaswa kuteseka."" Masomo ya wasichana kwa muda mrefu yamekuwa suala la mzozo kati ya vikundi vya kihafidhina na vya wastani zaidi katika Taliban. Marufuku ya chuo kikuu sasa yanaonesha ushindi wa mtu mwenye msimamo mkali zaidi katika Taliban, ambaye kiongozi wake mkuu Hibatullah Akhundzada anaamini kuwa elimu ya kisasa - hasa kwa wanawake na wasichana - sio sahihi katika mafundisho ya Kiislamu. Hata hivyo si kila mtu katika chama tawala anafikiri kama yeye - na kulikuwa na ripoti zaidi ya maafisa wenye msimamo wa wastani katika miji kama vile Kabul walitaka wasichana wenye umri wa zaidi ya miaka 12 kupata elimu. Kama watetezi wa haki wameonya, uamuzi huo una athari kwa mustakabali wa nchi nzima. ""Hakuna nchi inayoweza kustawi wakati nusu ya wakazi wake wamezuiliwa,"" Waziri wa Mambo ya Nje wa Marekani Anthony Blinken alionya. Nchi za Magharibi zilisisitiza juu ya elimu ya wanawake kama sharti ambalo Taliban wangehitaji kutimiza ikiwa wanataka kutambuliwa kimataifa. Hata hivyo Taliban wamepuuza ukosoaji huo hadi sasa.  Kwa familia za Afghanistan, ndani ya nchi na duniani kote, kuona mustakabali wa binti zao kurudi katika ""zama za giza"" kumezua hofu na hasira. Habari za kupigwa marufuku kwa chuo kikuu zilisababisha baadhi ya wanaharakati wanawake wa Afghanistan kuchapisha hadithi za siku zao za kuhitimu chuo kikuu - wakiwa wamevalia kofia na majoho. Msukumo dhidi ya Taliban tangu wachukue mamlaka tena haujatosha, wanasema. Na ni sehemu ya wimbi linaloongezeka la vizuizi kwa maisha ya kila siku ya wanawake katika wiki za hivi karibuni. Mnamo Novemba, wanawake huko Kabul pia walizuiwa kuingia katika maeneo ya umma kama vile bustani na ukumbi wa michezo. Wanawake wanazidi kuzuiliwa majumbani mwao katika sera sawa na kifungo, inasema UN. 'Matendo si ya Uislamu' Kwa mwanafunzi mmoja wa sheria, elimu yake ya juu inaonekana imekwisha sasa. Muda wake wa chuo kikuu ulikuwa umeisha kwa mapumziko ya msimu wa baridi na haukutarajiwa kuanza tena hadi Machi. Lakini sasa haruhusiwi kurudi chuo - ""amepoteza kila kitu"". Akiwa msomi wa sheria za Sharia, aliiambia BBC kuwa anajitahidi kuelewa jambo hilo kulingana na mafundisho ya Kiislamu. ""Taliban wamechukua haki ambazo Uislamu na Mwenyezi Mungu ametupa,"" aliiambia BBC. ""Lazima waende katika nchi nyingine za Kiislamu na kuona kwamba matendo yao si ya Kiislamu. Kulingana na wanachosema hii ni Sharia. Lakini kwa nini wanataka kuitekeleza kwa wanawake pekee? Kwa nini hawaitumii kwa wanaume?"" Wasomi wengine wa kidini wanaunga mkono hoja yake. Nawida Khurasani, mmoja wa wanawake wachache wasomi wa kidini wa Afghanistan, anasema amri hiyo inakiuka maadili ya Kiislamu. ""Haina nafasi katika Uislamu - kwa sababu Uislamu unaamuru wanaume na wanawake kupata elimu,"" alisema Bi Nawida, ambaye sasa anaishi Canada. Msomi mwingine wa kidini ambaye BBC ilizungumza naye - imamu wa kiume anayeishi ndani ya Afghanistan - alikubali kwamba wanaume na wanawake wanapaswa kuelimishwa chini ya Uislamu. Kwa watazamaji wengi wa Afghanistan hata hivyo - hakuna maana katika kujaribu kuelezea vitendo vya Taliban chini ya mafundisho ya Kiislamu. Wanasema marufuku ya chuo kikuu ni mwendelezo tu wa malengo ya vuguvugu hilo kuwakandamiza kabisa wanawake na kufuta uhuru waliokuwa nao katika miaka kati ya kipindi cha utawala wa Taliban. Kufunga mlango wa elimu ya chuo kikuu ni Taliban kukamilisha udhibiti wao juu ya wanawake. ""Afghanistan si nchi ya wanawake bali ni ngome ya wanawake,"" alisema mwanachuoni na mwanaharakati wa Afghanistan Humaira Qaderi, ambaye anaishi Marekani. ""Hakuna maisha ya kijamii yaliyosalia kwa wanawake wa Afghanistan. Mitaa sasa imetawaliwa na wanaume. ""Hili lilikuwa jambo la mwisho ambalo Taliban wangeweza kufanya. Lakini walifanya hivyo."""	https://www.bbc.com/swahili/articles/c2qn09llz1do
religion	Fahamu Makanisa yaliyobadilishwa kuwa misikiti na Misikiti iliobadilishwa kuwa makanisa duniani	"Kumekuwa na mjadala mkali kuhusu jumba la Aya- Sufiya ambalo lilibadilishwa na kuwa msikiti  baada ya takriban miaka 90 likiwa makavazi. Viongozi wa kisiasa na wale wa kidini walitoa maoni yao , lakini rais wa Uturuki Erdogan alitetea uamuzi uliotolewa na mahakama. Hivyobasi tunaangazia kuhusu majumba matano ambayo yalikuwa misikiti na kufanywa makanisa ama yale yaliokuwa makanisa na kubadilishwa kuwa misikiti. Makavazi hayo maarufu mjini Istanbul - yamebadilishwa na kuwa msikiti. Jumba hilo lilikuwa kanisa la Orthodox. Rais wa Uturuki Recep Tayyip Erdogan alitangaza uamuzi huo baada ya mahakama kuamuru kwamba kania hilo ni jumba la kumbukumbu. Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Mwaka 2019, jumba lililokuwa likipiganiwa la msikiti wa Babri uliopo katika eneo la Ayodhya kaskazini mwa India , lilibadilishwa na kuwa hekalu kupitia agizo la mahakama. Wanasema kwamba msikiti huo awali ulikuwa hekalu na wakati Waislamu walipolichukua 1592 lilibadilishwa na kuwa msikiti. Kesi hiyo iliozua utata ilichukua muda mrefu kukamilika. Utata uliogubika kesi yote ni kuhusu nani kati ya Waislamu na Wahindu waliokuwa wamiliki wa kweli wa jumba hilo. Mahakama ilisema kwamba Waislamu wanaweza kupatiwa ardhi kujenga msikiti mwengine. Wahindu wengi wanaamini kwamba jumba hilo ndio alipozaliwa mungu Ram wanayemuabudu. Waislamu wanasema kwamba wamekuwa wakifanya ibada zao katika eneo hilo kwa vizaza na vizazi. Utata ulizuka lakini ukachukua mwelekeo wa ujenzi wa msikiti wa babri ambao ulimilikiwa na Waislamu katika karne ya 16. 1992, Wafuasi wa dini ya Hindu waliojawa na ghadhabu walivamia msikiti huo na kuuharibu. ghasia hizo zilisababisha vifo vya watu 2000. Jumba la Dhismaha masaajidka Babri Mahakama ilisema kwamba ushahidi uliopatikana ulionesha kwamba jumba hilo halikujengwa na Waislamu . Uchunguzi ulifanyiwa mabaki ya msikiti huo ulioharibiwa. Mahakama iliamuru kwamba Dhimsaha litarudishwa chini ya umiliki wa Hekalu la mungu Ram na kwamba Wasialmu watapewa ardhi kwengineko kujenga msikiti. Hatahivyo mahakama ilisema kwamba uharibifu wa msikiti wa Babri ulikuwa haramu. Baraza la Waislamu ambalo halikufurahishwa na uamuzi huo wa mahakama lilisema kwamba halitakata rufaa. Mwaka 2014 , mamia ya maelfu ya watu walitia saini kesi kulibadilisha jumba la Cathedral kuwa kanisa katoliki. Jumba hilo awali lilikuwa likitumika kama msikiti uliojengwa na taifa la Kiislamu la Andolisia kabla ya kuwa kanisa la Cathedral  katika karne ya 15. Jumba hilo lililoanza kujengwa na Waislamu na kurekebishwa na Wakristo linamiliki alama za dini zote mbili. Jumba hilo hilo bado linazongwa na utata kuhusu umiliki wa Wakristo . Mmoja ya waliowasilisha kesi hiyo mahakamani alisema, kwamba kuna jaribio la kutaka kuondoa alama za msikiti na kanisa hilo. Lakini wakatoliki wamekana kwamba wanataka kubadili historia ya jumba hilo na wanaamini kwamba jumba hilo liliwahi kuwa msikiti. ''Sio rahisi kuondoa historia ya kiislamu ya jumba hili'', Kiongozi wa kanisa katoliki aliambia BBC 2014. Jumba hilo hutembelewa na takirban watalii milioni 1.3 kutoka kote duniani. Mwaka 2007, baraza la mji mmoja wa Uingereza lilipiga kura kubadilisha kanisa la zamani kuwa msikiti. Hatua hiyo ya baraza la mji wa Clitheroe lilisababisha mgogoro mbaya , ambao uliwaruhusu Waislamu walio wachache kupata mahala pa kuabudu. Mwaka 2003, Waislamu nchini Uhispania walifanikiwa kudhibiti msikiti wa waislamu wa Granada , ambao ulikuwa nje ya udhibiti wao kwa takriban miaka 500. Mji ambao msikiti huo upo ndio uliokuwa ngome  ya Waislamu wa Ulaya. Siku ya ufunguzi wake , ilihudhuriwa na Waislamu wengi  na maafisa kutoka katika serikali ya Uhispania. Kulingana na Wasialmu , ukombozi wa msikiti huo ni mwamko wa Uislam na ""heshima ya historia ya Waislamu"". Lakini raia wengi wa Uhispania hawakufurahia. Kila mtu amenyamaza wanaogopa kuzungumza, alisema katika msikiti mmoja wa mjini. Takriban miaka 500 iliopita, Wakristo wa Uhispania  waliliteka eneo la kusini mwa taifa hilo, na hivyobasi kumaliza utawala wa miaka 800 wa Ufalme wa Kiislamu wa Maqribibi. Msikiti huo ni eneo la ibada kwa zaidi ya Waislamu 1000 wa Uhispania wanaoishi katika eneo hilo kulingana na kiongozi mmoja wa Waislamu eneo la Granada."	https://www.bbc.com/swahili/habari-53375213
politics	Mashitaka dhidi ya Trump: Bunge la Seneti lasema kesi ni ya kikatiba na inaweza kuendelea	"Bunge la Seneti la Marekani limebaini kuwa kesi ya mashitaka dhidi ya rais wa zamani Donald Trump ni ya kikatiba, na hivyo kuruhusu mchakato mzima wa kesi kuanza. Mawakili watetezi wa Trump walidai kuwa hawezi kukabiliwa na kesi baada ya kuondoka Ikulu ya  White House. Lakini Maseneta 56 walipiga kura ya   kutaka kesi hiyo iendelee huku 44  wakipiga kura ya kupinga , huku  baadhi ya wabunge wachache wa chama cha Republican wakiunga mkono hatua hiyo. Bw Trump anashutumiwa kwa ""kuchochea uasi"" wakati kikao cha Congress kilipovamiwa mwezi uliopita. Maelfu ya watu walikusanyika kuunga mkono madai ya uongo  kwamba kulikuwa na wizi wa kura  katika maeneo mengi ambao ulimnyima ushindi Bw Trump katikauchaguzi wa urais. Waendesha mashitaka wa upande wa chama cha Democrats  walifungua mchakato wa Jumanne wa kwa mashitaka kwa kuonesha video ya hotuba aliyoitoa Bw Trump tarehe 6 Januari na maandamano ya ghasia yaliyofanywa na baadhi ya wafuasi wake. ""Huo ni uhalifu wa hali ya juu wa upotovu ,"" Mbunge  Jamie Raskin  wa Maryland alisema katika video hiyo ""Kama hilo sio kosa la kushitakiwa , basi hakuna kitu kama  hicho ."" Mawakili wa rais huyo wa zamani walidai kuwa ni kinyume cha katiba kumuweka rais wa zamani katika mchakato kabisa na wakawashutumu  Democrats kwa kuchochewa kisiasa. Kwa idadi ya waliopigia kura kuendelea kwa kesi 56 na 44 waliopinga, inamaanisha kuwa Warepublicans sita waliunga mkono kuendelea kwa kesi dhidi ya Trump. Ingawa hii inaonesha kuwa baadhi wa hawana mafungamano na chama chochote cha kisiasa , matokeo haya yanaonesha bado kuna ufuasi mkubwa wa rais wa zamani katika chama chake. Theluthi mbili ya wabunge inahitajika ili kuidhinisha kesi hiyo  dhidi ya Trump  katika bunge lla Seneti lenye wabunge 100 lenye mgawanyiko mkubwa. Iwapo atapatikana na hatia Bw Trump anaweza kukabiliwa na kuzuiwa kugombe urais tena Nini kilichotokea Jumanne ? Kesi ilianza kwa mameneja wa mashitaka- Wademocrats waliopewa jukumu la kuongoza mashitaka-wakidai mchakato wao wa kumshitaka Trump ulikuwa na halali kisheria. Katika video ya dakika 10 iliyotumiwa katika ufunguzi wa mchakato huo, Bw Trump alionyeshwa akiwaambia wafuasi wake  ku ""wapigane wawezavyo "" kabla ya kuvamia jengo la Congress la marekani- Capitol katika ghasia zilizosababisha vifo vya watu watano  - ikiwa ni pamoja na afisa wa polisi. Rep Raskin alilia kwa machozi alipolkuwa akielezea hofu ya  usalama wa familia yake wakati wa ghasia hizo wakati alipotenganishwa na binti yake aliyekuja kumtembelea. "" Hii haiwezi kuwa hali ya baadae ya Marekani,"" aliwaambia maseneta, ambao walikuwa kama wazee wa mahakama kwa ajili ya mashitaka hayo. ""Hatuwezi kuwa na maraisi wanaochochea na kuhamasisha magenge ya ghasia dhidi ya serikali yetu na taasisi kwasababu wamekataa kukubali utashi wa watu chiniya katiba ya Marekani ."" Mawakili wa Bw Trump walionesha msimamo wao wa kuainisha hoja zao zilizojaa malalamishi na madai kuuhusu mchakato na uhalaki wa kikatiba wa mchakato wa kumshitaki mteja wao. Mwendesha mashitaka wa zamani wa  Pennsylvania Bruce Castor alinza utetezi wa Bw Trump kwa maelezo marefu ambayo yalipingwa hata na washirika wa Bw  Trump. Wakili wa pili,  David Schoen, alikuwa bayana zaidi. Alionesha kikao viodeo kuanzia mwaka  2017 kama ushahidi wa kile alichokitaja kama   ""ukosefu wa sababu tosha ya mashitaka  "" miongoni mwa wabunge wa Democratic . Sasa kila upande una hadi saa 16 kuwasilisha hoja yao kuanzia saa sita mchana Jumatano. Hoja hizi zinatarajiwa  kuendelea kutolewa hadi mwishoni mwa juma  wakati maseneta wa pande zote watapata fursa ya kutoa hoja zao. Haijawa wazi ikiwa mameneja wa mashitaka wataongeza muda wa ratiba ya maswali na majibu na kuomba mashahidi  waitwe  au warekodiwe ushahidi wao - licha ya kwamba Bw trump tayari amekwisha kataa kujitolea kutoa ushahidi. Wabunge wa pande zote wanasemekana kuwa wanataka kesi iwe ya haraka, huku juhudi zikiendelea za kumtaka Rais Joe Biden aidhinishe  fedha za msaada wa virusi vya corona. Kwa ratiba ya haraka, inadhaniwa kuwa kura ya Seneti  kuhusu  kumtia hatiani au kumuondolea mashitaka Bw Trump kufikia Jumatatu."	https://www.bbc.com/swahili/habari-56006315
politics	Sababu ya baraza la Mawaziri kuchelewa kuundwa Tanzania	"Rais wa Tanzania John Magufuli hii leo amemuapisha Waziri Mkuu Kassim Majaliwa kwa awamu ya pili , Prof Palamagamba Kabudi Waziri wa Mambo ya nje na ushirikiano wa Afrika Mashariki na Dkt Philip Mpango Waziri wa fedha na mipango. Watatu hao wameapishwa leo mjini Dodoma, huku Rais Magufuli akieleza sababu za mchakato wa kuunda baraza la mawaziri kuwa wa polepole kuliko ilivyotarajiwa na wengi. Rais Magufuli amesema hana haraka sana ya kuteua baraza la mawaziri. ""Mwaka huu, tuna wabunge zaidi ya 350 na bado wabunge wa nafasi zile kumi wa mimi kuteua, sikutaka niteue haraka haraka. Mwaka 2015 ilikuwa rahisi kwasababu idadi ya wabunge wa CCM ilikuwa ndogo'' Masuala ya fedha na Diplomasia ni muhimu Dkt Magufuli ameeleza umuhimu wa kuwa na Waziri wa fedha kwa kuwa zinahitajika na kwamba haziwezi kusubiri kwa miezi mitatu..minne ''Si kwamba hawa wawili ni maarufu sana kuliko waliobaki, miaka ya nyuma niliwateua hawakuwa na majimbo, na niliwaambia waende kwenye majimbo au waende huko walikotoka, wakaenda kwenye majimbo.'' Alisema Magufuli ''Lakini kwa sababu niliona kuwa nitachelewa kidogo kuwa na baraza la mawaziri na ninyi waheshimiwa wabunge lazima mlipwe mishahara na posho zenu na lazima tutafue fedha za kulipa mishahara wafanyakazi na watanzania na lazima tuendelee kuwa na miradi ya maji na barabara ambayo haisimami'' Alisema. Rais Magufuli amemsifu Dkt Mpango kutokana na jitihada zake katika kuifikisha Tanzania katika uchumi wa kati ""Kabla ya kutumikia miaka mitano ya kwanza alikuwa kamishna wa TRA , alikuwa mtu wa kwanza kukusanya mapato kutoka 850 bilioni  hadi trilioni 1.2. ""Kwenye wizara ya mambo ya nje, hatuwezi kukosa mtu wa kutusemea"", alisema Rais Magufuli ""Tukaendelea kutukanwa watu wanatengeneza majambo yao hayapati majibu kwasababu nchi yetu haiwezi kuishi katika hali ya kujitenga ndio maana nikasema huyu kwa sababu alimudu kazi yake ngoja aendelee kuwa Waziri wa mambo ya nje.'' Wapo wengi waliomudu nafasi zao lakini Rais Magufuli amesema ameona ajiridhishe kwanza. ''Wasaidizi wangu walishaniletea ushauri, unajua Wizara ya ulinzi na Wizara ya Mambo ya ndani napo ungefanya hivyo hivyo wala sikuwajibu kwasababu si lazima uwe na waziri wa ulinzi''. Ukihitaji polisi wakafanye kazi zao wakafanye kazi mahali popote wala hauhitaji waziri wa mambo ya ndani, IGP atafoka tu kule watu watamsikiliza ''Kwa hiyo wizara nyingine zote zitasimama ili nijiridhishe'' alisema Magufuli. Amesema kuwa atakaa na viongozi wenzake wa juu ili kutekeleza jukumu hilo. Rais Magufuli amemsifu Majaliwa akisema ni mchapakazi na muadilifu na anastahili nafasi hiyo, japo si sahihi kwa watu kuhesabu kuwa atasalia kwa kipindi chote cha miaka mitano. ""Baada tu ya kumchagua kuwa Waziri Mkuu naona kuna watu wanasherehekea na baadhi ya magazeti yanaandika kuwa atakuwa Waziri Mkuu kwa miaka 10. Hilo si sahihi."" Rais Magufuli ameeleza kuwa ni Waziri Mkuu mmoja tu Fredrick Sumaye (1995-2005) ambaye amedumu katika wadhifa huo kwa miaka mitano na wengine wote walikaa kwa vipi fi vifupi zaidi.kwa upande wake, baada ya kula kiapi katika ya Ikulu Chamwino, Waziri mkuu Majaliwa amesema, ''Nakushukuru sana rais kwa kunipa nafasi tena, Mh. Rais utaunda Baraza la Mawaziri muda mfupi ujao jukumu langu ni kusimamia utendaji kazi wao, nitapita kila wizara na kuwataka waweke mpango kazi wa yale yaliyoanzishwa kwenye Ilani na kwenye hotuba yako''. Bwana Majaliwa ameonesha atakayoyapa kipaumbele ikiwemo kupanda kwa bei ya saruji na kuahidi kulitafutia ufumbuzi suala hilo.''Tulipokuwa kwenye kampeni, kumeibuka kupanda kwa bei ya saruji bila sababu ya msingi, hatutarajii saruji kuwa na bei kubwa...sasa naanza na hili la saruji'', Amesema Bwana Majaaliwa. Dkt. Philip Mpango waziri wa fedha naye amemshukuru Mungu kwa makuu aliyomtendea na kuahidi utendaji uliotukuka. ''Ingawa tupo kwenye uchumi wa kati, huko nilikokwenda kwenye Kampeni umasikini bado ni mkubwa, tunahitaji kuwatumikia watu wetu, ninaamini rais ukiwa kwenye kiti chako inawezekana Tanzania ikawa nchi yenye hadhi ya kipato cha kati ila kwa kiwango cha juu'', Bwana Mpango alisema."	https://www.bbc.com/swahili/habari-54959029
health	Sonona baada ya kujifungua: Simulizi ya Mama kiziwi	Kujifngua mtoto kunaweza kuwa na athari mbaya zisizotarajiwa kwa afya ya akili ya mzazi . Lakini je umewahi kujiuliza Jinsi athari hiyo inavyoweza kumuathiri mama kiziwi? Catherine anazungumza kuhusu uzoefu wake kama mama mpya, baada ya kugundua kuwa anaugua sonana baada ya kujifungua, na jinsi alivyoweza kufanya kazi katika kipindi hicho chenye changamoto maishani mwake, kupitia usaidizi kutoka kwa shirika  moja la Nairobi ambalo huwasaidia akina mama viziwi waliougua sonona baada ya	https://www.bbc.com/swahili/habari-59339797
health	"Maisha yanakuwaje kwa mwanamke mwenye ""ugonjwa wa akili""?"	"Victoria alijua kuhusu mke wa mpenzi wake, lakini baada ya miaka michache alishuku kuwa alikuwa na wapenzi wengine. Hakukuwa na uthibitisho, lakini mienendo yake ilikuwa ikisema kila kitu, anasema. Simulizi zake hazikuwa na mpangilio. Uso wake ulionekana tofauti aliposema uwongo. ""Ninakuwa na kumbukumbu nzuri sana linapokuja suala la mazungumzo, "" anasema. Hakujua kudanganya hata kidogo. Sina hakika kwa nini mkewe hakuwahi kumshika."" Akilini mwake, kilichokuwa kinazunguka ni namna ya kumwadhibu hadi Victoria hadi alipopata ufumbuzi. Ilimchukua muda kidogo, na kumlazimu kufanya kana kwamba hakujua kinachoendelea. Kwa muda wa miezi kadhaa, wakati bado anakutana naye kama rafiki yake wa kiume, Victoria alituma picha za uchi za mpenzi wake kwa mkewe. Taarifa hizi alizipata kwa masikitiko makubwa na kuanza kujiuliza, ni nani anayeweza kufanya jambo kama hilo. Mkewe alihuzunika sana. Alikiri kwa Victoria kwamba alikuwa akilala na wanawake wengine. Hakumshuku, naye akamfariji. Na kisha, Victoria alipochoka na kuwa tayari kumaliza uhusiano huo, alimtumia mkewe picha nyingi tu, ya mwisho picha yake mwenyewe na mume wa mwanamke huyo. Kwa ufunuo huo wa maisha yao, Victoria aliachana na maisha yao kabisa. Victoria alipokuwa akiwaambia watu hadithi hii, uzembe wake ungewashtua watu. ""Watu waliniuliza, Kwa nini umfanyie hivi mke wake? Mkewe alikufanyia nini hadi kustahili hayo? Alikuumiza vipi?"" anasema. Na kufikiria, kweli hakuna haki maishani"". Akasita. Nadhani huo ni mfano mzuri wa tabia iliyokithiri ya kisaikolojia niliyokuwa nayo. Saikolojia sio utambuzi rasmi wa afya ya akili na haijaorodheshwa katika toleo la tano na la hivi punde la Mwongozo wa Uchunguzi na Takwimu wa Matatizo ya Akili. Badala yake umejumuishwa chini ya neno pana la ugonjwa wa akili, ingawa nneno hilo ‘psychopathy’ hutumiwa sana katika mazingira ya kimatibabu ya kimataifa. Inaeleweka kwa mapana kuwa ugonjwa wa neuropsychiatric (uhusiano kati ya ugonjwa wa akili na ugonjwa wa ubongo), ambapo mtu anakuwa hana huruma au majuto, mara nyingi husababisha tabia isiyo ya kiungwana na wakati mwingine ya uhalifu. Neno hili lilitumiwa na madaktari wa Ulaya na Marekani mwanzoni mwa miaka ya 1900 na likawa maarufu kufikia 1941, kufuatia kuchapishwa kwa kitabu ‘The Mask of Sanity’ na daktari wa akili wa Marekani Hervey M Cleckley. Wanasaikolojia na wataalamu wa magonjwa ya akili kwa ujumla wanakubali kwamba kati ya mtu mmoja na wawili katika kila watu 100 katika idadi ya jumla wanakidhi vigezo vya ugonjwa wa akili, lakini Abigail Marsh, mwanasaikolojia na mwanasayansi wa neva katika Chuo Kikuu cha Georgetown, huko Washington DC, anadai kwamba karibu 30% ya watu kwa ujumla wanaonyesha kiwango fulani cha sifa za matatizo ya kisaikolojia. Kwa wale ambao wana tatizo la ‘psychopathy’, inaweza kumaanisha kuwa wanajitahidi kudumisha urafiki wa karibu na kujiweka katika hali hatari, lakini hali hiyo pia huathiri watu walio karibu nao. ""Kuwa karibu na mtu asiye na huruma au mtu mlaghai mara nyingi huwa mbaya kwa watu walio karibu nao, na huchosha watu wenye tatizo la psychopathy lililokithiri,"" anasema Marsh. Anasema kwamba tafiti nyingi kuhusu watu wenye tatizo hilo zimefanywa kwa wahalifu. Kwa ujumla, utafiti unaonyesha kwamba tatizo hilo ni la juu kati ya wahalifu wa kiume (labda 15-25% ya wafungwa wanaume) ikilinganishwa na wahalifu wa kike (ambapo hupatikana katika 10-12%). Lakini bado ni nyanja ambayo bado kwa idadi ya watu wengi kwa ujumla, wakati utafiti mdogo unafanywa kwa wanawake. Victoria anasema tabia yake ya ujanja ilianza kuonekana kama njia ya kujifurahisha. Alizaliwa Malaysia. Ulevi wa baba yake na ukosefu wa uwajibikaji wa kibinafsi kwa matokeo ya unywaji wake ulifanya nyumba yake kutokuwa na furaha. Alifanikiwa sana shuleni lakini mara nyingi alichoshwa. Kwa kujifurahisha angefurahia kusambaza taarifa za siri ambazo watu walimweleza, siri alizoapa kutunza. Nani alimchukia nani. Nani alikuwa na mapenzi na nani. Mivutano kati ya watoto katika shule ya sekondari mara nyingi inaweza kupatikana nyuma yake. Victoria alijua jinsi ya kuwadanganya wengine ili wawajibike kwa makosa aliyofanya, au nini cha kusema ili kujiondoa kwenye matatizo. Alimsadikisha mwalimu kwamba alimrushia chaki kutokana na shinikizo la watu wa rika lake. marika. ""Ni kile alichotaka kusikia,""anasema. Alitaka kuamini kwamba mtoto mwerevu hakuwa mtoto mbaya, ni mtoto anayeongozwa kwa urahisi. ""Hivi majuzi Victoria amekuwa akipata usaidizi wa kudhibiti hisia zake. Lakini pia amekuwa akipata usaidizi, labda la kushangaza, kutoka kwa wengine kama yeye. Victoria anarejelea jumuiya ya mtandaoni ya wanawake kama yeye. Inaangazia zaidi blogu ya mwandishi ME Thomas, labda mmoja wa wanawake wanaojulikana sana walio na ugonjwa wa akili. Thomas alipata zaidi ya 99% alipopimwa saikolojia na John Edens, mwanasaikolojia wa uchunguzi katika Chuo Kikuu cha Texas. Mfano wa hili tatizo ni kama vile kumwambia mtu anampenda wakati anataka kitu kutoka kwao, anasema Thomas. Ni jambo ambalo amefanya mara chache, anasema, na limesababisha kuvunjika kwa mahusiano kadhaa. Utafiti mmoja wa 2012 katika Chuo Kikuu cha Zurich pia uligundua kuwa kicheko hutumiwa mara nyingi na watu wenye tatizo hili kama kifaa cha kudanganya kwa makusudi, kuwasaidia kudhibiti mazungumzo, kwa mfano. Au nyakati fulani walimcheka, si pamoja na mtu waliyekuwa wakizungumza naye. Thomas anasema wakala wake anamwambia asitumie neno ‘mdanganyifu’ wakati wa kujizungumzia, lakini badala yake anasema kwamba alijua jinsi ya kushawishi watu tangu utoto wake. Lakini ujanja ni neno analotumia. Alisema ubora huo ulimsaidia kuwa mwanasheria mzuri, ambayo bado ni taaluma yake. Anapozungumza, watu hawawezi kuweka lafudhi yake. Wanafikiri anaweza kuwa anatoka Israel au Ulaya Mashariki, ingawa ameishi maisha yake yote huko California. ""Unapata lafudhi kutokana na kuunganishwa hadi kuwa na utambulisho. Sijawahi kupata utambulisho,"" anasema. ""Nina hisia dhaifu ya ubinafsi."" Kwenye blogi yake, anashirikisha mawazo yake ya kila siku na kuwahoji watu wengine wanaoishi na tabia za kisaikolojia. Wasomaji wake wengi hupata kimbilio katika machapisho na video zake, anasema, kwani ni mahali ambapo wanatambua mifumo yao wenyewe na kushiriki uzoefu bila mtu kuwahukumu. Msomaji mwingine ni Alice, mwanamke Mjerumani mwenye umri wa miaka 27. Alice anasema kwamba inafadhaisha kusoma makala au kutazama watu walio na ugonjwa wa akili kama watu waovu ambao lazima wote waepukwe. ""Tupo kama kila mwingine yeyote yule."" Kama Thomas, Alice anaanza kupendwa mara moja, labda kwa sababu anatabasamu sana. Anakiri mapema kwamba anaiga kile anachojua kinafaa kijamii. Alice amefanya hivi maisha yake yote. Bibi yake alipokufa, aliona huzuni ya dada yake na kuakisi tabia yake. Anasema pia anajifanya mbishi kwani inamruhusu kujiepusha na mengi na kusema yaliyo moyoni mwake bila kusababisha hofu. Alijifunza haya mapema akiwa na umri wa miaka 12 akiwa likizoni kwenye meli na alijiuliza kwa sauti ingekuwaje ikiwa wangepata ajali na kutazama watu wakizama. Mwitikio kutoka kwa wazazi wake na marafiki wao ulimfundisha kwamba ilikuwa muhimu kuitunga kama mzaha usiofaa, badala ya mawazo yasiyofaa. Ingawa Thomas anaelezea tabia yake kuu ya kisaikolojia kama udanganyifu na Victoria anasema hana huruma, Alice anaashiria ukosefu wake wa huruma kama tabia yake inayoonekana zaidi. ""Sina huruma yoyote ya kihisia, lakini nina huruma nyingi za utambuzi, "" asema, tabasamu lake bado liko mahali. ""Kwa hivyo ikiwa mtu ataumia, kama kuumiza goti lake au kuvunjika mkono, naweza nisihisi chochote kwa ajili yake kihisia lakini najua anatakiwa kupata msaada hivyo nitafanya."" Lakini hii, anasema, inamfanya kuwa mtu mzuri wa kuwa karibu naye katika dharura. “Watu wananiambia matatizo yao na mimi sijapata kihisia juu yao, na ninaweza kuwasikiliza, kuwapa ushauri wenye mantiki,” anasema. ""Watu wengine wanaweza kutaka kujitenga kwa sababu husababisha hisia zao wenyewe, lakini hiyo haifanyiki kwangu"". Alice sio peke yake anayefikiria kwamba tabia zake zinaweza kuwa faida kwa jamii. ""Kila mtu anamjua mtu aliye na sifa za kisaikolojia,"" anasema Marsh, ambaye ameanzisha shirika lisilo la faida linaloitwa Psychopathy Is. Inatoa mojawapo ya majukwaa machache ya mtandaoni yanayotoa usaidizi kwa watu walio na ugonjwa wa akili na wale walio karibu nao. ""Wataalamu wengi, ikiwa ni pamoja na Marsh, wanaamini kuwa ni wakati wa kuondokana na unyanyapaa unaozunguka ugonjwa wa psychopathy. Sababu za kimsingi za ugonjwa wa akili bado hazijaeleweka vizuri, ingawa utafiti unaokua wa uchunguzi wa neva unasaidia kubainisha baadhi ya uwezekano wa matatizo ya neva katika ubongo ambayo yanaweza kueleza dalili. Utafiti, kwa mfano, umeonyesha kuwa wanaume walio na tatizo hilo la akili wana mwitikio mdogo katika maeneo ya ubongo kuhusiana na hofu na kuna baadhi ya vidokezo kwamba athari sawa zinaweza kupatikana kwa wanawake. Lakini kama utafiti mwingi juu ya saikolojia, matokeo haya yako mbali na uthibitisho na bado yanahitaji kuchunguzwa zaidi. Jenetiki na mazingira ambayo mtu hujikuta ndani yake pia ni sehemu muhimu za fumbo. Lakini ili kupata majibu hayo itahitaji jamii pana zaidi kukuza uhusiano uliokomaa zaidi na saikolojia, Marsh anaamini."	https://www.bbc.com/swahili/articles/c0k1wk9rnqjo
business	Nchi za Amerika Kusini zahofia kununua silaha za Urusi	"Miaka michache iliyopita, Urusi iliibuka kama muuzaji mkuu wa silaha katika Amerika ya Kusini, ilitoa kila kitu kutoka kwa ndege za kivita kwa Venezuela hadi Brazili na aina tofauti za makombora kwa Peru au Ecuador. Hii ilionekana kama ishara ya nia ya Rais wa Urusi Vladimir Putin katika kukuza uhusiano na eneo hilo na kuijibu Washington katika ulimwengu wake juu ya upanuzi wa NATO hadi Ulaya.  Lakini ghafla, mauzo ya bidhaa za kijeshi za Urusi kwa Amerika ya Kusini yalipungua. ""Katika miaka mitano iliyopita karibu hakuna chochote,"" anasena Siemon Wezeman, mtafiti mkuu katika Taasisi ya Kimataifa ya Utafiti wa Amani ya Stockholm (Sipri) ambaye hupima uhamisho wa silaha. ""Ni mwelekeo wa kushuka sana,"" Wezeman anaiambia BBC Mundo kuhusu usafirishaji wa silaha za Urusi hadi nchi za Amerika Kusini.  Swali basi ni kwa nini hatua hii kali inatokea.  Suala la pesa Moja ya sababu zilizotajwa na wataalamu kwa Amerika ya Kusini kuacha kununua silaha za Urusi ni za kiuchumi tu. Katika muongo wa kwanza wa karne hii, eneo hili lilipata ukuaji wa kibiashara na mapato makubwa ya fedha za kigeni ambayo yaliruhusu kuandaa vikosi vyake vya jeshi. Amerika Kusini lilikuwa eneo la ulimwengu ambapo matumizi ya kijeshi yalikua zaidi mwaka wa 2010, huku Brazil ikiongoza kwa hali hii.  Lakini mwisho wa kuongezeka kwa malighafi ulileta shida za kiuchumi kwa bara hilo tangu 2014 na, bila mizozo mikubwa kati yao wenyewe, mataifa  yalikata ununuzi wao wa zana za kivita. Kati ya 2017 na 2021, uagizaji wa silaha kutoka kwa mataifa ya Amerika Kusini ulifikia kiwango chao cha chini zaidi ikilinganishwa na kipindi kingine chochote cha miaka mitano katika nusu karne iliyopita, kulingana na Sipri.  Hata hivyo, Wezeman anatahadharisha kuwa katika kipindi cha miaka mitano iliyopita, nchi  katika kanda hiyo bado zimenunua na kupokea vifaa vya kijeshi kutoka kwa mataifa mengine - Marekani, Sweden, Italia, Ufaransa na Korea Kusini, miongoni mwa wengine - huku zikishindwa kununua kutoka Urusi.  Alipokuwa akiongoza nchi kati ya 1999 na 2013, Hugo Chávez alitumia mapato makubwa ya mafuta ya Venezuela kununua silaha za thamani ya mabilioni ya dola kutoka Urusi, ambayo pamoja na China ikawa msambazaji wake mkuu katika uwanja huo. Kwa hivyo Venezuela ikawa nchi ya Amerika Kusini iliyopokea bidhaa nyingi za kijeshi za Urusi, pamoja na ndege za  kisasa za Su-30, mifumo ya makombora ya kupambana na ndege ya S-300, helikopta, mizinga, makombora  na mabomu ya kuongozwa. Lakini wakati uchumi wa Venezuela ulipoanza kuporomoka katika miaka iliyofuata, safu ya jeshi ""iliyotengenezwa nchini Urusi"" iliacha kukua katika nchi hiyo ya Amerika Kusini.  ""Sehemu ya hii inahusiana na uwezo wa Amerika ya Kusini wa kununua silaha,"" anaelezea John Polga-Hecimovich, profesa wa sayansi ya siasa katika Chuo cha Wanamaji cha Marekani. ""Venezuela haijaweza kununua chochote kwa miaka sita na ninashuku kuwa (nguvu ya ununuzi) inahusiana,"" anaongeza mchambuzi  huyo katika mazungumzo na BBC Mundo.  Lengo la Kijiografia  Urusi inadai kwamba uhusiano wake na Amerika ya Kusini unategemea kinachowezekana  sio itikadi.  Licha ya kupungua kwa mauzo yake ya silaha kwa Amerika ya Kusini, Moscow inadumisha ushirikiano wake wa kijeshi na kiufundi na washirika wa kikanda kama vile Venezuela, Nicaragua na Cuba.  Kama kuonyesha kumuunga mkono Rais wa Venezuela Nicolas Maduro katika makabiliano yake na Washington, Moscow ilituma ndege zake mbili za mashambulizi za  Tu-160 zenye uwezo wa kubeba silaha za nyuklia nchini humo mnamo Desemba 2018. Na, muda mfupi kabla ya Putin kuamuru uvamizi wa Ukraine mwezi Februari, naibu waziri wake wa mambo ya nje Sergey Riabkov aliepuka kukataa  uwezekano wa kupelekwa kwa miundombinu ya kijeshi nchini Cuba na Venezuela ikiwa mvutano na Marekani utaendelea kuongezeka. ""Yote haya, kwa maana fulani, ni sehemu ya lengo la kijiografia la Urusi katika Amerika ya Kusini kujibu mtizamo wa kuingilia kwa Marekani katika nyanja ya ushawishi ya Moscow,"" anasema Polga-Hecimovich.   Mshauri wa usalama wa taifa wa White House Jake Sullivan alipendekeza matamshi ya Riabkov ni ""ya majigambo"" na kusema Marekani itachukua hatua  na ""maamuzi"" ikiwa Urusi itataka kupeleka wanajeshi au zana za kijeshi katika eneo hilo.   Lakini Marekani pia imetaka kudhoofisha uuzaji wa silaha wa Urusi, jambo ambalo linaweza kulipa kwa kuwa muuzaji mkubwa wa silaha duniani. Mnamo mwaka wa 2017, Washington iliidhinisha sheria ""ya kukabiliana na wapinzani kupitia vikwazo"", inayojulikana kwa kifupi chake Caatsa, ambayo hutoa adhabu zinazowezekana kwa nchi zinazofanya miamala na Urusi, Korea Kaskazini na Iran. Wakati Waziri wa Mambo ya Nje wa Urusi Sergei Lavrov aliposema mwaka 2020 kwamba Mexico inatathmini ununuzi wa helikopta kutoka nchi yake, afisa wa Marekani alionya katika Bunge la Congress kwamba nchi hiyo ya Amerika Kusini inaweza kupokea vikwazo kupitia  Caatsa. ""Katika kiwango cha Washington, tumezungumza na wenzetu huko Mexico City,"" alisema Hugo Rodríguez, wakati huo naibu katibu msaidizi katika Idara ya Jimbo la Mexico.   Kwa hakika, baada ya kuidhinishwa kwa sheria hiyo na shinikizo kutoka kwa nchi za Magharibi kwa wateja watarajiwa wa Moscow, mauzo ya silaha ya Urusi yalipungua kwa 26% kati ya 2017 na 2021 ikilinganishwa na miaka mitano kulingana na  Sipri . Katika kipindi hicho, mauzo ya silaha za Marekani duniani yalikua zaidi ya maradufu yale ya Urusi, nchi ya pili kwa mauzo ya silaha.  Kwa upande mwingine, kumekuwa na ripoti za ugumu wa kutunza baadhi ya vifaa vilivyotengenezwa na Urusi huko Amerika Kusini. Takriban sambamba na ziara ya Rais wa Brazil Jair Bolsonaro kwa Putin mwezi Februari, uamuzi wa Jeshi la Anga la Brazil kukomesha matumizi ya  helikopta zake 12 za kivita za Mi-35 ulivuja kutokana na gharama za uendeshaji na changamoto za vifaa vya ndege hizo zilizonunuliwa kutoka  Urusi mnamo 2008 kwa takriban dola milioni 380. Vita vya Ukraine pia vimepunguza uhusiano wa Urusi na nchi na taasisi za Amerika Kusini.  Jumuiya ya Nchi za Marekani (OAS) iliisimamisha Urusi kama muangalizi  wa kudumu siku ya Alhamisi hadi ""itakapoondoa vikosi vyake vyote vya kijeshi na zana kutoka Ukraine"", jambo ambalo Moscow ilijutia na kuhusishwa na msukumo wa ""pingamizi dhidi ya Urusi "" kutoka  Marekani na Canada.  Na katika siku za usoni, juhudi za Marekani na Ulaya zitaongezwa maradufu ili kuwazuia wanunuzi wa silaha za Urusi, Wezeman anatarajia. ""Inafahamika kuwa hakuna maagizo yanayojulikana yanayoendelea kutoka Urusi - au kutoka Uchina - kwa taifa  lolote la Amerika Kusini,"" anasema mtafiti huyo. ""Pia haionekani kuwa na majadiliano yoyote mazito (katika eneo hilo) kuhusu ununuzi kutoka Urusi."" Unaweza pia kusoma"	https://www.bbc.com/swahili/habari-61253316
sports	Tetesi za Soka Ulaya Jumamosi 27.08.2022: Fofana, Ronaldo, Antony, Firmino, Aubameyang	Mwakilishi wa Cristiano Ronaldo Jorge Mendes amezungumza na Napoli kuhusu uwezekano wa kumnunua mshambuliaji huyo wa Manchester United na Ureno, 37. (Sky Sports). Manchester United wanatafakari iwapo wataachana na harakati zao za kumnunua Antony baada ya Ajax kukataa ofa ya tatu ya pauni milioni 76 kwa mshambuliaji huyo wa Brazil mwenye umri wa miaka 22. (Telegraph) Liverpool huenda wakamtoa mshambuliaji wa Brazil Roberto Firmino, 30, kumpata kiungo wa kati wa Paris St-Germain na Argentina Leandro Paredes, 28. (Calciomercato - kwa Kiitaliano) Chelsea wamefikia makubaliano ya kumsajili beki wa Leicester City Wesley Fofana mwenye umri wa miaka 21, kwa ada inayoaminika kuwa pauni milioni 70. (The Athletic- Usajili unahitajika) Leicester wanafikiria kumnunua kwa mkopo beki wa Borussia Dortmund na Uswizi Manuel Akanji, 27, kama mbadala wa Fofana anayelengwa na Chelsea. (Mail) Chelsea wanakaribia kumsajili kiungo wa kati wa Urusi Arsen Zakharyan, 19, kutoka Dynamo Moscow. (Mail) Juhudu za  Chelsea kumnasa mshambuliaji wa Barcelona na Gabon Pierre-Emerick Aubameyang imekwama katika masuala ya kibinafsi huku mchezaji huyo mwenye umri wa miaka 33 akitaka mkataba wa miaka miwili naoThe Blues wakijiandaa kumpatia mkataba wa mwaka mmoja pekee. (Sun) Nottingham Forest wamewasiliana na Everton kuhusu uwezekano wa kumsajili beki wa Uingereza Michael Keane, 29, kwa mkopo. (Football Insider) West Ham wamekubali dili ya kumnunua kiungo wa kati wa Lyon Lucas Paqueta baada ya klabu hiyo ya Ufaransa kukataa ombi lao la kwanza la mchezaji huyo wa kimataifa wa Brazil mwenye umri wa miaka 24. (Sky Sports) Celta Vigo wamewasilisha ofa y akumnunu mshambuliaji wa Blackburn Rovers na Chile anayenyatiwa na Everton Ben Brereton Diaz, 23. (Football Insider) Kiungo wa kati wa Celtic na Denmark aliye na umri wa chini ya miaka 21 Matt O'Riley, 21, anavutia hisia kutoka kwa Borussia Dortmund, Liverpool, Arsenal na Manchester United. (ESPN)	https://www.bbc.com/swahili/articles/c72e59d7420o
sports	Tetesi za Soka Ulaya Jumatano 20.10.2021: Solskjaer ,Mount, Fati, Trippier, Adeyemi, De Ligt, Pepi, Bruce	Kocha wa United Ole Gunnar Solskjaer ana mpango wa kuondoa angalau wachezaji watano dirisha la Januari likifunguliwa. (Sun) Klabu za Liverpool, Borussia Dortmund au RB Leipzig zitapaswa kulipa kati ya 30m na 40m euros kupata saini ya mshambuliaji wa RB Salzburg na Ujerumani Karim Adeyemi, 19. (ORF - in German) Chelsea wako tayari kumfanya kiungo wake wa England Mason Mount kuwa mmoja wa wanaolipwa zaidi wakati klabu hiyo ikijiandaa kuanza mazungumzo ya mkataba mpya na nyota huyo mwenye miaka 22. (Goal) Mshanbuliaji wa Hispania Ansu Fati, 18, amakaribia kusaini mkataba mpya wa muda mrefu kusalia Barcelona kukiwa na kipengele cha ada ya £846m) akitaka kuo doka kama ikivyo kwa nyota mwenzake wa Hispania Pedri, 18. (Fabrizio Romano via Twitter) Beki wa kulia wa Atletico Madrid na England Kieran Trippier, 31, ambaye alikua akihusishwa sana na mipango ya kuhamia Manchester United katika majira ya joto, anasema angelipenda kucheza ligi kuu ya England kwa mara nyingine. (Mirror) Wamiliki wapya wa Newcastle hawajazungumza bado na kocha Steve Bruce baada timu hiyokuchapwa na Tottenham Hotspurs Jumapili. (Daily Star) Mlinzi wa Uholanzi Matthijs de Ligt, 22, hana furaha pale Juventus, hali inayomsukuma wakala wake Mino Raiola kufanya mazungumzo na Barcelona kuhusu uwezekano wa kuhamia huko. (Sport - in Spanish) Mshambuliaji wa FC Dallas na Marekani Ricardo Pepi ameviweka masikio juu vilabu vikubwa Ulaya zikiwemo  vya Liverpool na Bayern Munich kwa kuomba kuondoka rasmi klabuni- lakini kinda huyo mwenye miaka 18 ameshakubaliana malipo binafsi ikiwemo mshahara na klabu Wolfsburg. (CBS Sport) Aston Villa itapaswa kuharakisha kumsaini nyota wa River Plate Julian Alvarez kwakuwa klabu ya ligi kuu Italia (Serie A) ya AC Milan wanamtaka pia mshambuliaji huyo wa Argentina mwenye umri wa miaka 21. (Calciomercato - in Italian) Klabu za Newcastle United Leeds United zitamkosa kiungo wa Blackburn Rovers muingereza Joe Rothwell baada ya nyota huyo mwenye miaka 26 kuamua kusaini klabu ya Rangers. (TEAMtalk) West Ham United wanamfuatilia mlinda mlango wa Barcelona Neto, 32, ambaye atakua tayari kusaini mkata wa mkopo na  kuondoka Nou Camp mwezi Januari iwapo klabu itakayomsajili itakubali kumsajili mbrazil huyo moja kwa moja katika dirisha kubwa la usajili la majira ya joto. (Sport - in Spanish)	https://www.bbc.com/swahili/58977097
sports	Tetesi za Soka Ulaya Ijumaa 07.01.2022: Coutinho, Diaz, Ronaldo, Longstaff, Origi, Cantwell, Traore .	Aston Villa wamekubali kumnunua kiungo wa zamani wa Liverpool Philippe Coutinho kwa mkopo kutoka Barcelona hadi mwisho wa msimu huu. Mkataba huo, ambao unategemea matibabu na kibali cha kazi kutolewa, ni pamoja na chaguo la kumnunua mchezaji huyo wa kimataifa wa Brazil mwenye umri wa miaka 29. Coutinho alijiunga na Barcelona kwa uhamisho wa £142m kutoka Liverpool Januari 2018. Hata hivyo, hajapata matokeo yaliyotarajiwa na Barca wanataka kumsogeza ili kupunguza bili yao ya mshahara. Arsenal, Everton, Newcastle na Tottenham pia walihusishwa kutaka kumnunua Coutinho. Mchezaji huyo, ambaye amefunga mabao 26 katika mechi 106 alizochezea Wacatalunya hao, ana miezi 18 kukamilisha mkataba wake wa Nou Camp, ambao unamalizika mwishoni mwa msimu wa 2022-23. Mshambuliaji wa Ureno Cristiano Ronaldo, 36, huenda akaondoka Manchester United msimu huu wa joto ikiwa hataridhika na chaguo la klabu hiyo  la kocha wa kudumu. (Star) Liverpool wanakaribia kufikia mkataba wa kima cha pauni milioni 60 kumsajili winga wa Colombia Luis Diaz, 24, kutoka Porto. (Sun) Mshambuliaji wa Liverpool Mbelgiji Divock Origi, 26, na mshambuliaji wa Bournemouth wa miaka 24-Muingereza Dominic Solanke ni miongoni mwa wachezaji wanaonyatiwa na Newcastle wanapotafuta kujaza pengo lililoachwa na Callum Wilson aliyejeruhiwa. (Telegraph - subscription required) Newcastle wamekataa dao la Everton la kumnunua Sean Longstaff. Mkataba wa kiungo huyo wa miaka 24-unakamilika mwisho wa msimu huu lakini Magpies wana matumaini ya kufikia mkataba mpya na kiungo huyo wa kati wa Uingereza. (Shields Gazzette) Newcastle na klabu zingine za Ligi ya Primia zinapania kumsajili kiungo wa kati wa Norwich Todd Cantwell, 23. (Sky Sports) Mkufunzi wa Paris St-Germain Mauricio Pochettino yuko tayari kupokea ofa yoyote ya kuwa kocha wa Manchester United. (Sun) Tottenham wako tayari kufufua mpango mpya wa kumsaka winga wa Uhispania na Wolves Adama Traore, 25. (Athletic - subscription required) Chelsea haiko tayari kulipa ada inayohitajika kumfanya kiungo wa kati anayecheza kwa mkopo Saul Niguez, 27, kusajiliwa kwa mkataba wa kudumu kutoka Atletico Madrid. (Express) Manchester United hawana mpango wa kufanya usajili wowote mwezi huu lakini watamtafuta kiungo wa kati msimu wa joto, huku mchezaji wa kimataifa wa Uingereza mwenye umri wa miaka 22 Declan Rice akipigiwa upato kujiunga nao. (Mchezo) Arsenal wametoa ofa ya mchezaji zaidi ya pesa kumnunua mshambuliaji wa Fiorentina na Serbia Dusan Vlahovic, 21.(Ben Jacobs - CBS) Watford wamewasilisha ombi la kutaka kumnunua beki wa kati wa Liverpool Muingereza Nathaniel Phillips, 24, ambaye ameambiwa anaweza kuondoka kwa Reds mwezi huu. (Football Insider) Barcelona wanatafakari uwezekano wa kumnunua mshambuliaji wa Manchester United Anthony Martial, 26, kwa lengo kumsajili kwa mkataba wa kudumu kungo huyo wa kimataifa wa Ufaransa mwisho wa msimu. (Sport - in Spanish) Barca pia wanamyatia mlinzi wa Chelsea na Denmark Andreas Christensen, 25. (Mundo Deportivo - in Spanish) Everton na Newcastle wameungana na  Arsenal katika mbio za kumsaka kiungo wa kati wa  wa Lyon Mbrazil Bruno Guimaraes,24. (Standard)	https://www.bbc.com/swahili/habari-59904440
health	Omicron: Maswali yako matano kuhusu kirusi hatari cha corona yajibiwa .....	"Mara tu omicron kilipotajwa kuwa aina ya kirusi kipya tarehe 26 Novemba, mjadala kuhusu kiruisi hiki ulichacha kwenye mitandao. Kulingana na ripoti za Google zilizopatwa na BBC, omicron lilikuwa neno lililotafutwa sana kwenye mitandao. Baada ya kugunduliwa nchini Afrika Kusini kurudi hiki tayati kimeripotiwa katika nchi 40 ikiwemo Argentina, Brazil, Chile, Mexico na Uhispania. Kwa sasa, kwa uhakika haijulikani kina uwezo gani wa kuambukiza au ikwa kina uwezo wa kukwepa kinga  iliyopatikana kutoka kwa chanjo ya maambukizi ya awali. Utafiti uneandelea kufanywa kuelewa masuala haya na matokeo ya kwanza yanachapishwa mwezi huu. Haya ni baadhi ya maswali maarufu mitandaoni na majibu kutoka kwa wataalamu Omicrion ni herufi ya kumi na tano ya alfabeti za Kigiriki Wakati aina za kwanza za kirusi cha corona kilianza kuonekana, wanasayansi walibuni mbinu ya kuviainisha Ndipo  SARS-CoV-2, kilichotambuaiwa kwanza Wuhan, China kilikuja kuwa kirusi aina ya A. Baadaye wakati virusi zaidi zilipogunduliwa waligawana hizo namba ndiposa zikawa A.1, A.2, B.1.1, C.30.1, na kadhalika. Lakini ilifika wakati mfumo huu ulisababisha kuchanganyikiwa wale wasio wataalamu katika nyanja hii. Hii ndio moja ya sababu ilichangia shirika la afya duniani WHO kubuni mbinu  Mei 2021 ya VOC, variant of concern ) na (VOI, variant of interest ) Kungana  na alfabeti VOCs na VOls inamaanisha kuwa na mabadiliko muhimu yanayoweza kukifanya kirusi kusambaa kwa haraka kwa mafano. Hivi ndivyo B.1.1.7, kilichogunduliwa nchini Uingereza kilikuja kuwa; B.1.351 (Afrika Kusini) kikawa beta; P.1 (Brazil) kikawa gamma; B.1.617.2 (India) kikawa delta; na B.1.1 .529 (Afrika Kusini) kikawa omicron. Pia kuna sababua ya piliaya WHO kuamua kutumia alfabeti za kigiriki, sabanu ni kuzuia kile kirusi kuhusishwa na jina ambapo kiliibukia. Kuchaguliwa jina omicron kwa kirusi cha B.1.529 iliwapata jamii ya wanasayansi kwa mshangao. Hii ni kwa sababu kirusi cha mwisho kupewa jina kwa alfabeti za Kigiriki kilikuwa ni VOI B.1.621, kilichogunduliwa nchini Colombia Janauri 2021. Kinajulikana kama mu, ambayo ni herufi namba 12 katika alfabeti ya Kigiriki. Ndio ikafikiriwa kuwa jina ambalo litapewa kirusi ambacho kingefuata cha VOl au VOC litatakuwa herufi namba 13, ambayo ni nu. Lakini WHO ikaamua kutoa herufi mbili zilizofuata na kutua kwa herufi ya 15: omicron. Mtaalamu wa virusi Fernando Spilki kutoka chuo cha Feevale huko Rio Grande do Sul, Brazil anaeleza kuwa uamuzi huu unaweza kuhusu sauti ya herufi hizo katika baadhi ya lugha ""Ninajua watu waliohudhuria mikutano kuchagua jina hilo na moja ya sababu ya nu kuondolewa ni kuwa matamshi ya kiingereza huwa sawa na sauti new ['nuevo' kwa Kihispani]. Hilo laweza kuwachanganya watu wanaposkia neno hilo, hawawezi kujua kama ni kirusi kipya au kirusi cha nu"" anaeleza. Licha ya kugunduliwa hivi majuzi tu, omicron kilizua hisia nyingi kwa kuwa na mabadiliko kadhaa sehemu nyingi za kirusi cha corona. ""Aina hii ya kirusi kina mabadiliko makubwa, kitu mabacho hakikutarajiwa"" anaeleza mtaalamu wa virusi Flavio da Fonseca, Profesa chuo cha Minas Gerais nchini Brazil. Baadhi ya mabadiliko haya tayari yalifahamika kwetu kwa kuwa yalionekana pia kwa virusi vingine na yanachangia sana katika kusambaa sana kwa virusi ambavyo huambukiza zaidi na kupitishwa kwa haraka. Kitu kingine muhimu ni uwezo wa omicron kutawala Afrika Kusini ni kimekuwa kirusi kinachoripotiwa zaid siku za hivi karibuni hata zaidi ya kile cha delta ambacha pia kiko kundi la VOCs. Kwa hivyo wataalamu wanatajia maambukizi ya kirusi hiki kipya cha corona kuwa ya juu. Lakini kuna mambao mengi ambayo hayana ufahamu, kama vile ni kwa kiwango gani omicron kinaweza akukwepa kinga iliyopatikana  kupitia chanjo au baada ya maambukzi ya awali. ""Utafiti unafanyika kubaini  athari kamili ya kirusi hiki katika matukio tofauti,"" anasema Spilki. Licha ya mabadlikoa haya yote omicron bado ni SARS-CoV-2, ambacho ni kirusi kinachosababisha covid-19. Jinsi inavyo fahamika vyema, kinasambaa kupitia matone ya mate au erosoli itokayo mdomo au pua la mtu aliyeambukizwa. Mara nyingi uonjwa huu hauna dalili na mgonjwa hugundua baada ya muda. Lakini wengi  wa walioambukizwa hukumbwa  na usumbufu wenye nguvu na uhitaji kulazwa na wako katika hatari kubwa ya kufa. Na hapo ni muhimu kujua kuwa njia za kujikinga zimebaki zile zile na omicron. ""Matumzi ya maski, kukaa mbali na mtu mwingine na chanjo bado hdizo hatua muhimu,"" anaeleza Fonseca. Ripoti kutoka kwa madaktari waliomtibu mgonjwa wa kwanza nchini Afrika Kusini zinaonyesha mabadiliko muhimu kwenye dalili. Dr . Angelique Coetzee anasema watu hawa mara nyingi hukumbwa na uchovu, uchungu kwenye misuli na kuwashwa koo, joto na kikohozi kavu. Wakati wa mahojiano na BBC pia alisema kuwa wale walioambukizwa walionyesha athari nyepesi. ""Ilianza na mgonjwa aliye na dalili nyepesi. Alisema alikuwa na uchovu mwingi kwa siku mbili na alikuwa anaumwa na mwili na kichwa. Hakuwa akikohoa, hakupoteza harufu au ladha,"" alisema. Wataalamu wanakushauri uwe makini na habari hii - unahitaji kusubiri zaidi kuwa na uhakika iwapo kirusi hiki kinasababisha dalili nyapesi. ""Habari zinazokuja kutoka Afrika Kusini za dalili nyapesi zinatupa matumaini lakini tunahitaji bado kuchunguza zaidi, anasema Fonseca. ""Bado tunahitaji kuelewa kuhusu omicron kitakuwa na tabia gani kwenye  watu wa umri tofauti na baina ya makundi ya watu,"" anakubali Spikli."	https://www.bbc.com/swahili/habari-59608248
technology	Fatemeh Khishvand: Watumiaji mtandao wa Instagram wanaoikera serikali ya Iran	"Alipokuwa akikuwa nchini Iran  Fatemeh Khishvand alikua na ndoto ya kuwa mtu maarufu , akichapisha picha aina ya selfi  katika mtandao wa Instagram  kwa lengo la kutaka kuonekana. Picha zake hatahivyo zilikuwa picha za kupotosha zenye sura ilioharibika  . Akitumia jina lisilo lake la Sahar  Tabar, picha hizo zilivutia sana vyombo vya habari vya kimataifa  zilipoonekana kwa mara ya kwanza 2017. Katika baadhi yazo , bi Khishvand alifanana na muigizaji wa Marekani Angelina Jolie. Hatua hii ilisababisha uvumi kwamba kijana huyo alikua amefanyiwa upasuaji wa mapambo mara 50 ili kufanana na nyota huyo wa Hollywood, lakini kama alivyoelezea , alivutiwa na muigizaji wa filamu ya Corpse Bride kutoka kwa utunzi wa kitabu cha Tim Burton. Muda mfupi alikuwa tayari amewavutia zaidi ya wafuasi 500,000 katika mtandao wake wa Instagram , akijipatia umaarufu  ambao amekuwa akiutafuta miaka yote. Lakini umaarufu huo ulimuweka mashakani. Nchini Iran , ni hatari kuchapisha katika mitandao ya kijamii. Utawala wa taifa hilo wa madhehebu ya Shia huweka sheria kali kuhusu kile ambacho kinaweza kuchapishwa na kile ambacho hakiwezi. Kwao picha za bi Khishvand zilionekana kama uhalifu na sio picha za msichana aliye mwerevu. Hivyobasi mwezi Oktoba 2019, picha hizo zilionekana kama uhalifu na bi Khishvand alikamatwa na kushtakiwa na makosa kadhaa ikiwemo kukufuru , kuchochea ghasia  kutusi vazi la kiislamu na kuchochea ufisadi miongoni mwa vijana. Akaunti yake ya Instagram ilifutilia mbali  na kwa zaidi ya mwaka mmoja alitumikia kifungo jela bila dhamana. Baadaye mahakama ya mapinduzi  inayosifika kwa usiri na maamuzi yake yanayoshinikizwa kisiasa  dhidi ya wapinzani  - ilitoa hukumu ya miaka 10 gerezani mwezi Disemba mwaka uliopita. ''Hukumu hiyo kali ilivutia shutuma kali. Taifa la Iran lina historia ya kuwakamata wanawake kwa kucheza densi , kuimba, kwa kuvua vazi lake , kwa kuingia uwanjani, kwa uanamitindo , lakini wakati huo kwa kutumia picha bandia'', Masih Alinejad  mwandishi maarufu nchini Iran  na mwanaharakati alisema katika video ya mtandao wa twitter. Kama bi Alinejad alivyopendekeza, kesi ya bi Khishvand inaonekana kuwa njia mpya ya ukandamizaji wa Iran kuhusu watumiaji wa mitandao ya kijamii. Data ya uhalifu unaotokana na mitandao nchini Iran haijulikani lakini kulingana na utafiti uliofanywa na shirika la haki za binadamu nchini Iran, takriban watu 332 wamekamatwa kwa vitendo vyao katika intaneti tangu Disemba 2016. Kati yao 109 walikuwa wakitumia mtandao wa Instagram, lilisema kundi hilo. ""Pia kumekuwa ni mawimbi ya washawishi wa Instagram  ambao huitwa kwa mahojiano na serikali ya Iran mara kwa mara. Mojawapo ni raia sita wa Iran  ambao 2014 , walichapwa viboko na hukumu yao ya kifungo jela kufutwa kwa muda  kwa kuonekana katika kanda ya video  wakicheza densi ya  wimbo wa Pharrell William kwa jina Happy. Kundi jingine lilikuwa 2018, wakati kijana mmoja mjenga misuli alikamatwa kwa kuchapisha kanda ya video iliomuonesha akidensi wimbo wa muziki wa Pop . Seyed Ahmad Moinshirazi, 42, anasema kwamba yeye na mkewe Shabnam Shahrokhi, 38, wamezoea ukandamizaji wa utawala wa Iran. Walikuwa watu wenye ushawishi mkubwa katika mtandao wa Instagram Bwana Moinshirazi alisema kwamba 2018 alikabiliwa na kampeni ya vitisho kutoka kwa maafisa wa mtandaoni , ambacho kilimuita ili kumuhoji na kutaka ushirikiano wake. Wakati wa mahojiano yaliochukua takriban saa moja , bi Moinshirazi alisema kwamba alitishiwa mara kwa mara na mashtaka ya upelelezi na kutakiwa kuondoa baadhi ya machapisho yake katika mtandao huo kwa mfano yale yaliomuonesha mkewe bila kitambaa cha kufunika kichwa  kwa jina hijab. ''Walisema kwamba machapisho kama hayo yalikuwa yakiharibu utamaduni wa Iran na kuvutia ule wa mataifa ya magharibi'' , alisema bwana Moinshirazi, mpiganaji wa masumbwi na mateke{ kickboxer} aliyestaafu  kwa jina maarufu Picasso Moin akizungumza na BBC. Machapisho hayo yaliondolewa kama ilivyohitajika , lakini unyanyasaji ukaendelea hatua iliosababisha kukamatwa kwa wanandoa hao  na kuachiliwa kwa dhamana  ya $200,000 mwaka 2019. ''Waendesha mashtaka walikasirika'' , alisema bwana Moinshirazi . Ndio maana wanandoa hao walipewa hukumu yao licha ya kutokuwepo mahakamani wakifungwa miaka 16 ,viboko 74 au walipe faini kati ya adhabu hizo mbili. Kwa sasa hatahivyo bi Khishvand ameonewa huruma . Mwisho wa mwezi Disemba 2020, aliachiliwa kwa dhamana huku akikata rufaa kuhusu hukumu yake ya kwenda jela."	https://www.bbc.com/swahili/habari-55695082
health	Utoaji Damu: Ukweli kuhusu nani anaweza kuchangia damu	Kuna masharti mengi yanayoambatana na kutoa au kuchangia damu kuwasidia wagonjwa wanaohitaji. Lakini pia kuna imani nyingi potofu na mambo yasio ya kweli ambayo watu wanayaamini. Je masharti ni yapi ya kuchangia damu? Kumekuwa na imani potofu kuhusu utoaji damu na kumefanywa utafiti kulibaini hili ikiwemo fikra kuhusu watu wasiokula nyama kuwa hawawezi kutoa damu. Wasiwasi unatokana na kiwango cha madini ya iron - kiini kikuu cha damu mwilini - na wasiwasi kwamba wasiokula nyama hawapati madini haya ya kutosha. Iwapo damu yako haina madini ya kutosha, hauwezi kuruhusiwa kutoa damu kutokana na usalama wako. Lakini ni kwamba kama unakula lishe bora yenye virutubisho vizuri, basi bila shaka utapata madini ya kutosha ya iron mwilini. Kama una michoro ya tattoo au umetobolewa mwili, sio marufuku Unaweza kuchangia au kutoa damu hata kama una michoro ya tatoo au umetobolewa mwilini, tofauti  na baadhi ya watu wanavyoamini. Hatahivyo kuna sheria: N lazima usubiri kwa miezi minne kutoka siku uliochorwa tatoo au kutobolewa mwilini kabla ya kuweza kutoa damu. Na iwapo umetoa damu kwa kati ya miezi minne na mwaka mmoja baada ya kuchora tatoo au kujitoboa mwili, huenda ukafanyiwa ukaguzi wa ziada katika kituo cha kutoa damu. Mtu mzima yoyote ana kiasi cha painti 10 za damu mwilini. Unapotoa mchango wa damu huwa unatumia kama painti moja, na mwili hufanya kazi kurudisha seli na maji uliopoteza mwilini. Damu uliochangisha kwa kawaida inarudi mwilini baada ya siku moja. Kwa kawaida mtu anastahili kupoa kikamilifu  baada ya maambukizi ya aina yoyote angalau siku 14 kabla ya kutoa damu - na iwapo umekuwa ukinywa dawa za antibiotic inabidi usubiri siku 7 baada ya kumaliza kunywa dawa ndipo uweze kuchangia dawa. Kama unatumia dawa maalum, uliza katika kituo kilicho karibu na wewe kujua iwapo unaweza kuchanga damu. Unaweza kutoa damu wakati wowote isipokuwa iwapo... Wewe ni mwanamume aliyeshiriki ngono na mwanamume mwingine katika miezi mitatu iliyopita. Umeshiriki ngono na mpenzi ambaye anatumia dawa zozote katika miezi mitatu iliyopita. Wewe ni mfanyabiashara ya ngono - licha ya kwamba  unaweza kukubaliwa iwapo hujalipwa au kutumia madawa kushiriki ngono katika miezi mitatu iliyopita. Kwa ujumla, unaweza kuchangia damu iwapo...	https://www.bbc.com/swahili/habari-48591119
technology	Uchaguzi wa Kenya 2022: Raila Odinga na William Ruto katika kinyang'anyiro kikali cha kuwania urais	"Ucheleweshaji wa vifaa na changamoto za utambulisho katika baadhi ya maeneo ya kulitia doa nchi siku ya uchaguzi ambao ulikuwa wa amani kwa kiasi kikubwa nchini Kenya. Shughuli ya kuhesabu kura kwa sasa zinaendelea mara baada ya vituo vya kupiga kura kufungwa huku hesabu ya kura za urais ikipewa kipaumbele. Kura hii inafuatia kampeni kali iliyotawaliwa na mijadala kuhusu gharama za maisha, ukosefu wa ajira na ufisadi. Wanaogombea wakuu wa urais ni aliyekuwa Waziri Mkuu Raila Odinga na Naibu Rais wa sasa William Ruto. Wakenya pia walikuwa wakichagua bunge jipya na tawala za mitaa. Tume ya uchaguzi bado haijatangaza jumla ya waliojitokeza kupiga kura, lakini kufikia saa kumi jioni (13:00 GMT) - saa moja kabla ya uchaguzi kufungwa - zaidi ya 56% ya wapiga kura milioni 22 waliojiandikisha walikuwa wamepiga kura zao. Afisa mkuu wa uchaguzi mjini Nyeri katika eneo la kati nchini Kenya aliwaambia wanahabari kwamba waliojitokeza kupiga kura katika eneo hilo walikuwa wachache ikilinganishwa na uchaguzi wa mwaka  2017. Awali Bw Odinga alilakiwa na wafuasi wake alipoenda kupiga kura katika eneo la Kibra - moja ya ngome zake katika mji mkuu, Nairobi. Hakuzungumza na waandishi wa habari, lakini mkewe, Ida Odinga, alisema ""amefurahishwa na uchaguzi"". Bw Ruto alipopiga kura katika mji wa Eldoret uliopo eneo la Bonde la Ufa aliahidi kukubali matokeo ya uchaguzi. ""Nadhani kwa mara ya kwanza katika historia ya demokrasia ya vyama vingi nchini Kenya, wagombea wote wamejitolea kukubali matokeo ya matokeo,"" aliambia BBC. Mzozo kuhusu matokeo ya uchaguzi wa mwaka 2007 ulisababisha ghasia za wiki kadhaa na kusababisha vifo vya takriban watu 1,200 na kuwalazimu takriban watu 600,000 kuyakimbia makazi yao. Siku ya Jumanne, kulikuwa na hali ya kufadhaika miongoni mwa wapiga kura asubuhi na mapema katika kituo cha kupigia kura katika shule ya msingi ya eneo la Westlands jijini Nairobi. Walizuiwa kuingia katika eneo la shule kwa dakika 90. Kilichosababisha kucheleweshwa kwa shughuli hiyo hakikubainishwa lakini baadhi ya watu walianza kupiga mayowe wakisema: ""Tunataka kupiga Kura!"" ""Nilikuwa hapa mapema sana. Ni hali ya kukatisha tamaa kwamba tulifika hapa mapema na tulilazimika kusubiri kwa muda mrefu,"" mpiga kura Alex Kipchoge aliambia BBC. Upigaji kura ulipoanza, hata hivyo, mchakato ulikwenda vizuri. ""Nilifurahi sana. Nimekuwa nikingojea hili kwa muda mrefu na nina furaha kwamba nimepata nafasi ya kupiga kura,"" mpiga kura wa mara ya kwanza Abigail Awili alisema. Pia kulikuwa na ucheleweshaji katika eneo la pwani ya Mombasa na baadhi ya maeneo ya kaskazini-mashariki mwa nchi. Na katika sehemu za kaunti ya Kakamega, magharibi, baadhi ya vifaa vya kielektroniki vya kukagua alama za vidole vilishindwa kufanya kazi. Lakini tume ya uchaguzi ilisema kuwa nchi nzima ni 200 pekee waliovunjika kati ya jumla ya zaidi ya 46,000. Matokeo ya uchaguzi uliopita wa urais mwaka 2017 yalibatilishwa baada ya Mahakama ya Juu kutoa uamuzi kwamba tume ya uchaguzi haikufuata sheria lilipokuja suala la kuwasilisha matokeo kwa mfmo wa kielektroniki kutoka vituo vya kupigia kura. Majaji waliamua kwamba ""uvunjaji wa sheria na ukiukwaji"" ulifanyika. Uchaguzi wa marudio ulishindwa na Bw Kenyatta, lakini ukasusiwa na Bw Odinga - mgombea mkuu wa upinzani wakati huo. Mwenyekiti wa tume ya uchaguzi Wafula Chebukati ambaye pia alikuwa msimamizi wa kura ya 2017 amejaribu mara kwa mara kuwahakikishia Wakenya kwamba timu yake itatekeleza jukumu hilo wakati huu. Uchaguzi huu unaonekana kama utakuwa na kinyang'anyiro kikali kati ya wagombezi Bw Odinga, 77, na Bw Ruto, 55. Bw Odinga - kiongozi wa upinzani wa muda mrefu, anayeitwa ''Baba'' na wafuasi wake, anawania urais kwa mara ya tano. Bw Ruto, ambaye amejaribu kusisitiza uhusiano wake na Wakenya wa kawaida kwa kujiita ""hustler"", anawania kiti cha urais kwa mara ya kwanza. Wagombea wengine wawili - David Mwaure na George Wajackoya - pia wako kwenye kinyang'anyiro hicho. Ili kushinda uchaguzi wa urais katika duru ya kwanza, mgombea anahitaji: Baada ya kuhesabu kura, maafisa watapiga picha ya hesabu ya mwisho na kutuma picha hiyo kwa maeneo bunge na vituo vya kitaifa vya kujumlisha kura. Ili kuhakikisha uwazi vyombo vya habari, vyama vya siasa na mashirika ya kiraia yamehimizwa kuendesha hesabu zao kwa kutumia matokeo ya mwisho yaliyotangazwa katika vituo zaidi ya 40,000 vya kupigia kura. Lakini tume ya uchaguzi pekee ndiyo inayoweza kutangaza mshindi wa uchaguzi wa urais baada ya kuthibitisha fomu halisi na za kidijitali zinazotumwa kwa kituo cha kitaifa cha kuhesabia kura. Ina siku saba kutangaza matokeo. Pia unawezakusoma: MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya"	https://www.bbc.com/swahili/habari-62487079
health	Wanawake wanahitaji mapumziko kila mwezi wanapoingia hedhi?	Kampuni moja nchini India inawapa wanawake mapumziko wanapokuwa kwenye hedhi. Hatua hii imesababisha mjadala mkubwa.	https://www.bbc.com/swahili/habari-54022686
technology	Mmiliki wa Twitter kusitisha matangazo ya kisiasa	"Wiki hii, mmiliki wa Twitter Jack Dorsey alisema kuwa nguvu ya mitandao ya kijamii sio kuleta mijadala mikali inayoweza kubadili mtazamo wa uchaguzi na kuahidi kuwa atasitisha matangazo yote ya  kisiasa katika mtandao wake. Bado wanatazamia kama mtandao wa Facebook utalazimishwa kufanya hivyohivyo. Bwana Dorsey kuingilia kati namna watu wanavyowasiliana katika twitter. Maamuzi yake yamekuja saa chache kabla mmiliki wa Facebook's Mark Zuckerberg kuzungumzia suala la mafanikio ya kifedha  akiwa kwenye mkutano. ""Tunaamini kuwa ujumbe wa kisiasa unapaswa upatikane na sio kuletwa"" alisema bwana Dorsey wakati akieleza hatari anazoziona zinazoletwa na matangazo ya kisiasa. ""Mashine inaonyesha namna ujumbe wa kisiasa unaolenga jambo fulani au mtu fulani, unakuwa na taarifa ambazo zinapotosha watu kwa taarifa za uongo."" ""Sio jambo ambalo linatufurahisha  kulisema, 'Tunafanya kazi kubwa ya kudhibiti watu kuacha kucheza na mfumo wetu na kusambaza taarifa za kupotosha watu , lakini kama mtu atatulipa kufuatilia na kulazimisha watu kuona matangazo ya siasa… basi ni vyema... wanaweza kusema chochote wanachotaka !'"" Facebook ina kila sababu ya kujiweka mbali na matangazo ya kisiasa katika jitihada zake za kutambua taarifa zisizo sahihi. Katika mkutano wa hivi karibuni kuhusu matokeo ya Facebook , bwana Mark Zuckerberg alisisitiza kuwa sera yake sio kutengeneza fedha . Matangazo ya kisiasa yanachangia asilimia 0.5 tu katika mapato ya mtandao wa kijamii. ""Ninaweza kuwathibitishia kuwa ninapata asilimia ndogo sana kutokana na matangazo ya siasa"", alisema Zuckerberg. Kilichopo wazi katika vyama vya kisiasa kuwa ni bora zaidi kwa wao kuupoteza mtandao wa Facebook zaidi ya kurasa za Twitter ambazo wanazilipia. Alex Balfour, ambaye ni mshauri wa masoko aliyeshauri makampuni makubwa ya michezo kutumia Facebook kutangaza taarifa zao, anaelezea namna inaweza kufanikiwa. ""Kuna maslahi makubwa zaidi ya 30,000 ambayo yanaweza kupatikana kwenye Facebook na Instagram Mambo haya ni sawa kabisa na kuvutiwa kwao na mbwa au katika timu ya mpira, hata kama ulisafiri hivi karibuni au labda una rafiki anayesheherekea siku yake ya kuzaliwa."" aliongeza pia kuwa huwezi kuwatambua watu umri, jinsia au wapo sehemu gani. Facebook imeweza kuyafanya matangazo ya kisiasa kuwa wazi zaidi. ""Tangazo liko wazi kuonyesha kuwa ni nani amelilipia na Facebook iliruhusu mtu yeyote kuangalia maktaba yao Facebook na kuangalia jumla ya fedha iliyotumika katika kila kampuni. Bwana Alex amesisitiza kuwa Facebook imeenda mbali zaidi kwa kuweka taarifa zake kuwa wazi. Aidha Facebook haioneshi dalili yoyote kuwa inataka kufuata nyayo za Twitter kusitisha matangazo ya kisiasa."	https://www.bbc.com/swahili/habari-50274593
religion	Fahamu tofauti kati ya Eid ul-Fitr na Eid ul-Adha	"Karibu watu milioni 2.5 huelekea miji mitakatifu ya Makka na Madina kila mwaka kwa ibada ya kuhiji. Lakini kwa sababu ya virusi vya corona, Saudi Arabia imepiga marufuku mahujaji kutoka nchi za nje kuingia nchini humo na kuruhusu idadi ndogo tu ya wenyeji kushiriki kwenye ibada hiyo. Kutamatika kwa ibada ya Hijja huadhimishwa kwa sherehe maalumu za Eid. Hijja huwa inahitaji mtu kuwa mzima wa kimwili na uwezo wa kifedha wa kuweza kufanya ibada hiyo angalau mara moja katika maisha ya muumini. Huu ni mwaka wa pili mfululizo nchi ya Saudi Arabia inapiga marufuku raia wa kugeni kwenda kuhiji. Lakini je tofauti iliyopo kati ya Eid ul-Fitr na Eid ul-Adha ni ipi? Eid ul-Fitr maana yake ni ""sikukuu ya kumaliza mfungo"" na kutumiwa kuadhimisha mwisho wa mfungo wa mwezi mtukufu wa Ramadhan. Siku hii huwa ni siku rasmi ya mapumziko katika mataifa mengi yenye waumini wengi wa Kiislamu. Hata hivyo idadi ya siku za mapumziko huwa tofauti katika nchi mbalimbali. Waislamu huanza sherehe hizi kwa kukusanyika kwa maombi ya kila mwaka ambayo hufanyika muda mfupi baada ya macheo. Ni kawaida kuwaona Waislamu wakikusanyika katika misikiti na viwanja vya wazi kwa maoni ya pamoja. Kabla ya ibada hiyo, huwa wanatoa sadaka kwa maskini (huitwa Zakat) ambayo ni moja ya nguzo kuu katika dini ya Kiislamu. Ni kawaida kwa miji mikuu mataifa ya Kiislamu kupambwa sana na sherehe kubwa kuandaliwa, watoto kununuliwa nguo mpya na kupewa zawadi mbalimbali. Siku hii huadhimishwa baada ya kuonekana kwa mwezi wa Shawwal. Eid al-Adha ndiyo sikukuu kuu zaidi ya kidini miongoni mwa Waislamu kote duniani na pia huwa ni siku ya mapumziko mataifa mengi yenye Waislamu. Nchini Kenya Eid ul-Fitr huwa ni siku ya mapumziko lakini Eid ul-Adha awali haikuwa siku ya mapumziko lakini katika miaka ya hivi karibuni imekuwa ikiadhimishwa kama siku ya kitaifa na watu hupumzika. Eid al-Adha maana yake ni ""sikukuu ya kutoa kafara/kuchinja"" kwa Kiarabu na hutumiwa kukumbuka wakati nabii Ibrahimu alipotaka kumtoa kafara mwanawe Ishmael alivyoamriwa na Allah, lakini akapewa kondoo na Mungu amtoe kafara badala yake. Sikukuu ya Eid ul-Adha huadhimishwa kuanzia siku ya 10 tangu kuonekana kwa mwezi wa Dhul Hijjah. Ibada ya Hajj kwenda Mecca huanza siku mbili kabla ya Eid al-Adha na tarehe yake huthibitishwa baada ya kuoenakana kwa mwezi huo wa Dhu al-Hijjah. Eid al-Adha ina majina mbalimbali katika mataifa ya Kiislamu: Waislamu pia huvalia mavazi yao mazuri na ya kupendeza siku hii na huenda msikitini kwa maombi. Baadhi humchinja ng'ombe, mbuzi au kondoo kukumbuka kitendo cha imani cha nabii Ibrahimu. Hula chakula chenye nyama na huwapa jamaa, majirani na maskini nyama ya mnyama waliyemchinja. Katika baadhi ya mataifa na miji hairuhusiwi watu kuwachinja wanyama kwao nyumbani hivyo vichinjio hutumiwa. Waislamu pia hutoa pesa za hisani kipindi hicho. Waislamu hutumia Eid ul-Adha kusherehekea utiifu kamili wa nabii Ibrahimu kwa amri ya Mungu na kuwakumbusha wenyewe kuwa tayari kutoa kafara chochote ili kutimiza maagizo ya Mungu na kumfuata. Eid Mubarak kwa Kiarabu maana yake ni ""sherehe au sikukuu njema au yenye Baraka"". Ni salamu za kawaida wakati wa sikukuu za Eid. Wakati wa Eid ul-Fitr, salamu nyingine maarufu ni"	https://www.bbc.com/swahili/habari-44497778
sports	Tetesi za soka Ulaya Jumanne 19.07.2022	Atletico Madrid wamewasiliana na wawakilishi wa Cristiano Ronaldo kuhusu kumsajili mshambuliaji huyo wa Ureno, 37, kutoka Manchester United. (AS - in Spanish) Lakini meneja mpya wa United Erik ten Hag anadai Ronaldo anaweza kusalia Old Trafford zaidi ya mwaka ambao amebakisha kwenye mkataba wake. (Guardian) Chelsea tayari wamekubali makubaliano ya kibinafsi na Jules Kounde na sasa wametoa euro 55m (£46.7m) kwa Sevilla kumnunua beki huyo wa Ufaransa, 23. (Marca - in Spanish) Kiungo wa kati wa Wales Aaron Ramsey, 31, yuko kwenye mazungumzo na Juventus ili kumaliza mwaka wa mwisho wa kandarasi yake na kumruhusu kusaini  na klabu nyingine bila malipo. (Mail) Beki wa Uholanzi Matthijs de Ligt, 22, amewasili Ujerumani kukamilisha uhamisho wake kutoka Juventus kwenda Bayern Munich baada ya klabu hizo kukubaliana ada ya euro 70m (£59.4m), pamoja na euro 10m (£8.5m) za nyongeza. . (Corriere dello Sport - in Italian) West Ham wana uhakika wa kumsajili kiungo wa kati wa Lille na Ubelgiji Amadou Onana, 20, baada ya kutuma ofa mpya ya takriban pauni milioni 30 pamoja na nyongeza. The Hammers pia wanavutiwa na mchezaji wa zamani wa mkopo Jesse Lingard, huku mshambuliaji huyo wa Uingereza, 29, sasa akiwa mchezaji huru baada ya kuondoka Manchester United.  (Standard) Barcelona bado wanakataa kujitolea kumlipa kiungo wa kati wa Uholanzi Frenkie de Jong euro 17m (£14.4m) kutoka kwa kandarasi yake iliyorekebishwa, na kuendeleza mzozo juu ya uwezekano wa mchezaji huyo wa miaka 25 kwenda Manchester United.  (Independent) Leeds na West Ham wana nia ya kumsajili mshambuliaji wa Ufaransa Martin Terrier kutoka Rennes, ambaye wanataka angalau euro 40m (£34m) kwa mchezaji huyo mwenye umri wa miaka 25. . (L'Equipe - in French) Mshambulizi wa Wolves Mreno Fabio Silva, 19, yuko mbioni kufanyiwa vipimo vya afya na Anderlecht baada ya kukubali kujiunga na Ubelgiji kwa mkopo. (Fabrizio Romano) Matumaini ya Arsenal kumsajili kiungo wa kati wa Brazil Lucas Paqueta, 24, yametiwa nguvu huku Lyon ikiwa imeshuka bei yao. (Media Foot - in French)  Napoli wana nia ya kumsajili kipa wa Uhispania Kepa Arrizabalaga, 27, kutoka Chelsea, ama kwa mkopo wa kudumu au kwa mkopo.  (Standard) Manchester City wana ombi rasmi tayari kumsajili beki wa kushoto wa Brighton na Uhispania Marc Cucurella, 23, kuchukua nafasi ya Oleksandr Zinchenko, 25, anayekipiga Arsenal. (Fabrizio Romano)  Paulo Dybala amekubali kujiunga na Roma kwa kupunguzwa mshahara ikilinganishwa na kile Napoli wangetoa. Mshambuliaji huyo wa Argentina, 28, ni mchezaji huru baada ya kuondoka Juventus(Corriere dello Sport - in Italian) Kiungo wa kati wa Paris St-Germain na Uholanzi Georginio Wijnaldum amepewa ofa kwa Roma na AC Milan, ambao wanafikiria kuhamia kwa mkopo na chaguo la kumnunua kwa kudumu mchezaji huyo mwenye umri wa miaka 31.  (Calciomercato - in Italian) AC Milan pia wanatumai kukamilisha mpango wiki hii kumsaini beki wa Tottenham Muingereza Japhet Tanganga, 23, kwa mkopo na chaguo la kumnunua. . (Calciomercato - in Italian) Nottingham Forest imeungana na Everton katika kinyang'anyiro cha kumnunua fowadi wa Ivory Coast Maxwel Cornet, 25, kutoka Burnley. . (Times - subscription required) Chelsea wanatazamia kumuuza kiungo wa kati wa zamani wa Uingereza Ross Barkley, 28, kabla ya msimu huu kuanza. (Mirror) Billy Gilmour yuko tayari kwa kipindi kingine cha mkopo nje ya Chelsea baada ya kiungo huyo wa kati wa Scotland, 21, kutolewa kwenye kikosi cha kwanza cha mazoezi ya kujiandaa na msimu mpya. (Mail) Wolves ndio klabu pekee iliyofanya harakati za kumsajili kiungo wa kati wa Ureno Matheus Nunes, 23, kutoka Sporting Lisbon.  (Record, via Teamtalk) Middlesbrough wanapanga kumsajili mshambuliaji wa Brentford Marcus Forss, mchezaji wa kimataifa wa Finland mwenye umri wa miaka 23 ambaye alitumia kipindi cha pili cha msimu uliopita kwa mkopo Hull City.  (Football Insider) QPR na Blackburn wamepania kumsajili kiungo wa kati wa Brighton Muingereza Taylor Richards, 21, ambaye alikuwa kwa mkopo Birmingham City msimu uliopita. (Football Insider)	https://www.bbc.com/swahili/articles/c3g594mx78do
politics	Matokeo ya Uchaguzi Kenya 2022: Tume ya uchaguzi Kenya imebadili mpango kazi ili kuharakisha ujumlishaji wa matokeo ya kura za urais	"Ikiwa ni siku ya nne sasa wakenya wakisubiri kwa hamu na ghamu kumjua rais wao mpya, Tume huru ya uchaguzi na mipaka ya Kenya IEBC imelazimika kubadili mpango wake wa kazi ilikuharakisha ujumlishaji wa matokeo ya uchaguzi wa urais mbali na kuhakiki stakabadhi zinazotoka katika maeneo yote nchini. Mwenyekiti wa IEBC bwana Wafula Chebukati amekiri mwendo wa kupokea na kuhakiki matokeo hayo ya urais umekuwa wa kasi ya chini mno huku afisa mmoja akihitaji kati ya saa tatu na nne kuhudumiwa katika kituo cha kitaifa cha uchaguzi cha ukumbi wa Bomas Nairobi. ""Tume ya IEBC imegundua kuwa  tunachukua kati ya saa 3 - 4 kukamilisha  mchakato wa kupokea matokeo kutoka kwa afisa aliyesimamia uchaguzi katika eneo bunge moja.  Tuna baadhi ya maofisa ambao wamekaa kwenye viti hivi kwa siku tatu. Maafisa 265 wameripoti. Tumefaulu kuwashughulikia 141 na kusalia na 124 ambao bado wako kwenye foleni'' Alisema Chebukati. "" Tunataka kufanya marekebisho yafuatayo: Wasimamizi wa uchaguzi watakabidhi fomu zao asili 34A kwa afisa wa kitaifa wa kujumlisha mara tu baada ya tangazo hili. Shughuli ya kuhesabu kura inaendelea nchini Kenya baada ya raia wake kushiriki katika uchaguzi mkuu siku ya Jumanne. Watatoa ripoti kwa dawati la TEHAMA, kwa uthibitisho wa matokeo yaliyotumwa dhidi ya Fomu 34A. Baada ya hapo mawakala wa rais watapewa nakala za Fomu 34A na Fomu 34B kwa matumizi yao wenyewe. Tunageuza tu mtiririko wa mchakato. Tunaamini tutaweza kumalizana na maofisa wote ifikapo mwisho wa siku leo''.Alisema bwana Chebukati. Wakati huo huo Tume hiyo ya IEBC imebadilisha  orodha na hadhi ya watu wanaoruhusiwa kuingia kwenye  kituo hicho cha kitaifa  kujumlisha kura katika ukumbi wa Bomas. Kamishna Prof. Abdi Yakub Guliye, amesema mabadiliko haya yanalenga kuhakikisha utaratibu na usalama unalindwa baada ya kuibuka majibizano kati ya wafanyakazi wa tume na  mawakala wa upande wa wagombea wa urais wanaoongoza katika uchaguzi huu William Ruto na wale wa Raila Odinga. ''Kuanzia sasa ikiwa wewe si wakala mkuu wa Rais, naibu wakala mkuu, na makarani waliothibitishwa. Hakuna mtu mwingine atakayeruhusiwa kuketi katika ukumbi huu kuanzia dakika hii na kuendelea mbele. Tumetoa maagizo kwa polisi kuchunguza upya kiingilio ndani ya Bomas (kituo cha kitaifa cha kuhesabu kura.) Waangalizi Wanadiplomasia na waandishi wa habari walioidhinishwa wanaruhusiwa kuendelea na kazi yao. Baadhi ya mawakala wa mgombea wa urais wa Muungano wa Azimio, Raila Odinga walionesha kutoridhishwa na kauli hiyo ya IEBC. Alisema Prof Guliye. Haya yanajiri katika kituo cha kitamaduni kiitwacho Bomas katika mji mkuu, Nairobi, ambapo maafisa kutoka Tume Huru ya Uchaguzi na Mipaka (IEBC) wanashughulika na kuthibitisha matokeo. Wanalinganisha picha za fomu za matokeo kutoka zaidi ya vituo 46,000 vya kupigia kura nchi nzima na fomu halisi zinazoletwa na maafisa kutoka kila moja ya maeneo bunge 290. Hii ni kuhakikisha kuwa matokeo yanalingana. Haya yanashuhudiwa na maajenti wa vyama kutoka vyama vikuu, ambao Bw Chebukati anasema wanaendelea kuchelewesha hilo kwa kuligeuza kuwa la ""uchunguzi"" wa matokeo. Shughuli ya kuhesabu kura katika baadhi ya vituo pia ilicheleweshwa na kusafiri hadi Nairobi, haswa na maafisa kutoka maeneo ya mbali, kunaweza kuwa sababu zaidi ya kupunguza kasi ya mambo. Tutakuwa tukiwapa taarifa kuhusu matokeo ya uchaguzi kadiri taarifa rasmi zitakavyokuwa zikitufikia. Uchaguzi Kenya 2022:Unaweza pia kusoma MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya"	https://www.bbc.com/swahili/habari-62534515
politics	Mgombea aliyeshindwa mara tano na wanaoshinda kwa mara ya kwanza Kenya	"Raila Odinga amepinga matokeo ya uchaguzi wa urais akisema kuwa idadi iliyotangazwa  Jumatatu ilikuwa ni  ""batili na hayana uhalali’’. Kulingana na matokeo rasmi, Bw Odinga alishindwa kwa kura chache nyuma ya Naibu Rais William Ruto. Bw Odinga alimshutumu mkuu wa tume ya uchaguzi  kwa ‘’kutoheshimu katiba "". ""Kwa ujumla bila kuficha tunapinga matokeo ya uchaguzi wa urais ,"" alisema. Akizungumza mbele ya wafuasi wake katika mji mkuu Nairobi, Bw Odinga alisema  hakuna  ""mshindi aliyechaguliwa kisheria wala rais mteule"". Odinga mwenye umri wa miaka 77-kiongozi wa muda mrefu wa upinzani alikuwa anawania kiti hicho kwa mara ya tano. Alipinga matokeo  katika uchaguzi uliopita  ikiwa ni pamoja na wa mwaka 2017. Mara hii, mwenyekiti tume ya uchaguzi Wafula Chebukati alisema alipata 48.8% ya kura katika uchaguzi wa mwaka huu akilinganishwa na Bw Ruto ambaye alipata 50.5%. Bw Odinga alimshutumu Bw Chebukati kwa  ""ukiukaji mkubwa wa sheria"" akisema timu yake itachukua mkono wa sheria. Aliliita tangazo lake kama  kitendo cha  ""kurudisha nyuma sana "" demokrasia ya Kenya ambacho kinaweza kusababisha mzozo wa kisiasa. Alisema kwamba Bw  Chebukati alikwenda kinyume na sheria kwa kutangaza matokeo bila kuungwa mkono na makamishna wenzake. Lakini mshirika wa Bw Ruto, Musalia Mudavadi, alikiambia kipindi cha  redio cha BBC Focus kwamba makamishna wanatakiwa kukusanya matokeo lakini sio kuamua matokeo. Hili ni suala la kisheria ambalo mwisho wake linaweza kuishia mahakamani. Dakika kadhaa kabla ya Bw Odinga kuzungumza,  makamishna wanne kati ya saba waliokataa kuidhinisha matokeo ya uchaguzi Jumatatu, walifanya mkutano na waandishi wa habari kutoa sababu zao. Walimshutumu Bw Chebukati kwa kuwatenga na kutangaza matokeo ambayo  ""kwa mahesabu hayana mantiki "". Juliana Cherera, Makamu mwenyekiti wa tume ya uchaguzi, alisema kwamba kama ungejumlisha kura kama  zilivyotangazwa na kamishna kwa ujumla utapata 100.01%. Lakini kitengo cha BBC cha uhakiki wa taarifa - BBC Reality Check kinasema   mahesabu hayo ni tatizo la kawaida la uwasilishaji na sio la suala la kutiliwa shaka. Hatahivyo Bw Odinga aliwapongeza makamishna wanne kwa  ""ushujaa"" wao. ""Wengi wa makamishna (wa tume ya uchaguzi ) – waliokabiliana na  vitisho na mwenendo wa kukiuka katiba wa Bw Chebukati, tunawashukuru na tunawaomba wasihofie chochole. Wakenya wako nao ,"" alisema. Jumatatu, Bw Ruto alielezea  upinzani wa makamshna hao kama ""sarakasi za pembeni"", lakini alisema kuwa ataheshimu mchakato wa kisheria. Pia alitoa wito wa umoja, akisema kuwa alitaka kuwa rais wa wote, na kwa nchi inayoangazia mbele. Uchaguzi wa wiki iliyopita ulikuwa wa amani kwa kiasi kikubwa. Tume ya uchaguzi ilipongezwa kwa kiasi kikubwa kwa mchakato wa uwazi kwa kutuma matokeo ya uchaguuzi kutoka kwenye vituo zaidi ya 46,000 vya kupigia kura kwenye wavuti wake na kumhimiza kila mtu kufanya hesabu ya kujumlisha  kura mwenyewe. Hatahivyo, ghasia ziliibuka katika kituo cha kuhesabu kura Jumatatu baada ya wafuasi wa Bw Odinga kuituhumu tume ya uchaguzi kuingilia kura  na kujaribu kumzuia Bw Chebukati kutangaza matokeo ya mwisho. Takriban maafisa watatu wa uchauzi walijeruhiwa. Hali ya utulivu imerejea nchini baada ya mchanganyiko wa sherehe na maandamano kufuatia kutangazwa kwa matokeo rasmi ya uchaguzi wa urais. Maelfu ya wafuasi, waliokuwa wamevalia mavazi ya rangi ya manjano, rangi ya chama cha Bw Ruto, walimwagika katika mitaa ya mji wa Eldoret katika Rift Valley. Kinyume chake katika mji wa kaskazini mwa Kenya wa Kisumu, wafuasi wa Bw Odinga walifunga barabara na kuwasha mioto. Matukio sawa na hayo yalishuhudiwa katika miji kadhaa na katika mji mkuu Nairobi. Kwa ujumla kulikuwa na hali ya afueni kwamba mchakato wa kuhesabu kura umekwisha kwasababu msimu wa uchaguzi mara kwa mara humaanisha kuwa shughuli nyingi huwa ni kama zimesimamishwa. Lakini watu watakuwa wakifuatilia kwa karibu mipango ya Bw Odinga ya kuwasilisha kesi katika Mahakama ya juu zaidi."	https://www.bbc.com/swahili/articles/cjm1ger923mo
technology	Je, unauamini mtandao wa Facebook kuweka deta yako salama?	Mwandishi wa vitabu Stephen King amejiondoa kwenye mtandao wa Facebook, huku akisema alikuwa amechoka na wingu la taarifa za uongo kwenye vitambulisho vya kisiasa na kwamba hana uhakika kuwa  mitandao ya kijamii imewahakikishia watumaiji wake usiri. Je, unaamini kuwa deta yako ya siri iko salama katika mitandao ya kijamii? Wasiliana nasi kwenye ukurasa wa Facebook, BBCSwahili	https://www.bbc.com/swahili/gnb-51384774
business	Jinsi ya kutengeneza asali bila nyuki na maziwa bila ng'ombe	"""Nikiwa binafsi mtu asiyekula nyama, kusema kweli ninakosa kula asali,"" anasema Darko Mandich, muasisi mwenza na mkurugenzi mtendaji wa kampuni ya MeliBio. Si jambo la kawaida kwa mtu asiyekula nyama kuhisi kuwa anavikosa vyakula vya aina fulani. Jambo ambalo sio la kawaida, hata hivyo, ni suluhu ya Bw. Mandich: Kuamua kubuni aina ya asali, inayofanana kwa kila kiungo na asali ya kawaida tunayoifahamu lakini yake inatengenezwa bila nyuki kuhusishwa kabisa. ""Unapotazama asali na jinsi ilivyotengenezwa, ilianza kwa nyuki kukusanya nta na kisha kujenga ukuta wa asali, ambao ni mchanganyiko wa Flactose na glucose,"" anasema. ""Tunachanganya mchanganyiko huu katika maabara, kwa kutumia vimelea wadogo -micro-organisms ambao hawatumiki kwa kawaida katika kujenga kuta za asali ."" Kwa miaka michache iliyopita, mimea iliyotumiwa kutengeneza nyama na maziwa mbadala imesambaa zaidi. Hata hivyo, kwa wengi haifikii kiwango cha ladha, na utamu wa nyama ya kawaida au maziwa. Lakini sasa, idadi ya makampuni madogo kama MeliBio, yanaangalia namna ya kutumia chachu kutengeneza bidhaa za wasio kula nyama yaani (vegetarians) ambazo zinaweza kufanana kibaiolojia na bidhaa halisi. Kupitia mchakato wa kuchachisha, vimelea wadogo humeng'enya chakula na kutengeneza bidhaa muhimu- chachu, kwa mfano, hula sukari na kutengeneza kileo cha kutengeneza pombe. Lakini kwa kuwatunza vimelea wadogo kwa uangalifu na kuchagua magala sahihi, inawezekana kubuni bidhaa tofauti kuanzia asali, mayai meupe, hadi maziwa. Kampuni moja inatumia mtindo huu kutengeneza maziwa bora-  Better Dairy, kituo cha kwanza kinachotengeneza maziwa na jibini kwa njia ya uchachishaji. ""Jinsi inavyofanyika ni kwamba unaweza kutumia chachu kutengeneza pombe - lakini tunabadili kidogo chachu ili badala ya kutengeneza bia, inatengeneza kile tunachotaka,"" anasema Jevan Nagarajah, muasisi mwenza na mkurugenzi mtendaji. Mbinu sawa na hizi zinatumiwa kutengeneza mayai meupe, huku kampuni ya Clara Foods ya mjini San Francisco -inayotengeneza bidhaa kwa wingi ikitumai kuwa itakuwa kampuni kubwa zaidi inapotengeneza protini itokanayo na mayai duniani ifikapo mwaka 2028. ""Teknolojia yetu tunayoimiliki ya kuchachisha inaturuhusu kudhibiti au hata kupitisha muundo, ladha ya mayai mbadala ya yale ya kuku,"" anasema muasisi na Mkurugenzi mtendaji Arturo Elizond. Pamoja na kuwafanya wasio kula nyama kuwa wenye kufurahia bidhaa zinazotengenezwa kwa kuchachishwa zinaweza kuwa na manufaa ya kimazingira. Kulingana na Shirika la chakula  la Umoja wa Mataifa (FAO)  nyama na bidhaa zitokanazo na maziwa huchangia utoaji wa hewa chafu kwa kiwango cha asilimia 14.5 ya hewa chafu inayotolewa duniani. Wakati huohuo, hamu ya wakazi wa dunia ya asali inawadhuru vizazi vya nyuki, anasema Bw. Mandich. Tuna uwezekano wa kushuhudia bidhaa za kibaiolojia zinazofanana kwa viungo katika bidhaa nyingine katika maboksi au chupa madukani. ""Takriban theluthi mbili ya asali huuzwa madukani kama kiungo cha bidhaa nyingine - na viwanda kama vile chakula, vinywaji, vipodozi na dawa. Kwahiyo, sisi kama kampuni tunaanza na muundo wa biashara kwa biashara kwanza,"" anasema Bw. Mandich. ""Tayari tuna makampuni 15 nchini Marekani ambayo yamesaini barua ya nia ya kufanya kazi nasi."" Wataalamu wa kampuni ya MeliBio wanatarajia kuanza kusambaza bidhaa ya asali mbadala kwa mara ya kwanza mwishoni mwa mwaka huu. Kwa mfano asali, hakuna sababu ya ni kwanini, uzalishaji wake hauwezi kutumiwa kutengeneza nakala yake ya asali ya manukato -inayodaiwa kuwa na faida za afya, na kukugarimu takriban mara 100 ya gharama ya asali ya kawaida. Fursa sawa zipo kwa maziwa na jibini. ""Kwa kufanya hivi, hatukulazimika kuweka bidhaa za maziwa.  Tutatumia sukari badala ya maziwa ambayo humeng'enywa katika tumbo za binadamu ,"" anasema Bw. Nagarajah. Wakati huo huo, Bw. Nagarajah anaweza kula asali tena-kama tu ni ya kiwango kidogo kwa sasa. ""Nilionja asali mbadala ya majaribio ya 23 siku mbili zilizopita,"" anasema."	https://www.bbc.com/swahili/habari-56540120
business	Mgodi wa dhahabu wa DR Congo waporomoka na kuwaua watu 50	Waokoaji wanachimba vifusi kufuatia kuporomoka kwa mgodi wa dhahabu  nchini DR Congo  na kuwawacha watu takriban 50 wakiwa wamefariki. Mgodi huo uliopo karibu na mji wa Kamituga , mashariki mwa taifa hilo uliporomoka siku ya ijumaa kufuatia mvua kubwa. Maafisa wa eneo hilo wanasema kwamba wengi wa wale wanaohofiwa kufariki ni vijana wadogo  na sasa wametoa wito wa siku mbili za maombolezi. Ajali ni vitu vya kawaida katika sekta ta migodi nchini DR Congo ambayo ina viwnago duni vya usalama. Mauzo ya dhahabu  yapanda Uganda  na kuzua mjadala Kanda za video zilionesha watu wakijaribu kuchimba vifusi hivyo vilivyokuwa vinaziba mlango wa mgodi huo , huku waokoaji wakitumia vifaa wengine mikono yao kuondoa vifusi hivyo. Gavana wa eneo hilo la mkoa wa kusini mwa Kivu , Theo Kasi alisema kwamba ameshutushwa na vifo hivyo vya watu 50  wengi wao wakiwa vijana. Hatahivyo meya wa mji wa Kamituga, Alexandre Bundya alisema, hatuna hakika kuhusu idadi ya waliofariki, kilisema chombo cha habari cha AFP. Shahidi mmoja aliambia AFP kwamba mvua kubwa ilisababisha maji kuingia katika mgodi huo, wakati watu walipojaribu kutoka, kulikuwa hakuna njia kwasababu maji yalikuwa yanaingia kwa wingi. Bwana Kasi aliongezea kwamba ataidhinisha mikakati ya kuzuia ajali kama hizo kujirudia. DR Congo ina hifadhi kubwa ya madini kama vile cobalt, almasi, shaba na dhahabu , lakini watu wake wanasalia kuwa miongoni mwa masikini zaidi duniani  kutokana na miaka kadhaa ya vita na usimamizi mbaya.	https://www.bbc.com/swahili/habari-54136916
business	Urusi yazindua darubini ya kudhibiti joto la anga	"Moja ya safari muhimu zaidi za kisayansi nchini Urusi kuwahi kushuhudiwa katika baada ya utawala wa utawala wa Kisovieti imezinduliwa kutoka eneo la  Baikonur. Spektr-RG telescope chenye darubini ya anga za mbali -ni uvumbuzi uliokamilika kwa ushirikiano na Ujerumani ambayo inatarajia  kupima nishati ya joto kote angani  na kutoa taarifa. Watafiti wanasema taarifa hii itasaidia kupata  muundo wa dunia kwa upana zaidi. Matumaini ni kwamba Spektr-RG  kitaweza kutoa mtizamo mpya  juu ya upana wa anga. Kinatarajiwa pia kutambua idadi ya mpya ya vyanzo vya nishati , kama vile mashimo makubwa meusi yaliyopo katikati mwa nyota nyingi. Wakati gesi inapoanguka katika mashimo  hayo , huwa na joto kali na kumeguka na kugeuka kuwa joto kali. Mionzi yake hatimae husababisha hali mbaya ya joto kwa dunia. Darubini ya Spektr-RG   inatarajiwa kugundua  labda mashimo milioni tatu makubwa sana meusi angani wakati wa itakapokuwa angani hadi mwisho wa maisha yake. Darubini hiyo inazunguka juu ya uzio (orbit) uliopo kwenye  roketi ya Proton ambayo iliondoka  Baikonur Cosmodrome eneo la  Kazakhstan  saa sita na dakika 31 kwa saa za  Kazakhstan. Itachukua hata hivyo wiki nyingi kabla ya darubini hiyo kuanza kazi yake. Chombo hicho cha anga za mbali kitatakiwa kusafiri katika eneo  linalochunguzwa zaidi  yapata kilomita milioni  1.5  kutoka duniani linalofahamika kama -Lagrange Point 2. Ni hapa ambapo chombo cha  Spektr-RG  kinaweza kupata mazingira thabiti bila kuwa nakivuli na kuyumbishwa na joto ambalo vinginevyo lingekipata kama kingekuwa karibu na sayari yetu dunia. Spektr-RG kimetengenezwa kwa muundo wa darubini mbili kwa pamoja. Chumba kinachochukua nafasi kubwa katika chombo hiki cha darubini ya anga za mbali,  ukipenda spacebus au  chassis, ni mfumo uliotengenezwa Ujerumani wa  eRosita na karibu yake umefungwa na kifaa cha kisayansi  kilichotengenezwa na Urusi kinachofahamika kama  ART-XC. Vifaa vyote hutumia kundi la  muduli za kioo  kudhibiti   nguvu za mwangaza kwenye kamera za ung'amuzi. eRosita na  ART-XC zitachukua ramani ya miale kadri inavyosambaa angani katika ukubwa wa nguvu za kati ya  0.2 hadi  30  katika kipimo cha nguvu za kasi ya nishati ya anga- kiloelectron volts (keV). Katika kipindi cha miezi sita, watatakiwa kuwa waChombo cha anga cha China huenda kikadondoka ''karibuni''  mekamlishia uchunguzi wa anga yote, ambao utarudiwa tena na tena kupata usahihi wa taarifa. Wanasayansi wanatarajia taarifa/data zitafichuliwa. Vipimo vitakapokamilika, uchunguzi unaweza kuendela kwa kuchukua nakili za picha ya anga. Lengo kuu la chombo cha Spektr-RG  litakuwa ni kuchunguza sehemu za  anga  zinazotambuka kama  ''kitu cheusi'' au  ""nishati nyeusi"". Sehemu hii ya anga inachukua hadi  96%  ya shemu ya uwiano wa duniani. Ufahamu wa Spektr-RG utatokana na picha ya ramani ya mgawanyo wa joto kali la inayochoma linalotolewa angani."	https://www.bbc.com/swahili/habari-48975059
entertainment	Utata juu kukamatwa kwa 'shujaa' wa filamu ya mauaji ya Rwanda.	"Baada ya Paul Rusesabagina kuonyeshwa mbele ya waandishi wa habari na maafisa wa upelelezi wa serikali ya Rwanda (RIB) sasa familia yake inasema  kuwa alikuwa safarini Dubai wakidai kuwa alitekwa nyara. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za  kiarabu (UAE).'' ""Alifika Jumanne, ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Anaishi uhamishoni  Marekani na ni raia wa ubelgiji , aliongeza. ""Kwahiyo tungependa  nchi hizi mbili zitusaidie kumrudisha nyumbani. ""Mashitaka wanayomshitaki hayana msingi ,"" Bi Kanimba aliongeza katika mahojiano na kipindi cha  BBC Newsday Bwana  Rusesabagina, 66, ni mkosoaji mkubwa wa rais Paul Kagame. Unachosema Muungano wa kisiasa unaoongozwa na Rusesabagina Waziri Mkuu wa zamani wa Rwanda Faustin Twagiramungu na mkosoaji mkuu wa serikali ya Kigali  ambaye ndiye msemaji wa Muungano wa vyama vya upinzani,unaoongozwa na Rusesabagina -MRCD-Ubumwe, ameiambia BBC  pia kwamba  alitekwa nyara: ""Tunafahamu  vyema kuwa alikamatwa katika miji alikotoka, hatukufahamu kuwa alikuwa amesafiri Dubai . Alikua katika matembezi yake ya kibinafsi sio kuhusu vyama vyetu hivi."" Kwa upande wa serikali ya Rwanda, inasema kwa muda mrefu  jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa  amekamatwa kwa ushirikiano wa kimataifa. '' Rusesabagina anakabiliwa na  mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira  . Bwana Murangira aliwaambia waandishi wa habari kuwa uhalifu  anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na   mashambulizi yaliyotekelezwa katika wilaya ya Nyaruguru Juni  2018,  Nyungwe, na Wilaya ya Nyamagabe Disemba  2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa  Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye  alipongeza ushirikiano wa kimataifa na juhudi zilizofanyika katika kumkamata Bwana Rusesabagina. Paul Rusesabagina,  ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini. Mahakama ilisikiliza madai kwamba kundi la waasi wa  the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC.  Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."	https://www.bbc.com/swahili/53987979
politics	Saif al-Islam Gaddafi: Mwana wa kiume wa kiongozi wa zamani wa Libya kugombea urais	"Mwana wa kiume wa marehemu kiongozi wa Libya Muammar al-Gaddafi amejisajili kama mgombea wa kwanza wa urais wa moja kwa moja katika uchaguzi wa urais wa mezi ujao. Saif al-Islam Gaddafi wakati mmoja alitarajiwa kuwa mrithi wa baba yake, lakini hatua yake ya kuunga mkono msakao wa kikatili dhidi ya waandamanaji mika 10 iliyopita ilimchafulia sifa. Tangu kuibuka kwa maandamano ya mwaka 2011 ya kupinga serikali, Libya imekumbwa na mzozo. Makundi ya kutetea haki yameelezea wasiwasi wao kuhusu uchaguzi huo uliopangwa kufanyika Disemba 24, ikiwa utakuwa huru na wa haki. Nchi zenye uwezo mkubwa duniani na Katibu Mkuu wa Umoja wa Mataifa wameonya kuwa mtu yeyote atakayejaribu kuvuruga au kufanya udanganyifu atakabiliwa na vikwazo. Picha na video zinazosambazwa mitandaoni zinamuonesha Saif al-Islam Gaddafi akiwa kwenye bango la uchaguzi, akisaini makaratasi ya uchaguzi. Akiwa na ndevu na mavazi ya kitamaduni ya Libya, alihutubia kwa kunukuu aya za Quran zilizotafsiriwa kama, ""hukumu baina yetu na watu wetu kwa haki"". ""Mungu daima anashinda katika kusudi lake,"" alisema pia, akinukuu sura nyingine ya kitabu kitakatifu cha Waislamu, na kuongeza kutoka sehemu nyingine - ""hata kama makafiri wanachukia"". Ni taswira tofauti kabisa na ile aliyoitoa kabla ya ghasia zilizomwangusha babake mwaka wa 2011. Baada ya mwisho wa utawala wa kikatili wa Muammar Gaddafi, Saif al-Islam Gaddafi mwenyewe alikamatwa na wanamgambo. Alizuiliwa kwa miaka sita, kupewa hukumu ya kifo ambayo baadaye ilibadilishwa. Bw Gaddafi bado anatafutwa kwa mashtaka ya uhalifu wa kivita na Mahakama ya Kimataifa ya Uhalifu, lakini hatua kwa hatua amejitokeza tena hadharani, ikiwa ni pamoja na kupitia mahojiano na New York Times kutoka kwenye jumba lake la kifahari huko Zintan mapema mwaka huu. Kurejea kwa Bw Gaddafi kumepokelewa kwa hisia mseto kwa kiasi kikubwa nchini Libya, anasema mwandishi wa BBC Monitoring Amira Fathalla. Bado kuna ati ati katika azma yake ya uongozi, kwani amekuwa akitajwa mara kwa mara kama mgombea kwa miaka. Kumbukumbu nchini Libya bado ni mbichi sana kwake kushinda urais, anasema mhariri wa BBC Mashariki ya Kati Sebastian Usher, na kugombea kwake kutatatanisha zaidi mchakato wa uchaguzi ambao tayari ni dhaifu. Baada ya miaka kadhaa ya vita vya wenyewe kwa wenyewe na madola hasimu yanayoendesha shughuli zake mashariki na magharibi mwa nchi, Libya kwa sasa inaongozwa na serikali ya mpito lakini bado haijayumba kisiasa. Kutokuelewana kati ya vyombo vya kisiasa vya Libya na pande zinazopingana kuhusu sheria za uchaguzi na ratiba kumetishia kuvuruga kura ya urais. Wagombea wengine katika kinyang'anyiro hicho ni mbabe wa kivita Khalifa Haftar - ambaye hapo awali aliongoza uasi kutoka kambi yake ya mashariki dhidi ya serikali inayoungwa mkono na Umoja wa Mataifa mjini Tripoli, pamoja na Waziri Mkuu Abdulhamid al-Dbeibah na spika wa bunge Aguila Saleh."	https://www.bbc.com/swahili/habari-59283740
health	Ngono kwa ajili ya maji: Wanawake na wasichana wanalipia huduma hii kwa gharama gani?	Mji mkuu wa Kenya, Nairobi, kwa sasa unakabiliwa na uhaba wa maji kutokana na sababu kama vile mabadiliko ya hali ya hewa na vifaa vya maji kuzeeka. Video Producers: Njoroge Muigai, Azeezat Olaoluwa, Ann-Marie Yiannacou, Michael Onyiego Wakaazi katika jamii ya vitongoji duni kama vile Kibera, hulipa wachuuzi wa kibinafsi ili kupata maji, kumaanisha kuwa sasa wanadhibiti usambazaji na upatikanaji wa maji katika jamii. Hata hivyo, gharama ambayo wanawake na wasichana wanalipia ni kubwa mno zaidi ya kulipa pesa tu.	https://www.bbc.com/swahili/habari-61248038
religion	Ramadhan: Kanisa moja Ujerumani limefungua milango kwa Waislamu kusali	"Kanisa moja kubwa mjini Berlin limefungua milango kwa ajili ya Waislamu kusali kwasababu hawawezi kutosha msikitini wakifuata utaratibu mpya wa kutokaribiana. Ujerumani iliruhusu sehemu za kuabudiwa kufunguliwa Mei 4, lakini kwa masharti kuwa watu wakae kwa umbali wa mita 1.5 (5ft). Na hii kupelekea msikiti wa Dar Assalam uliopo mjini Neukölln kushindwa kumudu vigezo hivyo kwa sababu hauwezi kutosha. Lakini kanisa la Kilutheri la Martha katika mji wa Kreuzberg lilitoa ruhusa kwa Waislamu kufanya ibada zao Ijumaa na katika wiki ya mwisho ya mfungo wa Ramadhani. Kwa kipindi cha mwezi mzima wa Ramadhan, Waislamu wamekuwa wakijinyima kula, kunywa, kuvuta sigara na ngono kuanzia alfajiri hadi jioni. Kwa kawaida familia na marafiki huwa wanajumuika kwa pamoja kuhitimisha mfungo kwa kusheherekea na kujumuika katika sala za pamoja, lakini kwa mjini Berlin - na hata maeneo mengi duniani sherehe hizo bado zimeathirika. ""Ni ishara njema na inaleta furaha kwa wakati huu wa Ramadhan na inaleta furaha katikati ya janga,"" Imamu mmoja aameliambia shirikala habari la Reuters. ""Mlipuko huu umetufanya kuwa jumuiya moja. Majanga yamewafanya watu wawe kitu kimoja."" ""Ni hisia ya ajabu kwa sababu ya ala za muziki na picha za ukutani ni kitu tofauti,"" alisema muumini mmoja, Samer Hamdoun, hakuna kitu ambacho kinawakilisha swala za kiislamu."" ""Lakini unapoangalia, unaposahau kidogo. Hii ni nyumba ya Mungu."" Hata wachungaji wa kanisa wamehudhuria swala hizo. ""Nilitoa hotuba Ujerumani,"" alisema Monika Matthias. ""wakati wa maombi, nilikuwa naweza kusema ndio, ndio, ndio kwasababu tunamatatzio ya kufanan na tunataka kujifunza kutoka kwenu. Na hisia hiyo ni nzuri kati yetu."" Pia unaweza kutazama:"	https://www.bbc.com/swahili/habari-52783383
health	Waridi wa BBC : Milicent Kagonga azungumzia alivyotorokwa na mume wake kutokana na harufu mbaya mwilini	"Onyo: Simulizi hii ina maneno makali ambayo yanaweza kushtua baadhi ya wasomaji Milicent Kagonga alianza kutokwa na damu kuliko kawaida kwenye sehemu zake za siri akiwa na miaka 20. Damu ilikuwa inamtiririka kutoka mwilini mwake kila siku. Haikuwa hedhi ya kawaida ya wanawake, ila damu iliyoandamana na uchungu mwingi. Damu hii iliandamana na uvundo wa aina yake na kufanya chumba chao kidogo kutokalika. ""Nakumbuka siku nyingi nilikuwa ninaketi juu ya ndoo kubwa kwani ndiyo tu ingeweza kuhimili kiasi cha damu iliyokuwa inanitoka"" Milicent anasema . Alipotafuta matibabu, alielezwa tu ni maambukizi ya kawaida ambayo huathiri wanawake katika sehemu zao za uzazi. Mwanzoni alipewa dawa za kupunguza maumivu, lakini hali yake ya kutokwa na damu ilizidi kuwa baya zaidi. Wakati mmoja, alikumbuka kuwa aliwahi kumsikia daktari mmoja akizungumza kuhusu dalili za saratani ya njia ya kizazi kwa wanawake. Alidadisi jinsi dalili alizozisikia zilivyoshabihiana na dalili alizokuwa nazo. Alikwenda hospitalini kwanza, mwaka wa sita tangu kuanza kupata dalili. Alipofanyiwa uchunguzi aligunduliwa kuwa na saratani ya mlango wa kizazi. Badala ya kupata afueni, masaibu ya Millicent yalizidi. Mumewe alikuwa tayari amemuacha. Milicent anasema pengine mumewe alikata tamaa kutokana na uvundo mbaya uliokuwa unamtoka. Alimuoa mwanamke mwingine. Machungu, kero na hali ya mahangaiko ilimzingira Millicent asijue la kufanya. Wakati mmoja, alifikiria kuwa uhai wake ungemtoka. Wakati mume wake alipoamua kujitenga na jamii yake, Millicent alionelea ni vyema arejee kwao kijijini kutoka kwenye mtaa wa mabanda alikokuwa anaishi. Alihisi pengine kule angepata afueni ya maisha ya kijiji yalivyo mepesi. Millicent na wanawe walipowasili kijijini mwao, mambo yalikwenda kinyume  cha alivyotarajia. Hakukuwa na wa kumlaki yeye na wanawe. Jamaa zake wengi walijitenga naye. Ugonjwa wake nao ulikuwa unamzidi nguvu, damu ikimtoka kama maji. ""Kule kijijini habari zilienea kuwa ningefariki  kutokana na ugonjwa wangu. Tetesi zilienea kuwa nilikuwa nimerogwa,"" anasema ""Hakukuwa na mtu hata mmoja aliyejitolea kunisaida na pale ndipo nilipoamua kurejea tena mjini angalau kutafuta namna ya kuendeleza maisha yangu na ya wanangu."" Aliporudi mjini maisha yakawa ni ya kuomba omba angalau aweze kuwalisha watoto pamoja na kukidhi mahitaji yake ya kila siku. Lakini maisha yaliendelea kuwa magumu zaidi. Majirani zake  walikuwa na hofu kuhusu ugonjwa wake. Mara nyingi walifunga choo na bafu ili Milicent asiitumie wakiogopa kuambukizwa. Mara nyingi ilimlazimu mwanadada huyu kutumia choo cha karatasi kisha kutupa nje baadaye. Katika pilkapilka zake za kuomba usaidizi hapa na pale, alikutana na msamaria mwema aliyemsaidia na kufanikisha maombi yake ya kupata matibabu. Matibabu yenyewe yalihusu awamu tatu za tiba ya kemikali, awamu 25 za matibabu ya tibaredio na awamu nyengine za matibabu ya kuwekwa miali nururishi ndani ya mwili. Kulingana na Millicent mara ya mwisho alipofanyiwa uchunguzi , matokeo yalionyesha kuwa  seli za saratani zilikuwa zimepungua na alikuwa hayupo hatarini tena. Anafurahia kuwa uchungu mwingi ulioandamana na kutokwa na damu ulimuondokea . Kutokana na matibabu yaliokuwa na kasi mno mwilini mwake, aliachwa akiwa tasa. Aidha, hawezi kupata hedhi. Bado Milicent anameza dawa za kudhibiti hali ya saratani, japo hatokwi na damu wala hana uvundo pia . Miilicent anasema kuwa ni mwanamke mmoja ambaye alikuwa anamfanyia kazi ya usafi ndiye aliyemsaidia kuchangisha fedha za kumwezesha kupata matibabu na pia kumsaidia kupeleka wanawe shuleni. Millicent anasema amejifunza mengi kutokana na aliyoyapitia. Kama sio hatua ya mwanamke mmoja kujitolea kumsaidia pengine hangelikuwa hai. Aliamua kuanza shirika ambalo linawaleta pamoja wagonjwa wa saratani katika maeneo ya mabanda mtaa wa Kariobangi, Nairobi. Shirika lake hufahamika kama Symbol of Hope Warriors kwa maana ya mashujaa ishara ya amani. Kupitia shirika hilo Milicent na wanawake wengine hutembelea wagonjwa ambao wamezidiwa na kulemewa vitandani. Mbali na kuwafariji, huhakikisha kuwa wanameza dawa, wanakula na pia kuwa kwenye mazingira safi. ""Niliamua kuwasaidia wagonjwa waliopo mitaa ya mabanda kwa kuwa ninaelewa jinsi ilivyo ngumu, nikikumbuka nilivyotengwa na kuachwa na watu waliokuwa muhimu katika maisha yangu. Huhisi kuwa ninaweza kuwa msaada kwa wenye wanapitia niliyoyapitia hapo nyuma,"" Milicent anasema Kulingana na Daktari wa saratani Catherine Nyongesa Watta : Mlango wa uzazi 'cervix' ni sehemu ya kizazi kati ya uke na mji wa mimba. Sehemu hii ina kazi nyingi ikiwemo kupitisha mbegu za kiume kuelekea katika mji wa uzazi na hatimaye mirija ya uzazi ili kupevusha yai. Pia, hupitisha damu ya hedhi. Ndio mlango anaopitia mtoto wakati wa kuzaliwa. Saratani ya shingo ya kizazi ni saratani inayotokea katika sehemu ya shingo ya uke ambapo seli za kansa hujiunda na kusababisha kizazi kupata madhara katika afya ya uzazi. Saratani ya shingo ya kizazi inaongoza kwa kusababisha vifo vya wanawake wengi duniani. Chanzo Wanawake wengi wanaopata ugonjwa huu huwa na chanzo kimoja au zaidi kinachojulikana kuwa na uwezo wa kuongeza hatari ya kuupata. Baadhi ni: 1.Kuanza vitendo vya ngono katika umri mdogo (chini ya miaka 16) 2.Kuwa na mahusiano ya kimwili na zaidi ya mwanaume mmoja 3.Maambukizi ya virusi vya HPV (Human papilloma virus) 4.Maambukizi ya magonjwa ya zinaa 5.Uvutaji wa sigara 1.Kutokwa na damu katika tupu ya mwanamke ambayo sio ya kawaida. Damu hii inaweza kuwa matone, au damu inayotoka katikati ya mzunguko wa hedhi (yaani baada ya hedhi kabla ya hedhi inayofuata) au damu itokayo kwa mwanamke ambae ameacha kupata hedhi. 2.Kutokwa na damu baada ya kujamiana baada ya tendo la ndoa. 3.Maumivu wakati wa kujamiana. 1.Kutokwa na majimaji yenye harufu ukeni kusiko kwa kawaida na maumivu ya tumbo chini ya kitovu. 2.Kupungua kwa hamu ya kula 3.Kupungua uzito 4.Kuhisi uchovu 5.Kutokwa na damu nyingi zilizozidi hedhi Daktari anasema kuwa matibabu yatalingana na kasi ya ugonjwa lakini kuna aina za matibabu : •Kufanyiwa upasuaji na kuondoa mji wa mimba na viungo vingine kama ovari na mirija ya uzazi •Matibabu ya tibakemikali ili kuongeza muda wa kuishi •Matibabu kwa njia ya mionzi ili kuua seli za saratani. •Kufanyiwa uchunguzi wa kitabibu mara kwa mara. •Kupata chanjo dhidi ya virusi vya HPV kabla ya kuanza vitendo vya ngono."	https://www.bbc.com/swahili/habari-54444784
health	Waridi wa BBC: Nikiwa Binti wa miaka 9 nilikua mraibu wa ngono	"Eulene Murhando anajionea fahari ufanisi alioupata lakini rohoni mwake ana kumbukumbu za madhila aliyoyapitia utotoni ambayo karibu yasambaratishe maisha yake. Tangu akiwa mdogo, anasema alikuwa ananyanyaswa kingono na watu alio na ukaribu nao katika jamii kiasi cha yeye kufikiria kuwa lilikuwa jambo la kawaida. ""Wakati vitendo hivi vinafanyika mimi nilikuwa mdogo sana, nikiwa na miaka mitano hivi,"" anasema. ""Hawa watu walikuwa na tabia ya kunitomasa tomasa sehemu zangu za siri, ila wakati huo nilikuwa sina ufahamu wa vitendo hivyo. Kila mara walinieleza kuwa nisiseme lolote kwa yeyote ."" Ni vitendo ambavyo viliendelea hadi binti huyu alipotimiza miaka 9 hivi. Anasema wanaume fulani wa jamii yake walimvizia maeneo tofauti nyumbani kwao walipoachwa peke yao na kumnyanyasa kingono. Anasema kuwa alijihisi mnyonge asijue wa kumueleza. Kushawishiwa kukaa kimya Mwanadada huyu anasema watu waliomnyanyasa kingono walikuwa wanampa peremende na chokoleti kama njia ya kumnyamazisha. Eulene anasema kuwa njia rahisi ya kuhakikisha kuwa hangesema chochote pia ilikuwa kumueleza kuwa vitendo walivyokuwa wanavifanya vilikuwa vya kawaida, na kwamba walikuwa wanamtendea hivyo kwa kumpenda kama mtoto mdogo. Kadiri siku zilivyokuwa zinasonga alianza kupeleka zile tabia shuleni. Bila kufahamu ubaya wake, alijaribu kurudia vitendo vile na kuwaonesha wanafunzi waliokuwa wanasoma naye darasani. Wakati huo wote hadi alipohitimu miaka 9 hivi wazazi wake hawakuwa na ufahamu wa matendo maovu yaliyokuwa yanatendeka katika makazi yao. Isipokuwa baada ya kuambukizwa ugonjwa na maambukizi yanayoathiri sehemu za siri za wanawake. Kwa mfano alianza kuhisi maumivu alipokuwa anakwenda haja ndogo na pia kujikuna sehemu za siri. Alipopelekwa hospitalini ndipo daktari alipomueleza mama yake kuwa binti alikuwa anadhulumiwa au alikuwa anachezea sehemu zake za siri. ""Mama alielezwa na daktari kuwa sehemu zangu za siri ziliashiria kuguswa , ila mama aliponiuliza sikuwa na ujasiri wa kuwashtaki walionidhulumu,"" anasema. ""Nilielekeza  kidole cha lawama kwa kijana mmoja aliyekuwa jirani wangu."" Hakutaka kuwatia taabuni watu wa jamii yake . Mama yake alikuwa na wasiwasi kuhusu tabia zake ambazo zilikuwa zinabadilika kila uchao ila hakuelewa chimbuko lake. Akiwa darasa la nane, alihamishwa kutoka shule mmoja hadi nyingine katika kipindi kifupi. Alipoingia shule ya msingi mpya pale pale urafiki usiokuwa wa kawaida ulianza kati yake na mwalimu. Eulene anasema alipokuwa na miaka 13 alihisi kana kwamba alikuwa na hisia za kimapenzi  kwa mwalimu yule. Muda si muda, naye mwalimu alianza tabia sawia na ile iliyokuwa hapo nyumbani wakati akiwa mtoto. Mwalimu alimdhulumu kwa kumtomasa na kumpapasa . ""Mimi na mwalimu tulikuwa katika uhusiano ambao haukuwa wa kawaida. Mwalimu alikuwa ananiongoza hadi eneo faraghani shuleni na kumnyanyasa kimapenzi. Ni urafiki uliodumu kipindi cha miaka miwili nilipokuwa nasoma shuleni humo,"" anakumbuka Eulene. Mwanamke huyu anasema kuwa maneno ya mwalimu , yaliyoashiria mapenzi na mawazo mema Juu yake , yalimsukuma katika uhusiano wa Chanda na Pete kwa mwalimu wake . ""Pale shuleni kulikuwa na karakana mmoja ambayo ilikuwa sehemu murua kwangu kukutana na mwalimu kipenzi changu , karakana ya shule ilikuwa mbali kidogo na madarasa kwa hiyo hakuna mtu aliyetuhisi''. Kwangu niliona kama jambo la kipekee kupendwa na mwalimu "" anakumbuka Eulene. Kulingana na mwanamke huyu mwalimu aliyekuwa na uhusiano naye alikuwa na mazoea ya kumdekeza kwa kumpa peremende, biskuti , kila wakati alimkumbatia na kumfanya Eulene kuhisi kupendwa na kukubalika. Anakiri kuwa manyanyaso ya kingono nyumbani kwao yalimsukuma yeye kutamani kutenda uasherati akiwa msichana mdogo. ""Akilini mwangu nikiwa mtoto nilihisi kila wakati haja ya ngono na kutomaswa- ni uraibu ulionisakama mno , sikujua kuwa nilikuwa na matatizo ya kisaikolojia ""anakumbuka Eulene -ni kana kwamba mwili wake ulianza kuzoea vitendo hivyo. Kwa hivyo, alianza kujichua kila mara akiwa pekee yake, na likawa ni jambo la desturi kati ya miaka yake 9 hadi 14. Alipoingia shule ya sekondari, Mwalimu kipenzi chake hakuwepo alitokomea asijue atamtoa wapi. Kwa hiyo Eulene anasema alibadilisha tabia na pia desturi aliyokuwa nayo ya kujichua. Alikuwa kwenye shule ya bweni. ""Nilipoingia kidato cha kwanza, nilitulia na kuamua kujenga jina upya kwa hivyo nilijitenga na tabia za kujichua kwa miaka minne nikiwa shule ya sekondari,"" anasema Eulene. ""Sikukumbwa na kisa chochote kibaya - cha mno ni kuwa nilijitosa kwenye kilabu cha dini na kuwa mmoja wa waimbaji wa nyimbo za sifa shuleni."" Baada ya shule Eulene alikutana na kijana mmoja na kwa muda walikuwa kwenye mahaba makubwa kabla ya yeye kushika mimba. Uhusiano ambao uligeuka na kuwa kama maji na mafuta. Kijana aliyekuwa amempenda na kumpa ahadi za kuwa pamoja hadi milele aligeuka na kukataa majukumu ya malezi. Eulene alipitia kipindi kizito cha kubeba ujauzito bila mwenza wake na pia kuanza majukumu ya kumlea mwanawe wa kiume pekee yake akiwa bado nyumbani kwao. Baba na mama walipokea mtoto wake na kuendelea kutumaini kuwa Eulene angetimiza ndoto zake. Baada ya mtoto kutimiza miezi tisa kama kawaida ya wanawake wengi, Eulene alikuwa na tamaa ya kuanza kazi au kutafuta biashara ambayo ingemuwezesha kumlea mtoto wake. Katika pilikapilika watu wa karibu naye pia waliokuwa na tabia ya kumdhulumu utotoni mwake walipanga njama ambayo waliiwasilisha kama mpango wa kumtafutia kazi. Walipotembea nyumbani kwa wazazi wa Eulene walimueleza baba yake kuwa walikuwa wamemtafutia kazi katika mgahawa mmoja na walihitaji kumpeleka kule kumtambulisha kwa mwajiri wake. Bila kusita baba aliridhia hayo na kufurahia kuwa hatimaye Eulene alijaaliwa kupata ajira. Kilichoibuka baadaye ni kuwa dada zake Eulene walikuwa wakimuuza shilingi elfu 50 kwenye danguro moja. ""Nakumbuka walinielekeza hadi hoteli moja viungani mwa mji wa Nairobi, pale waliniwasilisha kwa wanaume wawili- kuanzia wakati huo nilifungiwa kwenye chumba kimoja, katika kipindi cha wiki mbili nilitumika kama mtumwa wa ngono na watu tofauti. Waliutumia mwili wangu,"" anasema. ""Siwezi kuyakumbuka mengi yaliyojiri kwani ni kana kwamba nilikuwa napewa kinywaji ambacho kilinifanya nipoteze ufahamu wa mazingira niliyokuwepo,""anakumbuka Eulene. Siku moja Eulene alipata fursa ya kutoroka alipogundua kuwa mlango wa chumba alichokuwa amefichwa ulikuwa wazi. Kumbe kipindi hicho chote Eulene alikuwa anatafutwa na wazazi wake wasijue alikokwenda. Upande mwingine waliomuuza kwa madanguro walijitia hamnazo kuhusiana na alipotokomea. ""Kwa kuwa nilikuwa na desturi ya kupotea potea nyumbani wakati mwingine kwa siku tata au wiki, ilikuwa rahisi kuwaza kuwa huenda nilikuwa kwenye anasa zangu za kawaida, kila mara baba alipouliza nilipopelekwa kazini,"" Eulene anasema. Anasema kuwa kabla ya kisa hicho alikuwa na desturi ya kutorudi nyumbani kwa siku mbili au tatu na pia alikuwa ameanza uraibu wa kunywa vileo na kuvuta sigara. Kwa hivyo haikuwa ajabu kwamba hakuonekana kwa siku nyingi nyingi ila kwa baba yake mzazi alikuwa na wasiwasi ila hakuna aliyefahamu alikopotelea. Wazazi wake walimpokea kwa mshtuko waliposikia kilichojiri. Eulene anasema kuwa kwa miaka mingi ya utu uzima wake hadi alipotimiza miaka 40 , aliishi na machungu na kero za dhuluma za kingono alizofanyiwa na watu mbali mbali akiwemo mwalimu wake wa shule ya msingi. Eulene anasema kuwa ilichukua juhudi za kila siku kuondosha mawazo ya kale hasa kwa kukumbatia dini na maombi kama njia ya uponyaji. Baada ya kujitokeza hadharani kuzungumzia madhila yake hasa alipoanza kuzungumza kwenye vyombo vya habari nchini Kenya, amegundua kuwa kuna watoto ambao hudhulumiwa kingono pale pale katika jamii zao na wala hawana sauti katika kuzungumzia dhuluma hizo. Yeye amejitokeza kama mhanga na kuzungumzia hali hiyo na kuwasaidia wale ambao wameathirika wanapotafuta msaada. Kwa Sasa Eulene Murhando ni Rais wa huduma ya , Wellspring of life international ambayo huwapa ushauri walio na matatizo ya ngono na changamoto za mahusiano"	https://www.bbc.com/swahili/habari-57241992
technology	Jack Dorsey : Akaunti ya Twitter ya mwanzilishi wa Twitter yadukuliwa	"Wadukuzi walichukua kwa muda udhibiti wa akaunti ya Twitter ya mwanzilishi wa na mkurugenzi wa mtandao wa kijamii wa Twitter. Kundi la wadukuzi linalojiita Chuckling Squad limedai kuhusika na udukuzi wa akauntui ya Twitter ya Jack Dorsey. Akaunti hiyo iliyo wa mashabiki zaidi ya milioni nne ilianza kutumiwa kusambaza taarifa za chuki na kibaguzi kwa kutumia lugha chafu kwa karibu dakika kumi na tano. Twitter inasema mitambo yake haikufikiwa na wadukuzi na badala yake kulaumu kampuni ya mawasiliano ambayo haikutaja jina lake kwa kusababisha hitilafu hiyo. ""Nambari ya simu inayohusishwa na akaunti hiyo ilivamiwa kutokana na hitilafu ya kiufundi iliyosababishwa na kampuni hiyo ya mawasiliano ,"" ilisema taarifa iliyotolewa na Twitter. ""Hali hiyo ilitoa fursa kwa watu wasio na idhini ya kutumia nambari hiyo kuanza kutuma ujumbe kwenye mtandao wa Twitter."" Chanzo cha habari kutoka Kampuni hiyo ilithibitishia BBC kuwa wadukuzi walitumia mfumo unaojulikana kama ""simswapping"" kuchukua udhibiti wa akaunti ya Twitter ya Bw. Dorsey. Huu ni mfumo ambao inatumiwa kuhamisha nambari halisi ya simu ya Dorsey katika laini nyingine- na kuanza kuitumia. Wadukuzi mara nyingine hutoa hongo kwa wahudumu wa kampuni za mawasiliano au kuwapotosha kupata namabari halisi. Kwa kuchukua udhibiti wa nambari hiyo wadukuzi waliweza kuandika ujumbe moja kwa moja katika akaunti ya Twitter ya Bw. Dorsey. Japo siku hisi watumiaji wengi wa mtandao huo wanatumia programu tumishi kwenye simu zao kutuma ujumbe, awali Twitter ilibuniwa katika mfumo wa kutuma ujumbe mfupi- hali inayoisaidia kudhibiti idadi ya maneno mtumiaji anastahili kuandika. Wadukuzi waliandika nini? Ujumbe wa chuki na wa kibaguzi  - ulitumwa moja kwa moja kwa kutumia akaunti ya @jack, na wengine waka sabaza ujumbe huokwa kutumia akaunti zingine. Ujumbe mmoja uliashiria kuna bomu limetegwa katika makao makuu ya kampuni hiyo. Chuckling Squad imedai kuhusika na udukuzi wa Twitter za watu mashuhuri,kama vile mwanablogu wa masela ya urembo James Charles miongoni mwa watu wengine. Japo tukio hilo linaonekana kufanyika nje ya kampuni hiyo, linasalia kuwa aibu kwa mtandao wa kijamii wa Twitter, unaotoa huduma kwa viongozi wenye nguvu zaidi ulimwenguni."	https://www.bbc.com/swahili/habari-49536134
religion	Afrika Kusini yafanya mazishi ya kitaifa kwa ajili ya Askofu mkuu Desmond Tutu	"Ibada ya wafu ya mwanaharakati aliyepinga ubaguzi wa rangi nchini Afrika Kusini Askofu Mkuu Desmond Tutu inafanyika katika Kanisa kuu mjini  Cape Town. Tutu, ambaye ni mshindi wa Tuzo ya amani ya nobel ambaye alisaidia kumaliza utawala wa ubaguzi wa rangi nchini Afrika Kusini, alifariki Jumapili  iliyopita akiwa na umri wa miaka 90. Kifo chake kiliibua majonzi makubwa miongoni mwa raia wa Afrika Kusini. Maelfu wametoa heshima zao za mwisho katika Kanisa kuu la  St George's ambako mwili wake umekuwa ukilazwa katika jeneza la kawaida. Tutu alikuwa mmoja wa watu waliokuwa na msukumo mkubwa nyuma ya vuguvugu la kumaliza sera ya ubaguzi wa rangi na ubaguzi kwa ujumla iliyotekelezwa na serikali ya wazungu wachache  dhidi ya  weusi walio wengi nchini Afrika Kusini kuanzia mwaka 1948 hadi 1991. Rais wa Afrika Kusini  Cyril Ramaphosa asoma wasifu wake mkuu katika mazishi ya kitaifa Jumamosi, ambako watu 100 pekee ndio watakaohururia kwasababu ya masharti ya  kudhibiti maambukizi ya virusi vya corona. Tutu alikuwa amesisistiza kuwa  hapapaswi kuwa na matumizi ya ""majivuno au ya kifahari""  katika mazishi yake na akasema  ""anapaswa kuzikwa katika jeneza la bei ya chini kabisa iwezekanavyo"". Alisema pia kwamba ni maua tu katika kanisa kuu  ""kutoka kwa familia yake  "", kulingana na Wakfu wa  Tutu IP Trust na  the Desmond and Leah Tutu Legacy Majivu ya mwili wake yanatarajiwa kuwekwa nyuma ya madhabahu katika kanisa kuu la  St George mjini Cape Town - Kanisa la Kianglikana ambalo alilihudumia kama Askofu mkuu kwa miaka 35. Awali ilifichuliwa kuwa mwili wa Tutu utachomwa kwa kutumia mbinu ya maji -inayofahamika kama aquamate-iliyoelezewa kama mbinu Rafiki kwa mazingira kuliko kuuchoma kwa moto wa kawaida, PICHA: Watu wengi katika  Cape Town walijitokeza kuupatia heshima mwili wa Tutu ambao umelala ndani ya jeneza. Mwanaume mmoja kwa jina , Wally Mdluli, aliyesafiri kwa baiskeli umbali wa kilomita   zaidi ya 1,000 (maili 620) kutoka upande  Bloemfontein hadi  Cape Town -  alielezea jinsi alivyoomba  msaada kutoka kwa marafiki na familia  wamsaidie kulipia safari yake n ahata alivyolala kweney kituo cha mafuta njiani  alipokuwa akija kwa mazishi. ""Nilihisi nimeridhika baada ya kuliona jeneza. Ni kama roho yake iko ndani yangu,"" alimwambia mwandishi wa BBC  Nomsa Maseko mjini  Cape Town. Tutu alitumia haiba na utambulisho wake wa juu kuzuzungumza wazi dhidi ya ubaguzi wa rangi na unyanyasaji wa watu weusi katika nchi yake, kila mara akisema anazungumzia hivyo kwa misingi ya kidini na sio kisisasa. Baada ya  Nelson Mandela  kuwa rais wa kwanza mweusi wa Afrika Kusini mwaka 1994,Tutu aliteuliwa naye  katika Tume ya ukweli na maridhiano iliyobuniwa kuchunguza uhalifu uliofanywa na wazungu na weusi wakat iwa enzi ya ubaguzi wa rangi. Tutu alitunukiwa Tuzo ya amani ya Nobel mwaka 1984 kwa mchango wake katika mapambano ya kumaliza mfumo wa ubaguzi wa rangi."	https://www.bbc.com/swahili/habari-59846068
technology	Faustin: 'Nilidukuliwa kwenye mawasiliano ya WhatsApp sasa nina hofu kuhusu maisha yangu'	Mwezi Aprili, Faustin Rukundo alipokea simu ya ajabu ya WhatsApp kutoka kwenye namba ambayo hakuitambua. Alipokea lakini laini ya simu ilikuwa kimya kisha ikakatika. Alijaribu kuipiga lakini haikupokelewa. Bila kujua , simu yake ilikua imeathirika. Akiwa raia wa Rwanda aliyepata hifadhi uhamishoni Leeds, Bwana Rukundo tayari alikuwa tayari na wasiwasi. alitafuta namba ile mtandaoni na kugundua kuwa simu ile ilitoka Sweden. Ni ajabu, alifikiria, lakini muda mfupi tu alisahau kuhusu tukio hilo. Kisha namba ile ilipiga tena kwa mara nyingine tena hakuna aliyepokea. Pia kulikua na namba ambazo ziliita na hazikupokelewa namba ambazo hakuzitambua pia na akaanza kuhofia usalama wa familia yake, hivyo akanunua simu mpya. Ndani ya siku moja, namba isiyojulikana ilipiga tena. ''Nilijaribu kupokea ikakatwa kabla sijasikia sauti ya aliyepiga,'' Bwana Rukundo aliiambia BBC. ''Kila nilipojaribu kupiga, hakuna aliyepokea. Nikabaini kuwa kuna kitu hakiko sawa nilipoona baadhi ya taarifa faili zangu zinapotea kwenye simu. ''Nilizungumza na wenzangu wa chama cha Rwanda National Congress na wao pia walikua wamekumbana na tukio hilo. Walikua wanapata namba ngeni kwenye simu zao kama ilivyokuwa kwangu.'' Ilipofika mwezi Mei , Bwana Rukundi alisoma ripoti kuwa WhatsApp imedukuliwa, ndipo alipogundua kilichotokea. ''Kwanza nilisoma taarifa hiyo kwenye BBC na nikawaza aaah taarifa hii inaweza kuwa majibu ya kile kilichonitokea siku za nyuma,'' alieleza. ''Nilibadilisha simu na kugundua kosa langu. walikuwa wanafuatilia namba yangu na kuweka mfumo wa kudukua katika kila simu kwa kupiga namba ileile.'' Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma hili baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Waathirika wanaweza wasitambue kama wanadukuliwa. Katika baadhi ya matukio vitu walivyotambua ni simu za kushangaza za WhatsApp. Nyaraka za mahakama zinasemaje kuhusu madai ya Facebook: -Inaamini kuwa udukuzi umefanyika katika mifumo ya mitandao ya Kompyuta -Imetaka Kampuni ya NSO kutotumia majukwaa yeyote ya Facebook. -Facebook imedai kuwa NSO imekuwa ikifanya vitendo vya udukuzi kwa niaba ya wateja wake. AWS inamilikiwa na Jeff Bezos ambaye anamiliki jarida la Wall Street, jarida ambalo mwanahabari wa Saudia aliyeuawa Jamal Khashoggi alilifanyia kazi. NSO imeshutumiwa kusambaza programu ya ufuatiliaji iliyofanya wauaji wa Khashoggi kumnasa. NSO imekana mashtaka dhidi yake na kusema kuwa watapambana dhidi ya madai haya mapya.	https://www.bbc.com/swahili/habari-50274013
entertainment	Cecilia Wangari : Ajuza wa miaka 82 ambaye ni fundi stadi wa redio za magari Kenya	Cecilia Wangari au (Shosh) kama vile wengi wanavyomfahamu ni bibi wa miaka 82 ambaye amepata umaarufu kwa haraka hasa mjini Nairobi nchini Kenya. Kinyume na bibi wengine walio na umri sawa na wake ambao mara nyingi huishi vijijini wakiwategemea watoto wao au hata wajukuu kuwalisha, kwake Cecilia ni tofauti kabisa. Cecilia ni fundi wa radio za magari! ndio fundi wa redio za magari.	https://www.bbc.com/swahili/habari-45018802
technology	Twitter yazuia ujumbe wa Trump saa chache baada ya kusaini amri ya kudhibiti mitando ya kijamii	"Mtandao wa Twitter umeficha ujumbe wa rais Donald Trump katika wasifu wake, na kusema kwamba unakiuka sheria ya kutosifia ghasia. Na badala ya kufutwa, ujumbe huo umebadilishwa kwa onyo lililoandikwa na unaweza kuonekana kwa kuubofya. Onyo hilo linasema ""Twitter imebaini kwamba huenda kwa maslahi ya umma ujumbe huo ukaendelea kuwepo Hiyo ni hatua ya hivi karibuni ya mzozo kati ya mtandao wa Twitter na Ikulu ya Marekani. Bwana Trump aliandika ujumbe kuhusu mji wa Minneapolis, Marekani ambao umekubwa na maandano kwa siku kadhaa baada ya kifo cha mwanaume mweusi aliyekuwa kizuizini. Rais amesema atatuma ""jeshi la Taifa"", na kufuatia ujumbe huo kwa onyo kwamba ""uporaji ukianza, ufyatuaji wa risasi unaanza."" Ujumbe huo wa pili ulifichwa na mtandao wa Twitter kwa kuchochea ghasia. Sera ya Twitter ya kuongeza onyo badala ya kufuta kabisa ujumbe ambao unavunja sheria zake linapokuja suala la umma ilitangazwa katikati ya 2019. Lakini hakuna mtandao wa kijamii ambao umewahi kutumia sera hiyo dhidi ya bwana Trump - au kuondoa kufuta kabisa ujmbe wake wowote. ""Hii ni hatua ya kishujaa na yenye changamoto zake ambayo haijawahi kuchukuliwa na Twitter - au mtandao wowote wa kijamii,"" amesema Carl Miller, wa Kituo cha Takwimu cha Mitandao ya Kijamii Uingereza. ""Hatua hii imeendelea kuzua mjadala mkali kwenye mitandao ya kijamii kati ya kuhusu suala la matumizi mabaya ya mtandao na uhuru wa kujieleza. Sera ya maudhui mtandaoni haijapata cheche za maneno kama kwa hili."" Kwa miaka minne mtandao wa Twitter ulivumilia wito wa kumchukulia Donald Trump kama mtumiaji mwengine yeyote na kumfanya atekeleze masharti yaliyowekwa. Na Jumatano ikachukua hatua kidogo tu sio kuondoka ujumbe wake lakini kuongeza kiunganishi cha kutathmini ukweli. Kampuni hiyo ilikuwa na machaguo mawili - kujikunyata au kuendelea kuchukua hatua kulingana na sheria za mtandao huo. Na kwa sasa hivi imechagua kuchukua hatua na kutoa wito kwa rais wa kuacha kuchochea ghasia. Kwa mtumiaji mwengine yoyote katika hali ya kawaida,  ujumbe wake ungekuwa umeondolewa kabisa na pengine hata akaunti yake kufungiwa kabisa. Na kwasasa hivi inaonekana kana kwamba hakuna njia rahisi kwa pande hizo mbili hasimu - mgogoro mkubwa unanukia  juu ya kiwango cha uhuru wa kujieleza na haki za mitandao ya kijamii kupunguza makali ya maudhui yanayotumwa. Hatua hiyo inamaanisha kwamba hakuna mtumiaji mwengine atakayeweza kupenda, kujibu au kuutuma tena ujumbe wa Trump, Twitter imesema - lakini bado mtu anaweza kutuma tena maoni ya kwenye ujumbe huo. Twitter imesema: ""Ujumbe huu unakiuka sera yetu inayohusia na kuchochea ghasia kwa kuzingaia mstari wa mwisho wa ujumbe huo, unaohusisha ghasia, na hatari ya kuchochea hatua kama hiyo kuendelea kuchukuliwa."" ""Tumechukua hatua kuzuia wengine ambao huenda wakachochewa kutekeleza vitendo vya ghasia, lakini ujumbe huo umeendelea kuwepo kwasababu ni muhimu kwa umma kuona ujumbe huo kwa kuzingatia kile kinachoendelea kwa manufaa ya umma."" Saa kadhaa baada ya oyno hilo kutolewa, rais Trump alituma ujumbe: ""Twitter haifanyi chochote zaidi ya uwongo na propaganda za China au chama cha mrengo wa shoto cha Democrat "" Moja kwa moja alirejelelea hatua ya kutia saini agizo la raisi kwa lengo la kuondoa baadhi ya sheria zinazolinda mitandao ya kijamii. Je rais wa Marekani amesaini nini? Trump ameamua kuweka saini ya kuondoa baadhi ya marufuku ya kisheria ambayo mitandao ya kijamii inayo. Saini hiyo inampa mamlaka ya kuweka hatua za kisheria dhidi ya makampuni ya mitandao ya kijamii kama Facebook na Twitter katika sheria walizoweka katika maudhui wanayochapisha katika mitandao yao. Rais Trump ameishutumu mitandao ya kijamii kwa kushindwa kuwa makini wakati wa kusaini mamlaka ambayo iko huru kuondolewa wakati wa kuweka saini. Amri hiyo inatarajiwa kukabiliwa na changamoto za kisheria. Wataalamu wa kisheria wanasema kuwa bunge la Marekani au mfumo wa mahakama lazima iusike ili kubadili sheria iliyopo sasa ambayo inaeleweka kuwa inalinda mitandao ya kijamii. Bwana Trump amekuwa akiishutumu mitandao ya kijamii kila mara kuharihi sauti yake au hat ahata kuweka sauti ambayo hajazungumza lakini anakuwa anasikika kama yeye. Jumatano, bwana Trump aliishutumu Twitter kwa kuingilia uchaguzi baada ya kuongeza maelezo ya tweet mbili kama uthibitisho. Alhamisi , Twitter iliongeza taarifa za kuhakiki taarifa kuhusu Covid-19"" na kujumuisha ujumbe wa tweet kutoka kwa msemaji wa serikali ya China anayedai kuwa virusi vya corona vilitengenezwa Marekani. Amri hiyo imewekwa ili kufafanua sheria ya mawasiliano ya staha ambayo Marekani imeweka katika mitandao ya kijamii kama Facebook, Twitter na Youtube pamoja na ulinzi wa kisheria katika hali fulani. Chini ya kifungu cha sheria cha namba 230, mitandao ya kijamii haiwajibishwi kwa maudhui ambayo watumiaji wake wanaweka mtandaoni lakini inaweza kuhusika kwa upande wa usamaria mwema wa kuondoa maudhui hayo mtandaoni ambayo labda yana maudhui ya unyanyasaji, chuki na yanahaibisha . Amri hiyo maalumu inaainisha kuwa sheria ambayo italinda maudhui ya mitandao ya kijamii kama maudhui hayo hayajabilishwa kwa kuhaririwa na mtumiaji wa mtandao huo na kutaka sheria hiyo ibadilishwe au kuondolewa na wabunge kwa kifungu namba 230. Bwana Trump alisema mwanasheria mkuu William Barr ataanza mara moja kuandaa sheria ambayo itapigiwa kura. Maamuzi hayo yanasema kuwa kuzuia maudhui ya mtu sio jambo la busara, pamoja na kujumuisha sababu ya kutochapisha maudhui hayo ambazo ziko tofauti na maelezo yaliyoandikwa katika sheria zilizopo kwenye huduma ya tovuti, amri hiyo mpya inataka lazima zilindwe. Seneta wa Republican, Marco Rubio ni miongoni mwa watu wanaodai kuwa mitandao ya kijamii inachukua jukumu la mchapishaji hivyo wana haki ya kuongeza ukweli wa jambo katika baadhi ya machapisho. ""Sheria bado inalinda kampeni za mitandao ya kijamii kama Twitter kwa sababu wanajulikana kama jukwaa na sio wachapishaji,"" alisema bwana Rubio. ""Lakini kama wataamua sasa kufuata sheria za uhariri kama wachapishaji, basi watapaswa kutambuliwa kisheria kuwa wachapishaji."" Donald Trump amehaidi kuchukua hatua kubwa dhidi ya maamuzi ya tweeter ya kuongeza ujumbe wa kuangalia ukweli wa jambo katika ujumbe wake. Wakati tangazo la amri hiyo kutakiwa kuchukuliwa kwa uzito mkubwa na kuishutumu mitandao ya kijamii kwa kuwa na ubaguzi na kuhatarisha uhuru wa  kuzungumza- itachukua muda mrefu kabla ya mazungumzo kuwa utekelezaji wa kweli, mkubwa au wa namna nyingine. Wakala huru wa serikai watatakiwa kuangalia sheria zilizopo, kutangaza utaratibu mpya. Kuupigia kura na kuutetea mahakamani. Wakati wote huo, uchaguzi wa rais utakuja na kuondoka. Hii inafafanua kwa nini rais Trump pia anahamasisha uwepo wa sheria mpya ambayo itapitishwa na watunga sheria na kuwa na namna ya moja kwa moja ya kubadili sera za Marekani katika kampuni za mitandao ya kijamii nchini Marekani. Lengo kuu la amri ya rais, hata hivyo linaweza kuonekana kama ishara. Kwa kiwango kidogo sana  itafanya Twitter kufikiria mara mbili kuhusu kuangalia namna ya kujumuisha ukweli wa taarifa katika huduma zao. Rais anategemea Twitter kuchapisha ujumbe wake bila kuongeza taarifa nyingine ambazo si zake.Kama Twitter itaanza kupunguza moja ya chombo chake cha mawasiliano, basi itakuwa inatuma ujumbe kuwa itajiondoa na kuweka vitu kuwa katika  kiwango cha chini - na kampuni kutokuwa huru. Twitter imeweka amri kuwa kujibu hatua hizo za kisiasa kwa kutumia taratibu za sheria pia, "" aliongeza kuwa kifungu namba 230 ""ambacho kinalinda uvumbuzi na uhuru wa kujieleza wa Marekani na kusisitiza umuhimu wa demokrasia"". Google, ambayo inamiliki YouTube, imesema kubadili kwa kifungu namba 230  kutaweza kuathiri uchumi wa Marekani na uongozi wa kimataifa katika uhuru wa mtandao. ""Tuna sera za wazi ya maudhui yetu na tunatekeleza bila kuangalia mitazamo ya kisiasa. Majukwaa yetu yanasaidia idadi kubwa ya watu na kampuni mbalimbali ukiachilia mbali siasa, na kuwapa muongozo na namna mpya ya kuwasilisha kwa wafuatiliaji wao,"" aliiambia BBC. Mkurugenzi wa Facebook bwana Mark Zuckerberg alihojiwa na  Fox News, Jumatano na  kusema kuwa katika suala la kuzuia maudhui yasichapishwe kwenye mitandao ya kijamii ni jambo ambalo serikali ilipaswa kuona kuwa jambo sahihi na kuhamasisha kufanyika badala ya kuwa na uhuru wa kujieleza. ""Nina Imani kubwa kuwa kama Facebook isingekuwa inahariri au kutoweka zuio la kila kitu ambacho wanaandika mtandaoni, hali ingekuwa mbaya,"" alisema bwana Zuckerberg. ""Nadhani kampuni binafsi zisingekuwepo labda katika majukwaa haya basi tusingekuwa katika nafasi ya kuendesha mitandao hii."" Wakati think tank ilionya kuwa amri hiyo inaweza kusababisha athari ambazo hazikutegemewa. ""Wakati huohuo, kampeni dhidi ya kampuni za mitandao ya kijamii ikiendelea basi wategemee athari kubwa kutokea katika uhuru wa kujieleza,"" alisema Matthew Feeney kutoka taasisi ya Cato. Na kubadili sheria ya namna ya mawasiliano ya staha  na kuweka utashi wa kisiasa katika kampuni za mitandao ya kijamii,"" unaweza kuona kuwa jukwaa hilo limeweka maudhui mengi ya kisheria ambayo kwa namna moja au nyingine wanataka kuondoa basi maudhui ya ngono , chuki na ubaguzi yatatawala bila kupingwa. ""Au wanaweza watachunguza maudhui kwa kiwango ambacho kinaweza kuathiri upatikanaji wa taarifa katika mitandao ya kijamii ambazo tumezoea kuzipata kwa sasa,"" alisema. Bwana Feeney alisema mapendekezo ya amri hiyo ni upuuzi mtupu lakini ingeweza kuonyesha umaarufu wa kisiasa katika uchaguzi wa rais."	https://www.bbc.com/swahili/habari-52844945
business	Uingereza: Soko la mtandaoni laathiri biashara ya maduka	Ni nadra sana mwezi kupita bila taarifa juu ya maduka kufungwa kutangazwa au kuwepo kwa madai kuwa maduka yanapata hasara. Maduka yapatayo 3000 yaliyoko maeneo ya mijini nchini Uingereza yamefungwa mwaka huu. Kukua kwa kasi kwa biashara ya mtandaoni kutokana na matangazo  na urahisi wa kununua bidhaa katika mtandao ndio sababu inayowafanya wateja kupunguza kwenda dukani kwa ajili ya manunuzi. Kumiliki duka bila kutumia mitandao ni hasara ndio maana rekodi ya maduka yaliofungwa au yasiyo na vitu yameo. Ni zaidi ya asilimia kumi ya maduka kufungwa imeongezeka tangu Januari 2015. Kwa namna nyingi ,bidhaa zinaweza kuuzwa kiurahisi. Ingawa unapaswa kuuza kwa gharama ya zaidi ya bei uliyonunulia au kugharamikia. Miaka ya hivi karibuni biashara imekuwa ngumu kwa wauzaji wa maduka wanaosubiria wateja kufika dukani. Makampuni au maduka hayo yanapaswa kukabiliana na ongezeko la gharama, kuanzia kwenye kodi ya jengo na mzunguko wa biashara. Wakati huohuo wafanyabiashara wakijaribu kuendana na mabadiliko ya tabia za wateja. Wateja siku hizi wanatumia kila fedha yao katika mtandao  - na kama biashara zinaonekana kuwa na mauzo hafifu kwa asilimia ishirini licha ya kwamba gharama za uendeshaji biashara zimeongezeka , na kufanya upatikanaji wa faida kuwa mdogo.  Mfumo mpya wa manunuzi na uuzwaji wa bidhaa katika biashara siku hizi unawapa wakati mgumu  wafanyabiashara wengi ambao wanashindwa kuendana na  mabadiliko hayo. Wamiliki wengi wa maduka wanabaki kuwa na deni kubwa kutokana na kushindwa kuendesha biashara zao vizuri. Aina ya maisha ambayo watu wamechagua inawagharimu haswa kwa bidhaa ambazo haziwezi kukaa kwa muda mrefu. Kuwa na bidhaa zenye ubora mzuri sio kigezo tena kwa watu kuja kutembelea duka lako. Hali ya hewa pia ni sababu nyingine inayosababisha watu kuacha kwenda dukani. Pamoja na kwamba watu bado wanafanya manunuzi  lakini kukua kwa mitandao , maduka yanapaswa kuwafuata watu katika makwao  na sio wateja kufuata maduka. Mabadiliko haya yamepelekea watu kupoteza ajira zao kwa wingi. Mwaka huu, watu zaidi ya 1,000 wamepoteza ajira zao haswa katika maduka makubwa ya nguo. Inatajwa kuwa ndani ya miaka miwili, watu wengi zaidi watapoteza ajira zao na idadi inaweza kufika hata 900,000  katika karne ijayo. Maduka ambayo yanaendelea kufunguliwa ni yale ya kupeleka chakula au maeneo ya kufanya mazoezi. Wachambuzi wa mambo wanadai kuwa watu wanaacha utamaduni wa zamani wa manunuzi  kwa sababu ya maeneo ambayo maduka mengi yamefunguliwa. Hivyo watakaoweza kushinda katika biashara hii ni kufuata kile ambacho wateja  wanakitaka huduma waipate na waweze kununua.	https://www.bbc.com/swahili/habari-49667101
sports	Tetesi za soka Ulaya Jumatano 27.10.2021: Pogba, Rodgers, Ten Hag, Klopp, Saliba, Alvarez, Dembele	Man United ina orodha ya majina manne ya kumrithi kocha wake aliyekalia kuti kavu Solskjaer, akiwemo Zinedine Zidane, Antonio Conte, Meneja wa Leicester Brendan Rodgers na wa  Ajax boss Erik ten Hag. (Sun) Kiungo wa Manchester United Paul Pogba, 28, alimpuuza kocha Ole Gunnar Solskjaer baada ya kutolewa nje kwa kadi nyekundu katika kichapo cha 5-0 dhidi ya Liverpool Jumapili na mfaransa huyo amesimamisha mazungumzo ya mkataba mpya wa kusalia klabuni hapo. (Sun) Lakini Meneja wa Paris St-Germain Muargentina Mauricio Pochettino, 49, anasalia kuwa chaguo namba moja la Manchester United kumrithi Solskjaer. (Star) Newcastle wako tayari kumpa Ten Hag mshahara wa £6m kwa mwaka baada ya kodi na kufanya marupurupu yote kufikia £11m kwa mwaka lakini Mholanzi huyo, 51, amegoma kuondoka  Ajax. (Mail) Newcastle pia haijakata tamaa kumrejesha kocha wake wa zamani Rafael Benitez. Mhispania huyo, 61, kwa sasa anainoa Everton. (Football Insider) Meneja wa zamani wa Roma Paulo Fonseca, 48, anatarajia kukubali ofa ya kuwa Meneja  mpya wa Newcastle, lakini wamiliki wapya wa klabu hiyo bado wanatafakari uamuzi wao. (Fabrizio Romano, via Chronicle) Barcelona bado wanamatumini ya kumpata kocha wa Liverpool Mjerumani Jurgen Klopp, 54, ili amrithi kocha wa sasa Ronald Koeman. (Sport - in Spanish) Arsenal inahaha kumshawishi William Saliba kwamba maisha yake ya soka ni pale Emirates na wanaweza kulazimika kumuuza mlinzi huyo mfaransa, 20, ambaye ameonyesha kiwango cha kuvutia Marseille anapocheza kwa mkopo. (Sun) Arsenal wanajiandaa kupambana na Manchester City katika mbio za kumsajili kama mchezaji huru mlinzi wa Hispania Sergi Roberto, 29 kutoka Barcelona . (Fichajes, via talkSPORT) Kiungo wa Manchester United Donny van de Beek amemkataa wakala wa soka Mino Raiola  baada ya wakala huyo kumuomba mholanzi huyo mwenye miaka 24 awe wakala wake mpya. (Mike Verweij, via Express) Chelsea imepewa ofa ya kumsajili mlinzi wa Uholanzi mwenye miaka 22 Matthijs de Ligt wakati huu Juventus ikitaka kupunguza kiwango cha mishahara inayotoa kwa wachezaji. (Goal, via Star) Aston Villa, AC Milan na Bayer Leverkusen ni miongoni mwa vilabu vinavyomtaka mshambuliaji wa River Plate Muargentina Julian Alvarez, 21. (CalcioMercato - in Italian) Barcelona imemfahamisha winga wake Mfaransa Ousmane Dembele, 24, kwamba ana mwezi mmoja tu wa kukubali ofa yao mpya ya kuongeza mkataba wake wa sasa ambao unakoma mwishoni mwa msimu ujao.	https://www.bbc.com/swahili/59059579
business	Serikali ya kenya yaondoa vibali ya makampuni ya kubeti	"Serikali ya  Kenya imefuta kwa muda vibali vya makampuni  takriban 27 ya mchezo wa bahati nasibu hadi yatakapolipa ushuru. Hii inakuja karibu zaidi ya mwezi mmoja baada ya  kikosi cha maafisa kutoka mashirika mbali mbali  kufanya uchunguzi wa leseni za makampuni yote ya michezo ya bahati nasibu nchini Kenya. Katika taarifa iliyotolewa Jumatano na  Mkurugenzi wa Bodi ya Udhibiti  na utoaji wa Leseni ya  michezo ya Bahati nasibu nchini Kenya, Liti Wambua pia imeagiza makampuni yote ya simu za mkononi yenye huduma za huduma za kutuma na kupokea pesa  kubatilisha nambari za makampuni hayo za pay bill zinazotumiwa na kampuni zilizoathiriwa na hatua hiyo. Tayari wachezaji wa michezo ya bahati nasibu wameanza kupokea ujumbe unaoonyesha kuwa kuna tatizo kwenye mtandao wa mchezo mfano ni ujumbe huu: Kamapuni ya mawasiliano ya simu za mkononi -Safaricom ambayo imekuwa ikitumiwa makampuni ya michezo ya bahati nasibu na kamari tangu yalipoanzisha michezo hiyo nchini Kenya, imesema kuwa agizo hilo la serikali ambalo litaathiri akaunti milioni 12 za kubeti , limeiacha njia panda kwasababu baadhi ya akaunti hizo  zina pesa na makampuni kama vile SportPesa na Betin zimepata agizo la mahakama la kuendelea kufanya kazi. Hata hivyo kupitia mawakili wa  Safaricom pia  imeomba iruhusiwe kubaki na alama za siri (codes) ili kuwaruhusu watu kutoa pesa zao kwenye simu za mkononi, na imeomba kutoa taarifa kwa umma juu ya uamuzi wa mahakama kuhusu leseni. Makampuni hayo ambao ni pamoja na SportPesa, Betin na Betway, pia yanakabiliwa na tisho la kushuhudia mameneja wake wa kigeni wa  ngazi ya juu  wakirudishwa makwao. Makampuni ambayo tayari yamefutiwa vibali vya kufanyanyia kazi nchini Kenya ni pamoja, SportPesa, Betin, Betway, Betpawa, PremierBet, Lucky2u, 1xBet, MozzartBet, Dafabet, World Sports Betting, Atari Gaming, Palms Bet  na  Betboss miongoni mwa makampuni mengine. Imeripotiwa kuwa makampuni hayo ya bahati nasibu yalishindwa kuthibitisha kuwa yanalipa ushuru kulinga na maagizo ya  Bodi ya Udhibiti na utoaji wa  wa michezo ya bahari nasibu- Betting Control and Licensing Board (BCLB). Miongoni mwa mambo yaliyobainiwa na Bodi wakati wa uchunguzi wake ni kwamba makampuni hayo yalipata faida ya  shilingi bilioni 204  za Kenya mwaka jana, lakini yalilipa ushuru wa shilingi bilioni 4 pekee. Hata hivyo Kampuni ya  Betin tayari imekwenda mahakamani  kudai irudishiwe  leseni yake. Makampuni yote ya bahatinasibu yalitakiwa kupata leseni mpya za kuendesha shughuli zao tarehe Mosi Julai. Awali Waziri wa mambo ya ndani  Fred  Matiang alielezea haja ya kufanya mabadiliko katika kudhibiti sekta michezo ya bahati nasibu. ""Tunapaswa kufanya mabadiliko  ili kufanya michezo ya bahati nasibu na kamali kuwa yenye mwongozo. Pamoja na kwamba sekta hii inaweza kutoa fursa za kimaisha kwa baadhi ya watu na, labda kuchangia katika ukuaji wa uchumi, ina changamoto ,""alisema  Bwana Matiang'i. Aliongeza kuwa asilimia  76 ya vijana wa Kenya hushiriki michezo ya bahati bahati nasibu pamoja na kamari huku asilimia 54 ya wale wanaoshiriki michezo hiyo wakitoka katika kundi la wenye kipato cha chini. Mchezo wa kamari unaendelea kuenea barani Afrika haswa miongoni mwa mashabiki wa soka. Ni biashara sasa iliyo na thamani ya mabilioni ya dola kwa kampuni zinazoendesha biashara hii."	https://www.bbc.com/swahili/habari-48947614
health	J﻿insi sheria inavyohalalisha utelekezwaji wa watoto Marekani	"Sanduku lililo kando ya kituo cha zima moto cha Indiana linafanana na aina fulani ya sanduku la posta. Ukivuta kufungua mlango wa nje, kuna nafasi ya kutosha kwa kifurushi cha ukubwa wa kati. Lakini hapa si mahali pa kuhifadhi bidhaa zako; imeundwa kwa ajili ya watoto wachanga. Imewekwa mnamo Desemba, ni ""sanduku la watoto"" la saba katika jimbo hilo, na linawalenga akina mama wanaohitaji sana. Ngumu zaidi kuliko inavyoonekana kwanza, masanduku yanawekwa na vidhibiti vya joto na vitambuzi. Mtoto anapowekwa ndani, kengele hulia, ikionya huduma za dharura na kuruhusu mtoto kuchukuliwa katika muda uliolengwa wa chini ya dakika tano. ""Ni suluhisho la mwisho,"" anasisitiza Priscilla Pruitt, ambaye anafanya kazi katika Safe Haven Baby Boxes, shirika linaloongoza kampeni hiyo. Kundi hilo linasema masanduku hayo yanahitajika ili kukabiliana na mauaji ya watoto wachanga, wakati akina mama - mara nyingi wachanga na waoga wanajifungua peke yao na wanashindwa kustahimili. ""Kutelekezwa ni tatizo,"" anasema. ""Wanawake hawa hawataki kujulikana au kuonekana. Hasa katika miji midogo ambayo kila mtu anamjua kila mtu."" Hatahivyo, sio kila mtu anafikiria kuwa ni wazo zuri. Mashirika ya kutetea haki za akina baba yanapinga, yakisema yanaruhusu mzazi mmoja pekee kufanya uamuzi huo. Na Umoja wa Mataifa umepinga matumizi yao katika sehemu nyingine za dunia, ikitoa wito kwa nchi kutoa elimu ya upangaji uzazi zaidi na usaidizi mwingine ili kushughulikia sababu kuu za kuachwa, kama vile umaskini, badala yake. Nchini Marekani, mazao haya ya masanduku ya watoto yalianza kuonekana mwaka wa 2016, lakini dhana ni ya kale. Kuanzia nyakati za enzi za kati, awali zilijulikana kama magurudumu ya kutengeneza - mapipa ya hospitali, makanisa au nyumba za watoto yatima. Ndani ya miaka 20 iliyopita yalipatikana katika nchi mbalimbali, ikiwa ni pamoja na Pakistan, Malaysia, Ujerumani na Uswisi. Mara nyingi hutolewa misaada. Safe Haven Baby Boxes - shirika lisilo la faida - linasema ina karibu dazeni mbili zaidi zilizopangwa na imechangisha ufadhili. Pesa hizo kwa kiasi kikubwa zinatoka kwa Knights of Columbus, shirika la wanaume la Kikatoliki. Sheria lazima ipitishwe ili visanduku viruhusiwe katika majimbo husika. Hii tayari imepita huko Indiana, ambapo kuna masanduku saba; Ohio, ambapo kuna mawili; na Pennsylvania, ambapo la kwanza linatarajiwa hivi karibuni. Muswada unaendelea huko New Jersey, lakini bado haujapitishwa. Kampeni inaendelea huko Georgia. Mnamo Desemba, seneti ya Michigan ilipitisha muswada huo, lakini ulipingwa muda mfupi baadaye na gavana wa jimbo. Gavana Rick Snyder aliandika barua akisema kuwa sheria iliyopo jimboni humo - ambayo inaruhusu watoto kuachwa na mamlaka bila kujulikana inatosha. “Siamini kuwa ni vyema kuruhusu wazazi kumsalimisha mtoto kwa kumweka tu mtoto kwenye kifaa badala ya kumkabidhi kwa polisi, zimamoto au mfanyakazi wa hospitali aliyevaa sare,” alisema. Kutelekeza mtoto ni kinyume cha sheria nchini Marekani. Hata hivyo, sheria ya mahali pa usalama inaharamisha kitendo hicho, ikiwa mtoto atapitishwa katika mikono salama - kwa kawaida tu katika siku kadhaa za kwanza za maisha yake. Texas ilikuwa mahali pa kwanza kupitisha sheria hiyo mwaka 1999, na majimbo mengine yote 49 yakafuata. Idara ya Huduma za Familia na Kinga ya Texas inasema imeona watoto 131 wakikabidhiwa chini ya sheria ya mahali salama tangu rekodi zake zilipoanza mwaka wa 2004. Takwimu kama hizo ni ngumu kuchambua, kwa mujibu wa wataalamu. Haiwezekani kuamua nini hatima ya watoto inaweza kuwa, wengine wanaweza kuwa wamekufa, wengine wanaweza kuwa wameasiliwa, wengine wanaweza kuwa wanatunzwa. Kituo cha utafiti wa ustawi wa taifa cha Denmark, Vive, kimekuwa kikitafiti ufanisi wa masanduku hayo barani Ulaya, baada ya wanasiasa wa Denmark kuashiria nia ya kutoa huduma hiyo. ""Nchini Ujerumani, ambako wamekuwa na  masanduku ya watoto tangu 2000, idadi ya watoto waliotelekezwa na waliopatikana wamekufa nje ilishuka,"" alisema Marie Jakobsen, mchambuzi mkuu wa Vive, kulingana na The Copenhagen Post. Safe Haven Baby Boxes inasema uthibitisho wao unatokana na matumizi ya masanduku. Masanduku yao ya watoto yametumika mara tatu tangu Aprili 2016. ""Ni vigumu kusema hili [masanduku ya watoto] ni wazo baya, lakini linaonekana kupotoshwa kidogo,"" anasema Michelle Oberman, Profesa wa sheria katika Shule ya Sheria ya Chuo Kikuu cha California cha Santa Clara, na mtaalamu wa masuala ya kisheria na kimaadili yanayozunguka ujana, ujauzito na uzazi. ""Sheria ya mahali salama si chaguo baya kwa mbadala wa jalala kwa mtoto, lakini kuna sababu kwa nini tumeanzisha programu za kuasili ili tuwe na taarifa nyingi iwezekanavyo."" Tatizo kuu, anasema, ni kwamba mipango hii haiwezekani kufikia malengo yao. Wanawake wajawazito ambao ghafla hujikuta wakijifungua peke yao mara nyingi ni vijana wadogo sana ambao wamekuwa wakikataa au kuficha mimba zao kwa hofu na aibu. ""Ninapata ugumu kufikiria kwamba mara tu baada ya kujifungua mtoto, peke yake bafuni, anatarajiwa kujua sheria, na kupanda basi na kuingia Uber na kumuacha,"" anasema Bi Oberman. Safe Haven Baby Boxes inasema timu yake inafanya kazi na shule na vikundi vya vijana kueneza ufahamu. Shirika pia linaendesha simu ya dharura ya saa 24 ili kuwashauri wanawake. ""Tunajaribu kuwasaidia wanawake kufanya lolote isipokuwa kuwatupa watoto wao. Kitu cha mwisho tunachozungumza nao ni sanduku la mtoto,"" anasema Bi Pruitt. Pia ina mfumo unaowaruhusu wanawake kuwasiliana ili kutoa taarifa zaidi. Mwanzilishi wa shirika hilo, Monica Kelsey, yeye mwenyewe aliachwa akiwa mtoto, baada ya mamake kubakwa akiwa na umri wa miaka 17. Anasema hii ndiyo motisha yake kwa mpango wa sanduku la watoto na kazi yake kama mzungumzaji wa kupinga uavyaji mimba. Takwimu za mauaji ya watoto wachanga - kitendo cha mzazi kumuua mtoto wake mwenyewe katika saa za kwanza za maisha yake ni ngumu kubaini. ""Imepuuzwa sana,"" asema Cheryl Meyer, Mkuu wa shule ya Wright State School of Professional Psychology huko Ohio ambaye aliandika kitabu kuhusu suala hilo pamoja na Bi Oberman. ""Haiwezekani kubainisha kwani wengi hawagunduliki au ni mabinti wadogo. Mara nyingi kesi hizo hazifikii vyombo vya habari. Mataifa pia yanaweza kurekodi uhalifu kama mauaji badala ya mauaji ya watoto wachanga,"" anaongeza. ""Sheria za maeneo salama na masanduku. Yote haya yanafungamanishwa na jinsi utoaji mimba unavyozingatiwa, imani binafsi, dini,"" anasema Bi Meyer. Akiwahoji wanawake walio gerezani kwa mauaji ya watoto wachanga, Bi Meyer alisema aliwauliza kwa nini hawakutoa mimba, na wengi walisema ni kwa sababu hawakuamini."	https://www.bbc.com/swahili/articles/c97q59exn13o
religion	Msikiti uliopewa jina la 'Yesu Kristo' wavuta hisia za wengi mitandaoni	"Ilianzia katika mvutano wa kisheria kati ya jumuia ya Kiislamu na Kanisa la Waadventista wa Sabato (SDA) kuhusu umiliki wa ardhi. Mvutano huo uliokuwepo kwa miongo kadhaa, ulimalizika mwezi Oktoba mwaka huu na Mahakama ya Mazingira mjini Kisumu iliamua kuwa ardhi hiyo ni milki ya Jamii ya Kiislamu. Katika jitihada za kujenga daraja la mahusiano kati ya jamii ya Kiislamu na kanisa, imechagua jina la msikiti ambalo limevuta hisia za wengi katika mitandao ya kijamii. Msikiti ambao umejengwa kwenye ardhi iliyokuwa kwenye mgogo eneo la Kaloleni katika Kaunti ya Kisumu unaitwa  'Msikiti wa Yesu Kristo mwana wa Maria ( The Mosque of Jesus Christ the son of Mary) Lakini kwa nini jina hili la kipekee? Abdul Rashid ni Mwadhini ameliambia gazeti la The Standard la Kenya kuwa '' Tumekuwa na mvutano wa muda mrefu kuhusu ardhi na hii ni moja ya sababu zilizotufanya kuchagua jina hili. Sisi hatuna uadui na Wakristo,'' alisema. Amesema kuwa Waislamu pia wanaamini Yesu na kuwa alikuwa sambamba na manabii wanne akiwemo Mtume Muhamad (S.A.W). ''Waislamu wanaamini katika Yesu Kristo . Uchaguzi wa jina pia ni shukrani ya Yesu Kristo ambaye tunaamini atarudi tena,"" Rashid aliliambia gazeti la The Standard. Hatua hii imegusa hisia za watu nchini Kenya wengine wakihoji je, huu ni Msikiti na Kanisa kwa wakati mmoja? Wengine wameifurahia hatua hiyo Mipango ya kujenga msikiti wa kudumu inaendelaa ingawa Waislamu wanaoabudu kwenye eneo hilo wamejenga jengo la muda mfupi kwa ajili ya kuswali. Baadhi ya waumini wa Kikristo wamepokea kwa mikono miwili hatua hii wakisema kuwa itajenga hali ya kuishi kwa amani. Hili si tukio geni hata hivyo kwani jina  la The Mosque of Jesus Christ"" limepewa pia Msikiti ulio katika mji wa Madaba, Kusini mwa mji mkuu wa Amman huko Jordan, Msikiti huu ulianzishwa mwaka 2008 kwa ajili ya kutoa ujumbe wa umoja na kustahimiliana miongoni wa dini hizo mbili."	https://www.bbc.com/swahili/habari-55292558
politics	Sababu ya kukamatwa kwa maelfu ya watu mkoa wa Amhara	"Serikali katika jimbo la Amhara mapema wiki hii ilitangaza kuwa imewatia nguvuni zaidi ya watu 4,500 katika mapambano dhidi ya uvunjaji sheria na taratibu katika eneo hilo. Kampeni hiyo iliyoanza wiki moja iliyopita, iliambatana na utata wa usajili wa silaha mikononi mwa watu binafsi. Akizungumza na waandishi wa habari kwa masharti ya kutotajwa majina, kiongozi mmoja  alisema maeneo ya vijijini na mijini ya mkoa huo ""yalihatarisha usalama wa umma, na kwamba"" vitendo haramu, wakati mwingine na watu wenye silaha, vilikuwa vikisambaa "". Kampeni hii ilichochewa na maandamano ya ghasia katika baadhi ya maeneo. Wanaharakati wa kijamii wanadai mauaji hayo yalifanywa na vikosi vya usalama vya Mota, Merawi na Woldiya. Watu waliokamatwa bado wanataarifiwa. Miongoni mwa waliokamatwa ni Brigadier Jenerali Tefera Mamo, kamanda wa jeshi maalumu la mkoa huo aliyepigana katika mkoa wa Amhara miezi kadhaa iliyopita na majeshi ya TPLF. Jenerali aliteuliwa kukiongoza kikosi maalumu mwezi Julai mwaka jana, wakati mapigano yalipotokea katika mkoa wa Amhara. Mwezi Desemba mwaka huu, vikosi vya serikali kuu na vya kikanda viliweza kusimamisha shughuli za TPLF mapema na kuzirejesha kwa Tigray. Muda mfupi baadaye, Brigadier Jenerali Tefera aling 'olewa kutoka kwenye uongozi wa vikosi maalumu kutokana na kutokubaliana na maafisa wa eneo hilo. Kisha alionekana katika vyombo mbalimbali vya habari akiikosoa serikali. Aidha, takribani waandishi wa habari kumi na wataalamu wa habari walikamatwa ndani ya wiki moja. Kukamatwa kwa watu hao kulitokea katika miji ya Addis Ababa na Bahir Dar, na kusababisha wasiwasi kwamba serikali inaweza kuanzisha duru nyingine ya maandamano. Tume ya Haki za Kibinadamu ya Ethiopia (EHRC) inayoendeshwa na serikali ililaani mauaji hayo, ikisema katika taarifa kuwa watu wengi wamekuwa kizuizini bila ya agizo la mahakama, ambapo hawajulikani walipo, na kwamba baadhi yao hawajatembelewa na familia zao. Mkuu wa Idara ya Usalama wa Taifa wa Amhara, Desalegn Tassew, alisema kuwa watuhumiwa 210 wamekuwa wakitafutwa kwa makosa ya jinai kama vile mauaji. Alisema zaidi ya watu 40 wametoroka gerezani na kwamba ""wale waliohusika na vitendo vya uhalifu ndani ya serikali na huduma za usalama wamekamatwa"". Lakini wakosoaji katika eneo hilo wanasema kuwa kampeni hiyo si ya kupinga uvunjaji wa sheria bali ni ya kupambana na kundi la wanamgambo la Fano. Vuguvugu la sasa la vijana la Fano katika mkoa wa Amhara liliendelezwa wakati wa vuguvugu la kupinga serikali lililoanza miaka mitano iliyopita. Wakati huo, Fano, pamoja na vuguvugu kama hilo la vijana dhidi ya serikali katika mkoa wa Oromia, walihusika katika maandamano katika maeneo mbalimbali ya nchi hiyo, huku Waziri Mkuu Hailemariam Desalegn akijiuzulu na kumfanya Abq Ahmed kugombea urais. Katika miezi kadhaa tangu Waziri Mkuu Aby aingie madarakani, Fano, vuguvugu la vijana wasio na silaha, walionekana kuwa wawakilishi wa mabadiliko katika majukwaa mbalimbali pamoja na wenzao katika eneo la Oromia. Baada ya mabadiliko hayo, wakati mashambulizi ya utambulisho wa nchi hiyo yakiongezeka, hasa katika maeneo yanayokaliwa na kundi la watu wachache la Amhara, vijana walihisi kwamba serikali haikuweza au haikuwa tayari kuzuia mashambulizi. Matokeo yake, vikundi vya Fano viliundwa katika maeneo mbalimbali ya nchi. Zemene Kassie, kiongozi wa moja ya makundi maarufu ya Fano, hivi karibuni aliiambia BBC kwamba alielewa haja ya kuandaa na kulinda silaha ""kutetea watu wa Amhara"". Vita vilivyodumu kwa miezi 19 eneo la Tigray viliongeza kasi ya mchakato huo, na kundi hilo lilijiunga na vikosi vya serikali ya eneo na serikali kuu. Upanuzi wa vikosi vya TPLF katika mkoa wa Amhara ulitoa fursa kwa Fano kujipanga zaidi na kujichukulia sheria mkononi kwa kuhamasisha vijana kwenda kwa haraka. ""Katika ulimwengu ambao mkandamizaji mmoja na mwingine anaonewa, bunduki ni chaguo la kila wakati"", Zemene aliiambia BBC Aprili mwaka jana. Makundi ya FANO yameshutumiwa kwa ukiukaji mkubwa wa haki za binadamu wakati wa vita. Katika ripoti ya pamoja iliyotolewa na shirika la kutetea haki za binadamu la Amnesty International na Human Rights Watch mwezi Aprili mwaka jana, Fanona na majeshi mengine ya eneo la Amhara walimtuhumu kwa mauaji ya kimbari magharibi mwa Tigray. Baadhi ya wanachama wa kundi la Fano wameshtakiwa kwa makosa mengine ya jinai, ikiwa ni pamoja na utekaji nyara. Maafisa wa polisi hawako kwenye eneo la Amhara. Mwezi uliopita, maafisa wa serikali ya mkoa wa Oromia walisema kuwa walianzisha mapambano dhidi ya Oromo Liberation Army (SNA), ambalo serikali imeliita kundi la kigaidi. Kufuatia tangazo la kusitishwa mapigano lililotolewa mwezi Machi, serikali inaonekana kuelekeza nguvu zake kwenye makundi ya wanamgambo katika mikoa miwili ya Amhara na Oromia. Hata hivyo, hakuna makubaliano yaliyoafikiwa kati ya serikali na majeshi ya Tigray. Kama kampeni hii inayoendelea itachochea migogoro, italeta hali ngumu kwa Ethiopia, ambayo inahitaji watu milioni 20 mwaka huu kutokana na vita vya muda mrefu vya Umoja wa Mataifa na ukame mkubwa."	https://www.bbc.com/swahili/habari-61617001
entertainment	Stormzy na Meghan Markle ni miongoni mwa watu weusi walioorodheshwa kati ya wale walio na ushawishi mkubwa zaidi Uingereza	Stormzy, Meghan Markle  na Raheem Sterling wametajwa miongonbi mwa watu weusi walio na uwezi mkubwa  nchini Uingereza. Muhariri wa jarida la Vogue Edward Enninful , mwanamitindo Adwoa na Reggie Yates pia wameorodheshwa  katika orodha hiyo ya 2020. Ismail Ahmed  ambaye ndiye mkuu wa kampuni ya fedha ya WorldRemit , ndiye anayeongoza katika orodha hiyo. Orodha hiyo inashirikisha watu 100 wenye mizizi ya Afrika, Afrika na Caribean na Waafrika wa Marekani  wanaofikiriwa kuwa na ushawishi mkubwa. Majina mengine maarufu katika orodha hiyo ni Idris Elba, Anthony Joshua, Dina Asher-Smith na Naomie Harris. Ismail Ahmed alianzisha kampuni yake 2010 akitumia fidia kutoka kwa Umoja wa mataifa kwa kufichua kashfa kubwa ya iufisadi. Kampuni yake inalengwa kuwasaidia wahamiaji kutuma fedha ka matrafiki na familia zao nyumbani walikotoka. Alisema: Ni fursa na heshima kubwa kushinda tuzo hii. Nilipokuwa nikikuwa  nchini Somaliland, niliona jinsi fedha zinazotumwa nyumbani na wahamiaji zinaweza kubadilisha maisha  na jamii nzima. Nilipowasili mjini London kusoma na kuanza kutuma fedha nyumbani , nilikasirishwa  na muda  na gharama ya kutuma fedha kupitia maajenti. Hivyobasi alichukulia swala hilo kuwa lengo lake kutafuta njia bora  kufanya kazi hiyo kuwa rahisi na kwa muda mfupi. Jopo lililoongozwa  na jaji mstaafu wa mahakama kuu , Dame Linda Dobbs , lilichagua  watu hao  katika mwaka wake wa 13. Lengo lao ni kuwatuza wale walio juu katika nyanja mbalimbali  ikiwemo biashara , sayansi, teknolojia na burudani. Ni majina 10 pekee yalio juu yalioorodheshwa. Meghan Markle alichaguliwa katika orodha ya umma, na elimu lakini hakuorodheshwa miongoni mwa watu 10 bora.	https://www.bbc.com/swahili/habari-50194053
entertainment	Saudi Arabia: Tamasha lijalo la Nicki Minaj Jeddah lazua gumzo mitandaoni	"Tangazo la kuwa Nicki Minaj atakuwa mmoja ya wasanii watakaotumbuiza katika tamasha la muziki nchini Saudi Arabia, limezua gumzo kali katika mitandao ya kijamii nchini humo. Mtindo wake wa mavazi na maudhui  ya ngono katika nyimbo zake ni baadhi ya masuala watu wanahoji huku wakitafakari tamasha hilo litapokelewaje katika jamii ya kihafidhina ya Waarabu. Rappa huyo anatarajiwa kutumbuiza watu katika tamasha la Jeddah World Fest Julai 18. Tamasha hilo ni mfano wa hivi karibuni wa jinsi Saudi Arabia inavyoendelea kulegeza misimamo yake mikali hasa katika masuala ya burudani ili kuimarisha ukuaji wa sekta ya sanaa. ""Nicki Minaj"" alitrend katika mtandao wa Twitter baada tamasha lake la Jeddah kutangazwa. ""Hebu tafakari kupata fahamu baada ya kupoteza fahamu kwa miaka mitatu na ukizinduka kitu cha kwanza unasikia ni kuwa Nicki Minaj atafungua tamasha la muziki Saudi Arabia, kusema kweli nitafikiria niko katika taifa lingine ,"" mmoja aliandika. Mwingine alihoji ikiwa waandalizi wa tamasha hilo walifanya ukaguzi wa maonesho yake yaliopita japo angalau katika mtandao wa Google kabla ya kumpa kazi hiyo. ""Hivi hakuna mtu Saudi Arabia aliyemtafuta Nicki Minaj kwenye google?"" aliandika Kabir Taneja. Sio maoni yote yalikuwa ya kufanya mzaha. Mtu mmoja aliandika katika Twitter yake kuwa tamasha hilo la Minaj halitakuwa sawa hasa ikizingatiwa kuwa litafanyika karibu na mji Mecca- amabo ni mtakatifu kwa waumini wa Kiislam . Katika video iliyowekwa kwenye Twitter mwanamke aliyevalia mavazi ya kidini alihoji  kwa nini mamlaka ya nchini humo inamrusu rapa huyo kutumbuiza katika tamasha hilo huku ukiwazuia wanawake kuvaa mavazi yanayowabana hadharani. ""Atakuja kutingiza makalio yake na akiimba nyimbo zake zilizo na maudhui ya ngono huku akijitingisha zaidi,"" alisema ""Halafu unaniambia mimi nivae  abaya. Hilo linaingia akini kweli ?"" Wengine walisema hatua ya mwanamuziki huyo kufanya tamasha nchini humo ni unafiki, ikizingatiwa kuwa anatumbuiza piakatika matamasha ya wapenzi wa jinsia moja ili hali anajua msimamo wa Saudia kuhusu uhusiano wa aina hiyo. Hukumu ya kushiriki mapenzi ya jinsia moja nchini Saudia Arabia ni kifo. Minaj sio msanii wa kwanza kuzua hali ya utata kwa kukubali kufanya tamasha nchini Saudi Arabia. Mariah Carey alipuuza wito wa wanaharakati wa kutetea haki za binadamu kumuomba afutilie mabali tamasha lake nchini Saudia huku rapa Nelly nae akilaumiwa vikali kwa kuandaa tamasha la wnaume pekee. Hatua ya hivi karibuni ya kulegeza misimamo kuhusu masuala tofauti ya kijamii ikiwemo burudani ni sehemu ya mkakati wa mwanamfalme Mohammed bin Salman wa kuimarisha uchumi wa nchi hiyo. Turki Al al-Sheikh, mkuu wa kitengo cha burudani alitangaza kuhusu mpango wa siku zijazo wa kufanyia mageuzi sekta ya muziki katika ujumbe wa Twitter mwezi Januari. ""Mungu akijaalia, hatua itakayofuatia katika masuala ya burudani siku zijazo ni maonesho kutoka kwa watumbuizaji tofauti, michezo ya watoto katika maeneo yalio na bustani pamoja na michezo mingine mingi itakyowasaidia vijana, wanawake na wanaume kusaidia kampuni za kitaifa za burudani,"" aliandika."	https://www.bbc.com/swahili/habari-48862799
sports	Tetesi za soka Ulaya Ijumaa 12.11.2021: Sterling, Ndidi, Bale, Kulusevski, Van de Beek	Manchester City iki tayari kumuuza mshambuliaji Raheem Sterling na thamani ya mchezaji huyo wa kimataifa wa England  imetajwa kuwa karibia £45m. (Metro) Barcelona inafakiria kumnunua Sterling kwa mkopo ,mwezi Januari lakini pia ina hamu ya kumsajili kiungo wa kati wa RB Leipzig raia wa Uhispania Dani Olmo, 23. (Marca - in Spanish) Mkufunzi mpya wa Barcelona Xavi atakuwa na chini ya kitita cha €10m (£8.6m) kutumia ili kuimarisha kikosi chake katika dirisha la uhamisho la mwezi Januari. (ESPN) Newcastle inawalenga wachezaji watatu wa klabu ya Manchester United mwezi Januari  - Kiungo wa kati wa Uholanzi Donny van de Beek, 24, kiungo wa kati wa England  Jesse Lingard, 28, na kipa raia wa England Dean Henderson, 24. (Mirror) Real Madrid inamnyatia kiungo wa Leicester na Nigeria Wilfred Ndidi, 24, katika dirisha la uhamisho la mwezi Januari. (Leicestershire Live, via Fichajes) Tottenham haina mpango wa kumsajili winga wa Wales na Real Madrid Gareth Bale, licha ya kuhusishwa kwa mchezaji huyo mwenye umri wa miaka 32 na kurudi kwake katika klabu hiyo ya north London. (Football London) Spurs ina hamu ya kumsaini winga wa Juventus na Sweden mwenye umri wa miaka 21 Dejan Kulusevski. (Calciomercato - in Italian) Arsenal pia inamtazama Kulusevski, ambaye amekuwa hachezeshwi katika klabu ya Juventus msimu huu. (Sky Italy - in Italian) Kiungo wa kati wa Ufaransa  Matteo Guendouzi, 22, anataka kusalia katika klabu ya Marseille wakati mkopo wake kutoka Arsenal utakapoisha katika klabu hiyo . (RMC, via Mirror) Kiungo wa kati wa Ujerumani Mesut Ozil, 33, ameambiwa kuipatia kipau mbele kandanda badala ya maslahi ya matangazo  na rais wa klabu ya  Fenerbahce Ali Koc. (Fenerbache TV, via Goal) Barcelona haitamsajili upya beki wa kulia wa Brazil Dani Alves, ambaye ni mchezaji huru na amehusishwa na klabu hiyo. (Goal) Arsenal ina hamu ya kumsajili kiungo wa kati wa RB Leipzig na Marekani Tyler Adams, 22. (Mirror, via Sport Bild) Beki wa kati wa klabu ya Fenerbahce mwenye umri wa miaka 23-raia wa Hungary Attila Szalai ananyatiwa na Chelsea pamoja na Atletico Madrid. (CNN Turk, in Turkish)	https://www.bbc.com/swahili/habari-59257615
health	Fahamu jinsi ambavyo panya wanaweza kusaidia kuwatibu binadamu	"Ni mamalia wachache wenye uwezo wa kutengeneza uti wa mgongo uliokatwa na kuponya majeraha mengine makubwa bila kovu, lakini panya mdogo kutoka Afrika anaweza kushikilia ufunguo wa mapinduzi ya matibabu. Monica Sousa, mwanasayansi mwenye uzoefu, hakuamini kabisa kile alichokiona. Katika chumba kidogo kulikuwa na panya ambaye wiki chache zilizopita alikuwa amepooza nusu, miguu yake ya nyuma ikiburuta nyuma yake popote alipokwenda. Lakini sasa anatembea na hata kuruka sarakasi, licha ya kuwa amepokea tu dawa za kutuliza maumivu tangu kuumia kwake. Mamalia, kutoka kwa panya wadogo hadi kwa binadamu, kwa kawaida huwa hawaponi wakipata tatizo la uti wa mgongo au majeraha ya mfumo mkuu wa neva. Isipokuwa, inaonekana, kwa panya wa Kiafrika. Katika miaka ya hivi karibuni, wanasayansi wamegundua kwamba kiumbe huyu anayepatikana katika makazi ya ukame ya nchi za Kiafrika kama Kenya, Somalia na Tanzania, ana zawadi ya ajabu ya kuzaliwa upya. Anaweza kupona majeraha makubwa kwa ngozi, moyo, figo na uti wa mgongo. Hakuna aliyetarajia, ikiwa ni pamoja na wanasayansi wa Marekani ambao waligundua mwaka 2012 kwamba panya aina ya spiny wanaweza kurejesha maeneo makubwa ya ngozi yaliyoharibiwa. ""Sote tulishangazwa,"" anasema Sousa, mtaalam wa neva katika Chuo Kikuu cha Porto, Ureno, akimaanisha uwezo wa ajabu wa panya wa kurekebisha uti wa mgongo, ambao yeye na wenzake waliandika katika utafiti uliochapishwa mapema mwaka huu. Panya hao walipona baada ya kupooza ndani ya wiki chache tu. Panya wa Kiafrika uingia katika orodha maalum ya aina spishi ambao si mamalia zinazojulikana kwa uwezo wao wa kuzalisha upya sehemu muhimu za miili yao. Kuzaliwa upya ni aina maalum ya uponyaji ambao unachukua nafasi ya tishu zilizopotea zaidi au chini kwa kufanana, kuepuka kuwa na kovu, ili sehemu ya mwili inayohusika iweze kufanya kazi kama hapo awali. Watafiti wengi wanasema wanyama hawa wanaweza kushikilia siri za kibaiolojia ambazo zinaweza kuleta mapinduzi katika dawa na kusababisha matibabu ya kiwewe cha kubadilisha maisha na magonjwa. Na kuwachunguza wanyama hawa kunatokeza fikira za kiadili, kwa kuwa ni lazima wanasayansi wawadhuru kimakusudi ili kujua jinsi wanavyofanya kazi. Baada ya miongo kadhaa ya utafiti juu ya baadhi ya wanyama hawa, hatuwezi kuwa karibu sana na kutafuta njia ya kuzalisha upya sehemu muhimu za miili yetu wenyewe. Hii ni hadithi ya jinsi tulivyogundua uwezo wa ajabu wa kuzaliwa upya wa panya wa Kiafrika - na kama inaweza kusaidia mamilioni ya watu ambao wanakabiliwa na hali mbaya. Wanyama hawa wanaweza kuwa wagumu kuwapata, ingawa wameuzwa sana nchini Marekani. Ripoti zilikuwa zimesambaa katika majarida ya kitaaluma ya aina ya panya wa ajabu barani Afrika ambao wakati fulani huondoa ngozi yake ghafla. Seifert alijiuliza ikiwa panya anayeweza kufanya kitu kama hicho anaweza pia kuwa na uwezo wa kuponya. Kukutana kwake kwa mara ya kwanza na wanyama hawa ilikuwa nchini Kenya, ambapo alifanikiwa kuwanasa wachache wakati wa safari ya utafiti. Kwa kutazama jinsi walivyopata nafuu alipotoa matundu madogo kwenye ngozi ya masikio yao katika majaribio yaliyodhibitiwa, alitambua jambo la kushangaza: Panya wa miiba wa Kiafrika wanapona majeraha hayo kwa ustadi. Lakini, inapowezekana, watafiti ambao walijaribu panya hai wa spiny katika tafiti hizi wanasema pia wanatumaini kukuza tamaduni za seli za kutumia katika majaribio badala ya kuhusisha wanyama hai. Wanasayansi mara nyingi huhalalisha kufanya taratibu hizo kwa misingi kwamba kazi hiyo inaweza kusababisha dawa za kulevya au matibabu mengine ambayo yanaweza kubadilisha maisha ya mamilioni ya watu. Lakini, haijulikani wazi ikiwa hii itatokea kweli. Kwa hivyo inafaa kuzingatia ikiwa kuna mifano yoyote ambayo inaweza kuonesha jinsi utafiti wa kuzaliwa upya kwa wanyama yanaweza kuchochea maendeleo ya matibabu. Kazi nyingi katika uwanja huu ni, ni kweli, hivi karibuni sana. Wanasayansi bado wanajaribu kuthibitisha mifumo ya seli zinazosababisha kuzaliwa upya kwa spishi mbalimbali. Mabadiliko kati ya spishi huonesha dalili za kuzeeka.Chukua aina ya majongoo bahari, kwa mfano, ambayo yanaweza kurejesha matumbo yake. Utafiti wa 2019 ulionesha kuwa asidi ya retinoic ilihusika katika mchakato huu mgumu. Pia inaonekana kusaidia kukua upya ncha zake. Retinoids kwa uhalisia imesomwa kwa miongo kadhaa na hutumiwa katika matibabu ya hali mbalimbali za ngozi, ikiwa ni pamoja na psoriasis. Wanasayansi wengi wanasema bado tuna mengi ya kujifunza kuhusu retinoids, hasa kwa kuzingatia jukumu lao la kuzaliwa upya kwa wanyama wengine. Kisha kuna seli za kongosho za islet, ambazo zinashambuliwa na mfumo wa kinga wa watu wenye ugonjwa wa kisukari cha aina ya 1, na kuwazuia kutokeza kiasi kinachofaa cha insulini. Katika kipindi cha miaka kumi au ishirini iliyopita, madaktari wamefanikiwa kupandikiza seli za islet kutoka kwa wafadhili waliokufa hadi kwa watu walio na ugonjwa wa kisukari cha aina ya 1. Penny Hawkins, mkuu wa wanyama na sayansi katika Jumuiya ya Kifalme ya Kuzuia Ukatili kwa Wanyama, anabainisha uvamizi wa baadhi ya majaribio kwenye panya wa miiba, lakini pia uwezekano kwamba hatimaye wangeweza kubadilisha Dawa. Mashirika ya ufadhili na taasisi za utafiti zinapaswa kutathmini kwa makini athari za kweli za utafiti huo, ili kupunguza madhara kwa wanyama, anasema. ""Wakati mwingine unaweza kuona kwamba utafiti kama huu unaendelea kwa miongo kadhaa,"" Hawkins anasema. ""Ni swali la maadili: ni wakati gani unaamua kuwa hii haitakupeleka popote? Kwa kukagua mioyo ya panya hao wa Afrika wenye miiba, watafiti waligundua kuwa ingawa viungo hivyo havijazaliwa upya, kovu la moyo wao lilikuwa na mishipa mikubwa iliyojaa damu, jambo ambalo si la kawaida na haliendani na kile ambacho mtu angetarajia kutoka kwa moyo wa mwanadamu baada ya kipindi kama hicho. Panya shujaa anayenusa mabomu ya ardhini afariki akiwa na umri wa miaka minane. Hii inaonekana kuwa sehemu muhimu katika tiba ya panya. Wanyama hao pia walionekana kuwa na afya njema baadaye, wakikimbia huku na huko na kuzunguka zunguka zuio zao kama kawaida, Bartscherer anasema. ""Swali ni kwa nini panya wa spiny wana sifa tofauti za uponyaji na kwa nini wanatengeneza mishipa mpya ya damu. Hatujui,"" anaongeza. Wanasayansi wanaosoma panya wa spiny sasa wana hamu ya kugundua mifumo katika miili yao inayowaruhusu kurekebisha au kutengeneza upya tishu hizi zote tofauti kwa mafanikio."	https://www.bbc.com/swahili/61295478
religion	Fahamu kwa nini mji wa Jerusalem ni mtakatifu?	Kumekuwa na mzozo wa muda mrefu kuhusu udhibiti wa mji wa Jerusalem kati ya Waisraeli na Wapalestina. Mji huo kwa sasa huwa umegawanywa mara mbili, Jerusalem Mashariki na Jerusalem Magharibi. Jerusalem ya Magharibi hutazamwa na Israel kama mji wake mkuu nayo Jerusalem Mashariki hutazamwa kuwa mji mkuu wa taifa la Wapalestina (litakapoundwa), ingawa eneo hilo bado kwa kiwango kikubwa limetawaliwa na Israel tangu vita vya 1967. Tangu wakati wa vita hivyo, Israel imejengwa nyumba za walowezi wa Kiyahudi takriban 200,000 ambao huishi Jerusalem Mashariki, hatua iliyoshutumiwa na jamii ya kimataifa. Eneo hilo huishi Wapalestina takriban 370,000. Israel ilitangaza 1980 Jerusalem yote kuwa mji wake mkuu wa milele, lakini nchi nyingi duniani hazikubali azimio hilo. Hivyo basi, balozi za nchi za kigeni katika Israel ziko nje ya Jerusalem, katika mji wa Tel Aviv. Mzozo huo umefufuliwa tena kutokana na hatua ya Rais Donald Trump wa Marekani kutarajiwa kuutambua mji huo kama mji mkuu wa Israel. Mataifa mengi ya Kiarabu yameshutumu hatua hiyo ya Bw Trump na kusema itazidisha uhasama Mashariki ya Kati. Lakini ni kwa nini mji huu huzozaniwa hivyo? Mwandishi wa BBC Erica Chernofsky anachambua. Mji huu huwa na umuhimu mkubwa kwa dini tatu kuu - Ukristo, Uislamu na Uyahudi. Dini zote tatu humuangazia Abraham anayetajwa kwenye Biblia na Koran kama mmoja wa waanzilishi au mababu wa imani. Ni mji ambao umedhibitiwa na dini hizo kwa vipindi mbalimbali katika historia. Kwa Kiebrania, mji wa Jerusalem hufahamika kama Yerushalayim na kwa Kiarabu al-Quds. Kwa Kiswahili, jina lake halisi ni Yerusalemu. Mji huo ni miongoni mwa miji ya kale zaidi ambayo ipo hadi sasa duniani. Ni mji ambao umetekwa, ukabomolewa na kuharibiwa na kisha kujengwa tena. Kila sehemu ya ardhi yake ukichimba kwenda chini hufichua enzi fulani katika historia yake. Ingawa umekuwa chanzo cha ubishi na mzozano kati ya dini mbalimbali, dini zote huungana kwa pamoja kuungama kwamba ni eneo takatifu. Ndani yake kuna Mji Mkongwe, ambao una njia nyembamba, vichochoro na nyumba za kale. Kuna maeneo manne makuu na kila eneo, majengo huwa tofauti. Kuna eneo la Wakristo, Waislamu, Wayahudi na Waarmenia. Eneo hilo huzungukwa na ukuta mkubwa wa mawe. Hapo, kunapatikana baadhi ya maeneo yanayoaminika kuwa matakatifu zaidi duniani. Kila eneo kati ya maeneo hayo manne (unaweza kuyaita mitaa) huishi watu wa aina moja. Wakristo wana maeneo mawili, kwa sababu Waarmenia pia ni Wakristo. Eneo lililotengewa Waarmenia, ambalo ndilo ndogo zaidi kati ya hao manne, lina vituo vya kale zaidi vya Waarmenia duniani. Jamii ya Waarmenia imehifadhi utamaduni wake wa kipekee ndani ya Kanisa la St James na nyumba kubwa ya utawala. Maeneo hayo mawili yamechukua sehemu kubwa ya mtaa huo wa Waarmenia. Ndani ya mtaa wa Wakristo, kuna Kanisa Kuu la Kaburi na Ufufuo wa Yesu Kristo, ambalo ni muhimu sana kwa Wakristo kote duniani. Hupatikana katika eneo ambalo lina umuhimu mkubwa katika kisa cha kusulubiwa, kufariki na kufufuka kwa Yesu. Kwa mujibu wa utamaduni wa Kikristo, Yesu alisulubiwa hapo, katika Golgotha, au mlima wa Calvary. Kaburi lake linapatikana ndani ya kanisa hilo la kaburi na inaaminika kwamba hapo ndipo alipofufuka. Kanisa hilo husimamiwa kwa pamoja na madhehebu mbalimbali ya Kikristo. Sana huwa ni wahudumu wa kanisa la Kiothodoksi la Ugiriki, watawawa na mapadri wa Francisca kutoka Kanisa Katoliki la Roma na wengine kutoka kanisa la Waarmenia. Kuna pia wahuudmu kutoka kanisa la Waothodoksi kutoka Ethiopia, Coptic na Syria. Ni eneo ambalo mamilioni ya mahujaji wa Kikristo husafiri kila mwaka kwenda kuliona kaburi wazi la Yesu na kutafuta ufunuo na kuomba katika eneo hilo. Mtaa wa Waislamu ndio mkubwa zaidi kati ya maeneo hayo manne na ndani yake kunapatikana madhabahu ya Dome of Rock (Kuba ya Mwamba) na Msikiti wa al-Aqsa kwenye eneo linalofahamika na Waislamu kama Haram al-Sharif, au Mahali/Hekalu Patakatifu. Msikiti huo ndio eneo la tatu kwa utakatifu katika dini ya Kiislamu na husimamiwa na wakfu wa Kiislamu ambao hufahamika kwa Kiarabu kama Waqf. Waislamu huamini kwamba Mtume Muhammad alisafiri kutoka hapo hadi Mecca usiku na aliomba pamoja na roho za manabii wengine wote. Hatua chache kutoka hapo kunapatikana Dome of the Rock (Kuba ya Mwamba) ambapo kuna jiwe la msingi. Waislamu huamini kwamba ni kutoka hapo ambapo Mtume Muhammad alipaa mbinguni. Waislamu hutembelea eneo hilo takatifu kila wakati katika mwaka, lakini kila Ijumaa wakati wa mwezi mtukufu wa Ramadhan, mamia ya malelfu ya Waislamu hufika kuomba kwenye msikiti huo. Katika mtaa wa Wayahudi, kunapatikana Kotel, au Ukuta wa Magharibi ambao ni masalio ya ukuta wa nje uliozunguka lililokuwa Hekalu Takatifu. Ndani ya hetalu hilo kulikuwa na Patakatifu pa Patakatifu, eneo takatifu zaidi katika dini ya Kiyahudi. Wayahudi huamini kwamba hapo ndipo kulikuwa na jiwe la msingi ambapo kutoka kwake dunia iliumbwa. Kadhalika, wanaamini ni hapo ambapo Abraham alikuwa amejiandaa kumtoa kafara mwanawe Isaac. Wayahudi wengi huamini kwamba Dome of the Rock ndipo lilipokuwa eneo takatifu zaidi ndani ya hekalu lililofahamika kama Patakatifu pa Patakatifu. Leo hii, Ukuta wa Magharibi ndilo eneo la karibu zaidi ambalo Wayahudi wanaweza kufanya maombi yao. Husimamiwa na Rabbi wa Ukuta wa Magharibi na kila mwaka hutembelewa na mamilioni ya mahujaji. Wayahudi kutoka kila pembe ya dunia hutembelea eneo hilo kuomba na kukumbuka utamaduni wao, hasa nyakati za siku kuu za kidini. Ukuta huo pia hufahamika kama Ukuta wa Maombolezo.	https://www.bbc.com/swahili/habari-42235192
religion	Amshambulia mkewe kwa kuchinja jogoo la Krismasi	Mwanaume mmoja mwenye umri wa miaka 50 kutoka wilaya ya Budaka mashariki mwa Uganda, amemjeruhi mke wake vibaya  baada ya mwanamke huyo kumchinja kuku aliyetakiwa kufanywa kitoweo kwenye siku kuu ya Krismasi. Kwa mujibu wa gazeti la Daily Monitor, bwana huyo alimnunua kuku kwa Sh15,000 za Uganda akipanga kumchinja siku ya Krismasi, lakini kwa bahati mbaya mke wake aliamua kumchinja na kumuandaa siku ya Jumapili tarehe 15 Disemba. Kwa mujibu  wa katibu wa habari wa eneo hilo, Bw Joseph Gadimba, amesema baada ya mume kugundua kuwa kuku huyo hayupo tena, alimpiga mke wake na kumlaumu kwanini amemchinja bila ruhusa yake. Bw Gadimba amesema ''alimpiga na kumchapa mke wake mara nyingi, huku akimuacha akipigania uhai wake. Kwasasa mwanamke huyo anatibiwa katika kituo cha afya cha Budaka, mashariki mwa Uganda. Wakazi wa eneo hilo walimtaka mwanaume huyo achukue majukuu yote yanayohusu matibabu ya mkewe ambayo alikubali kugharamia na kupelekea kesi hiyo kutoripotiwa polisi. ''Pale mwanamke huyo atakapo pona, ndugu zake kutoka eneo la Kapyani-Kasasira katika wilaya ya Kibuku, wanatarajia kufanya kikao na mwanaume huyo kujua chanzo cha yeye  kumpiga mtoto wao na kutatua kesi hiyo,'' alisema Gadimba.	https://www.bbc.com/swahili/habari-50835725
health	Virusi vya Corona: Mwanamke anayetengeneza barakoa za wavaaji wa hijab na vilemba	Wakati janga la corona lilipoibuka, mwanamitindo wa Melbourne Manmeet Kair alianza kutengeneza barakoa kwa ajili ya watu wa jamii yake. Lakini kutokana na jinsi alivyomuona mume wake akihangaika kuvaa barakoa kuipitisha juu ya kilemba aliamua kutafuta suluhu ambayo imekua msaada kwa wengi.	https://www.bbc.com/swahili/habari-55877308
business	Virusi vya corona: Athari ya biashara ya mitumba Afrika Mashiriki	Wafanyabiashara wa nguo za mitumba nchini Kenya na Tanzania wametoa ombi kwa serikali zao kutopiga marufuku uagizaji wa bidhaa hizo kutoka ng'ambo, wakisema wako tayari kutekeleza mikakati ya kiusalama ili kuzuia kuenea kwa maambukizi ya Covid-19 kama vile kupiga dawa nguo hizo. Biashara ya mitumba imedorora tangu Machi mwaka huu wakati maambukizi ya corona yalipoanza. Serikali ya Kenya ilipiga marufuku uagizaji wa bidhaa hizo kutoka nchi za nje. Tanzania nayo ilisitisha safari za ndege kutoka ng'ambo hadi nchini humo mnano mwezi Aprili, lakini baadae serikali iliondoa marufuku hiyo. ''Biashara imekuwa ngumu kwasababu kuna baadhi ya watu waliokuwa na imani kuwa nguo za mitumba zinaleta ugonjwa wa corona, na wengine wakaacha kutembelea duka letu kabisa, ila sasa hali ni tofauti kwasababu hiyo hofu imepungua,'' anasema Clement Andrew ambaye anamiliki duka la Mitumba Brand mjini Dar Es Salaam, Tanzania. Wafanyabiashara wamelazimika kutafuta mbinu mpya za kuuza nguo zao hasa kupitia mitandao ya kidijitali. ''Huwa tunapiga picha nguo hizo kisha tunaziweka kwenye ukurasa wetu wa Instagram, na hii imevutia wateja kutoka maeneo ya nje ya Tanzania kama vile Nairobi na Mombasa nchini Kenya, Lilongwe nchini Malawi, na hata Zambia na Afrika Kusini,'' anaelezea John Steveny Kimbali anayemiliki duka la Mitumba Brands mjini Dar Es Salaam. Wafanyabiashara wanaotengeneza nguo zao wenyewe katika eneo la Afrika Mashariki wamekuwa wakishinikiza serikali zipige marufuku uagizaji wa mitumba ili kupanua sekta ya viwanda. Mmoja wao ni Robert Mtoto anayemiliki Mtoto Designs nchini Kenya. Pia unaweza kusoma: ''Nguo zetu saa hii zimeanza kutoshana bei na nguo za mitumba, lakini sisi ambao tunatengenezea nguo hapa Kenya hatuna uwezo wa kutengenezea kila mtu nguo. Soko lipo lakini mitumba inaharibu biashara, kama itafungiwa watu hawa watalazimika kununua nguo kuoka kwetu,'' anasema Mtoto. Utafiti wa hivi karibuni wa Kituo cha Maswala ya Uchumi (IEA) unaonyesha kwamba sekta ya mitumba inawaajiri takribani watu milioni mbili nchini Kenya. Chama cha wafanyabiashara wa nguo za mitumba nchini Kenya kimekuwa kikipinga vikali kuwekwa kwa marufuku ya kuagizia mitumba kutoka ng'ambo, kikidai kuwa hali ya maisha ya watu wengi itaathiriwa. Katibu wa chama hicho Nancy Njoroge amesema kwamba mazungumzo yanaendelea baina yao na serikali kuhusu mikakati ya kuhakikisha kuwa biashara ya mitumba haisaidii kusambaza virusi vya corona. ''Serikali ya Kenya ilikuwa imependekeza tutoe mizigo ambayo iliwekwa kwa meli kabla ya tarehe 7 Aprili. Kisha ni wajibu wetu kuhakikisha kuwa bidhaa hizo zinapuliziwa dawa kabla ya kuondoka ng'ambo, na baada ya kufika humu nchini tuhakikishe tumepuliza bidhaa hizo dawa,'' anasema Nancy.	https://www.bbc.com/swahili/habari-53236372
religion	Kwanini serikali ya Uchina inawafurusha Maimam misikitini?	"Takriban Maimam 630 na viongozi wengine wa dini ya kiislamu wamekamatwa nchini uchina tangu mwanzoni mwa operesheni  ya kuwakamata iliyoanza katika jimbo la Xingiang mwaka  2014, a kulingana na utafiti uliofanyw ana kikundi cha  haki za binadamu cha jamii ya Uighur. Matokeo ya utafiti huo ambayo yameifikia BBC pia yamebaini ushahidi kwamba maimamu 18 walikufa muda mfupi baada ya kukamatwa. Wengi wa viongozi wa dini ya kiislamu waliokamatwa walishitakiwa kwa makosa kama vile  ""kueneza itikadi kali'', ""kuwakusanya watu pamoja kinyume na maagizo ya serikali "", na ""uchochezi "". Kulingana na walioshuhutia matukio ya kamatakamata ya maimamu, mashitaka dhidi yao yalitokana na shughuli za kawaida, mikutano ya kidini na kwa kuwa walikuwa ni Maimam. Shirika la haki za binadamu la Uighur UHRP, linalohusika na utetezi wa haki za watu wote, liliweza kubaini hali ngumu ya ya maisha ya Maimam 1,046 wengi wao wakiwa ni wa asili ya  Uyghur - kupitia nyaraka za mahakama, ushahidi wa familia na vyombo vya habari vya taifa na taarifa za vyombo vya habari. Kati ya viongozi wa kidini wa kiislamu  630 waliokamatwa 304 walipelekwa gerezani kwa madai ya kuipinga serikali  na hivyo kupelekwa katika kile kinachoitwa  kambi ya ""kuelimishwa upya""  ambako mashirika ya kibinadamu  yanasema serikali ya Uchina inawafungia waislamu wa Uighur. Uchina imetetea hatua yake ya kuwakamata na kuwapeleka kambini maimam hao, ikisema ni ya muda tu  ambako , ""wanajifunza "" mbinu za kuzuia vitendo vya ugaidi na itikadi kali za kidini. Data  kutoka mahakamani na kindi cha kufungwa kwao, zinaonesha kiwango cha  ukosefu wa haki katika jimbo la   Xinjiang province: 96% ya maimam na viongozi wa kidini walihukumiwa kwa takriban miaka mitano  gerezani,  26% walihukumiwa kifungo cha miaka 20 au zaidi, na watu 14 walihukumiwa kifungo cha maisha jela. Data zilizokusanywa na mtafiti Abduweli Ayup, mwanaharakati  katika  Uighur  ambaye pia anatoka katika kikundi cha Wahanga wa Uighur katika jimbo la   Xinjiang , ni tofauti na za wizara ya sheria ya Uighur- ambazo zinataja idadi ndogo sana ya idadi ya Maimam waliopo katika jimbo. Lakini zinatoa mwangaza wa watu binafsi, viongozi wa kidini  ambao wamekuwa wakiengwa , na kuonesha kuwa kuna tatizo kwamba serikai ya Uchina inajaribu kuangamiza utamaduni wa dini ya watu wa Uighur kuwaingiza katika utamaduni wa kawaida wa Uchina. Serikali ya Uchina imekanusha madai haya dhidi yake, ikisema kuwa mpango unaoendelea katika Xinjiang unalenga tu  ""kuwaelimisha upya "" watu na kumaliza fikra za itikadi kali miongoni mwa Wauighur na Waislamu wengine walio wachache . Uchina inaaminiwa kuwakamata zaidi ya watu milioni moja wa jamii ya Uighur na Waislamu wengine katika jimbo  la   Xinjiang , ambalo ni jimbo kubwa kaskazini magharibi mwa nchi hiyo, na nyumbani kwa watu wa jamii ya  tofauti ya  Turkic. Serikali imekuwa ikikosolewa kwa kutekeleza ukiukaji mkubwa wa haki za binadamu katika jimbo hilo, ikiwa ni pamoja na kuwatumikisha watu kazi za lazim na ubakaji. Ni nadra sana kuona vituo vinavyofahamika vya mahabusu, na wala hakuna taarifa kuhusu kesi, lakini wale wanaoonekana wanaonesha ni kwa jinsi gani serikali ya Uchina imehusisha matendo ya kawaida ya dini ya  Xinjiang na itikadi kali au upinzani wa kisiasa. Kuna ushahidi pia kwamba maelfu ya watu bado wako gereani. Harakati za kuwakamata katika jimbo la   Xinjiang ziliongezeka katika miaka ya  2017 na  2018,  kulingana na Makala ya  gazeti la  New York Times. Iliongeza kuwa watu wapatao  230,000  walikamatwa-  idadi hiyo ikiwa ni 200,000 zaidi ya miaka ya nyuma. Wachambuzi katika  Xinjiang wanasema misikiti  16,000 imekwisha haribiwa. Idadi hiyo ni sawa na theluthi moja ya misikiti yote ya  Xinjiang. Mwanaume mmoja kwa jina Memet,  wa Uighur ambaye alitoroka kutoka  Xinjiang, aliiambia BBC kwamba baba yake alikamatwa   2017 baada ya kuwa Imam kwa amani  kwa miaka mingi,  na anasema anafuatilia hali ya  familia yake kwa njia ya simu maana yuko mbali na hawezi kuwaona."	https://www.bbc.com/swahili/habari-57126472
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.	https://www.bbc.com/swahili/habari-54154862
sports	Tetesi za soka Ulaya Jumamosi 02.01.2021: Sancho, Pochettino, Alli, Eriksen, Christie, Shaqiri, Holding	"Manchester United ina imani ya kumsajili winga wa England Jadon Sancho, 20, kutoka  Borussia Dortmund kwa kima cha chini ya pauni milioni 100 mwaka huu. (90 Min) Liverpool imebadilisha msimamo wake kwa ajili ya winga wa Uswisi Xherdan Shaqiri, 29, na sasa hivi haitamruhusu kuondoka mwezi huu. (Liverpool Echo) Kocha mpya wa Paris St-Germain Mauricio Pochettino amehusishwa na kutaka kuwasajili wachezaji wawili waliokuwa Tottenham - kiungo wa kati wa England Dele Alli, 24, na mchezaji wa Inter Milan raia wa Denmark Christian Eriksen, 28. (AS) Arsenal imejiunga na vilabu vingine vya Ligi ya  Premier ambavyo vimeonesha nia ya kutaka kumsajili kiungo wa kati wa Celtic raia wa Scotland Ryan Christie, 25, ikiwa na matumaini kwamba aliyekuwa beki wa kushoto wa timu hiyo Kieran Tierney, 23, atafanikiwa kumshawishi kiungo huyo kuingia uwanja wa Emirates. (90 Min) Wakati huohuo, kocha wa Gunners Mikel Arteta hana uhakika ikiwa kiungo wa kati wa Ujerumani Mesut Ozil atarejea kikosini. Mchezaji huyo, 32, hakuchezeaArsenal msimu huu. (Sky Sports) Kocha Jose Mourinho anasema ""itastaajabisha kweli"" ikiwa Tottenham itakuwa na shughuli nyingi katika kipindi cha usajili Januari na kusisitiza kuwa hatamuomba mwenyekiti Daniel Levy kuchukua hatua. (Standard) Kocha wa Crystal Palace Roy Hodgson hajali kuhusu uvumi ulioanza tena juu ya hatma ya  Wilfried Zaha na AC Milan na Paris St-Germain vilabu viwili ambavyo ndio vya hivi karibuni kuhusishwa na mshambuliaji huyo, 28, wa Ivory Coast. (Mail) Borussia Dortmund imeonesha nia ya kumchukua winga wa Manchester City, 18, Mholanzi Jayden Braaf. (Bild, via Mail) Kocha wa Real Madrid Zinedine Zidane ametupilia mbali uvumi kuwa kiungo wa kati wa Croatia Luka Modric 35, mlinzi wa Uhispania Sergio Ramos, 34 na mchezaji wa Uhispania anaweza kucheza sehemu nyingi Lucas Vazquez, 29, wataondoka kwenye klabu hiyo. (Team Talk) Mlinzi wa Arsenal Rob Holding, 25, anakaribia kufikia makubaliano mapya ya muda mrefu, na kumaliza matumaini ya timu nyingine kubwa kubwa zilizokuwa zinapania kumchukua kwa mkopo. (Telegraph) Kocha wa Chelsea Frank Lampard ana ""mawazo"" wakati dirisha la usajili litakapofunguliwa Januari, lakini huenda akalazimika kupunguza kikosi chake kuuza wachezaji wengine na pia kufikia makubaliano ya mkopo kabla ya kuwa katika nafasi ya kuweza kumnunua mchezaji mwingine. (Goal) Mchezaji wa USA DeAndre Yedlin, 27, huenda bado akawa na jukumu Newcastle msimu huu licha ya mazungumzo ya kuondoka mnamo mwezi Januari ambaye amevutia timu ya Uturuki ya Trabzonspor. (Newcastle Chronicle) Kocha wa Everton Carlo Ancelotti hata mzuia mchezaji yeyote ambaye anataka kuondoka klabu hiyo mwezi huu lakini anasema hakuna ambaye ameonesha nia ya kutaka kumsajili mshambuliaji wa Uturuki, 29, Cenk Tosun. (Liverpool Echo) Juventus inafikiria kumnunua mshambuliaji wa klabu ya Shandong Luneng, Graziano Pelle, 35, aliyewahi kuichezea Italia ambaye pia amehusishwa na West Ham. (Goal) Kocha Nuno Espirito Santo anasema Wolves iko tayari kufanya maamuzi kipindi cha usajili wa wachezaji Januari. (Express & Star) Brighton haitarajii kuuza mchezaji yeyote muhimu Januari, licha ya matatizo ya kifedha ambayo yametokana na ugonjwa wa virusi vya corona lakini baadhi ya wachezaji katika kikosi chake huenda wakaondoka kwa mkopo. (Argus) Dundee United imewasilisha ombi la kumtaka mchezaji wa klabu ya Airdrieonians, 20, mshambuliaji wa Ufaransa Thomas Robert, ambaye pia amehusishwa na kuhamia Rangers na Celtic. (Football Insider) Wolves inaongoza West Brom na Fulham katika mbio za kutaka kumsajili mlinzi wa Grimsby, 19, Mattie Pollock. (Football Insider) Mlinzi wa Aston Villa Bjorn Engels, 26, amehusishwa na kurejea Ubelgiji mwezi huu. (Voetbal24 via Birmingham Mail) Shirikisho la kandanda limeonya vilabu kuwa ni lazima vitimize michuano ya raundi ya tatu ya kombe la FA Cup wiki ijayo hata kama wachezaji wanaopatikana na waliothibitishwa kutokuwa na virusi vya corona ni 14 pekee. (Telegraph)"	https://www.bbc.com/swahili/habari-55514183
entertainment	Atamba kwa mtindo wake wa kipekee wa maonyesho ya fasheni za mavazi	Fashion Week au Wiki ya Fasheni ni sehemu  muhimu ya sekta ya mitindo ya mavazi,  lakini kutokana na Covid- 19, nembo mbalimbali za fasheni zilisitisha maonyesho yao. Lakini si mbunifu huyu wa mitindo. Anifa Mvuemba alijifunza binafsi fasheni ya 3D kwa kutumia Google, matokeo yake yalikua ni maonyesho yajayo ya maonyesho ya fasheni  na yalisambaa sana mtandaoni.	https://www.bbc.com/swahili/habari-53800528
health	Wito wa BBC wa muziki wa kuwasaidia wagonjwa wa kusahau	BBC imezindua mpango wa kusisimua kwa mashabiki wake duniani, na bila shaka wewe pia unaweza kuwa sehemu ya mpango huo. Siku ya kimataifa ya Alzheimer inayoadhimishwa Septemba 21 – Tovuti ya BBC Swahili itakusanya nyimbo bora za mapenzi kutoka kila pembe duniani. Tusaidie kuchagua nyimbo 50 murua za Kiswahili au ya kitamaduni kutoka nchini mwako ili tuandae orodha ya muziki unaomilikiwa na wewe. Tuma chaguo la muziki wako, kutoka nchi gani au umeimbwa kwa lugha gani kwa bbc.swahili.com. Muziku huo utatusaidia kubuni urodha ya muziki maalum kwa wapendwa wako.	https://www.bbc.com/swahili/habari-53864042
technology	Teknolojia ya intaneti inayowezeshwa kwa kutumia vibofu yaanza Kenya	Teknolojia ya intaneti inayowezeshwa kwa maputo kutoka kwa kampuni dada ya mawasiliano ya Google inayofahamika kama Loon imezinduliwa rasmi nchini Kenya na itawezesha upatikanaji wa mtandao katika maeneo ya vijijini. Teknolojia hiyo itatoa huduma ya mawasiliano ya 4G ili watu waweze kupiga simu kwa njia ya kawaida ama video, kuingia kwenye mitandao ya kijamii, kutuma ujumbe mfupi na hata mawasiliano ya moja kwa moja. Mradi huo ambao ulitangazwa miaka miwili iliopita sasa hivi ndio serikali ya Kenya imefanikiwa kupata idhini ya kuuanzisha. Hii ni teknolojia mpya na ni mara ya kwanza kutumika duniani kote. Ni teknolojia inayotumia maputo yanayopepea angani kilomita 20 kutoka usawa wa bahari na ndani ya maputo hayo kuna vifaa ambavyo vina uwezo wa kuwasiliana na vifaa vya kampuni ya mawasiliano ya Telkom Kenya chini ya ardhi. Teknolojia hii bado inafanyiwa maboresho lakini imefikia kiwango ambacho raia wa Kenya wanaweza kunufaika nayo. Ili mtu aweze kutumia huduma hii ni lazima awe na simu na laini ya kampuni yenye huduma ya intaneti ya 4G au LTE. ''Maputo haya yanaendeshwa na nguvu ya jua, na ni kama maputo ya kawaida yaani kwanza ni lazima yapandishwe juu mfano wake ni kufurisha puto la kawaida'', amesema mkuu wa kampuni ya Telkom Kenya,Mugo Kibati . Kwa maputo ambayo yapo Kenya sasa hivi tayari kutoa huduma ya intaneti, yalifurishwa na kupeperushwa kutoka Amerika ya Kati na yamechukua karibu wiki nne kufika nchini Kenya. Maputo hayo yamepitia bahari ya Atlantic, bahari ya Hindi kule Mombasa mpaka yakafika eneo la Baringo. Na kila baada ya siku 120, maputo mapya yatakuwa yanaingia nchini Kenya kwa kutumia mikondo ya upepo. Teknolojia hii ya mawasiliano ya maputo inayotumia 4G imefanyiwa majaribio kwa watu 35,000 na kwa kuanza, huduma itapatikana katika eneo la kilomita 50,000 za mraba. Kipindi hiki cha virusi vya corona kote duniani kimebadilisha kabisa mawsiliano, mwenendo wa kufanya kazi na sasa njia kuu inayotumika katika kutekeleza shughuli za kila siku, kuanzia biashara hadi kwenye mashirika na kadhalika ni kupitia mtandao. Lakini watu wengi hasa wa vijijini wanapitia changamoto kuendeleza shughuli kama kawaida. Huduma hii ya teknolojia ya maputo inafika katika sehemu ambazo hazina mfumo wa kawaida wa mawasiliano. Kwa matumizi mteja hataona tofauti na huduma yoyote ile kwa maana kwamba huwezi kutambua kuwa huduma hii ni ya teknolojia ya maputo au ile ya mawasiliano ya chini ya ardhi au hata upande wa data. Lakini mkuu wa Kampuni ya Teknolojia ya Mawasiliano ya Telkom Kenya, Mugo Kibati anasema kampuni hiyo itajitahidi kuhakikisha gharama ya data haitofautiani na huduma ya awali. Hatima ya baadae ya Teknolojia ya maputo Wakati mazungumzo yanaanza kati ya Kenya na kampuni inayotoa huduma hii Loon, puto lilikuwa linakaa angani kwa siki 60 tu lakini miaka miwili baadae, kampuni hiyo imeimarisha huduma na sasa hivi puto lina uwezo wa kukaa angani kwa siku hadi 120. Kuna matumaini ya kuimarisha huduma hii hata zaidi sio tu kwa teknolojia ya ndani ya puto lakini pia inayoendesha huduma nzima. Moja ya maeneo yaliyokuwa yanafanyiwa majaribio yameonesha kwamba kasi ya kupakua video ilikuwa ni 18.9Mbps (megabaiti kwa sekunde) huku kasi ya kuweka kitu mtandaoni ikiwa ni 4.7Mbps. Huduma hii bado haijaimarika kwasababu ni mpya lakini kuna matumanini kuwa itazidi kuimarika ila kwasasa hivi, huduma hii inafuatiliwa kusaidia mawasiliano katika kipindi hiki cha corona. Aidha, Kenya ina mipango ya kuwezesha huduma kufika katika maeneo mengine ambayo yamekuwa na changamoto ya mawasiliano. Mwaka 2018, kampuni ya Loon ilishirikiana na Telkom Kenya katika utoaji huduma ya kibiashara. Mkuu wa kampuni wa Loon, Alastair Westgarth, amesema usambaaji wa virusi vya corona kuna maanisha kwamba washirika wote (kampuni ya Loon, Telkom Kenya na serikali) wanafanyiakazi kuhakikisha huduma ya intaneti inapatikana kwa kasi ya juu. Aidha mkuu wa Telkom Kenya, Mugo Kibati amesema, '' hii ni hatua kubwa iliopigwa katika huduma ya intaneti Afrika''. Hata hivyo, baadhi ya wakosoaji wanasema kwamba ingekuwa vizuri zaidi kama huduma hii ingekuwa inapatikana kwa nchi nyingine Afrika kwasababu Kenya tayari inakadiriwa kwamba watu milioni 39 kati ya milioni 48 wanapatikana mtandaoni. Awali, maputo ya kampuni ya Loon yamewahi kutumika wakati wa tetemeko la ardhi lililotokea Peru.	https://www.bbc.com/swahili/habari-53338923
technology	Facebook kuhakiki maudhui yanayochapishwa kwa lugha za kiafrika kupambana na taarifa za urongo	"Mtandao wa kijamii wa Facebook, kwa ushirikiano na shirika la kuhakiki taarifa la Africa Check, umeanza mpango wa kufuatilia taarifa bandia zinazochapishwa katika mtandao huo kwa kutumia lugha za kiasili za kiafrika. Mpango huo uliozinduliwa mwaka jana katika eneo la Kusini mwa Jangwa la Sahara barani Afrika, sasa utajumuisha uhakiki wa lugha za Yoruba, Igbo, Swahili, Wolof, Afrikaans, Zulu, Setswana na Sotho. Taarifa zitakazosadikiwa kuwa  ghushi zitadhibitiwa hali ambayo itahakikisha haziwafikii watumiaji wengu wa mtandao huo ili zisisambazwe kwa urahisi. Facebook inasema kuwa inategemea mrejesho kutoka kwa watumiaji wake kudhibiti taarifa bandia inapochambua uhalisia wa taarifa husika. Mtandao huo wa kijamii wa umekuwa ukilamiwa vikali wa kusambaza taarika ghushi na kauli za uchochezi na chuki. Barani Afrika pekee zaidi ya watu milioni 130 wanatumia mtandao wa Facebook. Hivi karibuni Facebook iliunda mfumo mpya unaowalenga watu wanaoweka matangazo ya uongo kwenye mtandao huo. Mfumo huo umekuja baada ya Martin Lewis, mwanzilishi wa tovuti ya Money Saving Expert, kushtakiwa baada ya jina na picha yake kutumika kwenye matangazo bandia kwenye ukurasa wa Facebook. Facebook iliamua kuchangia kiasi cha pauni milioni 3 kwa ajili ya kutengeneza programu ya kupambana na wadanganyifu nchini Uingereza. Mtandao huo  pia ulichapisha orodha ya mabilioni ya akaunti feki ilizochukulia hatua kati ya  mwezi Oktoba 2018 na  Machi 2019. Katika kipindi hicho cha miezi sita, Facebook ilifunga zaidi ya akaunti bilioni tatu feki - idadi ambayo inasema ni kubwa zaidi kuwahi kufungwa. Zaidi ya ujumbe milioni saba za""chuki"" pia zilitolewa katika mtandao huo wa kijami. Kwa mara ya kwanza, Facebook pia iliripoti kuwa baadhi ya watumiaji wa mtandao huo ambao ujumbe wao ulifutwa wamekata rufaa na kuongeza kuwa zingine zilirudishwa baada ya uchunguzi wa kina. Mwanzilishi wa mtandao huo Mark Zuckerberg aliwakosoa baadhi ya watu wale wanaopendekeza kampuni hiyo ivunjiliwe mbali, akiongeza kuwa wanafanya kila wawezalo kukabiliana na changamoto zinazoibuka. ""Sidhani suluhisho ni kuvunjilia mbali kampuni kwasababu tunashughulikia [tatizo hilo],"" Zuckerberg alisema. Kwa sasa Taasisi ya kujitolea ya Citizens Advice imebuni laini ya simu ili iweze kuwasaidia watu wanapokutana na wadanganyifu mitandaoni-si tu kwa matangazo. Citizens Advice imeainisha viashiria vitakavyojulisha kuwa matangazo ni bandia Ndani ya Facebook, timu ya watu wenye ujuzi imeundwa kwa ajili ya kuchunguza matangazo yaliyoripotiwa kwa kutumia mfumo huu mpya. Kuanzia tarehe 16 mwezi Julai, watumiaji wa Facebook nchini Uingereza wameweza kubofya sehemu yenye madoa matatu kwenye ukingo wa kila tangazo, ili kuweza kuripoti matangazo wanayohisi ni ya udanganyifu. Mamilioni ya watu wanajua kubaini matangazo bandia wakiyaona. Na mamilioni hawajui, hivyo wataalamu wanashauri kuyatambua kwa kutumia mfumo mpya wa kuripoti kwenye Facebook, na kuwalinda wale wasiojua."	https://www.bbc.com/swahili/habari-49350745
politics	Cop 26: Wanaharakati vijana kutoka Afrika wataka dunia ifanye maamuzi sahihi	Viongozi kutoka maeneo mbalimbali duniani wameudhuria mkutano wa 26 wa mabadiliko ya tabia nchi huko Glasgow, Scotland. Mkutano huo unaanza Oktoba 31 mpaka  Novemba. Mkutano huu unahudhuriwa na wawakilishi kutoka mataifa 200 lengo likiwa ni kuweka mpango wa kukabiliana na mabadiliko ya tabia nchi mpaka  2030. Dunia imeshuhudia mabadiliko makubwa ya hali ya hewa - kwa kuwa na mafuriko, ukame haswa katika maeneo ya Afrika. Wanaharakati vijana kutoka barani Afrika wanaeleza namna jamii yao ilivyoathirika na wanatuma ujumbe kwa viongozi wa dunia katika   COP26.	https://www.bbc.com/swahili/59112117
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."	https://www.bbc.com/swahili/habari-49835191
health	Roe v Wade:Mashirika ya Marekani yaahidi kulipa gharama za usafiri za wafanyakazi kwa ajili ya utoaji mimba	"Makampuni makubwa ikiwa ni pamoja na Disney, JP Morgan na mmiliki wa Facebook Meta wamewaambia wafanyakazi watagharamia usafiri wa wafanyakazi kwa uavyaji mimba, huku mamilioni ya wanawake wa Marekani wakikabiliwa na vikwazo vya kufikia huduma hiyo. Inafuatia uamuzi wa kihistoria wa Mahakama ya Juu ya Marekani uliobatilisha haki ya kikatiba ya kutoa mimba. Hukumu hiyo inafungua njia kwa majimbo binafsi kupiga marufuku utaratibu huo. Makampuni mengine, kama vile Amazon, tayari yalikuwa yametangaza hatua kama hizo. Lakini tangu uamuzi huo, idadi kubwa ya makampuni yamethibitisha kwamba yatagharamia usafiri kupitia mipango yao ya bima ya afya kwa wafanyikazi wanaoondoka katika jimbo lao ili kutoa mimba. Disney ilisema iliwaambia wafanyikazi kuwa inatambua athari za uamuzi wa Mahakama ya Juu na imesalia kujitolea kuwapa ""upatikanaji kamili"" wa huduma za afya za bei nafuu, ikiwa ni pamoja na kupanga uzazi na uzazi, ""bila kujali wanaishi wapi"". Disney inaajiri takriban watu 80,000 katika hoteli yake ya mapumziko huko Florida, ambapo gavana tayari ametia saini kuwa sheria marufuku ya utoaji mimba baada ya wiki 15 za ujauzito, ambayo imepangwa kuanza tarehe 1 Julai. Kampuni kubwa ya benki JP Morgan pia aliwaambia wafanyakazi wake wa Marekani itagharamia usafiri kwa huduma za matibabu, ikiwa ni pamoja na ""utoaji mimba wa kisheria"", kulingana na memo ya wafanyikazi, ya tarehe 1 Juni na kuonekana na shirika la habari la Reuters. ""Tunaangazia afya na ustawi wa wafanyikazi wetu, na tunataka kuhakikisha ufikiaji sawa wa faida zote,"" msemaji wa benki alisema Ijumaa. Benki nyingine inayoongoza ya uwekezaji ya Marekani , Goldman Sachs, pia ilisema itagharamia gharama za usafiri kwa wafanyikazi ambao walihitaji kwenda katika jimbo lingine kutoa mimba kutoka 1 Julai, kulingana na Reuters. Kampuni ya mitandao ya kijamii ya Meta ilisema inakusudia kufidia gharama za usafiri pale inaporuhusiwa na sheria, ""kwa wafanyakazi ambao watawahitaji kupata huduma za afya nje ya jimbo"". ""Tuko katika harakati za kutathmini jinsi bora ya kufanya hivyo kutokana na utata wa kisheria unaohusika,"" msemaji aliongeza. Kampuni zingine ambazo zimedokeza zitachukua hatua kama hizo ni pamoja na mchapishaji wa Vogue Conde Nast, chapa ya jeans ya Levi Strauss, na kampuni za utangazaji za Lyft na Uber.  Lyft pia ilisema itawalinda kisheria madereva katika kesi za uavyaji mimba, huku msemaji wake akiongeza kuwa ""hakuna dereva anayepaswa kumuuliza mpanda farasi wapi wanaenda na kwa nini"". Makampuni mengine kadhaa, ikiwa ni pamoja na Amazon, tovuti ya ukaguzi ya Yelp, na kampuni kubwa ya benki Citigroup, walikuwa tayari wamesema kabla ya uamuzi wa Mahakama Kuu kwamba watawalipa wafanyakazi ambao watasafiri ili kukwepa vikwazo vya utoaji mimba wa ndani. Afisa mkuu mtendaji wa Yelp Jeremy Stoppelman alisema kwenye Twitter kwamba uamuzi wa mahakama ""unaweka afya ya wanawake hatarini"", akiongeza kuwa ""viongozi wa biashara lazima wazungumze"". Uavyaji mimba hautakuwa haramu kimara moja nchini Marekani - lakini majimbo binafsi sasa yataruhusiwa kuamua kama na jinsi ya kuruhusu utoaji mimba. Jumla ya majimbo 13 tayari yamepitisha ""sheria za vichochezi"", ambazo zitaanza kutumika baada ya Roe v Wade kupinduliwa, kuharamisha uavyaji mimba. Zaidi ya majimbo 20 yanachukua hatua kuzuia ufikiaji, kulingana na Taasisi ya Guttmacher. Kampuni zinazotoa kulipia gharama ya kusafiri hadi jimbo lingine kwa utaratibu huo huenda zikakabiliwa na upinzani kutoka kwa wanachama wa Republican wanaopinga uavyaji mimba. Wabunge wa jimbo la Texas tayari wametishia Citigroup na Lyft kwa athari za kisheria, huku mwenyekiti wa chama cha Republican Matt Rinaldi akiwataka Republican kutotumia huduma za Citi. Uavyaji mimba ni suala lenye mgawanyiko mkubwa nchini Marekani. Utafiti wa hivi majuzi wa Pew uligundua kuwa 61% ya watu wazima wanasema utoaji mimba unapaswa kuwa halali wakati wote au mara nyingi, wakati 37% wanasema inapaswa kuwa kinyume cha sheria wakati wote au mara nyingi."	https://www.bbc.com/swahili/articles/cpr957d842zo
politics	Kiongozi wa Al-Qaeda auawa katika shambulizi la Marekani - ripoti	"Operesheni ya kukabiliana na ugaidi nchini Afghanistan imemuua kiongozi wa kundi la al- Qaeda, Ayman al-Zawahiri, Rais Joe Biden amethibitisha. Vinasema kwamba aliuawa katika shambulio la ndege isiyo kuwa na rubani lililotekelezwa na CIA katika mji mkuu wa Kabul siku ya Jumapili. Bw Biden alisema Zawahiri ""amechonga mkondo wa mauaji na ghasia dhidi ya raia wa Marekani"". ""Sasa haki imepatikana na kiongozi huyu wa kigaidi hayupo tena,"" aliongeza. Maafisa walisema Zawahiri alikuwa kwenye balkoni ya nyumba  wakati ndege isiyo na rubani ilipomrushia makombora mawili. Wanafamilia wengine walikuwepo, lakini hawakujeruhiwa na ni Zawahiri pekee aliyeuawa, waliongeza. Bw Biden alisema ametoa kibali cha mwisho cha ""mashambulizi ya usahihi"" dhidi ya kiongozi huyo wa al-Qaeda mwenye umri wa miaka 71 baada ya miezi kadhaa ya kupanga. Kuuawa kwake kutaleta kufungwa kwa familia za wahasiriwa wa mashambulio ya 2001, Bw Biden alisema. ""Haijalishi itachukua muda gani, haijalishi utajificha wapi, ikiwa wewe ni tishio kwa watu wetu, Marekani itakupata na kukuondoa,"" alisema Bw Biden na kuongeza kuwa ""hatutawahi kusita kutetea taifa letu na watu wake"". Bw Biden alisema Zawahiri pia alipanga vitendo vingine vya vurugu, ikiwa ni pamoja na shambulio la kujitoa mhanga kwa meli ya kivita ya USS Cole huko Aden mnamo Oktoba 2000 ambayo iliua mabaharia 17 wa Marekani. Chombo cha habari cha CBC News kimesema kwamba vyanzo vitatu vimethibitisha mauaji hayo ya kiongozi huyo wa al-Qaeda. Chombho cha Habari cha New York Times, Washington Post na CNN vimenukuu vyanzo visivyojulikana vikimtambua muathiriwa. Afisa mmoja mkuu amezungumza kuhusu operesheni iliofanikiwa dhidi ya malengo muhimu nchini Afghanistan. Operesheni hiyo ilifanyika wikendi iliopita na hakukuwa na raia waliojeruhiwa, maafisa hao walisema. Wakati huohuo, msemaji wa Taliban aliripoti kwamba shambulizi la ndege ya marekani isio na rubani lilifanyika siku ya Jumapili katika eneo la makaazi ya watu mjini Kabul. Alieleza kuwa ni ukiukaji wa wazi wa kanuni za kimataifa. ""Vitendo kama hivyo ni marudio ya uzoefu uliofeli wa miaka 20 iliyopita na ni kinyume na maslahi ya Marekani, Afghanistan na kanda,"" msemaji huyo aliongeza. Zawahiri, daktari wa upasuaji wa macho ambaye alisaidia kupatikana kwa kundi la wanamgambo wa Kiislam la Egypt Islamic Jihad, alichukua uongozi wa al-Qaeda kufuatia kuuawa na vikosi vya Marekani kwa Bin Laden Mei 2011. Kabla ya hapo, Zawahiri mara nyingi alijulikana kama mtu wa karibu wa Bin Laden na mwanaitikadi mkuu wa al-Qaeda. Anaaminika na baadhi ya wataalam kuwa ""mmoja ya watu waliobuni, kuratibu na kutekeleza  mashambulizi ya Septemba 11, 2001 nchini Marekani. Uchambuzi wa Gordon Corera Mwandishi wa masuala ya Usalama Ayman al-Zawahiri alikuwa kiungo muhimu wa kundi la al-Qaeda. Akiwa daktari wa Misri ambaye alifungwa miaka ya 1980 kwa kujihusisha na wanamgambo wa Kiislamu, aliondoka nchini baada ya kuachiliwa na kujihusisha na vuguvugu la kimataifa la wanajihadi. Hatimaye aliishi Afghanistan na kuungana na tajiri wa Saudia, Osama Bin Laden. Kwa pamoja walitangaza vita dhidi ya Marekani na kuandaa mashambulizi ya Septemba 11, 2001. Ilichukua muongo mmoja kwa Bin Laden kutafutwa na kuuawa na Marekani. Baada ya hapo, Zawahiri alichukua uongozi wa al-Qaeda, lakini akawa mtu wa mbali na wa pembeni, akitoa ujumbe mara kwa mara. Iwapo kifo chake kitathibitishwa, Marekani itatangaza ushindi huo, hasa baada ya kujiondoa katika ghasia za Afghanistan mwaka jana, lakini Zawahiri alishikilia mamlaka kidogo huku makundi mapya na vuguvugu kama vile Dola la Kiislamu likizidi kuwa na ushawishi mkubwa. Kiongozi mpya wa al-Qaeda bila shaka ataibuka, lakini atakuwa na ushawishi mdogo hata kuliko mtangulizi wake. Mauaji yake yaliyoripotiwa huko Kabul pia yanaashiria umuhimu wa kuendelea kwa Afghanistan - kumekuwa na wasiwasi kwamba makundi ya kigaidi yangeweza kupata nafasi zaidi ili kufanya kazi sasa na Taliban waliorejea katika udhibiti na kwamba taifa hilo lilitarajiwa kuwa maficho ya wapiganaji hao. Lakini Marekani imeonyesha bado inaweza kushambulia kutoka mbali, hata ikiwa haipo tena katika ardhi ya nchi hiyo."	https://www.bbc.com/swahili/articles/c885pdpjvl1o
politics	Sri Lanka: Waandamanaji ‘’watakaa ikulu mpaka viongozi waondoke’’	"Waandamanaji wamesema wataendelea kukalia makazi ya rais na mawaziri wakuu wa Sri Lanka mpaka viongozi wote wawili watakapojiuzulu rasmi. Rais Gotabaya Rajapaksa alisema atajiuzulu tarehe 13 Julai, kulingana na tangazo lililotolewa na spika wa bunge siku ya Jumamosi. Lakini rais mwenyewe hajaonekana au kutoa taarifa kwa umma. Vyanzo vya kijeshi vimeiambia BBC kwamba kwa sasa yuko kwenye meli ya Wanamaji katika maji ya Sri Lanka. Kaka yake, Waziri Mkuu wa zamani Mahinda Rajapaksa, yuko kwenye kambi ya wanamaji nchini humo, duru zinasema. Maelfu walifika Colombo Jumamosi wakimtaka ajiuzulu baada ya miezi kadhaa ya maandamano. Rais amelaumiwa kwa usimamizi mbaya wa uchumi wa nchi, ambao umesababisha uhaba wa chakula, mafuta na dawa kwa miezi kadhaa. Waziri Mkuu wa sasa Ranil Wickremesinghe pia alisema atajiuzulu kufuatia maandamano ya Jumamosi, ambapo makazi yake ya binafsi yalichomwa moto. Lakini waandamanaji wanasalia na mashaka kuhusu nia ya viongozi hao. Waandamanaji wengi walishangazwa na fahari ya ikulu ""Mapambano yetu hayajaisha,"" kiongozi wa maandamano ya wanafunzi Lahiru Weerasekara alisema, akinukuliwa na AFP. ""Hatutaacha mapambano haya hadi [Rais Rajapaksa] aondoke,"" alisema. ""Siku chache zijazo zitakuwa nyakati za mashaka sana kuona kitakachotokea kisiasa,"" mchambuzi wa masuala ya kisiasa na wakili wa haki za binadamu Bhavani Fonseka aliiambia Reuters, akiongeza kuwa itakuwa ya kuvutia kuona kama viongozi hao ""wanajiuzulu"". Viongozi wa kisiasa walifanya mikutano zaidi kujadili ubadilishanaji wa madaraka siku ya Jumapili. Waziri wa Mambo ya Nje wa Marekani, Antony Blinken, alisema kuwa serikali yoyote mpya inahitaji kuzingatia mara moja utulivu wa muda mrefu wa kiuchumi. Spika wa bunge la Sri Lanka aliambia kipindi cha BBC World Service Newshour kwamba serikali mpya ya mseto lazima iundwe ndani ya wiki moja baada ya rais kujiuzulu rasmi. Mahinda Yapa Abeywardena, ambaye ni mwanachama wa chama tawala cha rais, alilaumu zaidi Covid-19 kwa shida za kiuchumi zinazokumba nchi. ""Janga la Covid limesababisha uharibifu nchini kiuchumi kwa hivyo tulilazimika kutumia pesa zetu zote kwa chanjo,"" alisema.  Makumi ya watu walijeruhiwa katika maandamano ya Jumamosi. Msemaji wa hospitali kuu ya Colombo aliambia shirika la habari la AFP siku ya Jumamosi kwamba watu watatu wametibiwa majeraha ya risasi. Matukio ya ajabu ya Jumamosi yalionekana kuwa kilele cha miezi mingi ya maandamano ya amani nchini Sri Lanka. Umati mkubwa wa watu ulikusanyika kwenye makazi rasmi ya Rais Rajapaksa, wakiimba kauli mbiu na kupeperusha bendera ya taifa kabla ya kuvunja vizuizi na kuingia ndani ya ikulu. Video za mtandaoni zilionesha watu wakirandaranda ndani ya nyumba hiyo na kuogelea kwenye kidimbwi cha rais, huku wengine wakimwaga vilivyokuwemo kwenye droo ya kuhifadhi vitu, kuokota vitu vya rais na kutumia bafu lake la kifahari. Tofauti kati ya anasa ya jumba hilo na miezi ya taabu iliyovumiliwa na watu milioni 22 wa nchi hiyo ilijitokeza kwa waandamanaji. ""Wakati nchi nzima inakabiliwa na matatizo kama haya watu wamekuja hapa kutoa shinikizo hilo. Unapoona anasa katika nyumba hii ni dhahiri kwamba hawana muda wa kufanya kazi kwa ajili ya nchi,"" Chanuka Jayasuriya aliiambia Reuters. Bw Rajapaksa aliondoka katika makao yake rasmi siku ya Ijumaa kama tahadhari ya usalama kabla ya maandamano yaliyopangwa, vyanzo viwili vya wizara ya ulinzi vilisema, kulingana na Reuters. Ingawa ni makazi rasmi ya Bw Rajapaksa, kwa kawaida hulala katika nyumba tofauti iliyo karibu."	https://www.bbc.com/swahili/articles/cl47xrr03vvo
sports	Manchester United: Solskjaer hafukuziki Old Trafford?	Kipigo cha aibu cha mabao 5-0 ilichopata Manchester United kutoka Liverpool katika uwanja wa Old Trafford kumeleta maneno na shutuma dhidi ya kocha wa timu hiyo, Ole Gunnar Solskjaer. Mashabiki wengi wanaamini kwamba Mnorway huyo anapaswa kufungashiwa virago haraka baada ya kipigo kibaya zaidi cha nyumbani kutoka kwa wapinzani wao hao, ikiipiku kipigo walichowahi kukipata cha mabao 7-1 huko Liverpool mwaka 1895, wakati huo klabu hiyo inaitwa Newton Heath. Wachezaji wengi wa zamani wa timu hiyo, wengine wamewahi kucheza na Solskjaer waasema muda umefika wa kocha huyo kuondoka. Inavyoonekana sasa, kama atapewa muda wa kuendelea kukibeba kikosi hicho katika michezo kadhaa ijayo. Lakini hilo halimpi tiketi ya kujiona yuko salama kwneye kiti hicho. David Moyes na Jose Mourinho wwalifukuzwa baada ya vipigo walivyowahi kupata Jumapili wakiiongoza Manchester United. Moyes yeye baada ya kipigo cha ugenini cha mabao 2-0 kutoka kwa Everton, kipigo kilichomaanisha timu hiyo haitamaliza katika nafasi nne za juu, alitimuliwa. Kwa upande wa Mourinho, kipigo kibaya cha 3-1 dhidi ya Liverpool kilimaanisha kwamba ilikuwa mechi yake ya mwisho kukinoa kisosi cha Manchester. Wote walitimuliwa baada ya Jumanne. Mabosi wa United kwa miezi kadhaa wamekuwa wakisema Solskjaer anaipeleka klabu hiyo kwneye njia sahihi. Msimu uiopita kocha huyo alisaini mkataba mpya wa miaka 3, Msaidizi wake, Mike Phelan, alipewa mkataba mapema mwezi huu na mazungumzo yanaendelea kuwaongezea mkataba makocha wengine wa bechi lake, Michael Carrick na Kieran McKenna. Hata kama atasalia kwenye kiti hicho sasa, je atapona katika michezo ijayo ambayo ni migumu? Katika michezo mine ijayo Manchester watacheza ugenini wiki ijayo dhidi ya Tottenham, baadae Manchester City, watakutana na Chelsea na Watford. Kama amepata alama moja katika michezo minne iliyopita, ni ngumu kuvumilika akipoteza alama zingine dhidhi ya vigogo hao. Pengine anaweza kupata alama dhidi ya Watford, lakini ni mtihani mgumu kupata ushindi dhidi ya Spurs, City na Chelsea. Man kwa sasa iko nafasi ya 7 ikiwa na alama 14. Mtendaji mkuu wa timu hiyo, Ed Woodward anazungumza na familia ya Glazer wanaomiliki timu hiyo karibu kila siku. Mkurgenzi mkuu Richard Arnold, anatarajiwa kurithi mikoba ya Woodward atakapoondoka mwishoni mwa mwaka huu, pia amekuwa kwenye mawasiliao ya mara kwa mara na wamiliki. Hilo linaongeza wasiwasi wa nafasi ya Ole. BBC inafahamu kwamba idadi ya wachezaji waliopoteza imani na Solskjaer inazidi kuongezeka. Hawaamini mbinu zake na wanadhani uwezo wake ni mdogo ukilinganisha na makocha wengine wa klabu kubwa kama Pep Guardiola, Jurgen Klopp na Thomas Tuchel. Hii inaonekana kama vile wachezaji wanataka kukwepa wajibu wao na kumsukumia mzigo Ole. Hata hivyo wachezaji wa zamani pia wamekosoa mbinu za Solskjaer na kushutumu namna timu yake ilivyocheza dhidi ya Liverpool. Baada ya ushindi dhidi ya Atalanta Jumatano walipokuwa nyuma kwa mabao 2-0 mpaka kipindi cha kwanza kinaalizaka- kiungo wa zamani wa United Paul Scholes alisema alihofia nini kitatokea dhidi ya Liverpool kama watachezaji walivyokuwa wanacheza. Bahati mbaya kwao, wakachezaji hivyo hivyo wakiwa na kikosi kile kile dhidi ya Liverpool na kufungwa kwa aibu. Uamuzi wa kumtimu ni rahisi kuliko kupata mbadala wake. Wengi wanasema uamuzi wa Manchester United wa kuendelea kumpa muda kidogo kama itathibitishwa hivyo, umeangalia ugumu wa kumpata mrithi wake. Lakini uamuzi mwingine rahisi na kumbakiza Solskjaer aendelee na majukumu yake, kitu ambacho kinapingwa na mashabiki wengi waliochoshwa nae. Hata wakati huo, mashabiki hawakufurahishwa na mwenendo wa makocha wake, lakini United waliendelea kuwa nao, mfano Moyes, Louis van Gaal  na Mourinho waliendelea kukalia viti vyao kwa muda mrefu licha ya makelele ya kutimuiwa haraka kutoka kwa mashabiki. Vinasaba vya Manchester vinampa nafasi mpaka leo Ole kusalia pale, akiwa mmoja wa wachezjai walioleta mafanikio kwenye klabu hiyo, akionekana ni mwenzao, mwenye damu ya timu hiyo na mshabiki mkubwa. Lakini mashabiki wanataza furaha ya sasa wakiona ni wakati wa kocha mpya kurithi mikoba yake. Majina mawili makubwa yanayotajwa sasa ni kocha wa zamani wa Chelsea Antonio Conte na meneja wa zamani wa Real Madrid Zinedine Zidane. Conte anaonekana kama hana nafasi kutokana na kwenda tofauti na mtazamo wa viongozi wa juu wa United., lakii mafanikio yake ya msimu uliopita yaliyoipa Inter Milan taji la ligi kuu ya Italia 'Seria A, yanamfanya kuwa kwneye nafasi ya kufikiriwa. Zidane alishinda makombe mengi Real Madrid, licha ya wasiwasi wa kukaa kwenye mechi kufundisha, igawa makocha kama Klopp na Guardiola wamekuwa wakimsifu kwa uwezo wake wa kuboresha viwanngo vya wachezaji. Mfaransa huyo hana timu toka aondoke Madrid mwezi Mei. Hana uzoefu w aligi kuu Uingereza na hazungumzi Kiingereza hilo linaleta ukakasi wa kupewa nafasi - ingawa yuko kocha wa Leeds Marcelo Bielsa  ambaye ameonyesha lugha sio tatizo . Ukiacha makocha hao, yuko kocha wa Ajax Eric ten Hag ambaye alikataa kuondoka katikati ya msimu alipotakiwa kujiunga na Bayern Munich mwaka 2019,. Yote yanaleta ugumu wa kumuondoa haraka Ole.	https://www.bbc.com/swahili/59032026
business	Kwa nini mafuta ya nyuklia ya Urusi yanaepuka vikwazo vya Ulaya?	Na Petra Zivic BBC World Service Mwanamazingira Vladimir Slivyak alilazimika kukimbia kutoroka Urusi baada ya shirika lake la Ecodefense kutangazwa kuwa la kigeni mnamo 2014, lakini ilifanya kampeni yake ya kuwekewa vikwazo vya mafuta ya nyuklia ya Urusi kuwa vikali zaidi. ‘’Hakuna mtu barani Ulaya anayependa sana kutazama upande huo,’’ anasema Slivyak, ambaye amekuwa akiendesha kampeni yake dhidi ya shirika la nyuklia linaloendeshwa na serikali la Urusi Rosatom kutoka Ujerumani. Slivyak anaona kuwa ni jambo la ajabu kwamba, wakati kutegemea mafuta ya nyuklia ya Urusi ni wasiwasi mkubwa kwa wanasiasa wa magharibi na vyombo vya habari, utegemezi sawa wa mafuta ya nyuklia ya Urusi na teknolojia hakuripotiwi. Kwa nini, anauliza, mafuta ya nyuklia ya Urusi haiko chini ya aina sawa ya vikwazo kama mafuta na makaa ya mawe? Mojawapo ya maandamano ya hivi punde ambayo Slivyak alihudhuria katika jiji la Lingen, mbele ya kiwanda cha mafuta ya nyuklia ambapo shehena ya urani ya Urusi ilipaswa kuwasili. Waandamanaji waliitaka serikali ya Ujerumani kukomesha mikataba ya nyuklia na Urusi mara moja. Lakini wito wao hausikilizwa. ‘’Uagizaji huu unawezekana kwa sababu - kama ilivyo kwa gesi ya Urusi - uagizaji wa mafuta ya nyuklia kutoka Urusi hauko chini ya vikwazo vya EU,’’ msemaji wa Wizara ya Mazingira, Uhifadhi wa Mazingira na Usalama wa Nyuklia aliiambia BBC. EU imejitolea kutotegemea mafuta ya nyuklia ya Urusi ifikapo 2030, kuanzia na gesi, lakini hadi sasa, vikwazo vyake vinavyohusiana na nishati dhidi ya Urusi vinalenga makaa ya mawe na mafuta, sio gesi au mafuta ya nyuklia. Slivyak sio pekee anayejaribu kubadilisha hii. Kilomita 1800 kutoka Kiev, Natalia Lytvyn, mratibu wa Muungano wa Mpito wa Nishati, kundi la mashirika ya mazingira, amekuwa akiwalalamikia maafisa wakuu wa EU na Marekani, Shirika la Kimataifa wa Nishati ya Atomiki na makampuni ya kibinafsi ambayo yanashirikiana na Rosatom. ‘’Tunaelewa kwamba viongozi wanajitahidi kuacha kuagiza fueli ya visukuku ya Urusi, lakini hatuwezi kusema vivyo hivyo linapokuja suala la nyuklia,’’ anasema Lytvyn. Nchi za Magharibi zimekuwa zikijaribu kupunguza utegemezi wao wa mafuta na gesi ya Urusi tangu Urusi ilipovamia Ukraine mnamo Februari 2022. EU ilisema itapunguza uagizaji wa gesi kutoka Urusi kwa theluthi mbili ndani ya mwaka mmoja, lakini imeacha kupiga marufuku ya kila kitu. Urusi ni mhusika mkuu katika soko la gesi duniani: mwaka 2021, iliipatia Ulaya takriban asilimia 45 ya gesi yake. Nafasi yake katika uzalishaji wa urani ni ndogo zaidi - ilizalisha asilimia 8 tu ya urani duniani mwaka 2019. Lakini uchimbaji wa urani ni hatua ya kwanza tu katika uzalishaji wa mafuta ya nyuklia. ‘’Ni katika hatua mbili zijazo katika mchakato wa kutengeneza mafuta ya nyuklia ambapo Urusi ina uwepo mkubwa sana katika masoko ya kimataifa,’’ anasema Dk Matt Bowen, msomi wa utafiti katika Chuo Kikuu cha Columbia nchini Marekani. Ili kutengeneza mafuta ya nyuklia, urani mbichi lazima ichimbwe kutoka ardhini na kusagwa katika oksidi ya urani. Kisha inabadilishwa kuwa urani -hexafluoride (ambayo inafaa kwa uboreshaji) na hatimaye vijiti vya mafuta huundwa. ‘’Urusi ilichangia karibu asilimia 40 ya huduma za dunia mwaka 2020 na asilimia 46 ya huduma za uboreshaji duniani mwaka wa 2018,’’ anasema Bowen, akitoa maoni ambayo aliandika kwa ushirikiano wa Kituo cha Chuo Kikuu cha Columbia juu ya Sera ya Nishati ya Kimataifa. Lakini sio tu mafuta ya nyuklia ambayo Urusi inauza nje. Rosatom ndiye mtengenezaji mkubwa zaidi duniani wa vinu vya nyuklia. Mnamo 2021, Shirika la nyuklia la serikali ya Urusi lilikuwa likipanga ujenzi wa vinu zaidi ya kumi na mbili, kutoka Bangladesh hadi Uturuki. ‘’Nchi za Magharibi zinapaswa kuchukua hatua kupunguza ushiriki wa Urusi, lakini kutokana na uwepo huo mkubwa, itachukua uwekezaji na muda,’’ anasema Bowen.  Kupunguza ushiriki wa Urusi katika soko la mafuta ya nyuklia huko Magharibi pia itakuwa changamoto kwa sababu vinu vingi vinavyofanya kazi na vinavyojengwa vinatumia teknolojia ya Urusi. Huko Ulaya pekee mnamo 2021 kulikuwa na zaidi ya vinu vya VVER 30 vya Urusi vilivyotengenezwa. VVER inawakilisha kinu cha nguvu cha maji-maji, asili ya muundo wa Sovieti. Leo, wengi wao hutumia mafuta yanayotolewa na Urusi. Kiwanda cha nyuklia cha Zaporizhzhia kinachodhibitiwa na Urusi nchini Ukraine, karibu na eneo la vita, ni nyumbani kwa vinu sita kati ya vingi vya VVER nchini humo. Ukraine inapata karibu nusu ya nishati yake kutoka kwa vyanzo vya nyuklia, kama vile Slovakia na Hungaria. Muungano wa Mpito wa Nishati wa Lytvyn umekuwa ukijaribu kuonya mamlaka za Ulaya kwamba nchi nyingi hazina chaguo ila kuendelea kununua mafuta ya Urusi. ‘’Nchi kama vile Bulgaria na Hungary haziwezi kubadili aina nyingine za mafuta kwa sababu ni ngumu,’’ anasema Lytvyn. ‘’Ikiwa una mtambo wa kuzalisha umeme wa gesi au mtambo wa makaa ya mawe, unaingiza tu makaa ya mawe au gesi. Lakini kwa nyuklia, huwezi kuingiza urani kwenye kinu, unahitaji teknolojia ya kujenga vijiti vya fueli ya nyuklia kwa aina yako ya kinu,’’ anaelezea Slivyak. Hata kama mafuta ya nyuklia ya Urusi inaweza kubadilishwa, nchi zilizo na vinu vya VVER bado zingetegemea Urusi kwa vifaa na huduma, anasema Dk Bowen. Anasema kuwa kupunguza utegemezi kwa Urusi haiwezekani, lakini ni vigumu kujua ni muda gani ungehitajika. Miezi miwili baada ya Urusi kuivamia Ukraine, Finland ilitangaza kujiondoa katika mkataba na Rosatom wa kujenga kinu cha tatu cha nishati ya nyuklia nchini humo. Ilitaja hatari zinazohusiana na vita vya Ukraine. Lakini vita havikuzuia Hungary, nchi nyingine mwanachama wa Umoja wa Ulaya, kuendelea na makubaliano yaliyofikiwa na Urusi mwaka 2014. Wizara yake ya mambo ya nje ilitangaza mwezi Agosti kwamba Rosatom ingeanzisha mradi wa €12.5bn ($12.4bn) - unaofadhiliwa kwa kiasi kikubwa na Urusi - kujenga vinu viwili vipya vya nyuklia. Slivyak anaelezea Rosatom kama moja ya silaha muhimu zaidi za utawala wa Putin, zinazotumiwa kueneza ushawishi wa kijiografia wa Kirusi duniani kote na anasema shirika lake halitaacha kupinga. ‘’Ikiwa hatutazungumza juu yake, ikiwa hatutawasukuma wanasiasa, hawatafanya chochote,’’ anasema Slivyak. Baada ya Slivyak Ecodefence kupinga huko Lingen, Wizara ya Shirikisho ya Mazingira, Uhifadhi wa Mazingira na Usalama wa Nyuklia ya Ujerumani iliambia BBC kwamba wanaona usafirishaji huo wa urani kuwa muhimu sana kwa sababu ya vita vya uvamizi vya Urusi dhidi ya Ukraine. ‘’Urusi haina ukiritimba katika usambazaji wa urani - ununuzi pia utawezekana kutoka nchi zingine,’’ msemaji huyo aliiambia BBC. Lakini wizara hiyo ilisema kuna machache wanayoweza kufanya, kwani ‘’uamuzi wa kununua urani kutoka Urusi unategemea tu mwendeshaji wa kiwanda cha urani huko Lingen’’ na hakukuwa na utaratibu wa kisheria wa kuwazuia ikiwa watachagua mafuta ya Urusi. Kuhusu vikwazo, kwa nchi wanachama wa EU, ni Tume ya Ulaya ambayo ina uwezo wa kuviweka. Baada ya Putin kuamuru kusajiliwa kwa wanajeshi wa akiba, EU imependekeza awamu mpya, ya nane ya vikwazo. Mkuu wa Umoja wa Ulaya Ursula von der Leyen alielezea pendekezo ambalo linajumuisha vikwazo vikali vya biashara, kuorodheshwa zaidi kwa watu binafsi na bei ya juu ya bei ya mafuta kwa nchi za tatu, lakini bila kutaja vikwazo dhidi ya Rosatom. Pendekezo hilo sasa litaenda kwa nchi 27 wanachama wa umoja huo, ambazo zitaamua kutekeleza vikwazo hivyo vipya. ‘’Hatutoi maoni yoyote juu ya mchakato wa kuweka vikwazo vipya kwa kuwa hii inafanyika kwa usiri na iko mikononi mwa Nchi Wanachama, ambazo zinapaswa kukubaliana katika Baraza kwa kauli moja, lakini hakuna kitu ambacho hakipo kwenye mazungumzo,’’ msemaji wa Tume ya Ulaya aliambia BBC kabla ya pendekezo hilo kuwasilishwa. Dk Bowen anasema kuwa nchi za Ulaya zenye vinu vya mtindo wa Kirusi ‘’zitakuwa na maamuzi magumu ya kufanya’’ iwapo zitachagua kusitisha uagizaji wa mafuta ya nyuklia kutoka Urusi, sekta ambayo huenda ikawa muhimu zaidi kutokana na kuanza kwa majira ya baridi kali na uwezekano wa mzozo wa nishati. Ujerumani, kwa mfano, imeamua kutengua uamuzi wake wa kujiondoa kutoka kwa nishati ya nyuklia kabisa (ambayo ilifanya baada ya maafa ya Fukushima ya 2011 huko Japan) na sasa itaanza kutumia mitambo yake mitatu iliyosalia ya nyuklia na kuhakikisha inafanya kazi. Inaonekana wazi kuwa baadhi ya chaguzi ngumu ziko mbele kwa nchi za Ulaya, lakini Lytvyn anasisitiza kuwa nchi za Magharibi zinapaswa kuchukua hatua haraka na kuidhinisha vikwazo vya mafuta ya nyuklia dhidi ya Urusi. ‘’Walianzisha vita kubwa barani Ulaya, ambavyo hatujawahi kuviona tangu Vita vya Pili vya Dunia. Hakuna muda wa kuwekewa vikwazo kwa kupima,’’ anasema.	https://www.bbc.com/swahili/articles/c72ed0klzw2o
sports	Tetesi za Soka Ulaya Ijumaa 23.12.2022	"Kiungo wa kati wa Uingereza Jude Bellingham anapendelea kujiunga na Real Madrid kutoka Borussia Dortmund, licha ya Liverpool, Manchester City na Manchester United kumtaka mchezaji huyo mwenye umri wa miaka 19.(AS - kwa Kihispania) Benfica imekataa ofa ya euro milioni100 (£88m) kutoka kwa klabu ambayo haijatajwa jina kwa ajili ya kiungo wa kati wa Argentina Enzo Fernandez, ambaye amekuwa akihusishwa na Liverpool na Real Madrid, na haitamuuza kwa chini ya euro milioni 120  mchezaji huyo mwenye umri wa miaka 21 (£106m). (Record - kwa Kireno) Real Madrid wana nia ya kumsajili kiungo wa kati wa Italia Manuel Locatelli, 24, ambaye yuko kwa mkopo Juventus kutoka Sassuolo, ikiwa watamkosa Bellingham au Fernandez. (AS - kwa Kihispania) Chelsea wamefikia mkataba wa euro milioni12 (£10.5m) na Molde ili kumsaini mshambuliaji wa Ivory Coast David Datro Fofana, 20. (Fabrizio Romano). Mlinda mlango wa Chelsea na Senegal Edouard Mendy, 30, amepuuzilia mbali mkataba mpya wa miaka sita Stamford Bridge kwa sababu anaamini kuwa klabu hiyo haimuonyeshi ""heshima"" ya kutosha linapokuja suala la mshahara. (Sun) Afisa mkuu mtendaji wa Shakhtar Donetsk Carlo Nicolini amethibitisha kuwa Arsenal wana nia ya kumsajili mshambuliaji wa Ukraine Mykhailo Mudryk, 21. (Calciomercato - kwa Kiitaliano) Arsenal wanajaribu kumsajili kiungo wa kati wa Ufaransa Adrien Rabiot, 27, ambaye kandarasi yake itamalizika Juventus msimu wa joto. (Repubblica, via Mail) Arsenal bado hawajaamua iwapo watamruhusu mlinzi wa Ureno Cedric Soares kuondoka mwezi Januari, huku Fulham wakiongoza mbio za kumsaka mchezaji huyo mwenye umri wa miaka 31 ambaye pia anawavutia Bayer Leverkusen na Villarreal. (Evening Standard) Mshahara wa kila wiki wa Soares wa karibu £75,000 umekuwa kizingiti. (Sun)"	https://www.bbc.com/swahili/articles/c3g5eej2k2jo
technology	Mashambulio ya tindikali, jinamizi linalowatia hofu wengi	"Unaposikia taarifa kuhusu hujuma za Acid... yaani watu kumuwagiwa  tindikali usoni  au Mwili mara nyingi ukatili huu huhusishwa na bara Asia. Hata hivyo kuna visa vingi vya watu kushambuliwa kwa tindikali  ambavyo vinaripotiwa miongoni mwa nchi za   Afrika Mashariki. Mwandishi wa BBC  David Wafula amekuwa nchini Uganda ambapo amekutana na wathiriwa wa hujuma za  tindikali. Mmoja wa waathiriwa ni  Flavia Naampima ambaye anasema alishambuliwa alipokuwa nje ya lango la nyumbani kwao  alipokuwa akitoka shuleni:"" Ilikuwa jioni nilipokuwa nikitoka shule, niliona mtu amesimama kwenye ukuta, nilidhani anasubiri mtu, na hakukuwa na mtu nyumbani''.  Alikumbuka Bi Nampima. ''Ghafla nilisikia mtu akitembea nyuma yangu, nilipogeuka, nilimwagiwa kitu nilichofikiria ni maji, baada ya sekunde chache nilihisi kama naungua, nilipiga kelele, nikikimbia hapa na pale, nguo zangu zilianza kuungua, nakaanza  kuzirarua nikizitoa mwilini, nilivuta sketi niliyokua nimeoivaa,  na kufunika kifua changu, na kutembea hadi kwa jirani...walinipeleka hospitalini na nakumbuka dakatari akisema 'mbona hamukumwagia maji?, nilimwagiwa maji huku nikilia''. Aliongeza Baada ya miezi minane hosptalini, Flavia alirejea nyumbani kwa mara ya kwanza, hatua ambayo ilikuwa nzito sana kwake. Bi Flavia anasema haikuwa rahisi kushuhudia eneo ambalo kisa cha mashambulio kilitokea , akiielezea safari yake ya kurudi nyumbani kama  ya mtoto mdogo: ''Kwa kweli ilikuwa ni hatua ndogo baada ya nyingine, ni taswira inayojitokeza kila mara ninapopita hapa'', alisema. Ni kisa ambacho hatakisahau maishani  mwake, kutokana na kwamba kilibadilisha masiha yake na anasema   kila siku hupata msukumo wa kukubali kilichomtendekea miaka kumi na moja iliyopita. ''Nilitafuta ile kazi niliyotaka, nikaweka  bidii, na ndivyo ndivyo nilivyoamua  kuishi maisha yangu, kuna mambo mengine mimi huyafanya kujiburudisha, napenda densi ya aina ya salsa, imenisaidia sana katika safari yangu ya uponaji, kwa mara ya kwanza, nilikuwa muoga, sikudhani kuna mtu ambaye angependa kucheza ngoma na mimi, lakini nilibobea. Athari za kisakolojia, kiakili na majeraha kutokana na hujuma za tindikali  hufanya uponaji kwa manusura kuwa mgumu, kwa baadhi yao hupata changamoto  kupata kazi, hivyo hulazimika   kutegemea ujuzi walionao kukidhi maisha kama anavyofanya Namuyomba Jamida , anayesuka mikeka. "" Baada ya kushambuliwa kwa tindikali, maisha huwa magumu, nilipoteza kazi yangu kwa hiyo niliamua  kuja mjini na hapo nilikutana na manusura wa mashambulio ya tindikali ,na kwa pamoja tukajifunza kujikimu  kimaisha. Kila siku nafanya kazi hii kwa ajili ya watoto wangu watano."" Wanaharaki nchini Uganda wanahamashisha raia kuhusu ukatili huu. Reenah Ntoreinwe kutoka shirika la  End Acid Violence Uganda ambalo limewasajiri manusura 350 jijini kampala pekee ana anasema sharia ni hafifu: ""Tindikali nchini Uganda huuzwa kwa  bei rahisi sana, na inapatikana kwa urahisi sana, sheria ni dhaifu mno, kununua asidi ni kama kuenda dukani na kukunua ndizi, kikombe kimoja cha asidi kinagharimu chini ya dola 2, nchini Uganda visa vya mashambulio ya tindikali ni vingi kuliko vya  bunduki, tunahitaji sheria ambazo zitasaidia watu, hebu tafakari unamwagia mtu kitu ambacho kina uwezo wa kumaliza chuma, je mwili wa mtu??. kulingana na takwimu katika hospitali moja jijini Kampala, katika muda wa wiki mbili hapakosi mtu aliyeshambuliwa na  tindikali , jambo ambalo naibu mkuu wa polisi nchini Uganda Pauline Amaye anasema ni tatizo  kubwa. ''Nijambo la kawaida kusikia kesi za iana hii na sit u kampala, pia katika miji mingine nchini, ni jambo la kuhuzunisha kwamba watu hawatafuti njia mbadala za kutatua mizozo, bunge kwa sasa limwasilisha mswada wa kureebisha sharia kuhusu hujuma za asidi."" Daktari Adan Abdullahi anasema kwamba njia ya uponaji inachukua muda, lakini kwa matibabu yanayofaa mtu anaweza kupona kikamilifu: Mtu anaposhambuliwa, kwanza kabisa aoshwe na maji mengi kupunguza makali. Amwagiwe maji kwa takriban dakika arobaini na tano...Tumia maji masafi kupunguza kuambukizwa kwa magonjwa kisha mgonjwa akimbizwe hospitalini katika kitengo kinachokabiliana na majeraha ya kuungua, na baada ya majeraha kupona tunaweza kufanya upasuaji wa kupandikiza ngozi upya na kurejesha umbo la muathiriwa karibu na hali ya kawaida, kando na upasuaji, matababu ya kisaikolojia ni muhimu . Wakati  Flavia na Jamida wanaendelea kupona, watu waliowashambulia waathiriwa hawajawahi kubainika na kufikishwa mbele ya sheria, na hadi pale kutakuwa na sharia kali, waathiriwa watazidi kuishi kwa hofu."	https://www.bbc.com/swahili/49398039
politics	Uchaguzi Uganda 2021: Mambo muhimu unayopaswa kujua	"Kinyang'anyiro cha nafasi ya urais nchini Uganda ndicho chenye mvuto zaidi kuliko kingine kikiwa kimebeba hekaheka nyingi, ufuasi mkubwa, matumaini, na hamasa miongoni mwa wapigakura kote nchini humo. Uganda ni taifa la pili la Afrika mashariki kufanya uchaguzi mkuu wake wa Januari 14 mwaka 2021 baada ya Tanzania iliyokamilisha uchaguzi wake Oktoba 28 mwaka huu, huku Kenya likiwa taifa lingine linatakalofuatia katika mlolongo huo ifikapo mwaka 2022. Nchini Uganda jumla ya wagombea 11 wanachuana kwenye nafasi ya urais huku wakifanya mikutano ya kampeni katika Kaunti 353, sawa na wilaya 134, majiji 8 pamoja na mji mkuu wake wa Kampala kwa muda wa siku 60 pekee, lakini taswira ya uchaguzi huo imekuwa yenye kuashiria hali hasi na chanya. Matukio ya kukamatwa wagombea wa upinzani, hamasa ya wapigakura, kuibuka kwa wagombea binafsi nafasi ya urais, kampeni zilizojaa vitisho na matumizi makubwa ya vyombo vya dola. Kifo cha muungano wa upinzani pamoja na mgomo wa vyombo vya habari kurusha matangazo ya mikutano ya kampeni ya mgombea wa chama cha NRM Yoweri Museveni ni miongoni mwa mambo yanayoangaziwa katika kukua ama kudidimia kwa siasa za vyama vingi nchini Uganda. Ajenda za wagombea wa urais nchini humo zimejikita katika rushwa, umasikini, miundombinu, kuboresha huduma za jamii, kuzalisha ajira kwa vijana,kusimamia uhuru wa kujieleza, kulinda usalama wa raia na mali zao. Na haya ni mambo ya kuzingatia yenye athari katika uchaguzi huo: Rais Museveni ni mmoja wa marais waliosalia madarakani kwa muda mrefu barani Afrika. Aliingia madarakani kupitia chama chake cha National Resistance Movement mwaka 1986 at baada ya kumalizika kwa vita vya miaka mitano na ameongoza Uganda kutoka wakati huo. Wafuasi wake wanampongeza kwa kuleta amani  nchini, na hususan sera yake ya afya. Alisaidia kudhibiti kusambaa kwa virusi vya HIV, na hivi karibuni kuweka amri ya kutotoka nje- iliyosababisha shule na biashara kufungwa, kupiga marufuku usafiri wa magari ya umma na utumizi wa lazima wa barakoa katik amaeneo ya umma mwezi Mei- anapongezwa kwa kukabiliana vikali na virusi vya corona. Kulingana na Chuo Kikuu cha Johns Hopkins, Uganda imethibitisha visa vichache vya maamukizi chini ya 40,000 na vifo karibu 300 kutokana na ugonjwa huo. Licha ya kwamba wakati mmoja alipongezwa na nchi za magharibui kuwa kuwa kizazi kipy acha viongozi wa Afrika, wakosoaji wake wanamlaumu kwa kugeuka kuwa kiongozi wa kiimla . Bw. hana mrithi katika chama chake, na mwaka 2017 alitia saini sheria ya kutoa ukomo wa miaka 75 kwa mgombea urais hatua iliyomwezesha kugombea tena urais. Utawala wake umepingwa kwa miaka kadhaa, hususana na kiongozi wa upinzani Kizza Besigye, ambaye alikamatwa mara kadha japo aliamua kutogombea tena urais mwaka 2021. Japo Bw. Museveni bado anafurahia uungwaji mkono mkubwa, hasa katik amaeneo ya vijijini, anakabiliwa na upinzani kutokana ana ongezeko la ukosefu wa usawa na udhibiti wake mkali wa nchi. Matukio mbalimbali yanaonesha kuwa vyombo vya dola hasa Jeshi la Polisi nchini Uganda limekuwa likivuruga mikutano ya kampeni ya wagombea wa upinzani. Matukio kama vile ya kuzuia kufanya mikutano ya hadhara na kumkamata mgombea wa Robert Kyagulanyi, ambaye aliwekwa rumande katika kituo cha polisi cha Nalufenya , vurugu zilizotokea kati ya Novemba 18 na 19 jijini Kampala ambapo polisi walivuruga mikutano ya kampeni ni mambo ya kufuatiliwa. Mgombea mwingine Patrick Amuriat ameripotiwa kukutana na vizuizi vya vyombo vya dola wakati anaingia katika jiji la Arua kupitia mji wa Lemerijoa, ambako idadi kubwa ya askari walizingira njia za kuingia na kutoka maeneo hayo. Aidha, jambo lingine ni kuibuka kwa vikosi vinavyofanya fujo dhidi ya vyama vya upinzani au chama tawala. Vikundi hivyo vimetajwa na duru za usalama kuwa vinafanya kazi ya kuvuruga mikutano ya kampeni ya wapinzani wao. Kama ilivyokuwa kwenye uchaguzi mkuu wa Oktoba 28 mwaka huu kwa jirani zao Tanzania, nako nchini Uganda mabango yenye matangazo ya wagombea wa nafasi mbalimbali kutoka vyama vya upinzani yamekuwa yakiondolewa na askari hali ambayo imelalamikiwa kuwa ni ukiukwaji wa haki za binadamu pamoja na kutokuwa na mizani sawa ya kufanya shughuli za kampeni za uchaguzi mkuu. Mabango yaliyolengwa zaidi ni yale ya mgombea wa NUP, Robert Kyagulani. Ingawaje haikutarajiwa lakini imeripotiwa kuwa vyombo vya habari nchini Uganda vimegoma kutangaza habari za kampeni za mgombea wa chama cha NRM. Hili ni jambo ambalo limeleta gumzo kubwa nchini Uganda, ambapo msimamo wa vyombo hivyo ni kushinikiza uwanja sawa katika kampeni za uchaguzi  nchini humo. Mijadala kupitia mitandao ya kijamii, tovuti, vyombo vya habari vya ndani na nje vimeripotiwa kugoma kurusha matangazo ya moja kwa moja (Live) ya redio na runinga mikutano ya kampeni ya mgombea wa NRM, Yoweri Museveni. Hatua ya vyombo vya habari kugoma kurusha matangazo hayo ni kutokana na kukamatwa kwa mgombea wa upinzani Robert Kyagulanyi na baadaye kuachiliwa huku baadhi ya wafuasi na wananchi wengine wakijeruhiwa wakati wa zoezi hilo. Baadhi ya raia wa Tanzania wanaoishi na kusoma vyuo mbalimbali nchini Uganda wamemwambia mwandishi wa makala haya, ""kulikuwa na jambo la kushangaza, televisheni zinarusha vipindi vya muziki wakati Museveni alikuwa akihutubia watu kule Moroto. Unajua hapa Uganda wagombea wanafanya kampeni wilaya 134 sawa na majimbo 353, kote huko ni ndani ya siku 60 za kampeni. Sasa fujo hizi wanazofanyiwa wapigakura na wanasiasa kunaswa na vyombo vya dola ni mtihani kwa wanahabari na mwelekeo wa taifa lenyewe. Wamezima kabisa mikutano ya Museveni,"" Nguvu kubwa ya ushindi wa Museveni  imetajwa kutoka ufalme wa Buganda katikati ya taifa hilo. Kulinda na kuheshimu utawala wa kifalme wa Buganda ni miongoni mwa eneo muhimu linalotengeneza nguvu ya Museveni licha ya madai kuwepo mzozo baridi baina ya pande hizo mbili. Upande wa kambi ya upinzani nguvu zao zilitegemea umoja wao. Kwenye uchaguzi mkuu wa mwaka 2016, muungano wa vyama vya upinzani ulimuunga mkono mgombea Amama Mbabazi ambaye alionekana kuwa na nguvu zaidi wakati wa uchaguzi huo. Kwenye uchaguzi huo Mbabazi aligombea baada ya kuachana na chama cha NRM, lakini uchaguzi wa mwaka 2021 mwanasiasa mwenye nguvu amejijenga binafsi kupitia muziki. Lakini kuelekea uchaguzi wa mwaka 2021,  mwanasiasa mwenye nguvu ni Robert Kyagulanyi maarufu kwa jina la Bob Wine. Mwanasiasa huyu anazidi kumpa changamoto Museveni kuliko wakati wowote wa uchaguzi wa Uganda. Kama zilivyo nchi zingine linapofika suala la uchaguzi mkuu, Uganda nayo imekuwa ikishuhudia malumbano makali juu ya uaminifu wa Tume yao (EC). Tafiti mbalimbali zinaonesha kuwa kumekuwa na uhaba wa uhuru katika tume yeneywe na miongoni mwa viongozi wake. Taswira waliyonayo baadhi ya wapigakura na wanasiasa kwa ujumla ni mashaka juu ya mwenendo wa tume kusimamia uchaguzi huru na haki. Wakati wa uchaguzi wa mwaka 2016 asilimia 89 za kura za maoni zilitaka mabadiliko katika Tume na michakato yote ya uchaguzi mkuu. Aidha, tume hiyo imekuwa ikikabiliwa na ukata kutokana na bajeti hafifu,udanganyifu wa majina ya wapigakura na vituo vya kupigia kura na uhesabuji wake. Uchaguzi huo unahusisha wagombea 11 walioanza kampeni tangu Novemba 19 mwaka huu; John Katumba, Robert Kyagulanyi Ssentamu, Mugisha Muntu,Henry Tumukunde, Norbet Mao, Joseph Kabuleta Kiiza, Patrick Amuriat Oboi, Fred Mwesigye, Nancy Linda Kalembe, Willy Mayambala na Yoweri Museveni. Mwaka 2001, Kizza Besigye alishindwa kufurukuta katika Mahakama ya Rufani baada ya jaribio la kupinga ushindi wa Yoweri Museveni. Mwaka 2006, 2011 kesi nyingine ya kupinga ushindi wa Museveni ilifunguliwa, licha ya Mahakama kukiri dosari kwenye baadhi ya taratibu za uchaguzi, lakini haikufuta matokeo ya uchaguzi. Msuguano wa mwaka 2016 ndani ya mhimili huo wa dola unatajwa kuwa huenda ukawa chachu ya kufanya uamuzi wa kupingwa matokeo ya uchaguzi mwaka huu ikiwa utatokea. Kampeni za uchaguzi mkuu zinafanyika huku kukiwa na tishio la ongezeko la maambukizi ya ugonjwa wa Corona, ambapo Mkurugenzi wa Shirika la Afya barani Afrika, Dk. Matshidiso Moeti akibainisha kuwa ugonjwa huo unatarajiwa kusambaa zaidi kutoka na  mikusanyiko ya kampeni na kuelekea sikukuu za mwisho wa mwaka kama vile krismasi. Mtandao wa gazeti la kila siku la Daily Monitor umeripoti kuwa baada ya miezi 8 kupitia serikali ya Uganda imeruhusu safari za Mabasi kutoka nchi hiyo kwenda nchini Tanzania. Vilevile limeripoti taarifa ya kijana Baroda Kayanga Watongola mwenye umri wa miaka 27 kuwania ubunge jimbo la Kamuli huku kukiwa na kumbukumbu ya mzazi wake Hajat Rehema Watongola kufariki kwa ugonjwa wa corona mnamo Novemba 14 mwaka huu. Baroda ameomba kugombea nafasi hiyo kuziba pengo la mzazi wake ambaye alikuwa na ndoto za kuwania jimbo hilo. Tafsiri yake ni kwamba ipo hofu ya ugonjwa wa corona ambayo imesababisha Tume ya uchaguzi nchini humo kutoa angalizo kwa viongozi wote wa timu za kampeni kuzingatia masuala muhimu ya kuepukana na ugonjwa huo."	https://www.bbc.com/swahili/habari-55097835
entertainment	Sahar Tabar: Nyota wa Instagram wa Iran aliyekamatwa kwa 'kukufuru'	Nyota wa Instagram raia wa Iran ambaye aliyeweka mtandaoni picha inayomuonesha jinsi alivyofanya juhudi kufanana mwigizaji filamu wa Marekani Angelina Jolie amekamatwa, ripoti zinasema. Sahar Tabar alikamatwa kwa tuhuma za kukufuru na kuchochea ghasia, Shirika la habari la Tasnim liliripoti. Tabar aligonga vichwa vya habari kimataifa baada ya picha zake kupata umaarufu katika mitandao ya kijamii. Japo ilidaiwa kufanya upasuaji wa kiurembo mara 50, baadhi ya picha hizo zilikua zimefanyiwa ukarabati. Sahar Tabar ni nani? Ni mwanamke wa miaka 22 ambaye alizua gumzo katika vyombo vya habari duniani baada ya kuweka mtandaoni picha na video ambazo zinazomuonesha akifanana na Angelina Jolie. Muonekano wake wa kutisha ulizua hofu kuhusu idadi ya upasuaji aliyofanyiwa kufanana na nyota huyo wa Marekani. Lakini baada ya kupata ufuasi mkubwa katika mtandao wa Instagram,Bi  Tabar aligusia kuwa muonekano wake ulitokana na picha zake kufanyiwa ukarabati wa kidijitali -hali iliyomfanya aonekana alivyokua. Tunafahamu nini kuhusu kukamatwa kwake? Maafisa wa mahakama walimkamata Tabar baada ya watu kuwasilisha malalamiko dhidi yake, Tasnim iliripoti. Analaumiwa kwa kukufuru , kuchochea ghasia, kumiliki mali kiharamu, kukiuka maadili ya mavazi ya nchi na kuwasahwishi vijana kufanya ufisadi. Akaunti yake ya Instagram imefutwa. Anajiunga na orodha ndefu ya washawishi wa Iran wa mtandaoni na mwanablogu wa mitindo ambao wamekiuka sheria. Ripoti ya kuzuiliwa kwake imezua hisia kali mitandaoni baadhi ya watu wakiishtumu serikali kwa hatua hiyo. Wengine walihoji makosa anayodaiwa kutekeleza wakisema laiti angelichukuliwa hatua kwa ubadhirifu wa fedha au mauaji.	https://www.bbc.com/swahili/habari-49948226
entertainment	Tuzo za MTV za muziki wa Afrika 2020: Orodha kamili yawaliochaguliwa	Orodha ya wanamuziki wenye vipaji  waliochaguliwa kwa ajili ya kupata tuzo za muziki wa Afrika la MTV Africa Music Awards (MAMAs), imetangazwa  huku majina maarufu na mapya yakijitokeza tena kwenye orodha hiyo. Tukio la kutoa tuzo hizo za mwaka 2021  litafanyika mjini Kampala Uganda tarehe 21 Februari 2020 kwa njia ya mtandao kutokana na janga la virusi vya corona. Wanamuziki wa Afrika wenye vipaji waliochaguliwa ni pamoja na Burna Boy, Busiswa, Davido, Diamond Platnumz, Innoss'B, Kabza De Small, John Blaq, Master KG, Suspect 95, Sheebah, Soraia Ramos, Tiwa Savage, Yemi Alade and WizKid - ambao kila mmoja amechaguliwa kwa tuzo mbili. Ni nani walioongoza? Kikundi cha muziki cha  São Tomé and Príncipe -Calema  waliongoza kwa kuteuliwa tuzo tatu  za Msanii wa mwaka, Kikundi bora zaidi cha mwaka , na  Kikundi bora kilichoigiza mtindo wa  muziki wa Kireno wa Lusophone. Wasanii waliochaguliwa kwa tuzo za MAMA  52  kutoka nchi 15 walitangazwa katika kipindi cha muziki cha   MTV Base  Jumatano jioni katika kipindi maalum cha dakika 45 ambacho kilitangazwa katika   MTV Base. Ifuatayo ni orodha kamili ya wanamuziki walioteliwa kwa ajili ya Tuzo za  MAMA 2021 Awards na makundi yao walivyoshinda: Mwanamuziki bora wa kike: Simi (Nigeria) Sheebah (Uganda) Sho Madjozi (South Africa) Busiswa (South Africa) Yemi Alade (Nigeria) Soraia Ramos (Cape Verde) Tiwa Savage (Nigeria) Burna Boy (Nigeria) Innoss'B (Democratic Republic of Congo) Kabza De Small (South Africa) Harmonize (Tanzania) Fireboy DML (Nigeria) Master KG (South Africa) Rema (Nigeria) Blaq Diamond (South Africa) Sauti Sol (Kenya) Kabza De Small / DJ Maphorisa (South Africa) Calema (São Tomé and Príncipe) Ethic (Kenya) Rostam (Tanzania) Msanii wa mwaka: Burna Boy (Nigeria) Calema (São Tomé and Príncipe) Diamond Platnumz (Tanzania) Master KG (South Africa) Davido (Nigeria) Tiwa Savage (Nigeria) Wizkid (Nigeria) Msanii aliyepata mafanikio : Elaine (South Africa) Tems  (Nigeria) Omah Lay (Nigeria) Zuchu (Tanzania) John Blaq (Uganda) Sha Sha (Zimbabwe) Focalistic (South Africa) Mwanamuziki bora wa  Hip Hop Nasty C (South Africa) Suspect 95 (Cote d'Ivoire) Khaligraph Jones (Kenya) Kwesi Arthur (Ghana) NGA (Angola) OMG (Senegal) Wasanii bora wa muziki wa Uganda Sheebah Bebe Cool John Blaq Vinka Daddy Andre Spice Diana Calema (São Tomé and Príncipe) Preto Show (Angola) Anna Joyce (Angola) Mr Bow (Mozambique) Nelson Freitas (Cape Verde) Soraia Ramos (Cape Verde) Innoss'B (Democratic Republic of Congo) Suspect 95 (Cote d'Ivoire) Dip Doundou Guiss (Senegal) Stanley Enow (Cameroon) Fally Ipupa (Democratic Republic of Congo) Gaz Mawete (Democratic Republic of Congo) Diamond Platnumz (Tanzania) - Africa Day Benefit Concert Black Motion (South Africa) - Red Bull Rendezvous Niniola ft Busiswa (Nigeria / SA) - Africa Day Benefit Concert Singuila (Congo) - DCDR Series AKA (South Africa) - AKA TV Yemi Alade (Nigeria) - Poverty (live session) Unaweza pia kutazama:	https://www.bbc.com/swahili/habari-55258306
business	Kutana na maduka ya ughaibuni yanayounganisha watu na nchi zao	"Katika duka la familia la vyakula la Popat Mithai & Farsan,  linalomilikiwa na  Vijaya Popat na wafanyakazi wake wote wanawake mara nyingi huwa na shughuli nyingi sana kushughulikia wateja wa lugha nyingi kiasi cha kukosa muda wa kukaa chini, achilia mbali kuzungumza na mwandishi wa habari. Bi Popat alianzisha biashara hii huko Leicester mwaka 2011 ili kuuza peremende na vyakula vya Kihindi, ikikuwa kutoka wafanyakazi wawili hadi wafanyakazi 15 leo. Huduma kupitia mtandao ilizinduliwa mnamo 2018. Ikihudumia watu wa Asia Kusini katika jiji la Midlands Mashariki na maeneo ya mbali zaidi, mauzo yaliongezeka wakati wa janga la corona, kwani wateja walitafuta chakula cha faraja zaidi - ladha ambazo wao au mababu zao walileta Uingereza kutoka nchini mwao zikiwemo India, Pakistan, Bangladesh na Sri Lanka. Mtoto wa Bi Popat Shyam alizungumza na BBC. ""Mama yangu anajulikana sana katika jamii kama mtu anayeendesha biashara,"" anasema. ""Na wote wanataka kuongea naye haswa ili kuona kama anaweza kutoa vitu fulani."" Anaongeza kuwa sio wahamiaji wa kizazi cha kwanza tu, au wale ambao wamehamia Uingereza hivi karibuni, wanaounda msingi wa wateja wake. Badala yake pia kizazi cha pili, ambao huenda wananunua chakula cha familia zao, na wanazidi kuongezeka mtandaoni. ""Mauzo ya mtandaoni sasa yanachukua takriban robo moja hadi theluthi moja ya mauzo yote ya biashara."" Mbali na kuagiza bidhaa kutoka Asia Kusini, duka pia hununua bidhaa kutoka Kenya. Kenya ilitangaza mwezi Septemba kuwa itaunda wizara mpya kwa ajili ya Wakenya wanaoishi nje ya nchi, na Rais wa Marekani Joe Biden ametangaza kwamba atauambia Mkutano wa Viongozi wa Marekani na Afrika utakaofanyika mwezi ujao mjini Washington kwamba anataka ""kukuza uhusiano wa wageni wanaoishi nchini humo"". Lakini watu wnaaoishi nje ya nje zao duniani ni wengi kiasi gani? Hivi sasa kuna watu milioni 281 ambao wanaishi katika nchi tofauti na zile ambazo walizaliwa, kwa mujibu wa Ripoti ya Uhamiaji Duniani ya 2022 kutoka Shirika la Kimataifa la Uhamiaji la Umoja wa Mataifa (IOM). Idadi hiyo ni sawa na 3.6% ya idadi ya watu duniani, au mtu mmoja kati ya 30. Na haijumuishi watoto ambao watu hao wanao ambao wamezaliwa katika nchi yao ya ugenini, wala haijumuishi vizazi vya wahamiaji wa zamani. Idadi kamili ni vigumu sana kuhesabu kwa sabababu ya utambulisho wa kitamaduni wa mtu. Hata IOM ilisema mnamo 2020 kwamba ""kwa sasa hakuna majaribio ya kufanya sensa ya idadi ya watu wanaoishi nje ya nchi kwa kila sekunde"". Jambo la hakika, ni kwamba msukumo wa ujasiriamali kwa wageni wakiwemo wahamiaji umekuwa ukitambuliwa kwa muda mrefu. Ripoti ya mwaka 2010 ya Shirika la Ushirikiano wa Kiuchumi na Maendeleo ilisema kuwa wajasiriamali wahamiaji walikuwa na elimu bora kuliko wenzao asilia, na wana uwezekano mkubwa wa kuunda biashara mpya. Na mara nyingi makampuni au biashara nyingi za wageni zinahusika katika uingizaji wa chakula, nguo au bidhaa nyingine kutoka nchi zao za asili, kama anavyofanya Vijaya Popat mzaliwa wa India na duka lake linalostawi huko Leicester. Duka hilo, na mengine kama hayo, yalichangia mauzo ya nje ya India kwenda Uingereza jumla ya $10.4bn mwaka jana. Akiwa Paris, Olivier Habiyambere anasaidia kukuza mauzo ya Kenya hadi Ulaya. Yeye ndiye mwanzilishi wa tovuti ya Kenyan Diaspora Market, ambayo huagiza chakula na nguo kwa wingi kutoka nchi hiyo ya Kiafrika, na kisha kuziuza kwa wateja katika bara la Ulaya. Bwana Habiyambere, ambaye alilelewa nchini Kenya, alipata wazo la biashara hiyo alipohamia Paris kusoma na kukutana na watu wengine kutoka Kenya na Afrika Mashariki. ""Kila mtu alitaka bidhaa za Kenya, lakini suala lilikuwa kuleta bidhaa hizo kutoka Kenya hadi hapa,"" anasema. ""Watu wangeweza kuchukua bidhaa walipoenda Kenya, lakini wasingeweza kufanya hivyo kila mwaka."" Kwa hivyo alizindua biashara hiyo mnamo Aprili 2022 ili kuwapa Wakenya wanaoishi barani Ulaya njia rahisi ya kununua bidhaa kutoka nyumbani. Bwana Habiyambere anaongeza kuwa biashara imekua polepole, ikisaidiwa na jamii za Wakenya kueneza habari kupitia vikundi vya WhatsApp. Wakati Kenyan Diaspora Market inalenga wahamiaji wa Kenya, tovuti yenye makao yake Glasgow ya Agora Greek Delicacies sasa ina wateja wengi wasio Wagiriki kuliko wale kutoka katika jumuiya za Wagiriki za Uingereza. Ilianzishwa muongo mmoja uliopita na mume na mke Christina Lyropoulou na Michael Sofianos, ambao walikuwa walikwenda kusoma nchini Uingereza. Sasa wameajiri watu 14 na kusambaza vyakula na vinywaji vya Kigiriki vinavyoagizwa kutoka nje kwenda kwenye migahawa, watu binafsi, na biashara nyinginezo. ""Tulianza kuipanua biashara kwa watu wa Uingereza - wale wanaosafiri kwenda Ugiriki au walikuwa na marafiki wa Ugiriki,"" anasema Bi Lyropoulou. ""Na duka letu la mtandaoni lilishuhudia ongezeko la mauzo ya karibu 1000% katika miezi ya kwanza ya zuio la kutotoka nje kwa sababu ya corona."" Prof Pragya Agarwal, mwanasayansi katika Chuo Kikuu cha Loughborough, mara kwa mara hununua bidhaa zinazotoka India alikozaliwa kwa ajili yake na familia yake nchini Uingereza. ""Kwangu mimi binafsi, ni juu ya kudumisha uhusiano na nchi ya mama, nchi ya baba - vyovyote unavyoweza kuita,"" anasema. Anacheka anapoelezea mapenzi yake ya embe za Kihindi, na anakiri mara kwa mara alikuwa akiagiza kutoka kwa duka fulani mtandaoni ili kupata embe, haswa wakati wa janga. ""Hicho ndicho nilichokuwa nakula wakati nakua nchini India kila msimu wa joto - na kila siku baada ya mlo."" Maria Elo, ni profesa mshiriki katika Chuo Kikuu cha Kusini mwa Denmark ambaye ana idadi ya vitabu na makala kuhusu watu wanaoishi ng'ambo na biashara. Anasema ni muhimu kufahamu muundo unaotokea wakati wowote jamii hiyo inapojadiliwa, huku wahamiaji mara nyingi wakielezewa katika mojawapo ya njia mbili. Simulizi moja ni kwamba uhamiaji na ughaibuni ni tatizo. Prof Elo anaelezea hilo kama ""mtazamo wenye mapungufu"" na wenye maana hasi. Lakini anaongeza pia kuna simulizi chanya, ambayo inahusisha ""biashara na uchumi"". Anaongeza kuwa utafiti unaonyesha kuwa wafanyabiashara wanaoishi nje ni muhimu kwa biashara zinazovuka mipaka. ""Sote tunakula pizza leo, ingawa sisi sio wote waitaliano na hilo ni jambo ambalo limepita muda mrefu uliopita."""	https://www.bbc.com/swahili/articles/cgxvww3q0zno
entertainment	Nyota wa Nigeria wa Afrobeats Davido: Vitu vingine vinavyonisisimua zaidi ya muziki	"Wakati nyota wa Nigeria wa muziki wa  Afrobeats star Davido  alipokuwa anazungumzia muziki alikuwa mwenye  utulivu na asiye na papara. Lakini ilipozungumziwa mada ya siasa au shuguli za misaada aliruka na kusimama nje ya kiti. ""Nimekuw anikifanya muziki kwa miaka 11,"" alimwambia DJ wa BBC  Edu. ""vitu vingine huwa ni ni kama vinananichangamsha zaidi ,"" aliendelea, huku akisisitiza kuwa bado amejitolea kutengeneza muziki. Anataka kuingia katika kazi ya kutengeneza Makala na  Netflix, ambayo anaielezea kama  ""ya aina yake"". Davido, ambaye jina lake halisi ni  David Adeleke,pia anatengeneza  onyesho la mchezo wa Televisheni . '' Ninafurahisha kunitazama,"" alitania. Itakuwa   ""kama  Fear Factor""  lakini itakuwa na wasichana na kazi.  Mshindi anapata  ""pesa nyingi"" na ataweza kwenda kwenye onyesho na yeye. Nje ya muziki anapenda Habari na siasa, anasema, lakini binafsi hajioni binafsi akibadili kazi yake hivi karibuni kwasababu anasema kila kitu nchini mwake ni fujo. Nigeriakwa sasa inakabiliwa na upungufu wa mafuta, migomo ya vyuo vikuu, kutoridhika kwa kiasi kikubwa kwa rai ana usalama mbovu katika maeneo mengi yan chi. ""Inanipatia tu maumivu ya kichwa,"" alisema. ""Siwezi kuharibu miaka yangu yote ya burudani, kuwafurahisha watu, halafu nibadilike kuwa mwanasiasa na ndoto zangu zote kama Davido na kila kitu kizuri nilichokifanya kwa ajili yangu kipotee kwasababu hicho ndicho kitakachotokea kiukweli  ,"" alisema. ""Wengi wao waliishia kuharibu jinsi ambavyo wangekumbukwa,"" aliongeza, akielezea kuhusu watu maarufu ambao waliingia siasa. Jinsi utakavyokumbukwa ni muhimu kwangu. Anataka kukumbukwa kwa kuwa mtu aliyetengeneza njia, kutoa fursa, kubadili mawazo na Maisha ya watu. Mwezi Novemba Davido alitoa Naora milioni 250  ($608,000; £450,000) kwa vituo vya mayatima nchini Nigeria baada ya kutuma ujumbe wa Twitter kwa mashabiki wake akiwaomba wampatie pesa iwapo wanaamini kuwa alitoa wimbo uliovuma. Aliishia kupata pesa zaidi kuliko alizotarajia, ambapo awali aliandika ujumbe wa Twitter uliokuwa zaidi kama mzaha kuliko ombi lenye umakini kla kuomba msaada mashabiki wake wamtumie pesa. ""Nililewa na nikatuma ujumbe wa Twitter wan amba yangu ya  akaunti,"" alisema.   Lakini wale walio karibu naye walimshawishi pesa hizo azichukue ziwe zake. ""Usiku mzima nilikuwa na watu waliokuwa wananiambia : 'Yo,ni pesa yako'"". Lakini alikuw ani baba yake, bilionea mfanyabiashara  Adedeji Adeleke, ambaye alimshawishi Davido kuongeza pesa zake mwenyewe, na kutoa kama msaada. Ilimchukua miezi mitatu kwake yeye na timu yake kuandaa orodha ya vituo 300 vya yatima ambavyo vilipewa msaada.   Anapanga kutoa msaada kila mwaka, alisema. Mwana wa kiume asiye wa kawaida Alipoanza katika sekta ya muziki zaidi muongo mmoja uliopita, Davido alisema alichukua njia isiyo ya kawaida  akilinganishwa na wengine katika familia yake. Kwa   Adelekes  ""dhana iliyokuwepo"" ilikuwa ni kwenda shuleni na halafu   ""aende amfanie kazi baba "".  Lakini hakufuata mtindo huu. ""Kufariki kwa mama yang una baba yangu kuwa na kazi nyingi kazini ilinipatia muda wa kujitambua binafsi "" ana kwamba hapo ndipo muziki ukawa lengo lake. Hata  ""alishindwa kuendelea "" na shule kwasababu  ilikuwa inamsumbua. Lengo lake mapema katika kazi yake lilikuwa ni kufanikiwa sana nchini Marekani kama  Akon, lakini baadaye aligundua kuwa  sauti ya Kiafrika ndio kilikuwa kitu alichokipenda. Awali alikuwa  mwenye mashaka kuhusu kazi ya muziki ya kijana wake, hakuiamini hadi Davido alipotoa wimbo  uliopendwa zaidi wa - Dami Duro mwaka 2012, hapo ndipo baba yake aliona ni umbali gani anaweza kufika kijana wake katika sekta ya muziki. Kuanzia wakati ule, marafiki wa baba yake ''mabilionea'' walikuwa wakimuita na  kumshawishi Bw Adeleke amuache Davido aendelee na muziki. Walipenda sauti yake. Muongo mmoja baadaye, Davido yuko London kwa ajili ya tamasha la - O2 arena. Lakini mwanzoni mwa kazi yake, hakuwahi kila mara kuhisi akikaribishwa nchini Uingereza : ""Bora ningeenda  nyumbani ambako ningetendewa kama mfalme kuliko kwenda kwingine ambako nisingeheshimiwa  ."" Lakini , ""nyakati ni tofauti"", alisema, na muziki wa  Afrobeats  kwa sasa unapewa heshima unayopaswa kupewa, huku Davido akiwa miongoni mwa nyota kadhaa waliojenga ufuasi wa dunia. ""Huku utamaduni ukiendelea kukua njia zinapanuka, nyimbo zinaendela kutambuliwa,na inafurahisha kuona. Inakuwa ni aina yake ya kipekee ya muiziki, jambo ambalo linafurahisha."	https://www.bbc.com/swahili/habari-60631584
sports	Tetesi za soka Ulaya Jumamosi 13.11.2021: Werner, Sterling, Kane, Southgate, Ziyech, Kounde, De Ketelaere	"Manchester City wanajiandaa kuijaribu tena Tottenham mwezi Januari kwa kupeleka ndoano kwa ajili ya mshambuliaji wa  England Harry Kane baada ya kushindwa kumsajili nyota huyo mwenye miaka 28 katika majira ya joto. (ESPN). Jana nyota huyo aliifungia England mabao 3 katika ushindi wa 5-0 dhidi ya Albania katika mchezo wa kuwania kufuzu fainali za mwakani za kombe la dunia. City itakataa jaribio lolote kutoka Barcelona la kumsajili Raheem Sterling, 26, mwezi  Januari. Barca wamekua wakihusishwa na mshambuliaji huyo wa England ambaye ameamza michezo mitatu tu ya ligi msimu huu. (ESPN) Barcelona wanamsaka mshambuliaji wa Chelsea Mjerumani Timo Werner, 25, na watarajiribu kumnasa kwa mkopo nyota huyo wa zamani wa RB Leipzig mwezi Januari. Werner ameanza mechi nne tu za ligi kuu England msimu huu. (Marca - in Spanish) Meneja wa England Gareth Southgate anakaribia kuongeza mkataba mpya wenye thamani ya  £5m kwa mwaka, utakaomfanya muingereza huyo mwenye miaka 51 kuiongoza ""Three Lions"" mpaka mwisho mwa mashindano ya Euro 2024. (Telegraph - subscription required)Winga wa Chelsea Mmorocco Hakim Ziyech, 28, anaweza kujiunga na Borussia Dortmund mwezi Januari, ikiwa ni miezi 18 tangu ajiunge na Blues akitokea Ajax kwa ada ya £33m. (Mirror) Sevilla inapambana kumbakisha mlinzi wake mfaransa Jules Kounde, 23, mpaka majira yajayo ya kiangazi licha ya kusakwa na Manchester United. (Marca - in Spanish) Tottenham inamtaka mshambuliaji wa Club Bruges mbelgiji Charles de Ketelaere lakini inakabiliwa na ushindani kutoka kwa AC Milan kwa ajili ya kinda huyo mwenye miaka 20. (Calciomercato - in Italian) Winga wa Wolves mhispania Adama Traore, 25, anasakwa na Valencia.(Sun) Mlinzi wa Ureno Diogo Dalot anamatumaini ya kubaki Manchester United licha ya kusakwa na Roma, ambao wanafundishwa na Jose Mourinho, kocha aliyemsajili nyota huyo mwenye miaka 22 na kumpeleka Old Trafford mwaka 2018. (Caught Offside) Dean Smith, aliyetimuliwa na Aston Villa jumapili iliyopita, anatarajiwa kurejea haraka kufundisha baada ya Norwich City kushindwana Frank Lampard. (Sun) Mlinda mlango wa England Dean Henderson, 24, anatarajiwa kuondoka Manchester United baada ya kushindwa kuwa kipa namba moja dhidi ya David de Gea. Henderson ameanza mchezo mmoja tu msimu huu. (Mail) Paulo Fonseca hajakata tamaa na ndoto yake ya kufundisha ligi kuu England licha ya mreno huyo mwenye miaka 48 kukosa kazi Tottenham na Newcastle jobs.(Sun) Mshambuliaji wa zamani wa Aston Villa Dwight Yorke, 50, anasema hakupata majibu yoyote alipowasiliana na klabu yake hiyo ya zamani kuhusu kuifundisha kabla ya kuteuliwa kwa Steven Gerrard. (Sky Sports)"	https://www.bbc.com/swahili/59257938
entertainment	Habari katika Picha: Harusi ya kitamaduni ya mcheza filamu na mchekeshaji Williams Uchemba na Brunella Oscar	"Mchezaji filamu maarufu wa Nigeria, ambaye kwa sasa amegeuka kuwa mchekeshaji  Williams Uchemba amefanya harusi ya kufana ya kitamaduni na mpenzi wake  Brunella Oscar mwishoni mwa juma. Harusi yao ya kufana ilifanyika  Alor, Anambra state, ambako ni nyumbani kwa mpenzi wake  Brunella. Harusi hii imefanyika wiki kadhaa baada ya kumtaka   Williams Uchemba kumuomba uchumba  Brunella ambaye alimkubalia na picha za sherehe ya kumvisha pete ya uchumba zilitumwa kwenye mitandao ya kijamii na umma wa wafuasi wake wakawatakia kila la kheri katika safari yao ya mapenzi. Baadaye alifichua kuwa ndoa yao ya kidini itafungwa tarehe 21 Novemba 1, 2020 . Mke wa Uchemba ni daktari katika hospitali  ya Nigeria inayofahamika kama Hill York Medical. Williams Uchemba alianza kazi yake ya filamu akiwa na umri mdogo ambapo alipata umaariufu sana kwa filamu kama  'Beyond Belief' na  'The World of Riches.' Hivi karibuni alirejea kama mchekeshaji wa mitandao ya kijamii   ambapo amepata umaarufu zaidi  kwa wimbo wake wenye maneno  , ""I don't like what I hate."" Mwaka 2018, akiwa mchezaji wa filamu,  Williams Uchemba  alishinda tuzo la mtu binafsi anayehamasisha usaidizi wa jamii na tuzo ya kwanza ya Mitandao ya kijamii. Uchemba alimekuwa akifanya kampeni ya mitandao ya kijamii inayojulikana kama, 'Project One Million'  kwa lengo la kuwasaidia watu masikini kupata elimu na ujuzi  pamoja na  nyumba za garama nafuu. Mwaka  2018, alikabiliwa na sakata ya ufisadi baada ya mwanaharaka nchini Nigeria, Edafe Okoro kusambaza ujumbe ulioonesha madai ya Uchemba kwamba yeye ni balozi wa Umoja wa Mataifa. Edafe Okoro  alidai kuwa Uchemba alimuomba pesa kwa ajili ya kulipa ili aweze kuwekwa katika ujumbe wa vijana katika tukio la vijana la Umoja wa Mataifa nchini Marekani, akidai kuwa ni balozi wa Umoja wa Mataifa wa vijana. Kulingana na ushahidi wake aliokuwa ameurekodi katika simu uliosambazwa sana kwenye mitandao ya kijamii, Edafe  alimfahamisha mjumbe wa Umoja wa Mataifa wa vijana, Jayathma Wickramanayake na baadaye alitweet akisema kuwa hawakumpata mwakilishi wa Nigeria. Uchemba  alikanusha madai hayo kutoka kwa Edafe pamoja na madai kuwa alijifanya kuwa mjimbe wa Umoja wa Mataifa . Alisema ni kazi ya watu inayolenga kumharibia jina kupitia mitandao ya kijamii."	https://www.bbc.com/swahili/54971710
health	Hatari inayoweza kutokea unapoanza kupata watoto baada ya miaka 35	"Wanaume wanaoamua kuwa wazazi baada ya miaka 35 wanakabiliwa na uwezekano wa hatari ya kupata watoto wanaozaliwa kabla ya muda wao wa kuzaliwa au wenye  hali ya usonji (autism). Pia kila mwaka unaokwenda, mbegu za uzazi za kiume hupungua kwa kiasi kikubwa kwa wingi na ubora wake, jambo linaloweza kuhatarisha uwezo wao wa kuendeleza kizazi. Haya yamebainishwa na tafiti kadhaa zilizofanywa katika miaka ya hivi karibuni, ukiwemo utafiti uliofanywa na kitivo cha tiba cha Chuo kikuu cha    Stanford University, nchini Marekiani, ambacho kilitathmini data kutoka kwa uzazi zaidi ya milioni 40. Kuhusu uzazi na taarifa  ( chache zinazofahamika ) kuhusiana na taarifa hii , habari njema ni kwamba kuna mapendekezo, vipimo na tiba ambayo inaweza kufuatilia kwa karibu na kupunguza hatari kwa mtoto wako mchanga. Daktari Karla Giusti Zacharias, mtaalamu aliyebobea katika masuala ya uzazi wa binadamu na mjumbe  timu ya tiba katika Rede D'Or - São Luiz Itaim Hospital katika  São Paulo, anaelezea kwamba mara kwa mara hupokea wanaume katika ofisi yake ambao wangependa kuwa na watoto . . ""Ninawapokea wagonjwa wenye miaka 50 na ushee na 60 na ushee ambao wanawaoa wanawake vijana ambao wanataka kupata ujauzito ,"" anasema.  Swali wanalouliza kwa wanaowatibu ni kwamba : ni zipi hatari za baba mwenye umri mkubwa ? Kwa ujumla, mfumo wa uzazi wa mwanaume hutenda tofauti kabisa na ule wa wanawake. Huku wanawake wakiwa na ukomo wa idadi ya seli za uzazi, kwa wanaume utengenezwaji wa mbegu za uzazi- ambao huanza katika kipindi cha kubalehe - huendelea katika kipindi chote cha maisha yao. Na hapa ndipo jambo  muhimu hujitokeza: ingawa uzalishaji wa mbegu za uzazi haukomi, ubora wa mchakato huu hauwi sawa baada ya umri fulani. Kadri miaka inavyokwenda, na jambo halisi kwamba seli hizi hutengenezwa kwa  kiwango  kidogo zaidi na huwa na kasoro zaidi. Kasoro hizi  , matokeo yake zinaweza kuzuia utungwaji wa mimba . Baadhi ya tafiti zinaonyesha kuwa hata wakati wanapofanikiwa kuwa  na uwezo wa kutungisha mimba, mtoto mchanga anakuwa katika hatari ya kupata matatizo ya mara kwa mara ya kiafya  kuanzia kasoro katika  mfumo wa kupumua hadi  autism. Utafiri uliofanywa katika mwaka 2018 na Chuo kikuu cha Stanford cha tiba ulibaini kwamba kwa ujumla, kadri mwanaume anavyoendelea kuwa na umri mkubwa, ndivyo  ndivyo mtoto anavyokuwa na uwezekano wa harari ya kuzaliwa akiwa na kasoro za kiafya. Wanaume wenye watoto baada ya umri wa miaka 35, wana uwezekano wa juu zaidi  wa watoto wao kuzaliwa wakiwa na uzito wa chini wa mwili, kuwa na  kifafa, au kuhitaji kuongezewa hewa ya kupumua muda mfupi baada ya kuzaliwa. Watu wenye umri wa zaidi ya miaka 45 wana uwezekano wa 14%  zaidi wa kupata watoto wachanga wanaozaliwa kabla ya muda wao kufika o, na wale wenye zaidi ya umri wa miaka  50 wana uwezekano wa 28% zaidi watoto wao wanaozaliwa kuhitaji kuwekwa katika  kitengo cha matibabu ya dharura (Intensive care unit) kwa muda. Katika chapisho hilo hilo Michael Eisenberg, profesa wa masuala ya uzazi na mkuu wa utafiti, anabainisha kwamba  idadi hiyo haipaswi kufasiliwa kama kitu cha kutisha. Anasema , matokeo ya utafiti huu yanapqasw akusaidia familia kupanga vyema na kufuatilia afya yao ya uzazi kadri inavyopaswa. Katika hitimisho, utafiti huo unabainisha kuwa, kwa kila miaka 10 ya ongezeko la umri wa baba, kuna  21%  ya fursa ya ziada kwamba mtoto ataugua kutokana na hitilafu, zinazohusiana na ugumu wa kuwasiliana, maingiliano ya kijamii na kitabia. Sayansi bado haijajua ni kwanini hili linatokea. Lakini licha ya kupungua kwa ubora wa mbegu za uzazi za kiume na idadi yake suala ni uimara wa mfumo wa seli za uzazi na moja wapo ni kuweza kutungisha mimba, kupunguza hatari za kiafya. za mtoto, anaeleza  Alfredo Canalini, rais wa chama cha madaktari wa uzazi  cha Brazil. Mr. Canalini anasisitiza kuwa hakuna uwezekano wa kuepuka athari za kuchelewa kuwa baba. “Baiolo ya mfumo wa uzazi wa kike unategemea na mtu binafsi wa kiwango cha juu na mwanaume anahitaji ushauri wa daktari kuelewa ni nini kinachoendelea na ni kipi kinapaswa kufanyika ,” anasema.  Wanaume wanaotaka kuwa mababa wazee wanapaswa kupima uzito wa kumkuza mtoto. Ushauri huo unahusisha daktari wa kawaida au daktari wa uzazi. Tathmini hiii inaweza kufanywa mara moja, kila mwaka, wakati panapokuwa na dalili fulani, kama vile kukasirika kusiko kwa kawaida, ugumu katika kupata ari ya kujamiiana au kupatwa na ari hiyo kwa kipindi kifupi pamoja na kushindwa kutungisha mimba. Zacharia tunapoona mabadiliko fula katika mtindo wetu wa maisha antukumbusha, inawezekana kuanza vipimo fulani na matibabu."	https://www.bbc.com/swahili/articles/cw5e9kx6kkvo
business	Je Afrika inatarajia kunufaika vipi na 'kung'ang'aniwa' huko?	"Nchi zilizo na uwezo mkubwa wa kiuchumi duniani zimekuwa ziking'angania ushawishi wa kisiasa barani Afrika, lakini kufuatia kufufuliwa kwa usuhuba huu mpya na mataifa ya Kiafrika yanafanya nini kuhusu hatua hiyo? Mwanidi wa BBC Dickens Olewe amelivalia njuga swala hilo ili kupata jibu. Katika miaka ya hivi karibuni Waafrika wamezoea kuwaona viongozi wao wakijitahidi  kuhudhuria msururu wa makongamano yaliyopewa maudhui yanayolenga bara Afrika, yanayoandaliwa duniani na ambayo yanatangazwa kama ushirikiano wa kimaendeleo utakaofaidi pande zote mbili. Mwaka jana, Japan, Urusi na China ziliwaalika marais na wakuu wa serikali; mwezi uliopita viongozi 15 wa nchi za Afrika walihudhuria kongamano la uwekezaji wa Uingereza -Afrika mjini London, na mialiko mingine huenda imetumwa kwa ajili ya tukio lingine kama hilo linaloripotiwa kufanyika Ufaransa, Saudi Arabia na Uturuki amwaka huu wa 2020. Lengo ni lipi? Mchanganyiko wa utajiri wa madini katika bara hili, rasilimali ya kilimo ambayo haijatumiwa ipasavyo, ushawishi wa kura yake 54 katika Umoja wa Mataifa, ongezeko la hofu ya uvamizi kutoka kwa  makundi yenye itikadi kali, uhamiaji wa kiuchumi na taharuki inayotajwa na baadhi ya watu kama ubaguzi wa rangi dhidi ya watu wake ni miongoni mwa masuala yanayotasadikiwa kuchangia kufufuliwa kwa ushirikiano  huu mpya. ""Ipo haja ya ulimwengu kujadiliana na kusaidia kutatua matatizo ya Afrika, ambayo hivi karibuni au baadaye, yatageuka kuwa tatizo la kimataifa,"" Mwanauchumi wa Zambia Dambisa Moyo aliangazia katika ripoti yake ya mwaka 2018 iliyopewa kichwa: Tishio la Afrika. ""Hakujawahi kuwa na mashauriano ya kina ya kimataifa kuhusu bara la Afrika. Licha ya hilo uchumi wa kimataifa unaweza kunufaika pakubwa kutokana na uwekezaji utakaotokana na bara Afrika,"" Dkt Moyo aliandika. Rais wa Kenya, Uhuru Kenyatta alikubaliana na hoja hiyo, katika ziara yake ya hivi karibuni nchini Marekani akisema kuwa Afrika ""Licha ya kuwa bara ambalo linachangia changamoto ya kiusalama au uhamiaji usiokuwa mpangilio ambao unaweza kudhibitiwa,"" Lakini inaweza kutoa nafasi nzuri ya uwekezaji duniani. Hatahivyo, alionya kuhusu ushindani kutoka kwa China, Marekani, Urusi na mataifa mengine dhidi ya bara hilo: ""Nimeshuhudia mashauriano kati ya nchi za Magharibi na washirika wao wa Asia na Mashariki ya kati, nahisi ushindani wa kung'ang'ania Afrika, katika visa vingine… kuchukulia Afrika ni kama inaweza kumilikiwa na mtu yeyote mwenye uwezo... Lakini nataka niwaambie kwamba hilio haliwezekani,"" Bw. Kenyatta aliongezea. Lakini Afrika ina mpango gani? Mwaka 2013, viongozi wa Afrika, chini ya Muungano wa Afrika (AU), walikubaliana kuhusu mpango utakaotoa muongozo thabiti wa kushughulikia changamoto inayokabili bara hilo. Mpango huo ulifahamika kama ajenda ya mwaka 2063. Ulitoa maono kadhaa, ikiwemo, kumaliza vita katika bara hilo, kuboresha miundo mbinu na kuruhusu utangamano huru wa watu. Mradi mwingine ambao ulifahamika kama African Continental Free Trade Area (AfCTA), ambao unatajwa kuwa mkataba wa biashara huru kwa mataifa ya bara Afrika, unatarajiwa kuimarisha biashara miongoni mwa mataifa ya Afrika. Wakosoaji, hatahivyo wanasema AfCTA, ambayo itaanza kutekelezwa mwezi Julai, sio suluhisho la changamoto zinazokabili Afrika na kuongeza itakabiliwa na kuhunzi cha sera ya kujilinda na miundombinu duni ya taifa wanachama. Miradi ya Ajenda 2063 Chanzo: Agenda 2063 Hatahivyo Muungano wa AU anajivuta kutekeleza Agenda 2063 kwasababu shirika hilo halina ushawishi wa kushurutisha mataifa wanachama kuangazia mipango iliyofikiwa, W Gyude Moore, waziri wa zamani wa nguvu kazi wa Liberia, anasema. Ameongezea kuwa mataifa ya Afrika yamezongwa na madeni na kwamba yamekuwa yakitumia rasilimali zao kulipa mikopo, hali inayofanya kutotilia maanani mipango mikubwa ya kuimarisha bara hilo. Anapendekeza bara hilo litumie fursa inayojitokeza ya kung'ang'aniwa na mataifa yenye uwezo mkubwa duniani kutafuta njia ya kuimarisha miundo mbinu hususan ya barabara inayojitokeza ili kuboresha uchumi wa mataifa yake. Japo miradi ya Ajenda 2063 itafikiwa kupitia treni ya mwendo kasi, mfumo wa usafiri wa barabara bado unachangia karibu 80% ya uchukuzi wa bidhaa na watu, kwa mujibu wa Benki ya Maendeleo ya  Afrika(ADB). Hali mbaya ya barabara katika nchi 49 yaliyo katika eneo la kusini mwa jangwa la sahara imewafanya watu kutengwa katika upatikanaji wa elimu ya msingi, huduma ya afya, kubuniwa kwa vituo vya kibiashara,  na kukosa nafasi za kiuchumi,ADB inasema. ""Ni 43% tu ya barabara barani Afrika zinazostahili kuunganisha miji mikuu lakini 30% kati ya bara za iana hiyo zinapatikana katika nchi  moja: Afrika Kusini"", Bw. Moore, ambaye kwa sasa ni mwanazuoni wa wa ngazi ya juu katika kituo cha kimataifa cha sera ya maendeleo nchini Marekani, anasema. ""Ni vigumu sana kuwa na jamii ya kisasa na kufikia uchumi wa kisasa bila ya kuw na barabara,"" Bw. Moore anasemaMwanamume anaosha piki piki yake katika barabara  iliyosombwa na maji ya mafuriko katika mji mkuu wa Liberia Alitoa mfano wa mlipuko wa mwaka 2014 wa ugonjwa wa Ebola Afrika Magharibi, ambao ulitokea wakati wa msibu wa mvua. ""Kitu kilichoanza kama janga la kiafya pia kiligeuka kuwa janga la miundo mbinu ya uchukuzi wa barabrani,"" alisema ""Kuchukua sampuli ya damu kutoka kwa mgonjwa na kupeleka katika maabara ilikuwa vigumu kwasababu ilichukuwa muda mrefu kwa kufikisha sampuli hiyo,"" aliongeza. Bw. Moore anasema utafiti na uwekezaji katika ujenzi wa barabara amabzo zitahimili mvua kubwa utabadili pakubwa bara la Afrika. Changamoto nyingine inayokabili mataifa kadhaa ya Afrika ni ukosefu wa mfumo maalumu unaofanya kazi katika ofisi za serikali, Dkt Ken Opalo kutoka chuo kikuu cha Georgetown aliimbia BBC. Kitu ambacho, anasema, mataifa ya Afrika yanaweza kujifunza kutoka China. ""Kile kitu ambacho kinameiwezesha China kufaulu sio utawala wa kikomunisti, bali ni uwezo wa utawala huo kufanya kazi... uwezo wa kutekeleza sera za serikali ili kuhakikisha kila kitu kinafanywa ilivyopangwa ikiwa ni pamoja na kuwa na uchaguzi huru na wa haki. Kwahivyo ni jambo la kuchekesha kutarajia mambo yabadilike katika nchi kama Sudan Kusini, Jamhuri ya Afrika ya Kati au hata Malawi,"" Bw. Opalo anaongeza. Muungano wa Kiafrika umekiri kumekuwa na changamoto na kwamba unapanga kuzindua mbinu muafaka wa kufuatilia utekelezaji wa Ajenda 2063, naibu mwenyekiti wa shirika hilo Quartey Thomas Kwesi, alisema hivi karibuni. ""Pia tunakaribisha wakosoaji,"" aliongeza. Suala lingine la kutia hofu ni kuwa licha ya viwango vya umasikini vinashuka duniani, vinaendelea kupanda barani Afrika, kwa mujibu waWakfu wa Bill & Melinda Gates. Shirika hilo linakadiria Nigeria na Jamhuri ya Kidemokrasia ya Congo huenda zikawa nyumbani kwa 44% ya watu masikini zaidi duniani katika kipindi cha miaka 30 iki hali ya sasa itaendelea. Sekta ya kilimo ambayo ndio uti wa mgongo wa mataifa mengi ya Afrika inatoa fursa nzuri itakayo wakomboa mamilioni ya watu kutokana na umasikini bado haijaangaziwa ilivyo. Hali ambayo imechangiwa na ukosefu wa uwekezaji. Bw. Opalo anasema Kutokana na ukosefu wa ajira na kupoteza matumaini vijana wengi wanakimbilia maeneo ya mijini."	https://www.bbc.com/swahili/habari-51615478
religion	Temitope Balogun Joshua: Wafuasi wake wasema 'yuko usingizini atarudi'	Habari za kifo cha Mhubiri maarufu, Temitope Balogun Joshua, maarufu kwa jina la T.B Joshua zimewashangaza raia wengi wa Nigeria na dunia kwa ujumla. Kanisa la Sinagogi kwa mataifa yote SCOAN ambalo lilianzishwa na mhubiri huyo lilithibitisha habari za kifo chake Jumapili alfajiri, huku chanzo kikiwa bado hakijawekwa bayana. Lakini ni kwa namna gani raia nchini humo waliopokea taarifa za kifo hicho? Mwandishi wa BBC Scolar Kisanga amezungumza na Balozi wa Tanzania nchini Nigeria Dkt. Benson Bana.	https://www.bbc.com/swahili/habari-57381790
religion	Mwalimu wa Finland aliyewafunza kisiri watoto wa IS nchini Syria	"Kila siku ifikapo saa 09:00, Ilona Taimela aliwasalimia wanafunzi wake na kuwaeleza kazi zao. Utaratibu wake wa kila siku ulidumu takriban mwaka mmoja kutoka Mei 2020 na sawa na walimu wengine wengi alikuwa akifanya kazi kwa mbali. Tofauti ni kwamba wanafunzi wa Bi Taimela walikuwa wakifundishwa katika kambi ya kuwazuilia IS kaskazini-mashariki mwa Syria - ulimwengu ulio mbali na dawati lake nchini Finland. Katika jumbe zilizotumwa kupitia WhatsApp, alifundisha masomo kuanzia hisabati hadi jiografia kwa lugha ya Kifini na Kiingereza. Wanafunzi wake walikuwa watoto 23 wa Kifini wanaoishi katika kambi ya al-Hol, jiji kubwa la mahema kwa watu wanaohusishwa na kundi la Islamic State (IS). Takriban watu 60,000 wanaishi huko, wengi wao wakiwa wanawake na watoto kutoka mataifa kadhaa, ikiwemo Ulaya. Baadhi ya watoto hao walikuwa wanafunzi wa Bi Taimela. ""Haijalishi mahali popote walipo, watoto wana haki ya kupata elimu,"" aliambia BBC. Kabla ya masomo ya Bi Taimela, wangeweza tu kupata elimu isiyo rasmi katika shule za muda zinazoendeshwa na mashirika ya misaada. Kufuatia kushindwa kwa IS nchini Syria mwanzoni mwa 2019, kambi hiyo ikawa gereza lao na vikosi vinavyoongozwa na Wakurdi vinavyoungwa mkono na Marekani kuwa wasimamizi wao wa gereza. Kwa miaka mingi watoto wa mataifa yote wamekuwa wakizuiliwa huko nchi zao zikitathmini hatari za usalama za kuwarejesha nyumbani, kwa kuhofia kuwa huenda bado wako katika msukumo wa itikadi kali. Hata hivyo, watoto hao wamekuwa wakikulia katika hali mbaya, inayolaaniwa kuwa ni ukatili na makundi ya kutetea haki za binadamu. Mwishoni mwa mwaka wa 2019, serikali ya mseto ya mrengo wa kushoto ya Finland ilisisitiza wazo la kuwarudisha nyumbani watoto 30 wa nchi hiyo kwenye kambi hiyo. Hatua hiyo yenye utata iligusa mshipa wa kisiasa na kufichua utata wa kisheria wa kuwatenganisha watoto na mama zao. Ili kutatua tatizo hili, serikali ilimteua mjumbe maalum, Jussi Tanner, ambaye aliongoza mazungumzo na mamlaka zinazoongozwa na Wakurdi zinazosimamia kambi hiyo. Mchakato huo ulikuwa mgumu. Kadiri wiki zilivyogeuka kuwa miezi, Bw Tanner alianza kuzingatia hatua za muda za kulinda haki za watoto hawa chini ya sheria za Finland. Wakati janga la Covid-19 lilipolazimisha shule kufungwa mnamo Machi 2020, Bw Tanner alipata wazo. Ikiwa wanafunzi wangeweza kufundishwa kwa mbali nchini Finland, je, mbinu hiyo inaweza kutumiwa kuwafundisha watoto wa Kifini wanaozuiliwaa al-Hol? Serikali ya Finland iliunga mkono wazo hilo na kuagiza Wakfu wa elimu wa  Lifelong Learning kuunda programu ya kufundisha wanafunzi walio mbali. Wakfu huo ulikuwa na na mtu mahsusi wa kutekeleza programu hiyo kupitia Bi Taimela, ambaye ana uzoefu katika ufundishaji wa tamaduni nyingi. Aliwasiliana na Tuija Tammelander, mkuu wa shule ya masafa ya wakfu huo. Ndani ya wiki chache, Bi Taimela na mwalimu mwingine walikuwa wamebuni mtaala wa kitaalam. Kwa kuwapatia watoto mafunzo ya kila siku, alilenga kuboresha ujuzi wao katika masomo ya msingi na kuwatayarisha kwa maisha nchini Finland. Cha kushangaza, mtandao wa kijamii wa WhatsApp ndio ulikuwa njia pekee ya mawasiliano kati yake na wanafunzi wake. ""Hatukuwa tumewahi kufanya kiti kama hiki tena,"" asema Bi Tammelander, ambaye aliashiria mpango huo unaweza kuwa wa kwanza wa aina yake. Wanafunzi waliweza tu kushiriki kwa idhini ya mama zao, ambao waliwasiliana na Bi Bw. Tanner. Baada ya kupata idhini ya wazazi wa watoto 23, ujumbe wa kwanza ulitumwa Mei mwaka jana. ""Habari za asubuhi! Leo ni Alhamisi tarehe 7 (tarehe saba) Mei 2020. Siku ya kwanza ya shule ya masafa!,"" ujumbe wa kwanza ulisema. Aliumia picha akiwa amevalia miwani ya jua na kufunga kitambaa kichwani na kuonekana mwenye kubwa. Alijitambulisha kama  Saara, jina la kisiri ili kulinda utambulisho wake. Baadhi ya jumbe zake ziliandikwa kwa Kifini na kwa baadhi ya kazi, emoji zilitumiwa badala ya picha zinazotumia data nyingi. Lugha ya Kifini na hisabati iliunda msingi wa mtaala wake, ambao ulirekebisha mgawo kulingana na umri na uwezo wa kila mtoto. Bi Taimela alisema alishuhudia uelewa wa watoto ukiimarika kadri muda ulivyosonga. Hatimaye, mtoto mmoja mwenye umri wa miaka sita angeweza kusoma hadithi kwa Kifini, huku wanafunzi wakubwa wakiweza kufahamu vipengele tata zaidi vya lugha. Uelewa wa watoto ulitokana na ushirikiano na mamia ya ujumbe wa maandishi na sauti. Kwa sababu akina mama hao walipigwa marufuku kumiliki simu za rununu, jumbe hizi zilibidi zifichwe ili zisipatikane na mamlaka ya Wakurdi na umma wa Finland. Bado, Bi Taimela alishuku walinzi walizipata. Wakati mwingine, akina mama hawakujibu kwa wiki, na kuongeza wasiwasi juu ya usalama wao."	https://www.bbc.com/swahili/habari-59620288
business	Oxfam: Wafahamu wanaume 10 tajiri zaidi duniani walioongeza utajiri wao mara mbili zaidi wakati wa Janga	"Janga la Covid -19 limefanya watu tajiri duniani kuendelea kuwa matajiri lakini  limesababisha watu wengi kuishi katika umaskini, kulingana na shirika la misaada la Oxfam. Watu wenye mapato ya chini zaidi duniani walichangia vifo 21,000 kila siku, ripoti yake inadai. Lakini watu 10 tajiri zaidi duniani wameongeza  maradufu utajiri wao wa pamoja tangu Machi 2020, Oxfam ilisema. Oxfam kwa kawaida hutoa ripoti kuhusu ukosefu wa usawa duniani mwanzoni mwa mkutano wa Kiuchumi Duniani huko Davos. Kongamano hilo kwa kawaida hushuhudia maelfu ya viongozi wa makampuni na kisiasa, watu mashuhuri, wanakampeni, wanauchumi na waandishi wa habari wakikusanyika katika eneo la mapumziko la Uswizi kwa ajili ya mijadala ya jopo, karamu za vinywaji na ushawishi. Hatahivyo kwa mwaka wa pili mfululizo, mkutano huo (uliopangwa wiki hii)utafanyika mtandaoni baada ya kuzuka kwa aina mya ya corona ya Omicron ambayo imeathiri mipango ya kufanyika kwa mkutano wa watu kuhudhuria ana kwa ana. Majadiliano ya wiki hii yatajumuisha hali ya baadaye ya janga hili, usawa wa chanjo na mpito wa nishati. Danny Sriskandarajah, mtendaji mkuu wa Oxfam GB, alisema shirika hilo la misaada linatoa ripoti yake ya kila mwaka sanjari na kongamano la Davos ili kuvutia umakini wa wasomi wa kiuchumi, biashara na kisiasa. ""Mwaka huu, kinachotokea ni nje ya kiwango,"" alisema. ""Kumekuwa na bilionea mpya aliyeundwa karibu kila siku wakati wa janga hili, wakati asilimia 99 ya idadi ya watu duniani wanakabiliwa na hali mbaya zaidi kwa sababu yamasharti yaliyowekwa kudhibiti maambukizi ya virusi, biashara ya chini ya kimataifa, utalii mdogo wa kimataifa, na kutokana na hilo, watu milioni 160 zaidi wamesukumwa katika umaskini."" Kulingana na takwimu za Forbes zilizotajwa na shirika hilo la maaada, watu 10 tajiri zaidi duniani ni: Elon Musk, Jeff Bezos, Bernard Arnault na familia, Bill Gates, Larry Ellison, Larry Page, Sergey Brin, Mark Zuckerberg, Steve Ballmer na Warren Buffet. Ingawa kwa pamoja utajiri wao ulikua kutoka dola bilioni 700 hadi dola trilioni 1.5, kuna tofauti kubwa kati yao, huku utajiri wa Bw Musk ukiongezeka kwa zaidi ya asilimia 1,000%, utajiri wa Bw Gates' uliongezeka kwa wastani wa asilimia 30. Ripoti ya Oxfam inatokana na data kutoka kwa Orodha ya Mabilionea ya Forbes na ripoti ya kila mwaka ya Credit Suisse Global Wealth, ambayo inatoa usambazaji wa utajiri wa kimataifa kuanzia 2000. Utafiti wa Forbes unatumia thamani ya mali ya mtu binafsi, hasa mali na ardhi, ukiondoa madeni, ili kubaini kile ""anachomiliki"". Data haijumuishi mishahara au mapato. Mbinu hiyo ilikosolewa hapo awali kwani ina maana kwamba mwanafunzi mwenye deni kubwa, lakini mwenye uwezo mkubwa wa kupata mapato, kwa mfano, atachukuliwa kuwa maskini kulingana na vigezo vilivyotumika. Oxfam pia inasema kwamba kutokana na ukweli kupanda kwa bei wakati wa janga hili, imejirekebisha ikizingatia mfumuko wa bei kwa kutumia data ya Bei ya Watumiaji wa Marekani (CPI), ambayo inafuatilia jinsi gharama ya maisha inavyoongezeka kwa wakati. Ripoti ya Oxfam, ambayo pia ilitokana na data kutoka Benki ya Dunia, ilisema ukosefu wa huduma za afya, njaa, unyanyasaji wa kijinsia na kuharibika kwa hali ya hewa kulichangia kifo cha mtu mmoja kila sekunde nne. Ilisema watu milioni 160 zaidi walikuwa wakiishi chini ya dola 5.50 swa na (£4.02) kwa siku kuliko hali ilivyokuwa bila athari za janga la Covid. Benki ya Dunia hutumia dola 5.50 kwa siku kama kipimo cha umaskini katika nchi zenye kipato cha kati. Ripoti hiyo pia inasema: ""Hata wakati wa msukosuko wa kimataifa mifumo yetu ya kiuchumi isiyo ya haki inafanikiwa kutoa hali nzuri kwa matajiri, inashindwa kuwalinda maskini zaidi,"" Bw Sriskandarajah alisema. Alisema viongozi wa kisiasa sasa wana fursa ya kihistoria ya kuunga mkono mikakati dhabiti ya kiuchumi ili ""kubadilisha mifumo mobaya tuliyo nayo"". Hatua hiyo inapaswa kujumuisha taratibu za ushuru zinazoendelea zaidi, ambazo hutoza ushuru wa juu zaidi kwa mtaji na utajiri, na mapato yanayotumika katika ""huduma bora ya afya kwa wote na ulinzi wa kijamii kwa wote"" Bw Sriskandarajah alisema. Oxfam pia inataka haki miliki kwenye chanjo za Covid-19 ziondolewe ili kuwezesha uzalishaji mkubwa na usambazaji wa haraka. Mapema mwezi huu rais wa Benki ya Dunia, David Malpass, alielezea wasiwasi wake juu ya kuongezeka kwa ukosefu wa usawa duniani, akisema athari za mfumuko wa bei na hatua za kukabiliana na uwezekano huo zinaweza kusababisha uharibifu zaidi kwa nchi maskini."	https://www.bbc.com/swahili/habari-60020107
technology	Unajua kamera ya simu yako ya mkononi inaweza kutambua kama wewe ni mgonjwa?	Je, ungeweza kuamini ungeambiwa kwamba kamera ya simu yako ya mkononi inaweza kukwambia kwamba wewe ni mgonjwa kwa kutazama macho yako tu? Wanasayansi katika Chuo Kikuu cha California wamebuni programu ya simu ya mkononi ambayo inaweza kugundua ugonjwa wa Alzeima na magonjwa mengine ya mfumo wa neva Nyurolojia. Sasa unaweza kufikiria hilo linawezaje kutokea? Kwa kifupi programu hii hutumia kamera ya 'infrared' ya simu na kufuatilia mabadiliko katika mboni ya jicho la mtu kwa kiwango cha milimita ndogo sana. Taarifa zinazotoka katika programu hii inaweza kusema juu ya afya ya mtu. Kwa msaada wa teknolojia, macho yanaweza kuwa njia muhimu ya uchunguzi wa magonjwa kwani yanahitaji uchunguzi mdogo kuliko sehemu zingine za mwili. Hili ni suala la teknolojia, lakini hata kama hakuna teknolojia, unaweza kujua kuhusu matatizo mengi ya afya kwa kuangalia tu macho. Hizi ni ishara baadhi zinazoweza kukusaidia kujua matatizo yako ya macho. Mboni ya jicho hupata hisia kwa haraka kukiwa na mwanga, ikipungua pale ambapo kuna mwanga mkubwa na kutanuka wakati kuna giza kidogo. Ikiwa umbo la keiki linabadilika polepole au kuchelewa, basi mtu huyo ana magonjwa kadhaa, ikiwa ni pamoja na magonjwa makubwa kama vile Alzeima. Pia huja kama ushahidi wa madhara ya madawa ya kulevya na matumizi ya madawa ya kulevya. Macho yaliyopanuka huonekana kwa watu wanaotumia vibaya dawa za kusisimua kama vile kokeni na amfetamini. Kwa hiyo watu wanaotumia heroini wanaonekana kuwa na mboni ndogo. Wakati rangi ya sehemu nyeupe ya jicho inabadilika, inaonyesha kuwa kuna kitu kibaya katika mwili. Matumizi ya pombe kupita kiasi au dawa za kulevya yanaweza kusababisha macho kuwa mekundu. Rangi ya macho mekundu pia husababishwa na aina fulani ya uvimbe au maambukizi ambayo huimarika baada ya siku chache. Ikiwa rangi inaendelea, inaweza kuwa ishara ya maambukizi makubwa, kuvimba, au majibu ya lens ya mawasiliano. Katika hali mbaya, jicho nyekundu linaweza kuonyesha glaucoma. Ni ugonjwa unaoweza kumfanya mtu kuwa kipofu. Ukipna macho yanageuka njano, kwa kawaida ni ishara ya homa ya manjano au ugonjwa unaohusiana na ini. Jaundice ina sababu tofauti, ikiwa ni pamoja na kuvimba kwa ini, ugonjwa wa maumbile au autoimmune, dawa fulani, virusi, na uvimbe. Alama ama doa nyekundu kwenye sehemu nyeupe ya ndani ya jicho inaweza kuonekana ya kutisha kidogo na husababishwa na kupasuka kwa mshipa mdogo wa damu. Mara nyingi hakuna sababu yake na inarekebishwa yenywee kwa muda mfupi. Hata hivyo, inaweza kuwa ishara ya shinikizo la damu, kisukari na matatizo ya kuganda kwa damu ambayo husababisha damu nyingi. Ikiwa tatizo hili linaendelea kwa muda mrefu, ni muhimu kushauriana na daktari. Ukiwa na alama hii ni ishara ya cholesterol ya kiwango cha juu na kuongezekakwa hatari ya kupatwa na ugonjwa wa moyo. Pia inaonyesha kuwa mtu huyo anakunywa pombe na wakati mwingine huonekana macho kama ya mtu mzee. Wakati mwingine unaweza kuona jicho liko katika hatari zaidi hiyo ni mbaya zaidi na rahisi kutibu. Pinguecula ni uvimbe wa manjano unaoonekana kwenye weupe wa jicho. Ni mchanganyiko wa mafuta na protini. Inaweza kutibiwa na matone na au upasuaji mdogo. Wakati mwingine tunaona macho ambayo yanajulikana kama macho ya googly. Macho yanayotaka kutokeza kwa nje. Macho kama hayo yanaweza kuwa ya kawaida. Lakini ikiwa macho sio hivyo mwanzoni na kisha macho ya googly yanaweza kuhusiana na tezi na kuhitaji matibabu. Ikiwa jicho moja linaonekana kama jicho la kuvimba, kunaweza kuwa na jeraha au maambukizi, au uvimbe nyuma ya jicho. ZINGATIA: Makala hii ni kwa ajili ya muongozo tu, kama unaswali ama mashaka ya afya ya macho yako tafadhali wasiliana na daktari.	https://www.bbc.com/swahili/articles/c3gewnlz4q0o
entertainment	Tamasha la Sauti za Busara laja kitofauti mwaka huu	Tamasha la sauti za busara limeanza visiwani Zanzibar, tamasha hili kwa kawaida hufanyika karibu wiki nzima, lakini kutokana na maambukizi ya virusi vya corona, kwa mwaka huu linafanyika kwa  siku mbili pekee. Hata hivyo watazamaji wa tamasha hili hujuimisha watalii na wenyeji, kwa mwaka huu shamra shamra zinaonekana kupungua kutoka na idadi ndogo ya watalii. ''kwa upande wa watalii kwa mwaka huu  si wengi kutokana na athari za corona na mazuio yaliyowekwa, hata kwa upande wa wanamuziki ambao walitakiwa kuja kutoka mataifa mengine ya Afrika imeshindikana kutoka na kufungwa kwa mipaka nchini kwao, kwa hiyo kuna wanamuziki kutoka maeneo matatu tuu nje ya Tanzania.'' Anasema Yusuph Mahmoud mmoja wa waanzilishi wa tamasha hili. Tamasha lilopita, zaidi ya watu 29,000 walihudhuria kutoka mataifa mbalimbali duniani. ''Kwanza tumeweka vitakasa vya mikono kila mahali ukiwa unafika kwenye tamasha hili, lakini pia tumepunguza siku za ufanyikaji wa tamasha ambao kwa mwaka huu ni siku mbili tuu.'' Anasema Yusuph. Kwa upande wa wafanyabiashara wanasema kuwa tamasha la mwaka huu huwezi kulinganisha na miaka iliyopita, huku corona ikiwa ni sababu kubwa ya kuzorotesha biashara. ''Nadhani hali inaonekana kabisa, watu si wengi, ingawa kuna wageni wachache lakini kwa upande wa biashara si sana kama wakati uliopita, na corona imeathiri sana, kwa sasa kuna watalii wengi kutoka urusi na Ujerumani kidogo , zamani walikua wageni kutoka nchi nyingi duniani'' anasema Suleiman mfanyabisha. Vikundi na wanamuziki 11 kutoka Tanzania bara na visiwani watashiriki katika tamasha hili, huku kutoka nje ya Tanzania kukiwa na wanamuziki kutoka nchi tatu, ambayo ni Algeria, Lesotho na Uganda.	https://www.bbc.com/swahili/habari-56039210
religion	Yesu Kristo muonekano wake ulikuwa vipi, sura yake na mavazi?	"Karibu kila mtu ana dhana fulani kuhusu muonekano wa Yesu Kristo. Ndiye mtu aliyechorwa zaidi katika sanaa ya Magharibi. Picha zake hutambuliwa kwa urahisi, ambapo huoneshwa akiwa na nywele ndefu na ndevu, akiwa amevalia vazi ndefu lenye mikono mirefu linalofanana na kanzu (sana la la rangi nyeupe), na pia akiwa amejifunga joho (sana la rangi ya samawati). Muonekano wa Yesu umefahamika sana na wengi kiasi kwamba unaweza kutambuliwa ukiwa hata kwenye mikate au biskuti. Lakini je, Yesu muonekano wake ulikuwa huo? Si kweli. Picha za sasa za Yesu zinatokana na enzi ya Byzantine, himaya iliyokuwa na mji mkuu wake Constantinople. Ni picha iliyoanza kutumika karne ya nne hivi. Michoro ya Yesu ya wakati wa utawala wa Byzantine ilikuwa ya ishara, na si muonekano wake. Wasanii waliangazia zaidi maana na si kumfananisha na Yesu mwenyewe. Picha zao ziliongozwa na dhana ya Yesu kama mtawala, kwenye kiti cha enzi, kama anavyoonyeshwa kwenye mchoro ulio kwenye altari ya kanisa la Santa Pudenziana jijini Roma. Yesu anaoneshwa akiwa amevalia mgolole wa rangi ya dhahabu. Ndiye mtawala wa dunia yote aliyetoka mbinguni, mfanano wa picha yake ni ule wa sanamu ya Zeus wa Olympus anayeonyeshwa akiwa na nywele ndefu za ndevu kwenye kiti cha enzi. Ni sanamu iliyokuwa maarufu sana wakati huo kiasi kwamba Mfalme Augustus wa Roma alishurutisha naye atengenezewe sanamu kama hiyo, lakini yake ikiwa bila nywele ndefu na ndevu, Wasanii wa Byzantine, walitaka kumuonyesha Kristo kama mtawala kutoka mbinguni, mfalme wa aina yake, na hivyo wakachora wakimuonyesha kama Zeus, lakini akiwa mdogo kidogo wa umri. Kilichotokea kadiri miaka ilivyosonga ni kwamba kuonyeshwa huku kwa Kristo kama mtawala kutoka mbinguni - ambapo wakati mwingine ameonyeshwa hata akiwa kama 'hippie' au 'superstar' (kama ilivyo kwenye mchoro huu hapa chini) - ndiko kumekuwa kama kigezo chetu cha Yesu alivyokuwa.. Yesu hasa muonekano wake ulikuwa gani? Hebu tuchanganue kutoka kichwani hadi vidole vya miguuni. 1. Nywele na ndevu Wakristo wa nyakati za kwanza wakati walipokuwa wanamwonyesha Kristo si kama mtawala kutoka mbinguni, walimuonyesha kama binadamu wa kawaida tu - akiwa hana ndevu na hana nywele ndefu. Lakini pengine, kama msomi wa aina yake aliyekuwa akisafiri kutoka eneo moja hadi jingine, Yesu pengine alikuwa na ndevu, kwa sababu hakuwa akienda kwa vinyozi. Kwa kawaida, kuwa mchafu kiasi na kuwa na ndevu ndefu ni sifa ambazo zilihusishwa na wanafalsafa, wasomi wa ngazi ya juu, na kuwatenganisha na watu wa kawaida. Mwanafalsafa maarufu wa kundi la Stoic (Wanafalsafa wa Kigiriki waliofuata mafundisho ya mwanzilishi wao Zeno wa Citium mjini Athens mapema karne ya 3 kabla ya kuzaliwa kwa Yesu) Epictetus aliamini ""ilifaa hivyo kwa mujibu wa maumbile."" Mambo yalibadilika katika karne ya 1 baada ya kuzaliwa kwa Yesu, wakati wa enzi za Warumi na Wagiriki, ambapo kuwa na nywele fupi na kunyoa ndefu ndiyo mambo yaliyochukuliwa kuwa yafaayo na ya kistaarabu. Kuwa na nywele ndefu na ndevu ni mambo ambayo yaliachiwa miungu pekee, si ya watu wa kawaida. Hata wanafalsafa enzi hizo walikuwa na nywele fupi. Ndevu pia hazikuwa sifa za kuwatambulisha Wayahudi enzi hizo. Ukweli ni kwamba moja ya changamoto ambazo waliotaka kuwatesa Wayahudi vipindi mbalimbali katika historia walihangaika sana kuwatofautisha na watu wengine. Hii ni kwa sababu wote walifanana (jambo ambalo limegusiwa katika kitabu cha Wamakabayo). Hata hivyo, picha za wanaume wa Kiyahudi zilizokuwa kwenye sarafu za Judea Capta ambazo zilitolewa na utawala wa Roma baada ya kutekwa kwa mji wa Yerusalemu mwaka 70 baada ya kuzaliwa kwa Yesu zinawaonesha wanaume wakiwa na ndevu, lakini nywele zao si ndefu. Kwa hivyo, Yesu, kama mwanafalsafa wa muonekano wa kawaida, kuna uwezekano alikuwa na ndevu lakini si ndefu sana, sawa na wanaume hao walioonyeshwa kwenye sarafu za Judaea Capta, lakini nywele zake basi hazikuwa ndefu sana pia. Kama ingetokea kwamba awe na nywele ndefu hata kidogo tu kuliko kawaida, basi angezua mtafaruku. Wanaume wa Kiyahudi waliokuwa na ndevu ambazo hazikuwa zimetunzwa vyema na nywele ambazo zilikuwa ndefu kidogo kuliko kawaida walitambulika mara moja kama watu waliokuwa wamekula kiapo cha kuwa Wanazari (Nazarite). Hiiilikuwa na maana kwamba wangejitoa wakfu kwa Mungu kwa kipindi fulani, ambapo hawangekunywa vileo wala kuzikata nywele zao. Mwisho wa kipindi hicho, wangenyolewa nywele zao katika sherehe maalum hekaluni Jerusalem (kama inavyoelezwa katika kitabu cha Matendo ya Mitume, Sura ya 21, aya ya 24). Laki Yesu hakuwa amekula kiapo cha kuwa Mnazari, kwa sababu mara nyingi tunamsikia kwenye Biblia akinywa divai - wakosoaji wake hata wanamshutumu kwa kunywa divai sana, kupita kiasi (Matayo Sura ya 11, aya ya 19). Kama angekuwepo na nywele ndefu, na kuonekana kama Mnazari, tungelitarajia basi kuwepo na tamko pahala fulani kuhusu tofauti ya muonekano wake na matendo aliyokuwa akiyafanya ambayo hayakuendana na Unazari. Hali kwamba alikuwa akinywa divai yenyewe ingekuwa tatizo kubwa. 2. Mavazi Wakati Yesu alipoishi, matajiri walizoea kuvalia kanzu na majoyo ya vitambaa vya thamani, kuonyesha hadhi yao katika jamii. Katika moja ya mahubiri yake, Yesu anasema : ""Jihadharini na walimu wa sheria (waandishi). Wao hupenda kutembea wakiwa wamevaa mavazi marefu (stolai), na kusalimiwa kwa heshima masokoni. Pia wao hupenda kukaa kwenye viti vya mbele katika masinagogi, na kupewa nafasi za heshima katika karamu."" Mafundisho haya ya Yesu kwa kawaida huchukuliwa kama yenye maelezo ya kuaminika zaidi kwenye Injili, hivyo tunaweza kuwa na msingi kuamini kwmaba Yesu hakuvalia mavazi kama hayo marefu. Kwa jumla, mwanamume wakati huo wa Yesu angevalia gwanda au kanzu fupi hivi, na mwanamke angevalia vazi lililomfika kwenye kifundo cha mguu. Ungebadilisha mavazi haya, ungekuwa unatoa ujumbe fulani. Kwa hivyo, katika karne ya 2 kwenye kitabu cha Matendo ya Mitume, Paul na Thecla, inapotokea kwamba Thecla ambaye ni mwanamke anavalia kanzu fupi kama mwanamume, hilo ni jambo linaloshangaza sana. Kanzu hizi kwa kawaida zingekuwa na ukanda au mstari wa rangi tofauti kutoka kwenye bega hadi kwenye pindo sehemu ya chini. Ni vazi ambalo lingeshonwa au kufumwa kama kipande kimoja cha vazi. Juu ya kanzu hiyo, ungejifunga joho au vazi jingine la nje, na tunajua kwamba Yesu alivalia vazi kama hilo kwa sababu ndilo lililoguswa na mwanake aliyetaka kuponywa naye. (soma, kwa mfano, Marko sura 5, aya 27: Alikuwa amesikia habari za Yesu, naye akaja kwa nyuma yake kwenye umati wa watu, akaligusa vazi lake, kwa maana alisema moyoni mwake, 'Kama nikiweza kuligusa vazi lake tu, nitaponywa.') Vazi hilo la nje lilifumwa kwa manyoya, lakini halikuwa zito sana na ndipo uhisi joto ingekulazimu kuvalia mavazi mawili kama hayo. Vazi hilo lingevaliwa kwa njia nyingi, na wakati mwingine lingening'inia hadi chini ya magoti na kulivunika lile kanzu fupi la ndani. (Baadhi ya wanafalsafa walizoea kuvalia vazi hilo la nje pekee bila kuvalia ile kanzu ya ndani na kuacha sehemu ya bega au kifua ikiwa wazi). Mamlaka na hadhi ya mtu ni vitu ambavyo vilidhihirishwa kupitia ubora, ukubwa na rangi ya mavazi hayo ya nje. Rangi ya zambarau na baadhi ya aina za rangi ya buluu (samawati) ni rangi zilizoashiria utajiri, hadhi na kujionea fahari. Zilikuwa ni rangi za kifahari kwa sababu viungo vya kutengeneza rangi hizo vilikuwa adimu na ghali sana. Lakini rangi pia huashiria kitu kingine tofauti. Mwanahistoria Josephus anawaeleza walokole waliofahamika kama Zealots (kundi la Wayahudi wa itikadi kali waliotaka kuwafurusha Warumi kutoka Judea) kama kundi la wahalifu wauaji waliovalia mavazi ya nje yaliyopakwa rangi kwa jina - mavazi anayoyaitachlanidia - kuashiria kwamba yalikuwa ni kama mavazi yaliyovaliwa na wanawake. Hii inaashiria kwamba wanaume kamili, kama hawakuwa na cheo cha juu zaidi katika jamii, walifaa kuvalia mavazi yasiyopakwa rangi. Yesu hakuvalia mavazi meupe hata hivyo. Haya yalikuwa mavazi ya kipekee na yalihitaji kupaushwa mara kwa mara (kufanywa meupe tena) au kupakwa chokaa. Judea, mavazi kama hayo meupe yalihusishwa na kundi lililofahamika kama Essenes - ambao ni watu waliofuata ufasiri mkali wa sheria za Kiyahudi. Tofauti kati ya mavazi ya Yesu na mavazi mengine ya rangi nyeupe ya kung'aa inaelezwa kwenye sura ya 9 ya Marko ambapo anaandamana na mitume watatu mlimani. Yesu aliwachukua ""Petro, Yakobo na Yohana, akawapeleka juu ya mlima mrefu, mahali walipokuwa faraghani. Huko, Yesu akageuka sura mbele yao. Mavazi yake yakawa na weupe wa kuzima macho, meupe kuliko ambavyo mtu yeyote duniani angaliweza kuyangʼarisha. Mose na Eliya wakawatokea, wakawa wanazungumza na Yesu."" Marko anaeleza kwamba mavazi ya Yesu yaligeuka rangi yakawa meupe sana, mavazi hapa anarejelea vazi la ndani na si la nje. Kabla ya kugeuka sura huku kwa Yesu, anaoneshwa na Marko kama mwanamume wa kawaida, aliyevalia mavazi ya kawaida, ambayo ni ya rangi ambayo haijapaushwa. Katika hali ambayo ndipo yang'ae na kuangaza unahitaji kumpelekea fundi. Tunaelezwa zaidi kuhusu mavazi ya Yesu wakati wa kusulubiwa kwake, pale wanajeshi wa Kirumi wanapoyakata mavazi yake ya nje vipande vinne (soma Yohana sura ya 19, aya ya 23: Askari walipokwisha kumsulubisha Yesu, walichukua nguo zake wakazigawa mafungu manne, kila askari fungu lake. Ila walikubaliana wasilichane lile vazi lake kwa maana lilikuwa halina mshono bali limefumwa tangu juu hadi chini.) Kuna uwezekano mavazi hayo ya nje yalikuwa mavazi mawili. Moja ya vazi hili huenda lilikuwa ni tallith, ambalo ni vazi la kujifunga Kiyahudi wakati wa maombi. Vazi hili lenye shada (tzitzith) limetajwa moja kwa moja na Yesu katika kitabu cha Mathayo sura ya 23, aya ya 5 anapozungumza kuhusu walimu wa sheria na Mafarisayo (Wao hutenda mambo yao yote ili waonekane na watu. Hupanua vikasha vyao vyenye maandiko ya sheria na kurefusha matamvua ya mavazi yao). Lilikuwa ni vazi la nje lisilo zito, ambalo kawaida lilitengenezwa kwa kitambaa cha manyoya na lilikuwa la rangi ya malai hivi (krimu), na pengine lilikuwa na ukanda au mstari wa rangi ya nili (bluu iliyoiva). 3. Miguu Miguuni, Yesu angevalia ndara (kandambili au malapa). Kila mtu wakati huo alivalia ndara. Katika mapango yaliyo jangwani karibu na Bahari ya Chumvi (Bahari Mfu) na Masada, ndara za wakati alipoishi Yesu zimegunduliwa, na tunaweza kutazama ndara ambazo huenda alivaa vilivyoonekana. Zilikuwa hazijafanyiwa kazi nyingi sana ya kiufundi. Soli (wayo au kikanyagio) zake zilikuwa vipande vigumu vya ngozi vilivyoshonwa pamoja, na juu kulikuwa ni kanda za ngozi ambazo mbele zingeingizwa katikati ya vidole, kama malapa tu ya siku hizi. 4. Uso wake Na je, uso wake? Alikuwa Myahudi, na uso wake pia bila shaka ungefanana na wa Wayahudi wakati huo. Hali kwamba Yesu alikuwa Myahudi (au Mjudea) ni jambo linalorejelewa katika vitabu vingi, zikiwemo barua za Mtume Paulo. Na katika barua yake kwa Waebrania, anaandika:  ""Kwa maana ni dhahiri kwamba Bwana wetu alitoka katika uzao wa Yuda"" (Sura ya 7 aya ya 14) Kwa hivyo, Myahudi wa wakati huo, mwanamume wa miaka 30 hivi alipoanza kueneza Injili kwa mujibu wa Luka sura ya 3, muonekano wake ulikuwaje? Mwaka 2001 mwanaantholopojia (mtaalamu wa elimu ya binaadamu hasa elimu ihusuyo habari zinazohusu asili na maendeleo yake ya awali) Richard Neave alitengeneza mfano wa mwanamume wa Galilaya wa zama za Yesu ambao ulitumiwa katika makala ya BBC kwa jina Son of God (Mwana wa Mungu). Alitumia fuvu lililopatikana katika eneo hilo. Hakusema kwamba huo ulikuwa muonekano wa uso wa Yesu. Mfano ulikuwa tu wa kuchochea hisia na kuwafanya watu kumfikiria Yesu kama mwanamume wa zama hizo na eneo hilo, kwa sababu hakuna mchoro wala maelezo yaliyopo ya kina kuhusu muonekano wake halisi. Ingawa tunaweza kupata viashiria kutoka kwa teknolojia na kutumia mifupa ya watu wa kale, kiashiria cha karibu sana kuhusu pengine Yesu alionekana vipi labda kinaweza kutokana na mchoro wa Musa kwenye ukuta wa sinagogi ya karne ya 3 ya Dura-Europos, kwani mchoro huo unaonesha jinsi Myahudi wa hekima alidhaniwa kuwa wakati wa utawala wa Wagiriki na Warumi. Musa anaoneshwa akiwa na mavazi ambayo hayajapaushwa, na moja ya vazi lake la nje ni tallith. Katika mchoro huo wa Dura wa Musa akitenganisha maji kwenye Bahari ya Sham ili Waisraeli wapite, unaweza kuziona shada (tzitzith) kwenye kona za vazi hilo. Kwa kiwango kikubwa, picha hiyo pengine inatoa msingi bora zaidi wa kumfikiria Yesu alivyokuwa badala ya picha za sasa zinazoongozwa na busara na mawazo ya enzi ya Byzantine - alikuwa na nywele fupi, ndevu fupi, na alikuwa amevalia kanzu fupi lenye mikono mifupi, na alikuwa na joho au vazi la nje. Makala hii chimbuko lake ni makala ya Kiingereza ya Joan Taylor ambaye ni profesa wa kitivo cha Asili ya Ukristo na Hekalu la Pili la Wayahudi katika chuo kikuu cha King's College London na ndiye mwandishi wa kitabu kwa jina The Essenes, the Scrolls and the Dead Sea. Chimbuko la Illuminati na dhana kuhusu nguvu zao Sanamu ya shetani inayozua utata Marekani Einstein aliamini nini kumhusu Mungu? Krismasi ilipopigwa marufuku Uingereza na Marekani"	https://www.bbc.com/swahili/habari-46720647
sports	Tetesi za soka Ulaya Jumatano tarehe 1.09.2021: Luuk de Jong, Mbappe, Martial, Van de Beek, Trippier, Traore, Lingard	Mambo yamebadilika huko Barcelona . Huku kilabu hiyo ikiwa na madeni ya zaidi ya  pauni bilioni 1  Barca ilichukua hatua ya kuwaachiia wachezaji wake wenye gharama ya juu . Klabu hiyo imemuachilia Antoine Griezmann aliyesajiliwa kwa pauni milioni 107 kurejea  Atletico madrid  na kuwa mchezaji wa 11 kuondoka kilabu hiyo . Anayejiunga na kilabu hiyo ni aliyekuwa  mshambuliaji wa Newcastle  Luuk de Jong, kutoka  Sevilla kwa mkopo Safu ya ushambulizi ya Barcelona sasa itakuwa na   Memphis Depay, Sergio Aguero, Yusuf Demir, De Jong, na  Martin Braithwaite pamoja na  Ansu Fati, ambaye amepewa jesi nambari 10 iliyokuwa ya Lionel Messi Real Madrid haikufanikiwa na ofa yao mpya ya euro milioni 220 (pauni milioni 189) kwa mshambuliaji wa Paris St-Germain Kylian Mbappe, 22. Mchezaji huyo wa kimataifa wa Ufaransa sasa atakuwa huru kujadili mkataba wa mapema na klabu hicho cha Uhispania mnamo Januari kabla ya kujiunga nao kwenye uhamisho wa bure msimu ujao. (Goal) Mshambuliaji wa Manchester United na Ufaransa Mfaransa Anthony Martial, 25, amekataa nafasi ya kujiunga na Lyon katika dakika ya mwisho siku ya mwisho ya usajili.(L'Equipe, via Mirror) Tofauti na Martial, kiungo wa kati wa United Donny van de Beek, 24, alitaka kuondoka Old Trafford - lakini Ole Gunnar Solskjaer akazuia uhamisho wa mkopo wa Mholanzi huyo kwenda Everton. (AD - in Dutch) Atletico Madrid imekataa dau la pauni milioni 18 kwa beki wa kulia wa England Kieran Trippier, 30, kutoka Manchester United, na kuchochea kilabu hicho cha Ligi Kuu ya Primia kumzuia mlinzi huyo wa Ureno mwenye umri wa miaka 22 Diogo Dalot kuhamia Borussia Dortmund. (Sport1, via Star) Tottenham haikurudi na mkataba bora kwa winga Adam Traore baada ya kukataliwa ofa yao ya pauni milioni 30 Jumatatu. Wolves alidai pauni milioni 50 kwa mchezaji huyo wa kimataifa wa Uhispania mwenye umri wa miaka 25. (Athletic) Wolves iliendelea na juhudi zake za kumsaka kiungo wa kati wa Marseille na Ufaransa Boubacar Kamara, 21, wa Under-21, baada ya jaribio la kumsajili Renato Sanches wa Ureno, 24, kutoka Lille. (Athletic - subscription required) West Ham walikuwa na hamu ya kumsajili kiungo wa kati wa England Jesse Lingard, 28, kutoka Manchester United kufuatia mafanikio yake katika makubaliano ya mkopo msimu uliopita, lakini haikuwa tayari kufikia bei ya kilabu ya Old Trafford ya pauni milioni 25. (Talksport) Newcastle ilishindwa na jaribio lao la kumsajili kiungo wa zamani wa England wa Under-21, Hamza Choudhury, 23, kutoka Leicester baada ya majadiliano kati ya vilabu hivyo viwili kuvunjika. (Sky Sports)	https://www.bbc.com/swahili/habari-58405275
sports	Tetesi kubwa 5 za Soka Ulaya Jioni hii: 21.7.2022	Jules Kounde ameondoka kwenye kambi ya Sevilla, iliyoko Ureno. Chelsea iko kwenye mazungunzo ya kumsajili mlinzi huyo wa kimataifa wa Ufaransa na tayari walishafikia makubaliano ya mdomo mwezi uliopita. Thomas Tuchel  anataka kuongeza mlinzi mwingine baada ya kumsajili Kalidou Koulibaly. Meneja wa Arsenal Arteta amethibitisha kwamba mlinzi William Saliba yuko kwenye mipango yake. Vilabu  kadhaa vya Ufaransa na Hispania vinamtolea macho kinda huyo mfaransa. Wolfsburg wanataka kuweka kipengele kitakachowapa sehemu ya fedha endapo Kevin Mbabu atauzwa Fulham. Mazungumzo yanaendelea kati ya timu hizo, mazungumzo ambayo yanawapa matumaini pande zote. (Dharmesh Sheth). Brighton imekataa ofa ya Manchester City kwa ajili ya mlinzi Marc Cucurella. Ofa ya £30m inaonekana kuwa ndogo, Brighton wanataka £50m. Mazungumzo yanaendelea (David Ornstein) Mshambuliaji wa Bayern Munich, Thomas Muller amekataa uwezekano wa kujiunga na Arsenal akimjibu mmoja wa mashabiki wa Gunners aliyemuuliza kama anaweza kujiunga na wakali hao wa London. Video imesambaa leo ikimuonyesha Mjerumani huyo mwenye miaka 32 aliyetwaa mataji 11 ya ligi kuu ya Ujerumani akimjibu mshabiki huyo wakati akisaini vitabu vyao 'hapana, hapana'.	https://www.bbc.com/swahili/articles/cd1dxwjjjzwo
technology	Instagram: Dawa ya wadhalilishaji mtandaoni yachemka	Mtandao wa Instagram unaamini kuwa kuwepo kwa ujumbe wa kuwafanya watumiaji wa mtandao kufikiri kuhusu wanachokisema, utasaidia kuondokana na vitendo vya udhalilishaji mtandaoni. Hivi karibuni itawapatia watu wanaodhalilishwa mitandaoni uwezo wa kuzuia majibizano na watumiaji wanaowadhalilisha. Instagram imekuwa kwenye changamoto ya kupambana na tatizo la udhalilishaji baada ya madhara makubwa kutokea kama tukio la kujiua kwa binti mmoja wa nchini Uingereza. ''Tunaweza kufanya zaidi kuepuka vitendo hivi kufanyika kwenye instagram, na tunaweza kuchukua hatua zaidi za kuwawezesha walengwa wa vitendo hivyo ili waweze kujitetea wenyewe''.ameeleza mtendaji mkuu Adam Mosseri. Namna ya kuficha mawasiliano yako kwenye WhatsApp ‘Fikiri tena’ Instagram imesema imekuwa ikitumia teknolojia ya kubaini kama ujumbe unafanana na aina ya ujumbe unaowekwa ambao umekuwa ukiripotiwa kuwa usiofaa kwa watumiaji. Katika mfano mmoja, mtu ataandika ''wewe ni mbaya na mpumbavu.'' kisha ujumbe utamfikia kutoka instagram ukimuuliza: ''Una uhakika unataka kuweka ujumbe huu? fikiri zaidi''. Ikiwa mtumiaji atabofya palipoandikwa ''fikiri zaidi'' ujumbe utatokea ukisema '' tunauliza watu kufikiri kuhusu kauli zinazoonyesha kufanana na zile zinazoripotiwa kuwa mbaya.'' Mtumiaji anaweza kupuuza ujumbe na kuweka ujumbe wake, lakini Instagram ilisema kwa majaribio ya awali yanaonyesha kuwa wataweza  kuwafanya watu kufuta ujumbe mbaya na kuandika kitu kingine kisichomuudhi mtu ikiwa watakuwa na nafasi ya kutafakari. Uwezo huo unaanzia kwa nchi za watu wanaozungumza kiingereza,kukiwa na mipango ya huduma hiyo kufika duniani kote, Instagram imeiambia BBC. Mipaka Kampuni imesema pia itakuja na kifaa kingine, kiitwacho Restrict (zuia),kilichoundwa kusaidia watoto kuchuja maneno bila kuwafungia wanaowadhalilisha hatua ambayo imeripotiwa kuleta matokeo chanya kwa dunia. ''Tumewasikia vijana kwenye jamii yetu kuwa wamekuwa wakishindwa kuwafungia, au kuwaondoa kwenye orodha ya marafiki au kuripoti vitendo vyao vya udhalilishaji wakihofu kuendelea kwa vitendo hivyo, alisema Mosseri.  Ikiwa mtumiaji atazuiwa ujumbe atakaotuma utaonekana kwa mtumaji peke yake, la muhimu ni kuwa mtumaji hatajua kama amezuiwa Watu waliozuiwa hawatakuwa na uwezo wa kuwaona waliowazuia kama wanapatikana Instagram au wakati unaposoma ujumbe wao wa moja kwa moja. 'Hakuna sababu ya kujitetea' Udhalilishaji kwenye mitandao ya kijamii hasa Instagram, ulitazamwa kwa jicho la tatu mwanzoni mwa mwaka huu. Baba wa binti wa miaka 14 Molly Russell, aliyejiua , amesema vitu vya kufedhehesha alivyokutana navyo kuhusu msongo wa mawazo na kujiua ni sehemu ya sababu za kujiua kwa binti yake. Mwezi Aprili serikali ya Uingereza ilipendekeza kuwepo kwa sera itakayodhibiti makampuni ya teknolojia. Kuundwa kwa chombo huru kitakachodhibiti namna masuala ya udhallishaji yatakavyoshughulikiwa.	https://www.bbc.com/swahili/habari-48918630
politics	Mzozo wa Ukraine: Putin humsikiliza nani?	"Katika wiki chache zilizopita, Rais wa Urusi Vladimir Putin amefanya maamuzi muhimu ambayo yatakuwa na athari ya kudumu sio tu kwa Ukraine na Urusi lakini kwa ulimwengu wote. Alipoyafanya maamuzi haya alishauriana na nani? Je, sauti ya kijeshi ya Moscow ni matokeo ya ushawishi mkubwa wa 'siloviki', kundi la mawaziri na wakuu wa mashirika ya usalama, kama wachambuzi wengine wanavyosema? Urusi inaweza kuelezewa kama Jamhuri yenye urais mkuu: Rais Vladimir Putin ana mamlaka zaidi na maamuzi yote makubwa kuhusiana na uendeshaji wa nchi hatimaye yanamjia yeye binafsi. Lakini hata kutokana na uwezo huo mpana, anashauriana na wale walio karibu naye, haswa wale ambao amekuwa na ushirikiano nao kwa muda mrefu na anawaamini zaidi. Katika mduara huo, ni kundi la maafisa wenye historia katika vyombo vya usalama ambao wana sauti kali haswa. TUNATAKA KUSIMULIA HADITHI YAKO: Je, wewe au jamaa zako muko nchini Ukraine sasa? Kuna idadi ya mashirika ya usalama na utekelezaji wa sheria nchini Urusi ambayo huitwa ""siloviki"" (kutoka ""sila"" - Kirusi kwa nguvu). Vladimir Putin mwenyewe alianza kazi yake katika mmoja wao - KGB, ambayo katika nyakati za baada ya Soviet ikawa Huduma ya Usalama ya Shirikisho la Urusi au FSB. Ushawishi wa ""siloviki"" umekuwa ukiongezeka tangu Putin aingie madarakani. Maamuzi muhimu zaidi kwa sera ya ndani na nje ya Urusi kawaida hufanywa kwenye mikutano ya Baraza la Usalama. Inajumuisha ""siloviki"" ya juu - kati yao wakuu wa FSB na Ujasusi wa Nje, mawaziri wa mambo ya ndani, mambo ya nje na ulinzi, pamoja na waziri mkuu na spika wa mabunge yote mawili. Kuna wanachama 30 kwa jumla. Katibu wa Baraza la Usalama Nikolay Patrushev, mkuu wa huduma ya Usalama ya Urusi (FSB) Alexander Bortnikov na mkuu wa Ujasusi wa Mambo ya Nje wa Urusi Sergey Naryshkin wote wanamfahamu Vladimir Putin kwa miongo mingi. Walihudumu pamoja naye huko St Petersburg, ambayo zamani ilikuwa Leningrad, katika miaka ya 1970. Pamoja na Waziri wa Ulinzi Sergei Shoigu na Waziri wa Mambo ya Nje Sergei Lavrov wanajumuisha wanaume watano ambao bila shaka wako karibu zaidi na Vladimir Putin na wale ambao maoni yao anayathamini zaidi linapokuja suala la maamuzi ya sera za kigeni. Nikolay Patrushev ni Katibu wa Baraza la Usalama (Putin ndiye mkuu wake) na mwewe mkuu ndani ya timu ya rais. Yeye na Vladimir Putin wanarudi Leningrad KGB ambapo walifanya kazi pamoja katika miaka ya 1970. Mnamo 1999, Patrushev alichukua nafasi ya Putin kama mkuu wa FSB (mrithi wa KGB) na akabaki katika nafasi hii hadi 2008. Anasemekana kuwa mmoja wa watu wa karibu zaidi na Putin na kuwa na sikio lake labda zaidi ya mtu mwingine yeyote. Au labda sivyo? Labda msiri na mshauri wa karibu zaidi ni Sergei Shoigu, Waziri wa Ulinzi wa Urusi, ambaye pia anasimamia GRU, wakala wa ujasusi wa jeshi la Urusi ambao watendaji wake walishtakiwa kwa kumwekea sumu wakala wa zamani wa Urusi Sergei Skrypal nchini Uingereza mnamo 2018 na upinzani wa Urusi,Mwanasiasa Alexei Navalny huko Siberia mnamo 2020. Vyanzo vya habari vinasema kuwa katika miaka ya 1990 uhusiano kati ya Putin na Shoigu ulikuwa mzuri lakini katika miaka ya 2000 wakawa marafiki wa karibu. Mara kwa mara huenda likizo pamoja hadi Siberia, ambako Shoigu anatoka. Mkuu wa FSB Alexander Bortnikov alihudumu na Vladimir Putin katika KGB ya Leningrad. Alikua mkuu wa FSB mnamo 2008, akichukua nafasi ya Patrushev. Yeye ni mtu mwenye uzoefu wa miongo kadhaa. Wadadisi wa mambo wanasema kuwa rais wa Urusi anaelekea kuamini taarifa za kijasusi anazopokea kutoka kwa FSB kuliko chanzo kingine chochote cha taarifa. FSB ina ushawishi kwa wizara nyingine za kutekeleza sheria, kama vile Wizara ya Mambo ya Ndani na Ofisi ya Mwendesha Mashtaka Mkuu. FSB ina vikosi vyake maalum, sawa na SAS, kati yao vikundi vya wasomi vya Alfa na Vympel. Waziri wa Mambo ya Nje, Sergei Lavrov, ni mmoja wa wanadiplomasia wenye uzoefu zaidi wa Urusi, Lavrov ameongoza wizara hiyo tangu 2004 - karibu miongo miwili. Ingawa hakuwa amesoma na Putin au kufanya kazi naye katika idara za usalama, rais huyo wa Urusi anasemekana kumheshimu sana Lavrov. Sio mmoja kutoka kwa mzunguko wa ndani wa marafiki, alipata heshima hii kwa sababu ya taaluma yake, bidii na kwa kutofanya makosa katika kazi yake ya muda mrefu. Kama Bortnikov na Patrushev, mkuu wa Ujasusi wa Kigeni Sergei Naryshkin alihudumu na Vladimir Putin huko Leningrad. Licha ya kuwa mkuu wa kijasusi yeye ni afisa wa umma, amefanya mahojiano na vyombo vingi vya habari, akiwemo mwandishi wa BBC Steve Rosenberg. Wale wanaomjua Naryshkin kibinafsi wanasema kwamba amejitolea kwa Putin na afisa kwa asili, alizoea kutii amri na kunyoosha mstari. Asili yake ya huduma za usalama, akili kali na uzoefu wa kitaaluma umemsaidia kuzunguka mduara wa ndani na Vladimir Putin anasemekana kutegemea muhtasari wa kijasusi uliotolewa na wakala wa Naryshkin. Mkutano wa hivi punde zaidi wa Baraza la Usalama, ambapo ombi la kutambuliwa kwa ""jamhuri"" mbili za mashariki ya Ukraine zinazodhibitiwa na watenganishi lilijadiliwa, ulitoa ufahamu wazi juu ya mienendo ya Baraza hilo. Mwandishi wa BBC wa Ulaya Mashariki Sarah Rainsford alielezea mkutano huo kama sehemu ya ukumbi wa michezo ambapo kila mtu alikuwa na jukumu lake alilopewa na maandishi yake. ""Maafisa wakuu zaidi wa Urusi walikaa katika mduara wenye sura mbaya kabla ya Vladimir Putin, wakamwita mmoja baada ya mwingine kukaribia maikrofoni na kumwambia kile alichotaka kusikia,"" aliripoti. Wachambuzi wengine waliona mienendo tata ya kikundi ikicheza ingawa, maze ya Byzantine ya siasa za kibinafsi. ""Lazima tuelewe kwamba Baraza la Usalama ni mkutano wa watu ambao si wachezaji-wenza - wana uwezekano wa kuwa katika migogoro kati yao,"" alisema mtaalamu wa Kituo cha Carnegie cha Moscow Alexander Baunov. ""Chochote walichokuwa wakisema [katika mkutano wa Baraza la Usalama] haikuwa tu udhihirisho wa kile walichofikiri, lakini jitihada zao za kutopoteza wengine mbele ya Putin katika mchezo huu wa vyombo vya habari."" Mkutano huo ulionyesha ni kwa kiasi gani Vladimir Putin ana udhibiti binafsi juu ya wanachama wa Baraza la Usalama na jinsi anavyoweza kuwakemea hadharani au kuwaonyesha - na kuwa marafiki wa muda mrefu kunaleta ulinzi mdogo. Licha ya kuwa mfanyakazi mwenza wa muda mrefu - na ikiwezekana rafiki wa binafsi - mkuu wa Ujasusi wa Kigeni Sergei Naryshkin alikemewa vikali na Putin kwa ""kutozungumza wazi"" alipopendekeza ""washirika wa Magharibi"" wapewe ""nafasi nyingine"" kabla. maeneo yanayodhibitiwa kutambuliwa. Hii ilimkasirisha kabisa Putin ambaye alimshinikiza Naryshkin kutamka msaada wake wa kutambuliwa mara moja, ambapo mkuu wa ujasusi aliidhinisha, akionekana kushtuka sana. Waziri wa Ulinzi Shoigu, Waziri wa Mambo ya Nje Lavrov na mkuu wa FSB Bortnikov walikuwa wanachama pekee wa Baraza la Usalama la watu 30 waliotakiwa kuzungumza mara mbili wakati wa mkutano huo wa maamuzi. Lavrov alionyesha kuunga mkono kuendelea na juhudi za kidiplomasia huku Shoigu na Bortnikov wakiwa wababaishaji zaidi na kusisitiza kutambuliwa kwa waasi wanaounga mkono Urusi mashariki mwa Ukraine. Mkutano huo pia ulikuwa wa kipekee kwa sababu ulitangazwa kwenye Televisheni ya Jimbo la Urusi - kwa kawaida Baraza la Usalama hukutana kwa usiri. Matangazo hayo yalipaswa kuwa ya moja kwa moja, ingawa mashaka yaliibuka kuhusu jinsi dai hili lilikuwa la kweli. Walipochunguza kwa makini video hiyo, waangalizi waliona kuwa saa za baadhi ya waliokuwepo kwenye mkutano hazikulingana na muda wa matangazo. Inaaminika pia kuwa mbali na maafisa wa usalama na waziri wa mambo ya nje, Bw Putin anafanya mazungumzo ya ana kwa ana na watu wengine muhimu katika uanzishwaji wa Urusi na hata nje yake. Mchambuzi wa kisiasa Yevgeny Minchenko, ambaye ananukuliwa sana na vyombo vya habari vya Kirusi, amekuwa akisoma wasomi wa Kirusi kwa miaka mingi. Yeye hukusanya ripoti mara kwa mara juu ya mduara wa ndani wa Vladimir Putin, ambayo anaelezea kama ""Politburo 2.0"", katika kurudi nyuma kwa safu ya juu ya uongozi wa Kikomunisti wa Soviet. Katika ripoti yake ya hivi punde ya 2021, Minchenko anamtaja meya wa Moscow Sergei Sobyanin pamoja na mkuu wa kampuni kubwa ya mafuta ya jimbo la Rosneft Igor Sechin kuwa miongoni mwa watu walio karibu na rais. Ndugu mabilionea Boris na Arkady Rotenberg pia wanajulikana kuwa karibu na Vladimir Putin kama watu wa siri anaowaamini na pia kama marafiki wa utoto wa Vladimir Putin. Wote walitajwa wiki hii katika vikwazo vya Uingereza dhidi ya Urusi. Mnamo 2020, jarida la Forbes liliwataja kama familia tajiri zaidi nchini."	https://www.bbc.com/swahili/habari-60503695
health	Virusi vya corona: WHO yatahadharisha kuwa hali ya maambukizi itakua mbaya zaidi siku za usoni	Hali bado inaweza kuwa mbaya zaidi wakati huu wa janga la Covid-19, Shirika la afya duniani (WHO) limetahadharisha, miezi sita ikiwa imepita tangu mlipuko wa ugonjwa huo kutokea. Mkuu wa shirika hilo, Tedros Adhanom Ghebreyesus amesema virusi vinaweza kuathiri watu wengi zaidi ikiwa serikali hazikuanza kutekeleza sera sahihi. Ujumbe wake ulibaki kuwa  ''Pima, fuatilia, tenga na weka karantini'', alisema. Zaidi ya watu milioni 10 wamethibitishwa kuwa na maambukizi duniani tangu virusi hivyo vilipojitokeza nchini China mwishoni mwa mwaka jana. Idadi ya wagonjwa  waliopoteza maisha sasa ni zaidi ya 500,000 Nusu ya idadi ya watu walioambukizwa duniani imekuwa Marekani na Ulaya, lakini idadi inaongezeka kwa kasi Amerika. Virusi hivyo pia vinaathiri Kusini mwa Asia na Afrika, ambako hakutarajiwi ongezeko la juu mpaka mwishoni mwa mwezi Julai. Dkt Tedros akitoa hotuba yake siku ya Jumatatu alisema: ''Sote tunataka hali hii kuisha. Sote tunataka kuendelea na maisha yetu. Lakini ukweli ulio mchungu ni kuwa bado hali hii haijafikia kuisha hata kidogo'' '' ingawa nchi nyingi zimepiga hatua, bado ugonjwa huu unashika kasi duniani.'' ''Kukiwa na wagonjwa milioni 10 sasa na vifo vya watu nusu milioni, mpaka pale matatizo yaliyogundulika  yatakajulikana na WHO, ukosefu wa umoja wa kitaifa na kidunia na dunia iliyogawanyika hali inayosaidia kusambaa kwa virusi…bado hali itakuja kuwa mbaya zaidi,'' alisema. ''Samahani kwa kusema hivyo, lakini kwa mazingira ya namna na hali hii, tunahofu hali kuwa mbaya .'' Amezitaka serikali kufuata mifano ya Ujerumani, Korea Kusini na Japan, ambazo zimekuwa zikichukua hatua kudhibiti maambukizi kwa kutumia sera ikiwemo vipimo na ufuatiliaji. Nchi gani zimeathirika zaidi? Marekani imeripoti kuwa na watu milioni 2.5 walioathirika na vifo karibu 126,000 vilivyotokana na Covid-19 mpaka sasa- zaidi ya taifa jingine lolote. Majimbo ya nchini Marekani katika wiki za hivi karibuni- hasa kusini  yameripoti ongezeko la maambukizi mapya. Ongezeko hilo limefanya maafisa wa Texas, Florida na majimbo mengine kuweka mazuio makali tena kwenye biashara. Nchi ya pili iliyo na kiasi kikubwa cha maambukizi ni Brazil, iiwa na watu walioambukizwa milioni 1.3 na vifo zaidi ya watu 57,000. Siku ya Jumatatu hali ya dharura ilitangazwa katika mji mkuu Brisilia, kutokana na ongezeko la maambukizi. Kama ilivyo kwa magavana wengi wa Brazil na meya, mamlaka za serikali za maeneo, mjini Brasilia masharti ya kutochangamana yalipunguzwa makali mwanzoni mwa mwezi huu na kuruhusu kufunguliwa kwa maduka, nchini Uingereza - nchi yenye idadi kubwa ya vifo eneo la Magharibi mwa Ulaya- Meya wa Leicester  alisema vilabu vya pombe na migahawa vinaweza kuendelea kufungwa kwa wiki mbili zaidi kutokana na ongezeko la watu walioambukizwa. Masharti katika eneo lote la England yanatarajiwa kulegezwa ifikapo mwishoni mwa juma , huku vilabu vya pombe, migahawa, maeneo ya kutengeneza nywele na hoteli vikifunguliwa.	https://www.bbc.com/swahili/habari-53230832
business	Scott Purcell aliishi mitaani kwa miaka 17 na sasa ni wakala wa mali isiyohamishika	Scott Purcell aliishi miaka 17 bila makazi katika mitaa wa mjini Washinton DC na sasa ni wakala wa mali isiyohamishika  katika mji huo ambao ni moja ya miji iliyo ghali zaidi nchini Marekani. Anafahamu thamani ya nyumba zaidi ya wakala wengi, baada ya kulala katika benchi moja mtaani kwa miaka 17.	https://www.bbc.com/swahili/habari-50673841
sports	Christine Mboma: Mwanariadha wa Namibia aliyeshinda medali ya fedha mita 200	"""Mbio bora katika maisha yangu "" - hivyo ndivyo Christine Mboma alivyoelezea ushindi wake jijini Tokyo Japan 2020 baada ya kuwa mwanamke wa kwanza nchini Namibia kusimama katika jukwaa la medali la Olimpiki. Baada ya kulishindia taifa lake medali miaka 25 baadaye, kijana huyo alijishindia medali ya fedha katika mbio fupi za mita 200, akimaliza nyuma ya bingwa mara tano wa michezo ya Olimpiki kutoka Jamaica Elaine Thompson Herah. Muda wake wa dakika 21 na sekunde 81 ndio uliokuwa bora zaidi kuwahi kushindwa na mwanamke chini ya umri wa miaka 20. Baadaye aliibuka mshindi katika mbio za Diamond league mita 200 mwezi Septemba mjini Zurich, ambapo muda wake wa dakika 21 .sekunde 78 ulivunja rekodi nyengine ya dunia na rekodi mpya ya Afrika. Mwanariadha huyo mwenye umri wa miaka 18 alianza kulenga mbio za mita 200 mapema mwaka huu, baada ya kuzuiliwa kushiriki katika mbio za mita 400 na shirika la riadha duniani kutokana na kumiliki homoni nyingi za kiume."	https://www.bbc.com/swahili/habari-59546276
technology	Serikali ya 'mahustlers', kujaza mamilionea katika nyadhfa za baraza la mawaziri Kenya	N﻿a Abdalla Seif Dzungu B﻿BC Swahili Viongozi walioteuliwa na rais William Ruto kujaza nafasi za baraza lake la mawiziri kwasasa wanapitia ukaguzi bungeni  kabla ya kuthibitishwa au kukataliwa kuchukua nyadhfa hizo. Kamati ya bunge kuhusu uteuzi wa nyadhfa muhimu serikali imekuwa ikifanya vikao vyake hadharani ambavyo vimekuwa vikipeperushwa hewani na runinga zote za Kenya . Wateule hao wameulizwa maswali mengi kuhusu rekodi yao kwa umma, maadili na uelewa wa masuala yanayokabili nyadhfa wanazotarajiwa kuzijaza. Katika swali la maadili ,kila aliyeteuliwa alihitajika kutangaza thamani ya mali anayomilkii hadharani. Na kwasababu wakati wa kampeni Muungano wa Kenya Kwanza ulioongozwa na rais William Ruto ulifanya kampeni yake kwa maudhui ya kumvutia Hassler – watu wa kipato cha chini, Wakenya wengi walitaraji kwamba walioteuliwa kurithi nyadhfa hizo  miongoni mwao kungekuwa na akina mama mboga na waendesha bodaboda {watu wa kipato cha chini katika jamii}. Hatahivyo cha kushangaza ni kwamba walioteuliwa ni mamilionea na mabilionea. Hii hapa orodha ya wateule hao na jinsi Wakenya walivyopokea matangazo ya thamani ya mali wanazomiliki. Waziri Mkuu mteule amehudumu katika utumishi wa umma kwa miaka 33. Aliteuliwa katika Baraza la Mawaziri mnamo 1989 baada ya kumrithi babake kama Mbunge wa Sabatia. Mudavadi aliambia Bunge kuwa ana thamani ya Ksh4 bilioni. Utajiri wake ulikuwa wa mali isiyohamishika - akitaja mali yake ya Riverside Drive ambayo hapo awali ilikuwa mwenyeji wa Kituo cha Musalia Mudavadi. Pia alithibitisha kuwa na hisa katika makampuni mbalimbali - ikiwa ni pamoja na kampuni ya kukodisha ndege ya ndani ambayo haikuwekwa wazi Kiongozi huyo wa zamani wa Chama cha ANC pia anajulikana kuwa na nyumba Karen na nyumbani kwake Mululu, Kaunti ya Vihiga. Hatahivyo ni thamani ya mali yake iliovutia hisia za Wakenya mitandaoni Waziri wa Ulinzi mteule aliliambia Bunge kwamba alikadiria thamani yake kuwa takriban Ksh851 milioni. Utajiri wake ulikuwa wa mali isiyohamishika ambapo anapata Ksh10 milioni katika mapato ya kukodisha - na mifugo. Duale aliambia bunge kuwa miongoni mwa mali zake ni mbuzi, ng'ombe na ngamia 231. Duale amekuwa katika afisi ya utumishi wa umma tangu 2007 alipochaguliwa kuwa mbunge wa eneo  la Dujis. Pia alihudumu katika serikali kuu ya muungano kama Waziri Msaidizi katika Wizara ya Maendeleo ya Mifugo. Mnamo 2013, Dujis iligawanywa katika maeneo bunge mawili huku Duale akichaguliwa kuwa Mbunge wa Garissa Township. Alishikilia nafasi hiyo hadi uteuzi wake wa Baraza la Mawaziri. Pia aliwahi kuwa Kiongozi wa Wengi katika Bunge la Kitaifa - kati ya 2013 na 2020. Je Wakenya walisemaje baada ya kutangaza tahmani ya mali yake ilioshirikisha mbuzi na ngamia Aliyekuwa Spika wa Bunge la Kitaifa Justin Muturi ambaye ameteuliwa na rais William Ruto kuchukua wadhfa wa mwansheria mkuu hakusazwa na Wakenya katika mitandao ya kijamii alipoambia  kamati ya uhakiki kuwa ana thamani ya Sh700 milioni. Alionesha ukuaji wa utajiri wake zaidi ya maradufu kutoka kwa tamko la awali alilotoa mwaka jana. Ufichuzi wa Bw Muturi, hata hivyo, unaonyesha kiasi kikubwa cha thamani yake kutokana na kile alichofichua mwaka jana alipotangaza hadharani nia yake ya kuwania kiti cha urais. Mnamo Novemba 2021 wakati wa mazungumzo na umma, Bw Muturi alisema alikuwa na thamani ya Sh300 milioni. Aliendelea kusema mali yake nyingi ilipatikana kupitia mikopo ya benki na malipo ya watumishi wa umma kwa miaka 36. Ni tangazo hilo lililowavutia Wakenya waliokuwa na haya ya : Mteule huyu wa wadhfa wa wizara ya masuala ya kigeni alijipata mashakani pale alipotakiwa kutangaza umiliki wa hoteli yake katika eneo la mashariki baada ya kusema kwamba alikuwa na thamani ya ksh.420m. Mutua alibainisha kuwa utajiri wake ulikuwa hasa katika umiliki wake wa hoteli ikiwemo ile ya A&L iliyoko Machakos. Pia alithibitisha kumiliki baadhi ya vyumba na biashara nyingine ndogo ndogo ambazo hakuzitolea maelezo. Kamati ya uhakiki ilisema bwana Mutua alikuwa na thamani ya ksh. 200milioni kabla ya kuwa gavana mwaka 2013. Kabla ya kuwa Gavana wa Machakos, Mutua alikuwa msemaji wa serikali kuanzia 2004 hadi 2012 alipojiondoa na kujiunga na siasa. Lakini naye pia hakuepuka hisia za wanamitandao wa kijamii : Mteule wa Waziri wa Mambo ya Ndani Kithure Kindiki Jumanne, Oktoba 18, alifichua kwamba ana thamani ya Ksh544 milioni. Akiwa mbele ya Kamati ya Bunge ya Uteuzi kwa ajili ya kuhakiki Bungeni, Kindiki alibainisha utajiri unaotokana na vyanzo mbalimbali vya mapato. Alitaja vyanzo vyake vya mapato, kuwa uwekezaji wake katika hisa na mali isiyohamishika. W﻿ateule wote hatahivyo walitaja vyanzo halali vya mapato yao	https://www.bbc.com/swahili/articles/cw40ng733z1o
technology	Namna Rais Samia anavyotumia mitandao ya kijamii	"Miaka 20 au 30 iliyopita, haikuwa kazi rahisi kuwafahamu viongozi wakubwa kama wafalme na marais kuliko kile ambacho kingezungumzwa na vyombo vya habari. Shukrani kwa mitandao ya kijamii kama Facebook, Twitter na Instagram - wananchi sasa wanaweza kufahamu walau kidogo kuhusu viongozi. Wanaweza kuwafahamu ni akina nani ni marafiki wa viongozi wao, familia zao? Mambo wanayoyapendelea, vitabu wanavyosoma na mwelekeo wao wa kiitikadi au mtazamo kuhusu sera na masuala muhimu ya kitaifa na kimataifa. Wakati Watanzania wakiwa wameingia katika awamu mpya ya uongozi wa Rais Samia Suluhu Hassan, ni wakati mwafaka sasa kufahamu maisha ya mitandaoni ya mwanamke huyu wa kwanza kuwa Rais wa Tanzania yanatuonyesha nini. Kusema ukweli, huwezi kupata mengi kumhusu Samia kupitia akaunti zake za mitandaoni. Kama walivyo viongozi wengi wa Tanzania - hususani watangulizi wake katika ofisi yake mpya; mitandao ya kijamii hutumika tu kama shajara (diary) ya matukio ya kila siku ya viongozi. Mara moja moja, Samia huweza kutoa pole kwa wafiwa au manusura katika ajali au kutoa salamu za heri ya siku ya kuzaliwa kwa viongozi. Na hivi ndivyo Jakaya Kikwete na hayati John Magufuli - marais wengine wa Tanzania waliokuwa na akaunti kwenye mitandao ya kijamii, walivyokuwa wakitumia mitandao hiyo. Huo ni upande mmoja tu wa habari. Pamoja na hayo, bado akaunti za Rais kwenye mitandao ya kijamii vinatueleza vitu kuhusu yeye kama ambavyo tutaona baadaye kwenye mitandao ya kijamii. Yanapozungumzwa masuala ya viongozi na mitandao ya kijamii, hakuna kiongozi anayetajwa kumzidi Rais wa 44 wa Marekani, Barack Obama. Yeye ndiye kiongozi anayefuatiliwa na watu wengi zaidi duniani akiwa na wafuasi zaidi ya milioni 130 duniani. Obama aliingia rasmi Twitter mnamo Aprili, 2007 na tangu wakati huo hajawahi kupumzika. Mwaka 2015, aliweka rekodi ya Ikulu ya Marekani kuwa na akaunti binafsi kwa ajili ya Rais wa Marekani (@POTUS) ambayo sasa inatumiwa na Rais Joe Biden baada ya kutumiwa pia na Donald Trump. Kama ambavyo Rais John F. Kennedy wa Marekani hujulikana kwa kuitwa Rais wa kwanza wa televisheni, Obama hujulikana pia kama Rais wa kwanza wa mitandao ya kijamii. Baada ya Obama kutumia kwa faida na nguvu mitandao hiyo, sasa jambo la ajabu ni kwa Rais kutokuwa na akaunti hasa kwenye mtandao wa twitter ambao hutumiwa zaidi na viongozi kuwasiliana na watu wao. Kwenye yake binafsi ya twitter, Samia anafuata watu 27 tu na unapata picha hasa kuhusu ni watu wa aina gani ambao yeye hupenda kupata habari zao. Miongoni mwa wanasiasa wa Tanzania, kuondoa hayati Rais John Magufuli, ni wanasiasa watatu tu ambao Rais huyu wa sita wa Tanzania anafuatilia habari zao. Wanasiasa hao ni Rais mstaafu Jakaya Kikwete, Mbunge wa Bumbuli, January Makamba na Mbunge wa Mtama, Nape Nnauye. Akaunti hiyo ya Rais Samia pia inaonyesha hamfuati kiongozi yeyote miongoni mwa wakuu wa nchi wanachama wa Jumuiya ya Afrika Mashariki (EAC). Miongoni mwa watumiaji mashuhuri wa mtandao huo ni marais Uhuru Kenyatta wa Kenya na Paul Kagame wa Rwanda lakini wao hawajamfuata Samia naye hajawafuata bado. Hata hivyo, uchambuzi wa haraka wa watu anaowafuatilia Samia unaonyesha ni mtu anayefuatilia habari za wanawake mashuhuri na taasisi zinazojihusisha na masuala ya watu wa jinsia hiyo. Viongozi kadhaa wa kike waliompongeza Rais Samia baada ya kuchukua hatamu. Katika twitter, Samia anamfuata mke wa Obama, Michelle, mtangazaji mashuhuri wa vipindi vya televisheni wa Marekani, Oprah Winfrey, mwanasiasa Hillary Clinton, Makamu wa Rais wa Marekani, Kamala Harris (ambaye tayari amemtumia Samia salamu za pongezi kufuatia kuwa kwake Rais wa Tanzania) na Shirika la Umoja wa Mataifa la Maendeleo ya Wanawake. Miongoni mwa viongozi wa bara la Afrika, Samia anamfuata kiongozi mmoja tu; Ali Bongo Ondimba ambaye ni Rais wa Gabon. Mtu mwingine ambaye anafuatwa na Samia ni mtawala wa Dubai, Sheikh Mohamed bin Rashid al Makhtoum. Ndiye mtu pekee kutoka Mashariki ya Kati ambaye Rais huyu mpya wa Tanzania anamfuata kupitia mtandao huo. Pamoja na ukaribu wake na kufahamiana na wasanii, Samia hamfuati mwanamuziki, mwigizaji au mtu yeyote anayejihusisha na masuala ya Sanaa na burudani ndani ya Tanzania au nje ya nchi. Wakati Samia anatangaza kuwa Rais Machi 17 mwaka huu kufuatia kifo cha Magufuli, alikuwa na wafuasi 416,000 kwenye mitandao ya kijamii lakini kufikia Machi 26 mwaka huu, alikuwa na wafuasi 474,000, hili ni ongezeko la watu 58,000 katika kipindi cha takribani siku 10 tu. Nchini Tanzania, Mama Samia yuko nyuma ya wanasiasa kama Kikwete mwenye wafuasi milioni 1.5, Zitto Kabwe mwenye wafuasi milioni 1.2 na January Makamba mwenye wafuasi milioni moja. Hata hivyo, kwa cheo chake kipya, mwamko wa Watanzania kwenye matumizi ya mitandao ya kijamii na shauku ya watu duniani kote kutaka kujua Rais mwanamke wa Afrika anafanya nini, Samia ana fursa ya kuwapiku wanasiasa hao katika kipindi cha miaka michache ijayo. Kwa kutazama aina ya watu anaowafuata Samia, ni rahisi kuona kwamba ni mwanasiasa anayefuata mwelekeo wa kiliberali na anavutwa zaidi na siasa za kimagharibi kuliko Mashariki. Kwa kufuata watu kama Michelle, Hillary na Oprah, akaunti hii binafsi ya Samia inamuonyesha kama mwanasiasa anayeamini katika nguvu ya wanawake na kwenye kuvunja vikwazo dhidi yao. Kwa mwanasiasa ambaye anawaita viongozi wa EAC na nchi za Jumuiya ya Uchumi ya Kusini mwa Afrika (SADC) kaka zake - kama alivyowaita wakati wa tukio la msiba wa kitaifa wa Magufuli uliofanyika Dodoma, inashangaza kwamba hamfuati yeyote miongoni mwa viongozi wa nchi hizo na badala yake anamfuata Ondimba wa Gabon. Pamoja na uzuri wa mitandao ya kijamii katika kutoa taarifa na kubadilishana maarifa, kumekuwa pia na hatari za kutumia mitandao hiyo. Kwa mfano iko hatari ya kuingiliwa na wakorofi na kuweka picha au habari zisizofaa. Lakini, tatizo kubwa zaidi la mitandao ya kijamii liko katika aina ya watu wanaoitumia. Wapo watu ambao hutumia mitandao hiyo kukashifu, kubagaza na kutukana viongozi na mwanasiasa anayeingia katika dunia hii ni muhimu akawa na ngozi ngumu. Rais Uhuru Kenyatta wa Kenya ni miongoni mwa waliowahi kuonja joto hii ya jiwe kutoka kwa watu wa mitandaoni kiasi kwamba kuna wakati - Novemba mwaka jana, aliamua kujitoa akieleza kwamba amechoshwa na matusi anayotukanwa. ""Hata twitter niliondoka huko nikaona hiyo kitu ni bure, ni matusi tu. Unakaa hapo unasoma hulali. Afadhali nilale nipige story na mama (mkewe, Margareth) niende kufanya kazi,"" alisema Uhuru. Baada ya kuwa Rais, sasa utakuwa uamuzi wake mwenyewe kuamua kama akaunti zake za mitandao ziwe hai na zenye kufuatiliwa kwa kuwekwa taarifa mpya kila wakati au kuendelea kutumika kama shajara tu ya ziara zake. Mtangulizi wake, Magufuli, alikuwa pia akitumia mitandao kama shajara na mara moja moja kutuma salamu za pole au pongezi kwa watu binafsi, makundi au taasisi zilizofanya vizuri au kupatwa na majanga. Kama atafuata utaratibu wa Marekani, Samia anaweza kuzifanya akaunti zake kuwa sehemu yake si ya kuonyesha nini anachofanya kazini kila siku - lakini pia kutoa mtazamo wake binafsi kuhusu matukio yanayoendelea duniani na kujichanganya na watu wa kawaida katika mijadala mbalimbali. Kama kuja jambo halijaeleweka vizuri au ni gumu kueleweka, Rais anaweza kutumia mitandao kulifafanua kwa maneno machache na lugha nyepesi na kama kuna jambo ambalo serikali yake inalifanya na hakuna maelezo ya kueleza kwa nini mwelekeo huo umechukuliwa, anaweza pia kutumia nafasi hiyo kueleza. Kwa vyovyote vile, kuna kila dalili kwamba akaunti za mitandao ya kijamii za Rais Samia Suluhu Hassan hazitakuwa kama zilivyokuwa zamani mara baada ya kukaa na kuzoea wadhifa wake mpya. Obama alizindua akaunti yake ya Rais wa Marekani (@POTUS), kwa kurusha kijembe kwa swahiba wake, Hillary Clinton. Tutarajie kitu kama hicho kwa Rais Samia kuelekea kwa kaka zake wa EAC, SADC au kwa msanii maarufu kama Diamond Platnumz kama namna yake ya kujitambulisha rasmi kuingia katika kundi hili maalumu? Tusubiri."	https://www.bbc.com/swahili/habari-56548221
entertainment	Wimbo Baba: Profesa Jay na Stamina wazungumza baada ya Magufuli kupenda wimbo wao	Wimbo ulioimbwa na wasanii wa Tanzania Profesa Jay na Stamina kwa jina 'baba' umepigwa umepata umaarufu zaidi baada ya rais Magufuli kusema kwamba anaupenda na kutaka upigwe katika kituo kimoja cha runinga . Magufuli alisema kwamba ujumbe uliopo katika wimbo huo ni muhimu sana kwa jamii. Mwanahabari wetu Yusuf Mazimu alizungumza na wanamuziki hao na kuandaa taarifa ifuatayo	https://www.bbc.com/swahili/habari-56206186
politics	Mzozo wa Tigray: Tuhuma na kujitolea huku mapigano ya Ethiopia yakienea	"Baada ya giza kuingia, katika kitongoji cha makazi katika mji mkuu wa Ethiopia, Addis Ababa, makumi ya raia wa kujitolea walikuwa na shughuli nyingi wakizunguka mitaa yao usiku mmoja wiki iliyopita, wakisimamisha na kupekua magari na kuangalia hati. ""Kamati yetu ya kitongoji inajumuisha watu wapatao 180. Tumewakamata watu wengi. Na tumegundua vitu vingi vya kutia shaka, zikiwemo bunduki na vilipuzi,"" alisema mzee mmoja aliyeonekana kuratibu upekuzi huo. Wafanyakazi wa kujitolea wanawasaka waasi wa Tigray, na wafuasi wao, chini ya kanuni mpya za hali ya hatari zilizoanzishwa na serikali ya Ethiopia ili kukabiliana na mashambulizi ya kijeshi ya Tigray. Wakosoaji wanasema maelfu ya watu wamezuiliwa isivyo haki, lakini ukandamizaji huo unaonekana kuungwa mkono na watu wengi katika mji mkuu. ""Fanya haraka, anajaribu kutoroka,"" mtu mwingine alisema, ghafla, akiongea kwenye simu yake ya mkononi. Barabara chache kutoka hapo, kikundi kipya cha wafanyakazi wa kujitolea walio wazee walikuwa wamekusanyika kwa ajili ya mafunzo, wakitembea kwa hatua zaidi au kidogo na kusikiliza maagizo. Hali kwa ujumla katika mji mkuu inaonekana kuwa shwari.  Ingawa Uingereza na nchi nyingine zimeonya kwamba hali ya usalama ""inazorota,"" kama wapiganaji wa Tigray na makundi mengine ya waasi yanaripoti kwamba wanasonga mbele kuelekea Addis, ubalozi wa Urusi ulituma ujumbe tofauti sana kwenye mitandao ya kijamii. Ilitangaza kwamba ""kuanzishwa kwa hali ya hatari hakujaleta mabadiliko yoyote muhimu kwa maisha ya kila siku ya mji mkuu wa Ethiopia."" Waziri Mkuu wa Ethiopia, Abiy Ahmed, hivi karibuni alitangaza kuwa anaelekea kwenye mstari wa mbele kuongoza wanajeshi wake. Picha za video, zilizotolewa na serikali, zilimuonesha akiwa amevalia sare akiwa amezungukwa na wanajeshi, inaonekana katika eneo kame la Afar kaskazini mashariki mwa mji mkuu. ""Sasa tumefaulu kusafisha eneo hilo kabisa,"" Waziri Mkuu Abiy alisema kwenye picha hiyo. ""Hamasa ya vikosi vya ulinzi ni kubwa sana. Tutaendelea hadi uhuru wa Ethiopia uhakikishwe,"" aliendelea. Waziri Mkuu alisema wanajeshi wake wako mbioni kuteka miji kadhaa kutoka kwa kundi la Tigray People's Liberation Front (JWTZ). Lakini madai hayo ni magumu kuthibitisha kwa upatikanaji na mawasiliano katika maeneo ya migogoro yaliyowekewa vikwazo, na kuanzishwa kwa sheria mpya zinazozuia uchapishaji wa harakati zozote za kijeshi au ""matokeo ya uwanja wa vita"" ambayo hayajaidhinishwa na serikali. Maafisa wa TPLF - ambao hivi majuzi walichapisha picha za maelfu ya wafungwa wa kivita wa Ethiopia - wanasisitiza kuwa wanaendelea kusonga mbele katika nyanja kadhaa, huku wakilenga zaidi mji mkuu wa Debre Birhan, unaoonekana na wengi kama eneo kuu la mwisho la ulinzi la Ethiopia nje ya mji mkuu. Bila kujali ni upande gani unashinda, ni wazi kwamba mzozo unaenea, na pamoja na hayo, mgogoro wa kibinadamu wa Ethiopia. Shirika la Umoja wa Mataifa la Mpango wa Chakula Duniani (WFP) sasa linakadiria kuwa watu milioni 9.4 wanahitaji msaada. ""Wakati mzozo unavyoenea kaskazini mwa Ethiopia tunaona watu wengi zaidi wakiangukia katika hali mbaya,"" Claire Neville, afisa wa WFP huko Addis alisema. Alilaumu ""mambo mengi"" ambayo kwa sasa yanazuia ufikiaji wa misaada ya kibinadamu, ikiwa ni pamoja na mashambulizi ya waasi wa Tigray, ukosefu wa usalama, na ucheleweshaji unaoendelea kutoka kwa mamlaka ya Ethiopia. Lakini WFP hivi karibuni imeweza kuwafikia maelfu ya watu katika miji miwili ya Amhara iliyotekwa na vikosi vya Tigray. Mjini Addis, chama tawala cha Prosperity kinaendelea kuandaa sherehe za hadhara za kuwashukuru wale wanaojitolea kupigana. ""Tuko vitani na wasaliti wa ndani, na wafadhili wao wa kigeni,"" alisema Etisa Deme, mjumbe wa baraza la jiji. ""Niliitwa kwenda kupigania heshima ya nchi yangu, unaweza kulia familia yako ikiuawa, lakini ukiipoteza nchi yako unaenda wapi? Ndiyo maana niko tayari kujitolea maisha yangu. Siogopi, ""Sijapata mafunzo bado,"" alisema kijana wa miaka ishirini na mbili, Babush Sitotaw. Mwanamke mwenye mvi, Dinkinesh Nigatu, pia alijitokeza na kuwasilisha kwa umati. ""Naipenda nchi yangu. Nilitaka kwenda mbele lakini mwanangu na mume wangu waliniambia nibaki nyumbani na watakwenda kupigana kwa niaba yangu,"" alisema. ""Kwa hiyo nimepata mafunzo ya kujitolea na ninashika doria mitaani sasa hivi wanangu na mume wangu wanapigana kwenye mstari wa mbele. Kila ninapoona watu mitaani, ninawaambia waende kupigana. Hatupaswi kusubiri mpaka ( adui) huja hapa kutuua sote,"" aliiambia BBC. Serikali ya Ethiopia imelalamikia kampeni ya makusudi ya serikali za magharibi na mashirika ya vyombo vya habari kupotosha asili ya mzozo huo. Waethiopia wengi wanaonekana kukubaliana, wakienda kwenye mitandao ya kijamii kukosoa majaribio ya ""kikoloni"" ya kudhoofisha taifa lao na kutilia chumvi mafanikio ya TPLF. ""Sisi tunashambuliwa kwa pande mbili. Kampeni ya upotoshaji wa ukoloni mamboleo na habari potofu za vyombo vya habari vya magharibi, ikiwa ni pamoja na BBC, na vita vya mauaji ya halaiki vilivyotangazwa na TPLF,"" alisema mchambuzi wa kisiasa wa Ethiopia Achamyleh Ewunetu, ambaye alijieleza kuwa mkosoaji wa serikali ya Ethiopia lakini mtetezi wa uhuru wa nchi yake. Serikali ya Ethiopia imekataa mara kwa mara maombi ya BBC ya mahojiano. Lakini serikali ya Ethiopia imekosolewa pakubwa kwa kukandamiza vyombo vya habari vya ndani na nje ya nchi, kwa kuzuia ufikiaji na mawasiliano. Waziri Mkuu Abiy, ambaye alisifiwa kabla ya mzozo kwa kuwaachilia wafungwa wa kisiasa na waandishi wa habari, hivi karibuni ameshutumiwa kwa kuweka tena mazingira ya vitisho kwa vyombo vya habari. Wakati huo huo, BBC inasema inasalia kuwajibika kwa kutoa taarifa huru, sahihi na zisizo na upendeleo kutoka kanda na dunia nzima. Zaidi kuhusu mzozo wa Tigray:"	https://www.bbc.com/swahili/habari-59456315
health	Kufanya kazi kwa muda mrefu kunaua watu 745,000 kwa mwaka, utafiti umebaini	"Kufanya kazi kwa saa nyingi kunasababisha vifo vya mamia ya maelfu ya watu kwa mwaka, kulingana na Shirika la Afya Duniani (WHO). Utafiti wa kwanza kufanywa duniani unaonesha kuwa watu 745,000 walifariki dunia mwaka 2016 kwa sababu ya ugonjwa wa kiharusi na ugonjwa wa moyo kutokana na kufanya kazi kwa muda mrefu. Ripoti hiyo ilibaini kuwa watu wanaoishi Kusini Mashariki mwa Asia na Magharibi mwa eneo la Pasifiki ndio walioathirika zaidi. Shirika la WHO limesema kwamba huenda hali hiyo ikazorota zaidi kutokana na janga la virusi vya corona. Utafiti huo umebaini kuwa kufanya kazi kwa saa 55 au zaidi kwa wiki kulihusishwa na hatari ya kupata ugonjwa wa kiharusi kwa asilimia 35 na hatari ya kupata ugonjwa wa moyo kwa asilimia 17 ikilinganishwa na kufanyakazi saa 35 hadi 40 kwa wiki. Utafiti huo umeonesha kuwa Shirika la Wafanyakazi duniani (ILO) pia limeonesha kuwa karibu robo tatu ya waliofariki dunia kutokana na kufanya kazi kwa muda mrefu walikuwa katika umri wa makamo au wazee. Mara nyingi, vifo hutokea baadaye, hata miongo kadhaa baadaye. Wakati utafiti huo haukujumuisha kipindi cha janga la corona, maafisa wa WHO, Wamesema, mabadiliko ya hivi karibuni watu kufanya kazi nyumbani na kupungua kwa kasi ya uchumi huenda kumeongeza hatari zinazohusishwa na kufanyakazi kwa kipindi kirefu. ""Kuna ushahidi unaonesha kuwa nchi zinapofunga shughuli za kiuchumi, saa za kufanya kazi zinaongezeka kwa karibu asilimia 10,"" Afisa wa WHO Frank Pega amesema. Ripoti hiyo inasema kufanya kazi kwa muda mrefu kulikadiriwa kuchangia karibu theluhi moja ya magonjwa yote yenye kuhusishwa na jambo hilo. WHO imependekeza kuwa sasa wakati umewadia kwa waajiri kuchukua hatua wakati wanafuatilia hatari za kiafya kazini kwa wahudumu wao."	https://www.bbc.com/swahili/habari-57149040
politics	Picha adimu zinazoonyesha athari za vita vya wenyewe kwa wenyewe Ethiopia	Mzozo wa Tigray, Ethiopia: Picha adimu zinazoonyesha kuishi kwa miaka 2 ya vita vya wenyewe kwa wenyewe. Pande zinazopigana katika eneo lililozingirwa la Ethiopia la Tigray zimetia saini makubaliano ya amani Jumatano usiku. Watu wa huko wameishi na vita hivi vya wenyewe kwa wenyewe kwa karibu miaka miwili. Mawasiliano yamekatika katika eneo hilo na kupata habari kutoka huko imekuwa vigumu. BBC World Service imepata kanda hii ya kipekee, ya kwanza kutoka kwa shirika la utangazaji la kimataifa tangu mapigano kuanza tena mwezi Agosti. Ushuhuda huu unaonyesha kiwango cha wasiwasi ambacho watu wa Tigray wanaishi nao	https://www.bbc.com/swahili/articles/cnl5vynz91lo
technology	TikTok: Trump amesema atapiga marufuku programu ya video ya China	"Rais Tump ametangaza kwamba anapiga marufuku programu ya video maarufu ya TikTok inayomilikiwa na China nchini Marekani. Aliwaambia wanahabari kwamba anaweza kutia saini agizo la rais hata Jumamosi. Maafisa wa usalama Marekani wameonesha wasiwasi kwamba programu hiyo ya kampuni ya ByteDance ya China, inaweza kutumiwa kukusanya data binafsi za raia wa Marekani. TikTok imekanusha madai kwamba inadhibitiwa na au inashirikisha data zake na serikali ya China. Programu hiyo ambayo imepata ushawishi kwa haraka ina watumiaji karibu milioni 80 kila mwezi nchini Marekani na marufuku hiyo itakuwa pigo kubwa kwa kampuni ya ByteDance. ""Kampuni ya TikTok, tunaipiga marufuku Marekani,"" Bwana Trump amewaambia wanahabari. Haikubainika mara moja ni mamlaka gani aliyonayo Trump ya kupiga marufuku TikTok, vile marufuku hiyo itakavyotekelezwa na changamoto za kisheria anazoweza kukumbana nazo. Inasemekana kwamba kampuni ya Microsoft imekuwa ikifanya mazungumzo ya kununua programu hiyo kutoka kwa kampuni ya ByteDance, lakini Bwana Trump ameonekana kutilia mashaka kuwa makubaliano kama hayo yanaweza kufanyika. Ikiwa makubaliano hayo yataafikiwa, taarifa zinasema kwamba itajumuisha kampuni ya ByteDance kumaliza shughuli zake kupitia programu ya TikTok Marekani. Msemaji wa programu ya TikTok amekataa kuzungumza lolote dhidi ya hatua ya Trump lakini amearifu vyombo vya habari kwamba kampuni hiyo ina matumaini makubwa ya mafanikio ya muda mrefu Marekani. Hatua ya kupiga marufuku programu ya TikTok inawadia wakati ambapo kuna wasiwasi kati ya utawala wa Trump na serikali ya China kuhusu masuala kadhaa ikiwemo mzozo wa kibiashara na vile China ilivyoshughulikia mlipuko wa janga la virusi vya corona. Programu hiyo imepata umaarufu mkubwa miaka ya hivi karibuni, hasa kwa vijana wenye umri wa chini ya miaka 20. Wanatumia programu hiyo kushirikishana video ya sekunde 15 ambayo mara nyingi hujumuisha kuiga nyimbo fulani, wachekeshaji wakifanya vimbwanga vyao na mifumo isiyo ya kawaida ya kubadilisha picha na vyinginevyo. Video hizo huweza kufikiwa na wafuasi wa programu hiyo na hata wageni. Kimsingi, akaunti zote zinaweza kuonekana na kila mmoja ingawa watumiaji wanaweza kuweka masharti ya video wanazotaka kupakua kwa orodha ya watu kadhaa tu waliowachagua wenyewe. TikTok pia inaruhusu ujumbe wa kibinafsi kutumwa lakini huduma hii ni kwa marafiki pekee. Inasemekana kwamba programu hii ina watumiaji karibu milioni 800 kila mwezi wengi wao wakiwa ni kutoka Marekani na India. India tayari imepiga marufuku programu ya TikTok pamoja na programu zingine za China. Australia, ambayo tayari imeshapiga marufuku kampuni ya Huawei na ile ya utengenezaji bidhaa za mawasiliano ya ZTE, pia inafikiria kupiga marufuku programu ya TikTok. Maafisa Marekani na wanasiasa wameonesha wasiwasi wao kuhusu data inayokusanywa na kampuni ya ByteDance kupitia programu ya TikTok kwamba huenda ikakabidhiwa serikali ya China. Nchini China, TikTok inatoa huduma sawa na hiyo lakini kupitia toleo jinginge la programu ya China inayofahamika kama Douyin. Pia inasema data ya watumiaji wote wa Marekani inahifadhiwa Marekani huku chelezo cha programu hiyo ikiwa Singapore.Wiki hii, kampuni ya TikTok iliwaambia watumiaji wake na wadhibiti kwamba huenda ikawa na uwazi wa hali ya juu ikiwemo kuruhusu kupitiwa tena kwa mfumo huo. ""Hatuko kisiasa, haturuhusu matangazo ya kisiasa na hatuna ajenda yoyote - lengo letu kuu ni kuendelea kusisimua, kuwa mtandao ambao kila mmoja ataufurahia,"" amesema Mkurugenzi mtendaji wa TikTok, Kevin Mayer, wiki hii. ""TikTok imekuwa mlengwa mkuu, lakini sisi sio adui."""	https://www.bbc.com/swahili/habari-53620476
business	Virusivya corona: Wafanyabiashara wa Tanzania wailalamikia Zambia	Janga la Corona limeathiri kwa kiasi kikubwa shughuli za kibiashara katika mji wa Tunduma ambao uko kwenye mpaka wa Tanzania na Zambia.Wakazi wa eneo hilo wana hofia huenda hali ikazorota zaidi baada ya Zambia kuufunga mpaka wake na kuwaacha madereva wa malori na wakazi wengine wa Tunduma na hofu ya kuendelea kuporomoka kiuchumi	https://www.bbc.com/swahili/habari-52631285
entertainment	Kikundi cha Warusi kimerejea duniani baada ya kuchukua picha za filamu kwa mara ya kwanza katika anga za mbali	Kundi la filamu la Urusi limerejea baada duniani baada ya  kupiga picha za filamu kwa mara ya kwanza katika anga za mbali. Klim Shipenko na muigizaji Yulia Peresild waliondoka katika Kituo cha kimataifa cha anga za mbali na kutua katika - kukutana na kundi jingine lililokuwa likichukua filamu ya tukio la kuwasili kwao. Uchukuaji wa filamu katika Kituo cha kimataifa cha anga za mbali  ISS haukufanyika tu bila masaibu-ambayo huitwa  changamoto  ya uchukuaji wa filamu. Ijumaa eneo la  ISS bila kutarajia lilipokea roketi, ambayo ilitulia kuchukua filamu ya eneo hilo la anga za mbali. Haikuwa sehemu  uandishi wa filamu. Katika ujumbe wa twitter wa kuaga ISS, Peresild alionyesha video ambapo wasafiri ambo nywele zao zilikuwa zinapepea huku wakielea ndani ya roketi ili kuondoa dhana potofu za wale wanaofikiria kuwa picha zao zote zilichukuliwa duniani: Filamu hiyo imekuwa ya aina yake ya mbio za anga za mbali-pampoja na Tom Cruise. Kwa Bw Cruise ni sehemu ya mradi wa Hollywood unaochukua filamu katika anga za mbali unaohusisha  Nasa na SpaceX ya Elon Tusk. Chombo kilichowabeba Peresild na Shipenko, pamoja na  Oleg Novitskiy, kilitua kwa parachuti duniani nyakati za muda wa chakula cha mchana Jumapili  katika eneo la  Kazakhstan. kuondoka kwao kulicheleweshwa na hitilafu ya kimtambo ya kawaida , ambayo ilisababisha kupotea kwa udhibiti wa mkao wake kwa karibu saa moja na  nusu. Safari hiyo ilitangazwa moja kwa moja kwenye televisheni ya Urusi Si wachukuaji wa filamu tu waliokumbana na tatizo la kiufundi. Walipowasili tarehe 5 Novemba mfumo wa moja kwa moja wa  breki wa  chombo chao Soyuz ulishindwa kufanya kazi na  kamanda alilazimika kutumia mikono kuweza kukidhibiti. Muigizaji na Muongozaji sasa watapelekwa katika ngome ya Urusi ya mafunzo ya nyota kwa siku 10 za ukarabati.	https://www.bbc.com/swahili/habari-58947687
