business	Airbus A220-300:Tanzania kununua ndege nyingine mbili	Serikali ya Tanzania imesaini mkataba na kampuni ya utengenezaji wa ndege ya Airbus, kununua ndege mbili aina ya Airbus A220-300. Mkataba huo umesainiwa leo, Septemba 19, 2019 kati ya  Makamu wa rais wa kampuni hiyo Afrika, Hadi Akoum na upande wa Serikali ya Tanzania imewakilishwa na ofisa Mtendaji Mkuu wa wakala wa Ndege za Serikali, Benjamin Ndimila. Muwakilishi huyo wa serikali ya Tanzania, bwana Ndimila amewaambia waandishi wa habari kuwa ndege hizo zitakuwa za kihistoria na ziko tofauti na ndege ambazo tayari shirika la ndege la Tanzania ATCL ilizozinunua awali. Aidha hakutaja kiwango cha fedha kilichotolewa katika manunuzi hayo ya ndege mpya za Airbus A220-300 . Kwa upande wake Akoum, alidai kuwa utengenezaji  wa ndege ya aina hiyo unachukua mwaka mmoja hadi mwaka mmoja na nusu kukamilika kutokana na oda kuwa nyingi. Ndege hii ina urefu wa ni mita 38.7, na kwa jumla inaweza kuketi abiria 141. Urefu wake kutoka chini kwenda juu ni mita 11.5, na upana wa mabawa yake ni mita 35.1. Airbus 220-300 inaweza kusafiri umbali wa 5,920km safari moja, na inaweza kupaa ikiwa na uzani wa tani 67.6, na kutua ikiwa na uzani wa tani 58.7. A220-300 ndiyo ndege kubwa miongoni mwa ndege za familia ya A220 na iliundwa kulenga soko la safai za ndege zinazowabeba abiria kati ya 130-160. Ni ndege ambayo imeundwa kupunguza gharama ya matumizi yake ya mafuta kwa kila safari na pia kuwa yenye uwezo wa juu. Injini zake zimepunguza matumizi ya mafuta kwa kila abiria kwa asilimia 20 ukilinganisha na ndege za awali za aina yake. Ndege za A220 zimejengwa kwa vipande vinavyoweza kutengenezwa kwa haraka kiwandani iwapo vitahitajika wakati wa ukarabati. Injini zake pia huwa za familia moja. Marubani waliozoea ndege aina ya A220-300 na A220-100 hawahitaji mafunzo zaidi kuweza kuziendesha. Ndege za Airbus A220 zilikuwa zinafahamika kama Bombardier CS100s kabla ya Airbus kuununua mradi huo wa utengenezaji wa ndege za C Series. Ununuzi huo ulifanikishwa kupitia mkataba wa kibiashara kati ya kampuni ya Airbus na kampuni nyingine mbili: Bombardier Inc na Investissement Québec ambao ulianza kutekelezwa 1 Julai, 2018. Airbus sasa humiliki 50.01% yahisa katika ubia wa utengezezaji wa ndege hizo ambao kirasmi hufahamika kama C Series Aircraft Limited Partnership, huku Bombardier na Investissement Québec wakimiliki takriban 34% na 16% ya hisa mtawalia. Makao makuu ya mradi huo wa utengenezaji wa ndege pamoja na karakana zake vyote vinapatikana Mirabel, Québec. Kutokana na ushirikiano huo, na hali kwamba Airbus inamiliki hisa nyingi, mradi wa C Series huhesabiwa sasa kuwa chini ya Airbus. Shirika la Air Tanzania kwa sasa lina ndege saba, baada ya kununuliwa ndege sita chini ya mpango wa kufufua shirika hilo lililoanzishwa mwaka 1977. Kuna Bombardier DASH8 Q400 tatu, mbili ambazo zilifika Tanzania Septemba 2016 na moja Juni 2017; Bombardier CS300 mbili na Boeing 787 Dreamliner ambazo zilitua Tanzania kati ya mei na Julai 2018. Shirika hilo lilikuwa na Bombardier DASH8 Q300 moja ambayo ilikuwa ikihudumu tangu 2011.	https://www.bbc.com/swahili/49754729
politics	Lyudmila Pavlichenko : Mlenga shabaha aliyeogopwa na Hitler na Jeshi lake	"Simulizi hii inahusu msichana ambaye ana hadhi ya mpiga risasi ama mlenga shabaha hatari zaidi katika historia na ambaye alikabiliana na jeshi la Nazi la Hitler. Akiwa na umri wa miaka 25 tu, Lyudmila alikuwa ameua watu 309, wengi wao wakiwa wanajeshi wa Hitler. Wakati Vita vya pili vya dunia vilikuwa vikiendelea,  Lyudmila Pavlichenko aliwasili Washington mnamo 1942, ingawa wataalam wengi wanaamini kwamba Umoja wa Kisovieti ulitumia suala la Lyudmila kwa minajili ya propaganda. Alitumwa kwenda hata Marekani na Mamlaka za juu za Soviet. Madhumuni ya kwenda huko ni kupata  uungwaji mkono wa Marekani kwenye uwanja wa vita huko Ulaya Magharibi (Western Front.) Joseph Stalin alitaka majeshi ya Washirika kuivamia Ulaya na pia alikuwa na hamu ya hilo. Stalin alitaka kuweka shinikizo kwa Wajerumani kugawanya vikosi vyao ili shinikizo kutoka upande wao ama nguzu zao za jeshi la Soviet lipunguzwe. Kusudi hili la Stalin halikutimizwa hadi miaka mitatu baadaye. Kupitia misheni hii, Pavlichenko aliingia Ikulu. Alikuwa mtu wa kwanza kutoka Soviet kufanya hivyo, ambayo ilipokelewa na Rais Franklin Roosevelt. Lyudmila Pavlichenko alisafiri nchi nzima na mke wa Rais Roosevelt Eleanor Roosevelt. Wakati huu, alipata fursa na uzoefu wake wa kujiunga na vita kama mwanamke na Wamarekani. Katika umri mdogo wa miaka 14, Lyudmila Pavlichenko alilelewa huko Kiev katika maisha yaliyozungwa na silaha. Alikuwa ameishi na familia yake huko Ukraine kutoka kijijini kwao huko Kiev. Kwa mujibu wa kitabu cha Henry Sakada 'Heroines of the Soviet Union', Pavlichenko alifanya kazi katika kiwanda cha silaha. Akaamua kujiunga na Chama cha walenga shabaha cha Osoawiajim kujifunza namna ya kutumia silaha. Wakati wa ziara ya Marekani, Pavlichenko alisema, ""Wakati mvulana anayeishi katika mtaa wangu alipokuwa akijivunia kupiga risasi, ndipo niliona kumbe msichana anaweza kufanya hivyo pia. Kwa hili nilifanya mazoezi kwa bidii."" Ndani ya siku chache, Pavlichenko alijua matumizi ya silaha. Mnamo Juni 22, 1941, Ujerumani ilianzisha Operesheni Barbarossa. Chini ya operesheni hii, Ujerumani iliivamia Umoja wa Soviet. Lyudmila Pavlichenko aliamua kuacha masomo ya historia katika Chuo Kikuu cha Kiev na kujiunga na jeshi ili kutetea nchi yake. Mwanzoni alikataliwa katika jeshi.Lakini alipoonyesha ustadi wake katika upigaji risasi, askari wa jeshi walimpa nafasi ya kuangaliwa kwanza. Katika kitabu chake kuhusu walenga shabaha ama wapiga risasi kiitwacho 'Sniper in Action', Charles Strong alimnukuu Pavlichenko akisema, ""Nilichukua mafunzo ya msingi ya kijeshi katika shule ya Kiev, ambapo nilishinda beji katika mashindano ya kanda."" Katika ukaguzi huo ama kuona uwezo wake, Pavlichenko alipewa bunduki na kutakiwa kuwapiga risasi askari wawili wa Kirumi wanaofanya kazi Ujerumani. Pavlichenko alilenga shabaha vizuri tena kwa urahisi. Hilo lilimfanya aingie katika Kitengo cha Fusiliers cha Chapayev mnamo 25. Akiwa jeshini, alishiriki katika vita huko Ugiriki na Moldova. Aliua wanajeshi 187 wa Wanazi katika siku 75 za kwanza za vita. Baada ya kufanya vizuri katika vita huko Odessa, kusini mwa Ukrane ya leo, alitumwa Crimea kupigana Vita vya Sevastopol.Ilikuwa Oktoba 30, 1941 hadi Julai 4,1942 Alipata majeraha kadhaa kwenye Vita vya Sevastopol, lakini hakuondoka kwenye uwanja wa vita hadi jeshi la Nazi lilipomjeruhi na kupata majeraha makubwa usoni. Kwa sababu ya mafanikio mengi kwenye masuala ya kijeshi, alipandishwa cheo na kuwa luteni na akaanza kuwafunza watu wengine kupiga risasi ama kulenga shabaha. Siku chache baadaye alitumwa Washington. Wakati wa ziara yake Marekani, alisema, ""Kila Mjerumani anayeishi ataua wanawake, watoto na wazee. Ndiyo maana ninaokoa maisha ya watu wengi kwa kuua Wanazi."" Kurudi kwa Umoja wa Kisovieti, Pavlichenko pia alikwenda Uingereza kupata uungwaji mkono mwingine. Baada ya kutunukiwa tuzo ya heshima ya juu ya Vita na shujaa wa Umoja wa Kisovieti, alimaliza mafunzo yake katika Chuo Kikuu cha Kiev na kuanza kazi yake kama mwanahistoria. Kuanzia 1945 hadi 1953, alifanya kazi na makao makuu ya Jeshi la Wanamaji la Soviet na baadaye kuwa mshiriki hai wa Kamati ya Soviet ya Mashujaa wa Vita. Alikuwa mmoja wa wapiganaji 2,000 waliopigana na Jeshi Nyekundu katika Vita vya pili vya dunai na alikuwa mmoja wa wapiganaji 500 walionusurika vita. Lakini majeraha yake hayakupona. Alikufa tarehe 10 Oktoba 1974 akiwa na umri wa miaka 58. Maswali mengi yalizuka juu ya historia yake. Lyuba Vinogradova aliibua maswali kama hayo katika kitabu chake ""Aveging Angels"". Alihoji ukweli kwamba Lyudmila Pavlichenko ndiye aliyehusika na vifo vingi, aliandika katika kitabu hicho, ""Aliua maadui 187, lakini cha ajabu ni kwamba hakupata medali yoyote huko Odessa."" ""Kwa kila maadui 10 wanaouawa au kujeruhiwa, walenga shabaha hutunukiwa nishani ya heshima. Ikiwa umeua maadui 75 inatosha kutunukiwa jina la 'Shujaa wa Umoja wa Kisovieti', sasa kwa nini hajatambulika kwa hilo? Kwa nini hawajampa chochote?"""	https://www.bbc.com/swahili/59148351
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
religion	Taa na mapambo ya Krismasi yapo kila siku katika ncha ya kaskazini	"Je, unafahamu jinsi nyumba zinavyopambwa wakati wa sikukuu ya Krismasi? Katika mji wa Alaska Krismasi ipo mwaka mzima. Binti mmoja mwenye umri wa miaka  21 anasimulia maisha ya eneo alilokulia. Alikulia  katika ncha ya kaskazini ana sasa anafanya kazi katika nyumba ya mapambo ya Krismasi. Anasema kuwa huwa anapata tabu sana kuwaelezea marafiki zake wapya mtandaoni  kuhusu mji anaoishi. Wengi huwa wanadhani kuwa anatania na kutomwamini kwa kile anachokisema. ""Watu huwa wanahoji , kweli huo mji upo kweli? Hivyo inanibidi awaonyeshe kwenye Google kuwa ni mji wa kweli"" Katika mji mdogo wa Kaskazini mwa Pole, eneo ambalo lina idadi ya watu 2,117 ni umbali wa kilomita 2,700 kutoka ncha ya kaskazini. Mji huo umekuwa unavutia idadi kubwa ya watalii. Barua nyingi huwa zinaandikwa na kupokelewa na  kikundi cha vijana wanaojitolea. Anasema kuwa ni maisha mazuri huko na  ya kipekee. Baba Krismasi huwa ana kazi nyingi na huwa anapaswa kuandika barua kwa watoto duniani kote. Na huwa anafurahia kuwajibu watoto wote wanaomwandikia barua. Wakati kama huu wa mwaka, huwa kuna  mwanga kila kona. ""Kwa kawaida Jua huwa linachomoza majira ya saa tano asubuhi au saa sita mchana wakati wa msimu  wa baridi,""alieleza Cody. ""Na jua huwa linazama majira ya saa tisa mchana, hivyo huwa tunapata saa nne kwa siku."" ""Taa za krismasi au za kuonyesha shangwe huwa zinawashwa na kutumika kama mbadala wa jua,"" alieleza Mitzi. Vipi kuhusu baridi?  Baridi huwa linafika nyuzi joto  -25° mwezi Desemba. Je, usiku huwa unafananaje kaskazini mwa Pole? Kwa mujibu wa Cody, huwa ni burudani sana kwa watu kuangalia kile kinachoonekana nje. ""Michezo ya kuchezea barafu na kuvua samaki katika barafu hayo ndio mambo ambayo huwa yanafanyika."" Mitzi anasema kuwa Krismasi ni kipindi cha mwaka ambacho huwa anakipenda katika mwaka. Krismasi inaweza kukaa katika mji huo hata kwa miaka miwili mfululizo. ""Mimi ninapenda Krismasi,"" aliongeza ""Ninaweza kukaa hapa kwa muda mrefu zaidi  kama sio maisha yangu yote."""	https://www.bbc.com/swahili/50894787
religion	Mji wa Delhi : Wanawake wakiislamu wazungumzia vile walivyochomewa nyumba na kuvuliwa nguo	"Ghasia mbaya za kidini ambazo zimekumba baadhi ya sehemu katika mji mkuu wa India zinadhihirisha wazi kwamba walio katika hatari ya kuteseka katika mapigano yoyote ni wanawake na watoto, ameandika mwanahabari wa BBC mjini Delhi, Geeta Pandey. Vita hivyo kaskazini mashariki mwa Delhi vimesbabisha zaidi ya watu 40 kufa na waathirika ni wa Wahindu na waislamu. Kwasababu ya ghasia hizo maelfu ya wanawake na watoto wa Kiislamu wameachwa bila makazi huku hatma yao ikionekana kukosa matumaini. Katika ukumbi mkubwa eneo la Indira Vihar, wanawake na watoto wengi waliotoroka makazi yao kwasababu ya ghasia wameketi kwenye mikeka. Wanawake wengi ni vijana na wamebeba watoto wao lakini pia kuna wengine ambao wanacheza kwa makundi. Ukumbi huo ni wa mfanyabiashara wa Kiislamu lakini kwa sasa umebadilishwa kuwa eneo la kuhifadhi wale waliolazimika kutoroka makazi yao. Wanawake na watoto hapa walikimbia vita ambapo makundi ya raia wa Kihindi walivamia nyumba zao eneo la Shiv Vihar, moja ya maeneo yalioathirika zaidi. Eneo hilo ambalo linatenganisha Wahindu na Waislamu kwa barabara tu, jamii hizo mbili zimekuwa zikiishi pamoja kwa amani kwa miongo mingi lakini kwa sasa yote hayo yamebadilika. Nasreen Ansari, ni miongoni mwa wale waliotoroka makazi yao eneo la Shiv Vihar, anasema kwamba yote yalianza Jumanne mchana wakati ambapo wanawake pekee ndio waliokuwa majumbani. Waume zao walikuwa eneo jingine la Delhi la Ijtema, wakihudhuria mkusanyiko wa kidini. ""Tuliona karibia wanaume 50 hadi 60 hivi. Sikujua wao walikuwa ni kina nani na tulikuwa hatujawahi kuwaona hapo kabla,"" anasema Nasreen. Walituambia kwamba wamekuja kutulinda kwahiyo tuingie ndani."" Huku yeye pamoja na wanawake wengine wakichungulia kupitia madirishani, ghafla wakabaini kwamba wanaume hao hawakuja kuwalinda. Nasreen ana video aliyoichukua kupitia dirishani. Inaonesha baadhi ya wanaume wote walikuwa wamevalia kofia ngumu za helmeti huku wakiwa wamebeba bakora za mbao. Nasreen anasema wanaume hao walikuwa wanapaza sauti zao wakizungumza maneno ya dini ya Kihindu kwa nguvu kama vile Jai Shri Ram na kukariri maneno yanayosifu mungu wao wa kima. Mama yake, Noor Jehan Ansari, anasema majirani wa Kiislamu walimpigia simu na kumwambia kwamba nyumba yake imetiwa moto. ""kutoka dirishani kwetu, tuliona nyumba ya jirani mwengine wa Kiislamu pamoja na duka lake la kuuza dawa zikitiwa moto."" Washambuliaji, anasema waliharibu transfoma ya umeme na usiku ulipoingia eneo lote lilikuwa giza. ""Muda si muda eneo zima linalotuzingira lilikuwa linawaka moto, walikuwa wanarusha mitungi ya gesi wakilenga maduka na nyumba za Waislamu. Nyumba za watu wa dini ya Kihindu zilikuwa haziguswi,"" anasema. "" Hatukuwahi kufikiria kitu kama hiki kinaweza kututokea. Makosa yetu ni kwamba sisi tulizaliwa waislamu."" Nasreen anasema wanawake walipiga simu nyingi tu katika kituo cha polisi. ""Kila wakati walituahidi kwamba wangekuwa hapo ndani ya dakika tano."" Wakati fulani, Nasreen anasema alipigia simu jamaa zao na kuwaambia kwamba hakuna matumaini ya kunusurika usiku ule. Hatimaye wakaokolewa saa 12 baada ya kuvamiwa wakati ambapo maafisa wa polisi waliwasili na waume zao. ""Tulikimbilia maisha yetu tukiwa tu na nguo kidogo tulizobeba migongoni. Hata hatukuwa na muda wa kubeba viatu,"" anasema. Wanawake wengine kadhaa katika makazi hayo ya muda pia nao wanazungumzia yale waliopitia usiku ule. Shira Malik, 19, anasema yeye na familia yake walijificha katika nyumba ya jirani. ""Tulinaswa katika vita hivyo na mawe yalikuwa yanarushwa kutokea nje."" Wanawake wengine walikuwa wananipigia simu na kuniambia vile ambavyo wamenyanyaswa kimapenzi. Washambuliaji walisema, 'Vueni nguo zao na muzipasue'. Mama mwenye mtoto wa mwaka mmoja alititirikwa na machozi wakati anaelezea vile nguo zake zilivyopasuliwa na wanaume kadhaa walioingia nyumbani kwake. Mwanamke mwengine, 30, anasema yeye yuko hai kwasababu ya jirani yake wa dini ya Kihindu aliyesema hapa hakuna Mwislamu. ""Jirani yangu aliambia umati uliovamia nyumba yake, huyu ni mmoja wetu. Hakuna mwanamke wa Kiislamu anayeishi hapa. Wavamizi walipoenda nyuma ya nyumba wakanisaidia kutoroka,"" anasema. Ghasia hizo zilianza baada ya mgogoro kidogo tu kuhusu wale wanaounga mkono na wanaopinga sheria mpya tatanishi ya uraia. Na ndani ya saa kadhaa, mgogoro huo ulikuwa umeathiri majirani wengine wengi ikiwemo eneo la Shiv Vihar na Bustani ya Chaman."	https://www.bbc.com/swahili/habari-51687133
business	Aliko Dangote na Mohammed Dewji miongoni mwa mabilionea wa Afrika 2021	Barani Afrika na kwengineko  duniani, watu matajiri wamepitia mlipuko wa virusi vya corona bila shaka. Kwa mujibu wa jarida la Forbes mwaka 2021, utajiri wa Mabilionea 18 kutoka bara hili uliongezeka kwa $4.1b, ikiwa ni asilimia 12 zaidi ya mwaka mmoja uliopita. Kwa miaka kumi mfululizo Aliko Dangote kutoka Nigeria ndiye mtu tajiri zaidi barani Afrika akiwa na utajiri wenye thamani $12.1b. Thamani  hiyo imepanda kwa dola bilioni 2, ikilinganishwa na mwaka jana kutokana na kupanda kwa asilimia 30 ya bei za hisa za kampuni ya simiti ya Dangote kulingana na Forbes. Mtu wa pili kwa utajiri ni Nassef Sawiris  wa Misri ambaye mali yake kubwa ni asilimia sita ya hisa katika kampuni ya Addidas. Katika nafasi ya tatu ni Nicky Oppeheimer  wa Afrika Kusini ambaye alirithi hisa katika kampuni ya Almasi ya DeBeers  na kusimamia kampuni hiyo hadi mwaka 2012 wakati alipouza asilimia 40 ya hisa za familia yake katika kampuni ya DeBeers kwa kampuni ya kuchimba madini ya AngloAmerican kwa $5.1 billioni. Mwengine aliyetajirika mwaka huu ni mfanyabiashara mwengine wa simiti, Abdulsamad Rabiu. Hisa zake katika kampuni ya simiti ya BUA PLC ambayo iliorodheshwa katika soko la hisa la Nigeria  mwezi Januari, zimepanda maradufu kwa thamani katika kipindi cha mwaka mmoja uliopita. Hatua hiyo iliongeza thamani ya Rabiu kwa asilimia 77 hadi kufikia $5.5 billioni. Kitu kimoja muhimu ni kwamba Rabiu na mwanawe wanamiliki asilimia 97  ya kampuni hiyo na kuifanya kupata umaarufu. Soko la hisa la Nigeria linahitaji asilimia 20 ama zaidi ya hisa za kampuni kuuzwa kwa raia ama hisa hizo ziwe na thamani ya dola milioni 50 ili kuwa na hakika. Msemaji wa soko la hisa la Nigeria aliambia Forbes kwamba kampuni ya simiti ya BUA inaafikia sharti la pili - Kwamba Forbes hutoa punguzo la thamani ya hisa wakati hisa hizo zilizouzwa kwa raia zipo chini ya asilimia 5. Bilionea wa pekee kutoka Afrika mashariki aliyeorodheshwa katika orodha hiyo ya Forbes ni Mfanyabiashara wa Tanzania Mohammed Dewji aliyechukua nafasi ya 13.  Dewji ana thamani ya dola bilioni 1.6 kulingana na ripoti hiyo ya jarida la Forbes. Orodha ya watu matajiri zaidi duniani mwaka 2021: 1. Aliko Dangote     ana thamani ya $12.1b 2. Nassef Sawiris     ana thamani  ya $8.5b 3.  Nicky Openheimer   thamani ya  $8b 4. Johann Rupert  ana thaman ya    $7.2b 5. Mike Adenuga   ana thamani ya  $6.7b 6. Abdulsamad Rabiu  ana thamani ya $ 5.5b 7. Issad Rebrad ana thamani ya $4.8b 8. Naguib Sawiris   ana thamani ya $3.2b 9. Patrice Motsepe  ana thamani ya $ 3b 10. Koos Bekker ana thamani ya $2.8b Huku baadhi yao wakiongeza utajiri wao kwa mabilioni, mabilionea wawili kutoka katika orodha ya mwaka 2020  walishuka thamani na kuwa chini ya dola bilioni moja . Wanawake wawili wa pekee walioorodheshwa mabilionea kutoka Afrika mwaka 2020  wameshuka katika orodha hiyo. Kulingana na Forbes, thamani ya Folonrusho Alakija kutoka Nigeria , anayemiliki kampuni ya kuchimba mafuta ilishuka chini ya dola bilioni moja kutokana na  bei ya chini ya mafuta. Isabel dos Santos ambaye tangu 2013 amekuwa mwanamke tajiri zaidi barani Afrika alishuka kwa thamani kutokana na maamuzi  kadhaa ya mahakama ambayo yalipiga tanji mali yake nchini Angola na Portugal. Mabilionea hao 10 kutoka Afrika wanatoka kutoka mataifa saba tofauti . Afrika Kusini na Misri ina mabilionea watano, ikifuatiwa na Nigeria ilio na watatu na Morocco ilio na wawili.	https://www.bbc.com/swahili/habari-55902661
religion	Hagia Sophia: Papa 'asikitishwa' na uamuzi wa Uturuki kugeuza kanisa kuwa msikiti	"Kiongozi wa Kanisa Katoliki duniani Papa Francis amesema kuwa ""ameumizwa"" na hatua ya Uturuki kugeuza Hekalu la Hagia Sophia mjini Istanbul kuwa msikiti. Akizungumza katika ibada moja katika makao makuu ya Vatican, kiongozi huyo wa Kanisa Katoliki la Roma aliongeza kuwa mawazo yake ""yapo na watu wa Istanbul"". Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Muda mfupi baada ya tangazo hilo, mwito wa kwanza wa sala au adhana ambayo ilipeperushwa katika vituo vyote vikuu vya habari ilisikika kutoka katika jengo hilo. Vituo vya mitandao ya kijamii ya Hagia Sophia vimeondolewa mtandaoni. Makundi yenye itikadi kali ya Kiislam nchini Uturuki kwa muda mrefu yamekuwa yakishinikiza eneo hilo ligeuzwe kuwa msikiti tena lakini wanazuoni na wanachama wa upinzani walipinga hatua hiyo. Akitetea uamuzi huo, Rais Erdogan alisisitiza kuwa nchi yake imefikia uamuzi wa kitaifa ambao ni haki ya nchi inayojitawala, na kuongeza kuwa jengo hilo litakuwa wazi kwa watu wote- Waislamu, wasiokuwa Waislamu na wageni wa kimataifa. 'Maoni kutotiliwa maanani' Papa ni mmoja wa viongozi kadhaa wa kidini na kisiasa duniani mbao wamekosoa hatua hiyo. Baraza la Makanisa Duniani limetoa wito kwa Rais Erdogan kubatilisha uamuzi huo. Kanisa la Urusi ambalo, lina idadi kubwa ya waumini wa Kikristo wa dhehebu la Orthodox duniani, moja kwa moja lilielezea kusikitishwa kwake na uamuzi uliotolewa  a mahakama ya Uturuki likisema kuwa haikutilia maanani maoni yake kabla ya kuamua juu ya kuamua kuhusu kesi ya Hagia Sophia. Hatua hiyo pia imekosolewa vikali na Ugiriki huku Unesco ikisema Kamati ya Kimataifa kuhusu maeneo ya Kihistoria Duniani huenda ikatathmini upya hadhi ya eneo hilo la kale. Mmoja wa waandishi maarufu wa Uturuki, Orhan Pamuk, ameiambia BBC kuwa hatua hiyo huenda ikaondoa ""fahari"" waliokuwa nayo Waturuki dhidi ya nchi hiyo ya Kiislam. ""Kuna mamilioni ya Waturuki kama mimi ambao walipinga hatua hii na ambao sauti zao hazikusikika,"" alisema Bw. Pamuk."	https://www.bbc.com/swahili/habari-53389423
sports	Tetesi za soka Ulaya Alhamisi 09.12.2021: Ramsey, Marcelo, Digne, Cavani, Elneny, Azpilicueta, Wijnaldum	Beki wa kushoto wa Real Madrid Marcelo, 33,anatarajiwa kukamilisha kandarasi yake baada ya kuichezea klabu hiyo kwa miaka 15  wakati itakapokamilika mwaka ujao na kujiunga na klabu ya Fluminense nchini Brazil.(Mirror) Kiungo wa kati wa Juventus na Wales Aaron Ramsey huenda akajiunga na klabu ya Everton mwezi Januari , huku klabu hiyo ya serie A ikifurahia kumuuza mchezaji huyo mwenye umri wa miaka 30  ambaye ameichezea klabu hiyo mara tano pekee msimu huu. (Calciomercato - in Italian) Hilo ni pigo kwa Newcastle , ambao walikuwa na mataumaini kwamba Ramsey atakuwa mchezaji wake wa kwanza kusajiliwa chini usimamizi mpya wa klabu hiyo. (Star) Wachezaji kadhaa wa Chelsea hawafurahii kwanini klabu hiyo haijamuongezea kandarasi Cesar Azpilicueta huku Atletico Madrid  ikiwa na hamu na beki huyo wa Uhispania, 32. (Eurosport) Klabu ya PSG iko tayari kuchukua maombi ya mkopo kwa aliyekuwa kiungo wa kati wa Liverpool Georghinio Wijnaldum katika dirisha la uhamisho la mwezi Januari. Mchezaji huyo mwenye umri wa miaka 31 raia wa Uholanzi yuko tayari kurudi katika ligi ya Premia  na tayari Arsenal wanamlenga.   (Sky Sports) Newcastle, ambayo pia ni klabu ya zamani ya Wijnaldum pia huenda ikawasilisha ombi la kumsajili raia huyo wa Uholanzi katika dirisha la uamisho la mwezi Januari. (Marca) Newcastle Inawalenga wachezaji watano katika dirisha la uhamisho la mwezi Januari , ambao ni pamoja na kiungo wa kati wa Misri Mohammed Elneny 29.. (Mirror) Mkufunzi wa Everton Rafael Benitez aliwamcha nje Lucas Digne, 28, katika ushindi dhidi ya Arsenal  kufuatia mgogoro na sasa beki huyo wa kushoto wa ufaransa huenda akauzwa mnamo mwezi Januari.. (The Athletic - subscription required) Mkufunzi mpya wa klabu ya Manchester United Ralf Rangnick  amesema anatumai atashirikiana na mshambuliaji wa Uruguay Edinson Cavani katika kipindi kilichosalia cha msimu. Mchezaji huyo mwenye umri wa miaka 34  amehusishwa na uvumi wa kuondoka Old Trafford. (Manchester United) Mkufunzi wa klabu ya West Ham David Moyes atapatia kipaumbele usajili wa beki mwezi Januari  baada ya wachezaji Kurt Zouma na Angelo Ogbonna kupatikana na majeraha.. (Mail) Arsenal inatumai kuweka makubaliano na mchezaji wa Juventus na Uswidi mwenye umri wa miaka 21 Dejan Kulusevski. (La Repubblica, via Sun) Besiktas inataka kufuta kandarasi ya mchezaji aliye katika klabu hiyo kwa mkopo wa muda mrefu Miralem Pjanic na kumrudisha raia huyo wa Bosnia na Herzegovina, 31, Barcelona.(Zurnal - in Bosnian)	https://www.bbc.com/swahili/habari-59589715
entertainment	Lady Mounass: Mwanamuziki wa Pop Senegal aliyetumia wimbo kueleza alivyobakwa na wanaume wawili	"Kufuatia maandamano makubwa nchini Senegal kuhusu ubakaji na mauaji ya wanawake, sheria ilibadilishwa mwaka 2020 na kufanya ubakaji kuwa uhalifu mkubwa badala ya uovu tu au tabia mbaya. Matukio hayo yalifungua mazungumzo kuhusu unyanyasaji wa kijinsia, aibu na uwajibikaji, yaliyoongozwa na nyota wa pop ambaye alithubutu kuimba kuhusu alichokipitia mwenyewe. Nyumbani kwake, saa mbili kusini mwa mji mkuu wa Senegal, Dakar, nyota wa pop Lady Mounass ananiimbia wimbo katika lugha yake ya asili ya Kiwolof: Sina nguvu ya kupigana, Hata nguvu ya kubishana Nilipoteza kujiamini. Ulinisaliti Ulichukua kile kilichokuwa kipenzi changu Lady Mounass anajulikana kwa mashairi yake ya kuvutia na mtindo wa kuvutia, lakini wimbo huu ni tofauti sana. Inaelezea kiwewe cha kihisia alichopata baada ya kubakwa na wanaume wawili mwaka wa 2011. ''Ni vigumu sana kwangu kuimba wimbo huu bila kusindikizwa kwa sababu maneno hayo ni maelezo ya kile kilichonipata,'' asema. ''Mimi hulia ili nilale mara kwa mara. Kila siku, ninaishi na aibu inayoambatana nayo.'' Lady Mounass anasema aliripoti polisi na mmoja wa watuhumiwa alikamatwa, lakini baadaye aliachiliwa bila kufunguliwa mashtaka. Familia yake ilimtaka anyamaze kuhusu alichokipitia, lakini wakati wa mahojiano kwenye televisheni ya Senegal mwaka jana, alifichua ukweli bila kukusudia. ''Mtangazaji aliendelea kuniuliza, ''Unaonekana kuwa na shauku fulani katika suala hili, unaonekana kuwa makini sana na mada hii.'' ''Na kwa hivyo machozi yalianza kunitoka na sikuweza kuyazuia.'' Baadhi ya wakosoaji walipendekeza mtindo wake wa ''uchochezi'' ulikuwa umewapa wanaume ''hisia mbaya'', huku wengine wakidai kuwa alikuwa amefanya jambo hilo akitaka kujipatia umaarufu. ''Baadhi ya watu walijaribu kusema kwamba nilikuwa nikifanya hivyo ili kupata umaarufu - na hilo liliumiza sana hisia zangu,'' anasema Lady Mounass. ''Familia yangu ilisema, hii ndiyo sababu hasa tulikuambia usizungumze kuhusu hili hadharani. Katika wiki zilizofuata, watu wengi waliwasiliana na Lady Mounass kuzungumza juu ya waliopitia wao wenyewe kuhusu unyanyasaji wa kijinsia. Kulikuwa na simulizi za kuhuzunisha - mwanamke mmoja alimwambia kuwa alibakwa na babu yake. Mwingine na baba yake, na kwamba mama yake alikataa kumuamini. Na simulizi hizo zikaendelea kumininika, Lady Mounass aliishia kuwa msemaji dhidi ya unyanyasaji wa kijinsia. Alijiunga na kampeni ya serikali, kuzuru nchi ili kuhamasisha unyanyasaji wa kijinsia na usaidizi wa kisheria unaopatikana kwa wanawake. Wimbo wake ukawa wimbo wa kampeni hiyo. Wanawake wakijadi wamekuwa wakinyanyapaliwa na kusita kuzungumza juu ya ubakaji nchini Senegal, achilia mbali ushujaa wa kutosha kutoa wimbo kuhusu hilo. Lakini kwa baadhi ya wanawake, kuwa mwathirika wa unyanyasaji wa kijinsia kunamaanisha kukataliwa na familia zao na jamii. Hiki ndicho kilichotokea kwa wasichana wawili niliokutana nao kwenye kituo cha waathiriwa wa unyanyasaji wa majumbani na kingono unaosimamiwa Senegali. Tumebadilisha majina yao. Kiko katika kitongoji tulivu cha Dakar, kinaedeshwa na Yacine Diouf, binti wa rais wa zamani. Tunaingia kupitia mlango mzito wa mbao, ''ili kuwazuia waume na familia zenye hasira, anasema Diouf. Kituo hik kina uwezo wa kutoa makazi kwa wanawake 25 hadi 30 kwa wakati mmoja, pamoja na watoto wao. Watapewa mafunzo na ujuzi wa kuwasaidia kuishi kwa kujitegemea mara tu wanapoondoka. Deena ana umri wa miaka 19, lakini anaonekana mdogo zaidi. Akiwa amevalia fulana nyeupe na suruali ya jeans, anaangalia simu yake kila wakati. Deena alibakwa akiwa na umri wa miaka 15. Ubakaji huo ulisababisha mimba na sasa yeye ni mama wa mtoto wa miaka mitatu. ''Mwanaume aliyenibaka alikamatwa na polisi,'' anasema. ''Alitoa ushahidi wa uongo. Walimwacha aende zake baada ya mwezi mmoja. Hata hivyo, alimtambua mtoto na kukubali kuchukua majukumu yake kama baba. Nilitumia hilo kuwasilisha malalamiko, lakini alikimbilia Guinea.'' ''Maisha ni magumu. Nilikuwa shuleni lakini imenibidi niachane nayo. Sina jinsi, natakiwa kumhudumia mtoto wangu. Ni hali ngumu, wazazi wangu waliachana baada ya kilichotokea.'' Aliyeketi karibu na Deena ni Sarah, pia 19. Mwaka jana Sarah alibakwa na sasa ni mjamzito. Hakwenda kwa polisi au kumwambia mtu yeyote kuhusu kile kilichotokea. Ubakaji huo uligunduliwa tu wakati ujauzito wake ulipoanza kuonekana - kisha familia yake ikamfukuza. Alifikishwa kwenye kituo baada ya kuokotwa mtaanina wafanyakazi wa kituo. ''Katika tamaduni zake, kuna aibu nyingi inayohusishwa na kubakwa, kwa hivyo familia yake ya mama na baba walimkataa,'' aeleza mfanyakazi wa wakimbizi anayemtunza Sarah. Nchini Senegal, dhana ya ''sutura'' - busara - inaweza kushinikiza waathiriwa wa unyanyasaji wa kijinsia kukaa kimya, anasema Fatou Warkha, ambaye anaendesha chaneli ya YouTube inayokuza haki za wanawake. ""Sutura maana yake ni kwamba wanawake wanaona ni lazima wafiche mambo haya, hivyo hiki kimekuwa kikwazo kikubwa katika kubadili namna wanawake wanavyolizungumzia suala la ubakaji pindi linapotokea,"" anasema. Warkha ni sehemu ya kundi la watetezi wa haki za wanawake ambao walioamua kuja na mkakati unaoitwa Dafadoy Collective, ambayo ina maana ''inatosha''. Mnamo mwaka wa 2019, wanaharakati walianza kutumia hashtag ya #Dafadoy na wakapanga mikutano kupinga unyanyasaji wa kingono. Mwaka huo, mfululizo wa mashambulizi ya kijinsia dhidi ya wanawake yalisababisha maandamano makubwa.  Tukio maarufu zaidi ilikuwa kisa cha Bineta Camara, 23, ambaye alinyongwa baada ya muuaji wake kujaribu kumbaka. Kesi yake ilisababisha hasira, sio tu kati ya wanaharakati wa wanawake, lakini katika sehemu kubwa ya jamii. El Hadji Elias Ndoye, alikuwa mmoja wa watu 3,000 waliojiunga na maandamano katika Place de la Nation huko Dakar. ""Kutokana na mfumo dume wa jamii ya hapa, uwepo wa wanaume katika maandamano haya ni muhimu,"" anasema Ndoye. ''Baadhi ya watu wananituhumu kuwa chini ya mwanamke, lakini ukweli ni kwamba ni wakati wa sauti za wanawake kusikika. Wanaume wengi walio kimya wako pamoja nasi kwa sababu ni mabinti zao, dada zao, wanafamilia ambao wako katika mazingira magumu.'' Mwingine aliyeandamana alikuwa Mamadou Maktar Gaye, mkuu wa Jamra - moja ya mashirika ya Kiislamu yenye ushawishi mkubwa nchini humo. Yeye na Jamra walisimama pamoja na ''wanawake'' kupinga kile ambacho Gaye anakitaja kama ''janga la ubakaji''. ''Inahusu wanaume kubadili tabia zao,'' anasema. Maandamano hayo yalilazimisha mabadiliko ya sheria ambayo wanaharakati kama Warkha walikuwa wakifanya kampeni kwa muda mrefu. Baada ya kura ya kauli moja bungeni, Rais Macky Sall alifanya rasmi ubakaji kuwa uhalifu tarehe 10 Januari 2020. Kesi za ubakaji sasa zinasikilizwa katika mahakama ya jinai na kifungo cha miaka 10 hadi maisha, wakati hapo awali zingehukumiwa katika mahakama ya hakimu na kifungo cha juu cha miaka 10. Ubakaji kwa mara ya kwanza ulianza kuadhibiwa na sheria nchini Senegal mwaka 1999, wakati ulipotajwa kama kosa. Miongo miwili baadaye, mnamo mwaka 2019, kulikuwa na ripoti rasmi 1,026 za unyanyasaji wa kijinsia, ambapo nusu yao iliaminika kuhusisha ubakaji. Lakini idadi sahihi ni ngumu kupata. Mwakilishi kutoka Wizara ya Wanawake, Familia na Watu Walio Katika Mazingira Hatarishi aliiambia BBC hawakuwa na takwimu zinazohusiana na ni wanawake wangapi walioathirika - na kwamba kwa vyovyote vile, takwimu zilizoripotiwa kuhusu ubakaji zinapuuza ukubwa wa tatizo. Hatua sasa zinachukuliwa ili kuwafanya wanawake kujisikia vizuri zaidi wanaporipoti unyanyasaji wa kijinsia kwa polisi. Vituo vya polisi vinaundwa upya ili wanawake wakutane kwenye mapokezi na kupelekwa kwenye chumba tofauti, ambapo wanaweza kuzungumza na afisa wa kike. Mabadiliko haya ni sehemu ya mradi unaofadhiliwa na EU na kuongozwa na afisa mkuu wa polisi, Commissaire Binetou Guisse, ambaye kazi yake ni kufuatilia unyanyasaji wa kijinsia nchini kote. Polisi pia hufanya kazi kwa karibu na wanawake kutoka jamii ya eneo ambao hufanya kama wasuluhishi muhimu.Wanajulikana kama ''badianu goch'' - neno linalomaanisha shangazi wa baba, mtu muhimu katika familia za Senegal. Serikali sasa inatoa mafunzo kwa badianu goch kusaidia kuwalinda wanawake na watoto walio katika mazingira magumu. ""Wanawake hawa ndio huwa wanajua kinachoendelea na watalifikisha suala hilo polisi,"" anasema Guisse. ''Kuna wanaume wengi kwa sasa wanafunguliwa mashitaka lakini hadi sasa, hakuna hata mwanamume mmoja ambaye amehukumiwa - kwa sababu kwa sababu utaratibu huo mpya ni wa muda mrefu na unahitaji uchunguzi wa kina,'' anasema Aby Diallo, rais wa AJS na afisa mkuu wa zamani wa polisi. Kwa hivyo mchakato huu mrefu wa kisheria unaweza kuwa na tija? Diallo hafikiri hivyo. ''Ni sheria nzuri, lakini inahitaji matumizi bora zaidi, inahitaji mahakimu zaidi na inahitaji uelewa zaidi katika jamii ya eneo hilo kuhusu jinsi sheria mpya inavyofanya kazi.'' Anaelezea kuwa chini ya sheria ya zamani, wabakaji wengi walikuwa wakitoka gerezani baada ya miezi michache tu, na hii ilikuwa na athari mbaya kwa waathiriwa. ''Mwishowe, ni hukumu ngumu ambazo zinaweza kurudisha nyuma uzito wa vitendo hivi,'' anasema Diallo. Lakini kukiwa hakuna hata hukumu moja ambayo imetolewa, ni wazi kuwa wahasiriwa wengi wa unyanyasaji wa kingono bado wanasubiri haki. Lady Mounass anatumai wimbo ambao ameandika kuhusu masaibu yake utasaidia wanawake wengine kuzungumza. ''Nina jukwaa kama mwimbaji na ninahisi hisia ya kuwajibika. Nilihisi kwamba nilipaswa kusema kitu kuhusu hili,'' anasema. ''Ninatoa wito kwa wanaume haswa kukomesha tamaduni kuhusu ubakaji na kuacha kuifanya kuwa kitu ambacho wanawake wanahisi wanapaswa kunyamaza.''"	https://www.bbc.com/swahili/habari-61631653
business	Bidhaa 10 mwiba kwa watanzania	"Septemba 10, 2021, wakati wa kuahirisha Mkutano wa nne wa Bunge la 12 jijini Dodoma, Waziri Mkuu, Kassim Majaliwa alisema Serikali imeunda timu maalumu ili kuchunguza kupanda kwa bei ya mafuta kwa kuwa kitendo hicho kinawaumiza wananchi hususan wale wa hali ya chini. Pia, Novemba 24, 2021 Waziri wa Viwanda na Biashara nchini Tanzania, Profesa Kitila Mkumbo wakati akizungumzia hatua wanazochukua baada ya kupanda kwa bei ya vifaa vya ujenzi nchini, aliiagiza Tume ya Ushindani wa Biashara nchini (FCC) kufanya uchunguzi kuhusiana na kupanda kwa bei ya saruji nchini humo. Kauli hizi za vingozi waandamizi wa Serikali zinakupa picha kubwa kwamba tatizo la kupanda kwa bei ya baadhi ya bidhaa nchini humo sio la kuchukulia mzaha. Inaona bila hatua kuchukuliwa, kupanda huko kutaendelea kutikisa maisha ya watu wa kipato cha chini ambao wanategemewa kuwa na mchango katika ujenzi na ukuzaji wa uchumi mdogo wa taifa. Katika kipindi cha hivi karibuni bidhaa hizi zimeonekana kuwa mwiba kwa bei yake kupanda. Mfano wa bidhaa hizo ni pamoja na; Kupanda kwa bei ya mafuta ghafi sokoni ilianza kushuhudiwa mwezi Aprili 2020. Kupanda kwa bei hii kukaathiri bidhaa karibu zote kwenye soko, Shirika la Chakula na Kilimo la Umoja wa Mataifa (FAO) linaonyesha sababu kubwa ni kuongezeka kwa gharama za uzalishaji na usafirishaji. Kwa mujibu wa Mamlaka ya Udhibiti wa Huduma za Nishati na Maji (EWURA) bei ya mafuta ghafi nchini Tanzania imekuwa ikiongezeka tangu mwezi Mei, 2020 ambapo bei imeongezeka zaidi mara mbili kutoka wastani wa dola za Marekani 32 kwa pipa mwezi Mei, 2020 hadi kufikia dola za Marekani 86 kwa pipa mwishoni mwa mwezi wa Oktoba. Pia mwanzoni mwa Novemba, 2021, EWURA ilitangaza kushuka kwa bei ya kikomo ya mafuta kwa asilimia 18, isipokuwa mafuta ya Dizeli yaliyopokewa katika bandari ya Dar es Salaam na kukiri bila jitihada za Serikali, bei za rejareja za bidhaa za mafuta zimeongezeka maradufu. Septemba mosi, 2021, Serikali ilisitisha bei mpya zilizotangazwa na EWURA ili kufanya uchunguzi kwa nini bei ya mafuta imekuwa ikipanda mara kwa mara hasa mafuta ya petroli, dizeli, mafuta ya taa na mafuta ya ndege. Mafuta ya kupikia nayo yamepanda katika kipindi kifupi kilichopita. Kwenye baadhi ya maeneo ya nchi, lita moja ya mafuta ya kupikia kwa sasa ni wastani wa shilingi 4,400 mpaka 4,700 kutoka wastani wa shilingi 3,000 mpaka 3,700 kwa lita moja, miezi michache iliyopita. Kama kuna eneo ambalo limekuwa likigusa wengi, ni eneo la chakula. Kila binadamu ili aishi lazima ale, na uchumi unamtaka mtu mwenye afya njema, ili kuujenga uchumi wa mtu binafsi na uchumi wa taifa lake, chakula ni msingi. Kwa mfano, mfumuko wa bei wa bidhaa za vyakula na vinywaji baridi kwa mwaka ulioishia Julai, 2021 uliongezeka hadi kufikia asilimia 5.1 kutoka asilimia 4.7 kulinganisha na kipindi kilichopita. Takwimu za Agosti, 2021 za Shirika la takwimu nchini Tanzania, NBS zinaonyesha bei ya ngano nchini humo iliongezeka karibu kwa asilimia 6.8 na nyama ya ng'ombe iliongezeka kwa asilimia 3.4, huku mfumuko wa bei ukiongezeka na kufikia asilimia 4 kwa mwezi Septemba kutoka asilimia 3.8 ya mwezi Agosti. Kuongezeka kwa mfumuko wa bei kumechangiwa na kuongezeka kwa mfumuko wa bei za bidhaa za vyakula na zisizo za vyakula kwa Septemba 2021 ikilingnishwa na Septemba mwaka jana"" alisema Ruth Minja, Kaimu Mkurugenzi wa Sensa ya watu na takwimu za jamii. Kwa mwezi Novemba kwenye mabucha mengi ya nyama ya ng'ombe, nyama iliyokuwa inauzwa kati ya shilingi 6,500 mpaka 7,500 imepanda na kufikia kati ya shilingi 7,500 mpaka 9,000. Fungu la samaki la kawaida mfano kibua wanaoliwa sana eneo la pwani ya nchi hiyo, limepanda mpaka shilingi10,000 kutoka wastani wa shilingi 6,500 na 7,500. Kitunguu kwenye masoko mbalimbali mfano mabibo mwezi Oktoba kilipatikana kwa shilingi 1,000 kwa kilo sasa ni Tsh 1,300. Viazi vitamu na viazi mviringo pia vimekumbana na mfumuko wa bei. Zipo sababu nyingi, zinazoweza kuhusianishwa na kupanda kwa bei ya bidhaa kwa mfano vyakula nchini Tanzania. Mabadiliko ya tabia nchi ni sababu inayofahamika zaidi, hata kama athari zake unaziona kwa jicho la pembeni. „Tumeanza kushuhudia maeneo mengi yakikumbwa na ukame, ama mafuriko, joto kali na mvua zisizotabirika, hii huathiri kilimo na kilimo ndio chanzo kikuu cha chakula', alisema (Dokta. Rashidi Chikoyo) Sababu nyingine kubwa ni mfumuko wa bei ya vyakula kwenye soko la dunia. Bei ya vyakula duniani mwaka huu imefikia kiwango kilichoweka rekodi. Bei hiyo imekuwa ikipanda kwa asilimia 3 tangu mwezi Julai mwaka huu na kufikia kiwango ambacho hakijawahi kushuhudiwa tangu mwaka 2011. Hali ilikuwa mbaya zaidi mwezi Septemba, bei ya vyakula duniani ikipanda kwa asilimia 33, ukilinganisha na kipindi kama hicho mwaka uliopita. Kwa mujibu wa FAO, bidhaa za chakula zilizoguswa ni pamoja na mafuta ya kula, nafaka, nyama na sukari. Kupanda huko hakuwezi kuiacha salama Tanzania ambao inategemea pia hali ya soko, kwenye viwango na vipimo vya mfumuko wa bei kidunia. Ugonjwa wa COVID-19 nao umetikisa bei ya bidhaa mbalimbali duniani, nguvu kazi nyingi ilisamama kuzalisha, ama inazalisha kwa viwango vya kawaida. Wapo waliofariki, wapo waliougua na wapo walioguza, ambao muda wa kutumia kuzalisha ulitumika kushugulikia ugonjwa huu hatari. Hali hiyo imesababisha kuwa na upungufu wa nguvukazi za uzalishaji mali na chakula (kupanda, kuvuna, kuchakata na kusambaza chakula), ukilinganisha na miaka miwili ya nyuma kabla ya Covid. Wizara ya Viwanda na Biashara ilifanya tathimini ya bei ya bidhaa za saruji, mabati na nondo kati ya mwezi Septemba hadi Novemba mwaka huu katika mikoa mbalimbali nchini ikiwemo Arusha, Dar es Salaam, Dodoma, Kilimanjaro, Mbeya, Mwanza, Pwani, Shinyanga na Ruvuma na kubaini kuwa bei ya saruji ilipanda kwa wastani wa shilingi 1000 kwa kila mfuko wa kilo 50. Kwa upande wa mabati tathimini hiyo ilionyesha kuwa imepanda kwa wastani wa asilimia 5.5 kwa mabati ya gauge 28. Kwa upande wa nondo zimepanda kwa wastani wa asilimia sita katika kipindi hicho. Sababu kubwa inayotajwa kwa bei ya bidhaa hizi kwa mfano saruji kulisababishwa na kupanda kwa gharama za uzalishaji viwandani. Mchumi (Dokta Barnos Willium) anasema; 'suala la umeme kukatikakatika imekuwa msalaba pia kwa wazalishaji wa vifaa vye ujenzi, gharama za uzalishaji zinaongezeka, huku kunaongeza pia bei ya vifaa hivi'. Mchumi Walter Nguma kutoka Tanzania amesema huenda hali ya uchumi na bei ikaendelea kuwa hivi kwa muda. ""Sioni dalili ya bei ya bidhaa kushuka, kwasababu hali ya uchumi haijawa vizuri kabisa. Ukigusa petroli, mafuta ya kupikia na miamala, moja kwa moja hauwezi ukazuia mfumuko wa bei, lazima utaongezeka. Kitakachoweza kupunguza bei ni pale ambapo miamala hii itapunguzwa na gharama ya mafuta kushuka,"" anasema Walter. Unapokutana na mfumuko wa bei, kiasi cha bei kuonekana ni mwiba kwa wananchi, njia inayoweza kutumika haraka kuondoa makali hayo ni kuongeza uwezo wa ununuaji wa mtu wa kawaida. 'Hakuna njia ya mkato, ni lazima watu wawe na (income) kipato, bila kipato, ni ngumu kwa mtu kuweza kununua bidhaa hasa ikipanda bei', alisema Dkt. Barnos Willium. Zitto Kabwe, mwanasiasa na mchumi kutoka Tanzania aliwahi kusema ili kukabiliana na kupanda kwa bei za bidhaa serikali inapaswa kuingiza fedha kwenye uchumi. Njia rahisi kubwa ya kufanya ni kwa serikali kulipa madeni ya wakandarasi wa ndani, kuendesha miradi mikubwa ya maendeleo inayotumia malighafi za ndani na serikali kutumia huduma na bidhaa za ndani. 'kwangu muhimu serikali isiwe na mwelekeo wa kubana matumizi, ukibana matumizi, unapunguza mzunguko wa fedha, ukifunika mzunguko unapunguza uwezo wa watu kununua, lazima walie na bei za bidhaa', alisema Dkt. Willium Hizi ni hatua za kiuchumi ambazo ni muhimu kuzifuata, hauna namna ya kukwepa kwenye kuweka fedha kwenye mzunguko watu waweze kuwa na uwezo wa kununua bidhaa mbalimbali."	https://www.bbc.com/swahili/59751973
politics	Sri Lanka: Rais Gotabaya Rajapaksa akimbia nchi kwa ndege ya kijeshi	Rais wa Sri Lanka Gotabaya Rajapaksa ameikimbia nchi kwa ndege ya kijeshi, huku kukiwa na maandamano makubwa kuhusu mzozo wa kiuchumi. Kiongozi huyo mwenye umri wa miaka 73 aliwasili katika mji mkuu wa Maldives, mwendo wa saa 03:00 kwa saa za huko (22:00 GMT), BBC inachokifahamu. Kuondoka kwa Bw Rajapaksa kunamaliza nasaba ya familia ambayo imetawala Sri Lanka kwa miongo kadhaa. Alikuwa amejificha baada ya umati wa watu kuvamia makazi yake siku ya Jumamosi. Ndugu yake, Waziri wa zamani wa Fedha Basil Rajapaksa, pia ameondoka nchini, vyanzo vimeiambia BBC. Inasemekana anaelekea Marekani. Wakati habari za kuondoka kwa rais zikiendelea, kelele zilizuka miongoni mwa waandamanaji katika eneo la Galle Face Green, eneo kuu la maandamano katika mji mkuu wa Colombo. Siku ya Jumanne jioni tayari kulikuwa na maelfu ya watu wakikusanyika katika bustani hiyo, wakisubiri kujiuzulu kwa rais. Raia wa Sri Lanka wanalaumu utawala wa Rais Rajapaksa kwa mzozo wao mbaya zaidi wa kiuchumi katika miongo kadhaa. Kwa miezi kadhaa wamekuwa wakihangaika na kukatika kwa umeme kila siku na uhaba wa mambo ya msingi kama vile mafuta, chakula na dawa. Kiongozi huyo ambaye ana kinga ya kutoshtakiwa wakati akiwa rais, inaaminika alitaka kukimbilia nje ya nchi kabla ya kuondoka madarakani ili kuepusha uwezekano wa kukamatwa na utawala mpya. Lilipata uhuru kutoka kwa utawala wa Uingereza mwaka 1948. Makabila matatu - Sinhalese, Tamil na Muslim - hufanya 99% ya wakazi milioni 22 wa nchi hiyo. Mahinda Rajapaksa alikua shujaa kati ya Wasinhali walio wengi mwaka wa 2009 wakati serikali yake ilipowashinda waasi wanaotaka kujitenga wa Kitamil baada ya miaka mingi ya vita vikali na vya umwagaji damu vya wenyewe kwa wenyewe. Kaka yake Gotabaya, ambaye alikuwa waziri wa ulinzi wakati huo, ndiye rais wa sasa lakini anasema anajiuzulu. Rais ni mkuu wa nchi, serikali na jeshi nchini Sri Lanka lakini anashiriki majukumu mengi ya kiutendaji na Waziri Mkuu, ambaye anaongoza chama tawala bungeni. Mfumuko wa bei umesababisha baadhi ya vyakula, dawa na mafuta kukosekana,kuna uhaba wa umeme na watu wa kawaida wameingia mitaani kwa hasira huku wengi wakilaumu familia ya Rajapaksa na serikali yao. Ni anguko lilioje kwa Rais Gotabaya Rajapaksa - kwa muda mrefu kama mtu mkuu huko Sri Lanka. Wachache walitarajia kwamba mambo yangeenda hivi. Akiwa mkuu wa zamani wa ulinzi alisimamia oparesheni za kijeshi katika vita vyenye utata dhidi ya waasi wa Tamil Tiger vilivyomalizika mwaka wa 2009. Anashutumiwa kwa ukiukaji wa haki za binadamu wakati wa vita na pia kuwalenga wale waliopinga, lakini amekuwa akikanusha shutuma hizo. Familia ya Rajapaksa imetawala siasa za Sri Lanka kwa miongo miwili, na kwa kuungwa mkono na Wabuddha wengi wa Sinhala, alikua rais mnamo 2019. Kuondoka kwake ni ushindi wa ajabu kwa waandamanaji waliofika barabarani kuelezea hasira zao dhidi ya usimamizi mbaya wa uchumi na kuongezeka kwa gharama ya maisha. Kuondoka kwa rais kunatishia kuwepo kwa ombwe la mamlaka nchini Sri Lanka, ambalo linahitaji serikali inayofanya kazi kusaidia kuanza kuiondoa katika uharibifu wa kifedha. Wanasiasa kutoka vyama vingine wamekuwa wakizungumza kuhusu kuunda serikali mpya ya umoja lakini hakuna dalili kwamba wako karibu kukubaliana. Haijabainika pia kama umma utakubali kile wanachokuja nacho. Chini ya katiba, ni Waziri Mkuu, Ranil Wickremesinghe, ambaye anafaa kuchukua nafasi ya rais iwapo rais huyo atajiuzulu. Waziri mkuu anachukuliwa kuwa naibu wa rais bungeni. Madhila ya kila siku ya kuishi katika nchi iliyofilisika Hata hivyo, Bw Wickremesinghe pia hapendwi sana. Waandamanaji walichoma moto makazi yake ya binafsi siku ya Jumamosi - yeye na familia yake hawakuwa ndani - na alisema atajiuzulu ili kutoa nafasi kwa serikali ya umoja, lakini hakutoa tarehe. Hilo linamwacha spika wa bunge kama ndiye anayetarajiwa zaidi kuchukua nafasi kama rais wa mpito, wataalamu wa katiba wanasema. Lakini Mahinda Yapa Abeywardena ni mshirika wa Rajapaksas, na haijulikani kama umma utakubali mamlaka yake. Yeyote atakayekuwa kaimu rais ana siku 30 za kufanya uchaguzi wa rais mpya kutoka miongoni mwa wabunge. Mshindi wa kura hiyo basi ataweza kumalizia muda uliosalia wa Bw Rajapaksa hadi mwishoni mwa 2024. Siku ya Jumatatu, kiongozi mkuu wa upinzani Sajith Premadasa aliiambia BBC kuwa atawania kiti cha urais. Lakini pia anakosa kuungwa mkono na umma na kuna mashaka makubwa ya umma kwa wanasiasa kwa ujumla. Vuguvugu la maandamano ambalo limeifikisha Sri Lanka kwenye ukingo wa mabadiliko pia halina mpinzani dhahiri wa uongozi wa nchi hiyo.	https://www.bbc.com/swahili/articles/c2q57e077pzo
entertainment	Kim Kardashian West ajiunga na mgomo wa mitandao ya kijamii	"Kim Kardashian West na wasanii wengine wametangaza kufunga akaunti zao za mitandao ya kijamii kupinga kuenea kwa chuki kwa chuki, propaganda na taarifa zisizo sahihi"". ""Taarifa potofu zinazowekwa mitandaoni zina athari kubwa,"" Kardashian West aliandika siku ya Jumanne. Hatua hiyo ni sehemu ya kampeni ya kupinga chuki ifaamikayo kama  #StopHateforProfit ambayo imeandaliwa na wanaharakati wa haki za  raia. Wasanii hao watafunga akaunti zao za mitandao ya kijamii kwa muda 24 , siku ya Jumatano. ""Siwezi kukaa kimya wakati mitandao ikiendelea kuridhia kusambazwa kwa habari za chuki , propaganda na taarifa zisizosahihi- zilizoandaliwa na makundi yanayotaka kuigawa Marekani , alisema,"" Kardashian West said. ""Upotoshaji wa taarifa unaotumwa mitandaoni una athari kubwa katika uchaguzi na kuminya demokrasia yetu,"" aliongeza. Wasanii wengine ambao wamekubali kushiriki katika zoezi hilo ni pamoja na waigizaji  Leonardo DiCaprio, Sacha Baron Cohen na Jennifer Lawrence,pamoja na muimbaji Katy Perry, ""Siwezi kukaa tu bila kufanya kitu wakati mitandao ya kijamii inafumbia macho makundi ya watu wanaotuma ujumbe na maoni ya chuki na yasio na ukweli wowote,"" Perry aliandika katika mtandao wa Instagram. Muigizaji Ashton Kutcher, ambaye ana mamilioni ya wafuasi pia amejiunga katika kampeni hiyo , alisema mitandao hii haikutengenezwa ili kusambaza chuki na ghasia"". Waandaaji wa kampeni ya #StopHateforProfit campaign, ambayo ilizinduliwa Juni , imeishutumu  Facebook na Instagram kwa kushindwa kusitisha taarifa za chuki na za upotoshaji. Kundi hilo limewalenga Facebook, ambayo pia inamiliki Instagram na WhatsApp na mwaka jana kampuni hiyo iliweza kupata kodi ya matangazo ya karibu dola bilioni sabini $70bn (£56.7bn). Maelfu ya biashara na makundi ya kutetea haki za raia yalisaini kampeni hiyo. ""Tunakaribia kufikia uchaguzi mmoja ambao ni muhimu sana katika historia ya Marekani,"" kundi hilo liliandika katika taarifa yake. Mwezi Juni, Facebook ilisema kuwa itaweka alama kwenye machapisho ambayo yangeweza kuwa na madhara au yanapotosha watu. Muasisi wa Facebook,  Mark Zuckerberg alisema pia kuwa kampuni ya mitandao ya kijamii itapiga marufuku matangazo yaliyo na madai  ya aina hiyo ""kuwa watu wa kabila Fulani, asili  yao, taifa , mitazamo ya dini , jinsia  na nyinginezo ni tishio kwa wengine. ""Tayari tulikuwa tumejiandaa kukabiliana na hali hiyo katika uchaguzi wa mwaka 2020,"" aliandika katika taarifa yake. ""Katika wakati huu, Facebook itachukua tahadhari zaidi ili kusaidia kila mtu awe salama na kupata taarifa sahihi."" Lakini kampeni ya #StopHateforProfit inataka jitihada zaidi kufanyika kukabiliana na tatizo hilo na huku zaidi ya makampuni 90 yamesitisha matangazo yao kuunga mkono jitihada hizo. Matokeo ya hatua hiyo ya kususia mitandao, hisa za Facebook zilishuka ghafla na vyombo vya habari vya Marekani vimeripoti kuwa dola bilioni 7.2 ziliondolewa katika fedha binafsi za Zuckerberg. Watunga sheria na wasimamizi walioko duniani wana wasiwasi kuhusu kukua kwa ongezeko la taarifa za chuki, sio kwenye mitandao ya Facebook peke yake ,katika mataifa mengi wanaibua maswali  ya namna teknolojia inavyofanya kazi na jinsi inavyokabiliana na tatizo ."	https://www.bbc.com/swahili/habari-54175580
technology	Wanaume watatu wakamatwa kwa kuwauza watoto wachanga Instagram Iran	"Mkuu wa polisi katika mji mkuu wa Iran -Tehran, Brigadia Jenera Hossein Rahimi, amesema kuwa mmoja wa watoto hao wachanga alikuwa ni wa siku 20. Mwingine alikua na umri wa mwezi mmoja. Watoto hao wachanga walikua tayari wamenunuliwa kwa hadi dola  $500 (£400), na walikua wanauzwa tena kwa dola kati ya  $2,000 na  $2,500. Mmoja wa watu waliokamtwa anadaiwa kusema kuwa ''alikua anawapata watoto wachanga kutoka familia maskini "" na  ""kuwakabidhi familia ambazo zinaweza kuwapatia maisha bora yajayo"". Brigadia  Rahimi aliviambia vyombo vya habari vya Tehran kwamba maafisa wa polisi walifahamishwa juu ya  ""matangazo ya kibiashara  katika mtandao wa Instagram yanayouza watoto wachanga"". Maafisa hao waligundua ""kurasa 10 hadi 15 za aina hiyo"" katika huduma ya kushirikisha picha na kubaini watoto wawili na wanaume watatu waliokua wamekamatwa, alisema. Watoto hao wachanga wamekabidhinwa kwa huduma za kijamii. Washukiwa walidai kuwa walikua wamewaleta watoto kutoka familia maskini kwa   ""garama ndogo"", kwa mujibu wa jenerali. Katika video iliyochapishwa na Shirika la habari la Young Journalists Club ,mmoja wa wanaume hao alisema kuwa : ""Hii ingewasaidia sana watoto hawa wachanga kuwa na maisha bora yajayo."" Hii sio mara ya kwanza tukio la aina hii kufichuliwa na mamlaka nchini Iran. Mapema mwkaa huu, polisi katika jimbo la  Gorgan nchini humo alisema kuwa walikua wamewakamata wanawake wane na mwanaume mmoja ambao walidaiwa kuwatafuta wanawake maskini wajawazito na kulipia garama zao za hospitali, halafu wanawachukua watoto wao mara baada ya kujifungua. Mwaka  2016, aliekua Makamu wa rais wa masuala ya Familia na Wanawake Shahindokht Molaverdi alielezea wasiwasi wake juu ya kile alichosema kulikua na  ""idadi ya juu "" ya wanawake wanaotarajia kujifungua wanaouza watoto wao wachanga. Alisema wanawake wanalazimika kufanya hivyo kwa ""sababu mbalimbali"", ikiwa ni pamoja na umaskini,uraibu wa mihadarati, ndoa za utotoni na ukosefu wa mahala pa kuishi."	https://www.bbc.com/swahili/habari-53164272
business	Nchi 10 tajiri zaidi barani Afrika	Bara la Afrika linatajwa kuwa maskini zaidi duniani, huku umaskini wa bara hilo ukichangiwa na hali ya uchumi kuyumba, ukosefu wa usalama, ufisadi, vita vya wenyewe kwa wenyewe na vitendo vya kigaidi katika bara hilo. Shirika la Fedha Duniani IMF na Benki ya Dunia, katika ripoti ya pamoja iliyochapishwa mwishoni mwa 2021, zimetangaza nchi 10 tajiri zaidi barani Afrika. Misri imekuwa nchi ya kwanza barani Afrika kuwa na ukuaji wa juu wa uchumi  kulingana na ripoti hiyo. Mapato ya kila mwaka ya Misri ni $1.38 trilioni. Misri ina jumla ya watu milioni 102, na nchi hiyo inategemea kilimo, uchimbaji madini na utalii. Nigeria, ambayo ni ya pili  kwa utajiri  barani Afrika, ina pato la taifa la dola trilioni 1.14.\nNigeria ina jumla ya watu milioni 206.1, ikiifanya kuwa nchi yenye watu wengi zaidi Afrika \nUchumi wa Nigeria unategemea mafuta na kilimo. Afrika Kusini, ambayo ni nchi tajiri zaidi barani Afrika, inaorodheshwa ya tatu ikiwa na pato la taifa (GDP), inayofikia dola bilioni 861.93 kwa mwaka. Nchi hiyo ina watu 59,899,576, uchumi wake unategemea madini , hususan dhahabu  na mali asili nyingine. Algeria ni nchi ya tatu tajiri  zaidi barani Afrika, na pato la taifa  (GDP) ni dola bilioni 532.57. Nchi hiyo ina watu 44,911,520 na uchumi wake unategemea mafuta na gesi asilia inayouzwa nje ya nchi. Morocco, ambayo iko Afrika Kaskazini na inashikilia  nafasi ya nne kati ya nchi 10 tajiri zaidi barani Afrika na Pato la Taifa (GDP) la nchi hiyo ni dola bilioni 302.77. Nchi hiyo  ina wakazi 37,462,423 na uchumi wake unategemea kilimo, madini na utalii. Ethiopia, ambayo iko Afrika Mashariki na kushika nafasi ya sita kati ya nchi tajiri zaidi barani Afrika, ina Pato la Taifa la $298.57 bilioni kwa mwaka. Ethiopia ina wakazi milioni 115 na uchumi wake unategemea Kilimo . Kenya, ambayo inapatikana eneo la Afrika Mashariki na imeorodheshwa ya saba miongoni mwa kumi tajiri zaidi barani Afrika, ina Pato la Taifa la kila mwaka la $269.29 bilioni.  Kenya ina watu 54,039,625, na uchumi wake unategemea kilimo, utalii na biashara. Angola, ambayo iko eneo la kati mwa Afrika, inaorodheshwa ya nane miongoni mwa nchi kumi tajiri zaidi barani Afrika. Ina Pato la Taifa la kila mwaka la bilioni 217.97 za Kimarekani. Angola ina jumla ya watu 35,601,398, na uchumi wake  unategemea mafuta na madini. Ghana, ambayo ipo magharibi mwa Afrika inaorodheshwa ya tisa miongoni mwa nchi 10 tajiri zaidi  katika bara la Afrika ina jumla ya  pato la dola bilioni 193.63 kwa mwaka. Ghana ina watu 33,483,283, na uchumi wake unategema uzalishaji wa viwanda kama vili teknolojia na uchukuzi. Hatimaye, Sudan, ambayo ipo katika eneo la Afrika Mashariki, inaorodheshwa ya 10 miongoni mwa nchi tajiri barani Afrika, ikiwa na pato la taifa la dola bilioni 189.87 za Kimarekani kwa mwaka. Sudan ina watu 46,888,316, na uchumi wake unategemea mafuta na kilimo. Ripoti  hiyo ilisema kuwa bara la Afrika lina mali asili nyingi, lakini nchi katika bara hilo zinatumia mali hizo kuzua vita, ufisadi na misukosuko ya kisiasa ambayo imechangia masuala haya.	https://www.bbc.com/swahili/articles/c1d557dmlnxo
sports	Tetesi za Soka Ulaya Jumanne 10.08.2021:Messi, Lukaku, Pogba, Doku, Abraham, Lingard, Sterling	Klabu hiyo ya Ufaransa pia imesitisha jithada zao kumsajili kiungo wa kati wa Manchester United na Ufaransa Paul Pogba, 28. (Le Parisien - in French) Huenda Manchester United inaandaa ofa ya kumjaribu mshambuliaji wa zamani wa Barcelona Lionel Messi, 34, asihamie  Paris St-Germain.  (Daily Star) PSG wako tayari kuuza hadi wachezaji 10, pamoja na kiungo wa zamani wa Senegal Idrissa Gueye, 31, ili kukamilisha usajili wa gwiji huyo wa Argentina.  (Athletic) Baada ya kupitia  sehemu ya kwanza ya matibabu yake huko Chelsea, mshambuliaji wa Ubelgiji wa Inter Milan Romelu Lukaku, 28, anaweza kucheza kwenye mchezo wao wa ufunguzi wa Ligi ya premia  dhidi ya Crystal Palace Jumamosi. (Daily Star) Lyon wameweka ofa kupata huduma za  mshambuliaji wa Liverpool na Uswizi Xherdan Shaqiri, 29. . (L'Equipe - via Get French Football News) Manchester United iko tayari kuthibitisha kusainiwa kwa beki wa Real Madrid Raphael Varane, 28, Jumatano - kwa wakati ili Mfaransa huyo kucheza kwenye mchezo wa Ligi ya Premia Jumamosi dhidi ya Leeds. (Daily Star) Liverpool inaangalia uhamisho wa winga wa Rennes na Ubelgiji Jeremy Doku, 19. (Voetbal 24 - in Dutch) Mshambuliaji wa Chelsea England Tammy Abraham, 23, analengwa na Arsenal, Roma na Atalanta. (Goal) Meneja wa Roma Jose Mourinho bado ana  hamu ya kutaka kumsajili mshambuliaji wa Arsenal na Ufaransa Alexander Lacazette, 30. (Gazzetta dello Sport - via Boot Room) Leicester inataka kumsajili kiungo wa Manchester United Jesse Lingard, 28, ikiwa Mwingereza mwenzake James Maddison, 24, ataondoka klabuni humo. (Football London) The Foxes  pia inasemekana inamtaka beki wa kati wa Uturuki mwenye umri wa miaka 21 wa Schalke Ozan Kabak - ambaye alihudumu  sehemu ya mwisho ya msimu uliopita kwa mkopo Liverpool - na mlinzi wa West Ham Mfaransa Issa Diop, 24(Leicester Mercury) Everton inavutiwa na kiungo wa Uingereza wa Newcastle United Sean Longstaff, 23. (Athletic) Bayern Munich wanafikiria kumsaini tena Franck Ribery. Winga huyo wa Ufaransa mwenye umri wa miaka 38 amekuwa akifanya mazoezi na klabu hiyo tangu aondoke Fiorentina. (Gazzetta dello Sport - in Italian) Winga wa Manchester City England Raheem Sterling, 26, anatarajiwa kushiriki mazungumzo ya mkataba mpya na kilabu hiyo.  (Sun) Kiungo wa kati wa Tottenham na Ufaransa Tanguy Ndombele, 24, anafikiria  kuhusu mustakabali wake katika Spurs.  (Athletic)	https://www.bbc.com/swahili/habari-58155334
entertainment	Kikundi cha Warusi kimerejea duniani baada ya kuchukua picha za filamu kwa mara ya kwanza katika anga za mbali	Kundi la filamu la Urusi limerejea baada duniani baada ya  kupiga picha za filamu kwa mara ya kwanza katika anga za mbali. Klim Shipenko na muigizaji Yulia Peresild waliondoka katika Kituo cha kimataifa cha anga za mbali na kutua katika - kukutana na kundi jingine lililokuwa likichukua filamu ya tukio la kuwasili kwao. Uchukuaji wa filamu katika Kituo cha kimataifa cha anga za mbali  ISS haukufanyika tu bila masaibu-ambayo huitwa  changamoto  ya uchukuaji wa filamu. Ijumaa eneo la  ISS bila kutarajia lilipokea roketi, ambayo ilitulia kuchukua filamu ya eneo hilo la anga za mbali. Haikuwa sehemu  uandishi wa filamu. Katika ujumbe wa twitter wa kuaga ISS, Peresild alionyesha video ambapo wasafiri ambo nywele zao zilikuwa zinapepea huku wakielea ndani ya roketi ili kuondoa dhana potofu za wale wanaofikiria kuwa picha zao zote zilichukuliwa duniani: Filamu hiyo imekuwa ya aina yake ya mbio za anga za mbali-pampoja na Tom Cruise. Kwa Bw Cruise ni sehemu ya mradi wa Hollywood unaochukua filamu katika anga za mbali unaohusisha  Nasa na SpaceX ya Elon Tusk. Chombo kilichowabeba Peresild na Shipenko, pamoja na  Oleg Novitskiy, kilitua kwa parachuti duniani nyakati za muda wa chakula cha mchana Jumapili  katika eneo la  Kazakhstan. kuondoka kwao kulicheleweshwa na hitilafu ya kimtambo ya kawaida , ambayo ilisababisha kupotea kwa udhibiti wa mkao wake kwa karibu saa moja na  nusu. Safari hiyo ilitangazwa moja kwa moja kwenye televisheni ya Urusi Si wachukuaji wa filamu tu waliokumbana na tatizo la kiufundi. Walipowasili tarehe 5 Novemba mfumo wa moja kwa moja wa  breki wa  chombo chao Soyuz ulishindwa kufanya kazi na  kamanda alilazimika kutumia mikono kuweza kukidhibiti. Muigizaji na Muongozaji sasa watapelekwa katika ngome ya Urusi ya mafunzo ya nyota kwa siku 10 za ukarabati.	https://www.bbc.com/swahili/habari-58947687
business	Fahamu sababu 4 kwa nini wawekezaji wa kigeni wanakimbia China	"Uwekezaji wa kigeni ulikuwa moja ya nguzo za ""muujiza wa kiuchumi"" wa China, nchi ambayo iliwakwamua watu milioni 850 kutoka kwa umaskini ndani ya miongo minne. Baada ya kifo cha Mao Zedong 1976,  Ukomunisti wa kiorthodoksi zaidi ulitoa njia kwa mtazamo wa kisayansi wa maendeleo ya kiuchumi, na miaka mitatu baadaye nchi ilifungua milango yake kwa uwekezaji wa kigeni. Katika miongo iliyofuata, mapato ya mtaji yalikua kwa kasi, kwani Pato Jumla la Taifa la China liliongezeka kwa kiwango cha wastani cha zaidi ya 9% kwa mwaka. Lakini sasa mwelekeo huo wa muda mrefu umeanza kurudi nyuma. Kati ya Januari na Machi pekee wawekezaji wa kigeni walitoa mali za thamani ya dola bilioni 150 zilizokuwa zimewekezwa kwa sarafu ya yuan, hususan hati za dhamana. Je hali hii inachangiwa na nini? BBC imebaini sababu hizi nne. Sera za kutokomeza maambukizi ya corona ""The 'covid zero' zinapeleka China kwenye msukosuko sawa na ule wa wimbi la kwanza la janga hilo,"" mwanauchumi wa Uhispania, msomi na mwandishi Juan Ramón Rallo aliambia BBC. Zaidi ya miaka miwili baada ya kuanza kwa janga, nchi nyingi zimeondoa vizuizi vya covid, lakini China haijafanya hivyo. Beijing, ambayo hapo awali ilipatia ukuaji wa uchumi kipaumbele kuliko masuala mengine, wakati huu iliiweka kando ili kushughulikia dharura ya kiafya inayoweza kutokea, licha ya ukweli kwamba idadi kubwa ya watu wake wamechanjwa. Serikali iliweka sheria kali ya kutotoka nje katika jiji la Shanghai - ambalo linachangia 5% ya pato jumla la Taifa,GDP - na katika miji mingine ikaimarisha hatua za kuzuia maambukizi ya corona, hali ambayo ilipunguza shughuli za kibiashara. Kutokana na hilo, ukosefu wa ajira katika miji uliongezeka kwa 6%, uchumi wake ulipungua kwa 0.68% mwezi wa Aprili na wachache wanaamini kuwa China itafikia lengo la ukuaji wa mwaka huu wa 5.5%, takwimu ambayo tayari ni ya busara ikilinganishwa na miaka iliyopita. ""Kampuni nyingi bado zinachukulia China kuwa soko muhimu, lakini leo ni vigumu kudumisha matumaini hayo huku dunia nzima ikiondoa vizuizi vya corona, China bado imefungwa,"" Nick Marro, mchambuzi mkuu huko Hong Kong katika Kitengo cha Ujasusi cha Economist (EIU), aliambia BBC Mundo. Marro anaamini mkakati wa ""zero covid"" hauwavutii mabepari kuwekea dau China ""kwa kuwa sheria zinaweza kubadilika ghafla , bila arifa, ambayo inafanya kupanga na kufanya maamuzi kuhusu uwekezaji wa siku zijazo kuwa ngumu zaidi.""."" ""Swala ibuka ni iwapo wawekezaji wa kigeni wanaona 'Covid Zero' kama tatizo la muda ambalo wanaweza kustahimili. Kadiri sera hii inavyoendelea, ndivyo uvumilivu huu unavyoongezeka."" Ujenzi wa nyumba umekuwa mojawapo ya injini za ukuaji wa uchumi wa China katika miongo ya hivi karibuni. Hata hivyo, imekuwa katika mgogoro tangu mwaka jana kutokana na madeni makubwa ya wenyeji katika sekta hiyo, huku Evergrande ikiongoza. Ingawa mzozo wa mali isiyohamishika wa Uchina ulitoka hapo awali, hofu ya wawekezaji wa kigeni juu ya athari zake kwa afya ya kiuchumi ya nchi pamoja na athari za ""covid zero"" na mambo mengine ni ya hivi karibuni zaidi. ""Katika miaka 10 iliyopita China imeongezeka kwa misingi ya mikopo nafuu na kuimarika kwa mali isiyohamishika "", anakumbuka Profesa Rallo. Baada ya kudorora kwa soko hilo, anaelezea, nchi imezama katika mabadiliko ya mtindo wa uzalishaji ambao anaelezea kuwa ""ngumu"". Kwa kujua tatizo hilio, Mamlaka ya China imechukua hatua ya kufufua soko la la mali isiyohamishika ikiwa ni pamoja, kupunguzwa mara kadhaa kwa viwango vya riba ya rehani kwa amri ya benki kuu ya nchi. Hii inaiweka China kuwa mojawapo ya nchi chache zinazoenda kinyume na wimbi hilo: huku Benki Kuu ya Ulaya na Hifadhi ya Shirikisho ikitangaza ongezeko la viwango ili kukabiliana na mfumuko wa bei, Beijing inakimbilia kupunguza mzozo wa mali isiyohamishika na kufufua uchumi wake. Uvamizi wa Ukraine umefanya Urusi kutengwa kiuchumi na nchi za Magharibi. Vita hivyo vimewafanya wawekezaji wengi kuhoji ni nini kingetokea kwa mali zao nchini China ikiwa Xi Jinping ataanzisha operesheni ya kijeshi nchini Taiwan, kuzima uasi wa watu wengi huko Hong Kong kwa nguvu, au kuamua kusuluhisha migogoro ya wazi ya ardhi na China kwa kutumia silaha. . kutoka kwa majirani zao. Biden aapa kuilinda Taiwan ikiwa Beijing itashambulia Na msimamo wa China katika mzozo wa Ukraine, karibu na Urusi, hausaidii pia. ""Soko lina wasiwasi kuhusu uhusiano wa China na Urusi -hali ambayo inawatia hofu wawekezaji tangu mwanzo wa uvamizi,"" Stephen Innes, mshirika mkuu katika huduma ya uwekezaji ya Usimamizi wa Mali ya SPI, alisema katika mahojiano ya hivi karibuni na Bloomberg. ""Kila mmoja alianza kuuza hati za dhamana za China,kwa hivyo tunashukuru hatukununua zpzote,"" aliambia tovuti ya  kiuchumi. Profesa Rallo, kwa upande wake, aliangazia mwelekeo wa ukandamizaji wa biashara ya kimataifa na maeneo mawili kuu ya ushawishi: Ulaya-Marekani kwa upande mmoja, na China-Urusi kwa upande mwingine. Kwa hivyo, kwa makampuni ya Magharibi ""kuwa na sehemu ya mali yake katika kambi nyingine kunaweza kuwa hasara"", hivyo baadhi yao wangechagua kuachana na masoko hayo. Mchambuzi Nick Marro pia anaangazia ""mgawanyiko unaozidi kuongezeka kati ya China na Magharibi katika maswala kama vile ushindani wa kiuchumi na kimkakati, na vile vile maadili ya kidemokrasia na haki za binadamu."" ""Muujiza wa kiuchumi"" wa Kichina na mporomoko kwa mtaji ambao kwa kiasi kikubwa ulifanya iwezekane uliambatana na mageuzi yanayolenga soko huria na maendeleo ya kampuni za kibinafsi. Hata hivyo,  Nick Marro anabainisha, ""sehemu kubwa ya ajenda ya mageuzi ambayo inaweza kunufaisha makampuni ya kibinafsi ya kigeni na ya ndani imekwama."" Mwenendo wa hivi karibuni kuelekea ulinzi na uingiliaji kati unaonekana katika sekta kadhaa, lakini hasa katika teknolojia, ""ambapo usalama wa taifa unahusu kila kitu kingine,"" anasema. Mfano wa wazi zaidi ni mashambulizi yaliyoanza mwaka 2021 dhidi ya makampuni makubwa ya teknolojia ya China, ambayo wakosoaji wanahusisha na nia ya Serikali ya kudhibiti sekta hiyo, na ambayo yaliondoa sehemu kubwa ya thamani yake kutoka kwa makampuni maarufu duniani, ikiwa ni pamoja na Alibaba. Shirika la bilionea Jack Ma lilikuwa moja ya mashirika yaliyoathirika zaidi na kampeni ya udhibiti wa Beijing, ambayo Aprili mwaka jana ilitoza faini kubwa zaidi kuwahi kushuhudiwa katika historia ya nchi hiyo, yenye thamani ya dola bilioni 2.8. Kulingana na mchambuzi huyo, serikali ya China inatoa nguvu zaidi kwa vyombo vya dola, hali ambayo inaweza kuenda kinyume na lengo lake la kufufua ukuaji wa uchumi. Katika wiki za hivi karibuni, mashirika ya habari ya Reuters na Bloomberg yalinukuu vyanzo katika sekta hiyo yalipofichua kwamba, kwa kufahamu athari mbaya za sera hii, Beijing inapanga kurekebisha sera yake nzito na kampuni za teknolojia, ingawa serikali haijathibitisha rasmi madai hayo."	https://www.bbc.com/swahili/habari-61811041
religion	Mzozo wa Hijabu: Muskaan Khan Mwanamke wa India anayepambania vazi la Hijab.	"Muskaan Khan bila kukusudia amekuwa uso wa upinzani kwa wanawake vijana wa Kiislamu wa India huku kukiwa na mzozo unaoongezeka juu ya hijabu au hijab. Katika video ambayo imesambaa mitandaoni, mwanafunzi huyo mwenye umri wa miaka 19 alionekana akiingia chuoni kwake huku kundi la wanaume likimkaribia. Wakiwa wamevalia mitandio yenye rangi inayohusishwa na Uhindu na vikundi vya utaifa wa Kihindu - walianza kupiga kelele ""Jai Shri Ram"" au ""ushindi kwa Bwana Ram"". Walipokuwa wakiendelea kumzonga, Bi Khan, ambaye alikuwa amevaa hijabu, akiwa amefunika uso wake pamoja na gauni refu jeusi, alisimama kidete - akapiga kelele ""Allahu Akbar"" (Mungu ni mkuu) kwa kujibu. Punde, wakuu wa chuo walimsindikiza ndani.""Ninachotaka ni kusimama na haki na elimu yangu,"" aliiambia BBC kutoka nyumbani kwake katika mji wa Mandya katika jimbo la Karnataka, ambapo video hiyo ilirekodiwa. ""Sina shida na mavazi wanayovaa,"" alisema, akiongeza watu wanaweza kuvaa nguo za saffron au vilemba chuoni, kama vile alivyovaa hijabu. Bi Khan na mamilioni ya wanawake Waislamu nchini India huvaa hijabu na burka kila siku - lakini chaguo hilo limegeuka kuwa la utata katika wiki za hivi karibuni. Ilianza wakati wanafunzi katika chuo cha awali cha chuo kikuu, sawa na shule ya upili, katika wilaya ya Udupi ya Karnataka, walipoanza kuandamana mwezi uliopita wakilalamikia kupigwa marufuku kwa hijabu - chuo hicho kilisema wanafunzi wanaweza kuvaa hijabu kwenye chuo lakini sio darasani. Suala hilo tangu wakati huo limetanda wakati shule nyingine zilipoanza kutekeleza marufuku kama hiyo - na limechukua sura ya jumuiya huku wafuasi wa makundi ya Kihindu wakianzisha maandamano kuunga mkono marufuku hiyo. Maandamano yalipogeuka kuwa ghasia katika baadhi ya maeneo, serikali ya Karnataka ilifunga shule za upili na vyuo - na suala hilo limefikia hata mahakama kuu ya jimbo hilo. Mahakama ya kikatiba ya majaji watatu itasikiliza kesi hiyo siku ya Alhamisi. Wakati huo huo, vyuo vikuu vinaonekana kuwa na mgawanyiko huku wanafunzi wa Kihindu wakijitokeza wakiwa wamevaa mitandio ya zafarani. Bi Khan, bintiye mfanyabiashara wa eneo hilo, anadai kwamba katika kesi yake, hali hiyo ilipangwa zaidi na wanaume ambao walikuwa ""wageni"" na sio wanafunzi au wanafunzi wenzao. ""Nilifika chuoni kwangu kuhudhuria darasani na nikakuta kuna vijana wengi waliovalia nguo za zafarani,"" alisema. ""Walifunga njia yangu na kusema kwamba singeweza kuingia katika eneo la chuo."" Alipofika getini alisema aliona wanafunzi watatu au wanne waliokuwa wamevaa burka wakirudishwa nyuma na vijana hao. ""Walikuwa wameshika skafu zao na walikuwa wakipiga kelele za Jai Sri Ram. Waliniambia nivue hijabu yangu na hapo ndipo ningeruhusiwa kuingia chuoni kwangu. Walinitisha."" Lakini Bi Khan alisema alikuwa amedhamiria kupigana. Aliegesha skuta yake na kuelekea darasani kwake, wakati, alisema, ""vijana 30-40"" walikuja kwake, wakipiga kelele ""Jai Shri Ram"". ""Kwa mara nyingine tena, waliniambia nivue hijabu ikiwa ninataka kuingia ndani,"" alisema. ""Ndio, nilipiga mayowe Allahu Akbar. Ninapoogopa, ninamwomba Mwenyezi Mungu na ananipa nguvu.""  Hapo ndipo mkuu wa shule na walimu walipotoka nje kwa kasi na kumpeleka ndani. Bi Khan anasema amefurahi kuona pongezi alizopokea kwenye mitandao ya kijamii: ""Mapenzi mengi wanayonipa na yananipa nguvu sana. Ninawashukuru sana."" Pia anaweka wazi kwamba ""hatofautishi kati ya Wahindu na Waislamu"".  ""Wavulana hawa walikuwa hawaniruhusu kujielimisha [mwenyewe] kwa sababu nimevaa hijabu,"" alisema. ""Kwa hivyo, ninasimama tu kwa ajili ya haki yangu."""	https://www.bbc.com/swahili/habari-60348086
health	Virusi vya corona: Chama cha walimu KNUT chahofia afya ya wahudumu wake huku shule zikifunguliwa Kenya	Mamilioni ya watoto  nchini Kenya wanarudi katika shule za msingi na zile za upili huku kukiwa na masharti yanayolenga kupunguza maambukizi ya virusi vya corona. Wanafunzi wa kidato cha nne wamekuwa wakiendelea na masomo yao tangu mwezi Oktoba  lakini walichukua likizo fupi wakati wa likizo ya Disemba. Baadhi yao katika shule za kibinafsi hatahivyo watalazimilka kusalia majumbani baada ya wamiliki wa shule hizo kuzibadilisha na kuzifanya maeneo ya biashara. Hali hiyo inawalazimu wanafunzi waliokuwa katika shule zilizofungwa kutafuta maeneo mbadala. Cha kusikitisha ni kwamba wazazi wengi wana wasiwasi kuhusu hali ya usalama wa wanao huku wengi wakishindwa kutafuta karo na kununua vifaa vya kusomea. Wengine wanalalamika kwamba kufungwa kwa sehemu nyingi za kufanyia kazi mbali na masharti makali ya kukabiliana na virusi vya corona yaliotolewa na serikali kumesababisha hali ngumu ya kiuchumi. Waziri wa elimu Profesa George Magoha amesimamia binafsi ufunguzi wa shule huku akitembelea shule mbali mbali jini Nairobi kuhakikisha kwamba hilo limeafikiwa . Tayari katibu mkuu wa Muungano wa walimu nchini Kenya KNUT Wilson Sossion ameonyesha kutoridhishwa kwake  kuhusu usalama  wa wanafunzi na walimu huku shule nchini zikifunguliwa. Sossion amesema kwamba maandalizi yaliopo kukabiliana na virusi vya corona hayatoshi katika mahojiano yake na kipindi cha redio cha BBC NewsDay. Bwana Sossion amesema kwamba shule za siku ambazo ni nyingi zaidi ya zile za mabweni zitaathirika kwa kuwa nyingi hazina maji ya kuosha mikono. Amesema kwamba serikali haijatoa fedha kwa shule kwa ununuzi wa vifaa vya kuwapima wanafunzi , vitakasa mikono na vifaa vingine vinavyohitajika. ''Unapotoa ujumbe kama huo kwa shule na hujazipatia ufadhili …je zitatekeleza vipi masharti hayo''.? Wanafunzi katika shule za msingi na zile za upili walirudi shuleni siku ya Jumatatu. Wizara ya elimu imetoa wito kwa walimu kutumia kila fursa ikiwemo kusoma chini ya miti  ili kuweza kufuata sheria ya kutokaribiana. Rais Uhuru Kenyatta siku ya Jumapili  aliongeza muda wa kutotoka nje nyakati za usiku  kwa miezi mingine mitatu. Taifa limerekodi wagonjwa 98,802 wa virusi vya corona ikiwemo vifo 1,685, kulingana na wizara ya afya.	https://www.bbc.com/swahili/habari-55526378
politics	Ethiopia yapuuzia wito wa kimataifa kusitisha shambulio la kijeshi	"Waziri mkuu wa Ethiopia ameapa kuendelea na shambulio la kijeshi katika jimbo la Tigray - licha ya wito wa kimataifa kumtaka kusitisha zoezi hilo. Utawala wa  Abiy Ahmed unakishutumu chama tawala cha eneo la Tigray, Tigrayan People's Liberation Front (TPLF)- kufanya mashambulio kadhaa katika jeshi. Na TPLF imejibu kuwa watazika vichwa vyao kwenye mchanga na kupuuzia hatari iliyotolewa. Wito wa kimataifa wa kutaka Ethiopia kusitisha shambulio hilo umeonekana kupuuziwa. Joto la mashambulizi likizidi kupamba moto huko Tigray. Akihutubia kwa njia ya televisheni waziri mkuu wa Ethiopia, Abiy Ahmed ametangaza kuwa operesheni ya kijeshi imefanikiwa. Na kuongeza kuwa operesheni hiyo itaendelea. Serikali ya shirikisho tayari imetangaza hali ya hatari katika jimbo la Tigray kwa kipindi cha miezi sita. Uwanja wa ndege umefungwa. Huduma za simu, mtandao na huduma za kibenki zimefungwa kaskazini mwa  Ethiopia' katika eneo la Tigray kufuatia ghasia zilizoibuka katika eneo hilo. Raia walisikia milio ya risasi siku ya Jumatano kutoka maeneo ya pembezoni mwa mji wa Mekelle, eneo ambalo kamanda wa jeshi la taifa yupo. Mamlaka jijini Addis Ababa zinasema mzozo huo na kundi dogo unaweza kusababisha kuvunja amani ya taifa. ""Hali hii imefikia kiwango ambacho haiwezi kuzuiwa na kudhibitiwa kupitia njia za kawaida za utekelezaji wa sheria,"" taarifa kutoka ofisi ya Waziri Mkuu ilisema. Mamlaka za kitaifa pia zimekatiza huduma za umeme, simu na intaneti katika jimbo la Tigray. Hali ya taharuki kati ya serikali na TPLF, ambayo ilikuwa sehemu ya muungano tawala kabla ya kukosana na Bw. Abiy, imeongozeka katka miezi ya hivi karibuni, huku pande zote mbili zikilaumianakwa kupanga njama ya kutumia nguvu ya kijeshi. Siku ya Jumanne, bunge la kitaifa lilipendekeza TPLF kutambuliwa kama ""shirika la kigaidi."" Bw. Abiy amesema nini? Waziri Mkuu Abiy amesema washambuliaji  ""walijaribu kuiba"" mali ya kijeshi  katika shambulio hulo la siku ya Jumatano  asubuhi, akiongeza kuwa  ""mpaka umevukwa"" hatua iliyolazimisha serikali kuu kuchukua hatua ya kijeshi. Nini kinafanyika Tigray? Mwandishi wa BBC Tigrinya, Girmay Gebru ameripoti kuwa milio ya risasi ilisikika katika mji kuu wa jimbo la Tigray, Mekelle, mapema Jumatano lakini hali ya utulivu imejea. Watu sasa wanaendelea na shughuli zao za kawaida lakini magari ya uchukuzi wa umma hayafanyi kazi kwa sababu ya mamlaka katika jimbo hilo  na kudhibiti matembezi na pia kufunga anga za eneo hilo, ameongeza ripota wetu. Benki na ofisi pekee ya ndani ya Ethio Telecom inayomilikiwa na serikali - kampuni pekee ya simu nchini - imefungwa. Shirika la ndege la Ethiopia limesimamisha safari za ndege kwenda eneo hilo. Mamlaka za Tigray zimesema nini? Afisa wa eneo hilo amedai kuwa vikosi vya ulinzi wa kitaifa vilivyopelekwa katika eneo hilo vimeungana nao lakini madai hayo hayajathibitishwa. Wiki iliyopita viongozi wa Tigray walimzuia jenerali aliyetuliwa na Bw. Abiy kuchukua wadhifa mpya , wakisema  hana tena  mamlaka ya kuchukua hatua kama hiyo. ""Hatutakuwa wa kwanza kupiga risasi na hatutakuwa wa kwanza kufumba macho,"" Getachew Reda, afisa wa ngazi ya juu wa TPLF, aliambia shirika la habari la AFP wiki iliyopita. Usiku wa Jumanne, saa kadhaa kabla ya tangazo la bwana Abiy, Wondimu Asamnew, amabaye nai kiongozi mwingine wa ngazi ya juu ya jimbo la Tigray, ameambia AFP kwamba serikali ya kitaifa imekuwa ikiwapeleka wanajeshi katika mpaka wa Tigray - madai ambayo hayajathibitishwa. Mzozo huu umeytokana na nini? Rais wa eneo la  Tigray, Debrestion Gebremichael, aliwaambia wanahabari siku ya Jumatatu kwamba serikali inapanga kuwashambulia - akidai  ilikuwa adhabu kwa kuandaa uchaguzi wake wa bunge la Tigray mnamo Septemba, kinyume na uamuzi wa serikali ya muungano na uamuzi wa bodi ya uchaguzi kuahirisha uchaguzi wote kufuatia kuzuka kwa janga la corona. Serikali imetaja uchaguzi huo kuwa ""haramu"". Bodi ya kitaifa ya uchaguzi tangu wakati huo ilisema uchaguzi mkuu unapaswa kukufanyika mwezi Mei au Juni mwaka ujao. TPLF imeshikilia uongozi wa kisiasa wa Ethiopia kutoka mwaka 1991 hadi 2018, wakati bwana Abiy alipoingia madarakani kufuatia maandamano ya nchi nzima yaliyofanywa na jamii ya Oromo. Tangu wakati huo nguvu ya chama hicho imefifia. Bwana Abiy, ambaye alipewa tuzo ya Amani ya Nobel Peace mwaka 2019 kwa kumaliza uhasama kati ya Ethiopia na Eritrea, anakabiliwa na  ukosoaji mkubwa kutoka kwa jamii yake, huku mapigano ya kikabila yakishuhudiwa katika maeneo kadhaa ya nchi na shutuma kwamba amebadilisha mageuzi ya kisiasa aliyoanzisha, na viongozi wa upinzani wamefungwa tena."	https://www.bbc.com/swahili/habari-54820749
health	Moto uliozuka katika hospitali ya corona Iraq: Watu 82 wafariki baada ya 'tangi la Oksijeni kulipuka'	Takriban watu 82 wamefariki katika moto uliozuka katika hospitali ya kutibu wagonjwa wa Covid 19 katika mji mkuu wa Iraq Baghdad. Zaidi ya watu 100 walijeruhiwa katika moto huo  uliozuka katika hospitali  ya Ibn Khatib siku ya Jumamosi usiku. Ripoti zinasema kwamba ajali ilisababisha tangi la oksijeni kulipuka na kusababisha moto huo. Kanda za video zinaonesha wazima moto wakijaribu kuuzima moto huo huku watu wakitoroka jumba hilo. Waziri mkuu wa Iraq Mustafa al-Kadhimi alitoa wito wa kufanyika kwa uchunguzi wa haraka kuhusu chanzo cha kile alichokitaja kuwa ajali mbaya. Mkuu wa ulinzi wa umma  Jenerali Kadhim Bohan, alisema kwamba moto huo ulianzia katika chumba cha wagonjwa mahututi katika ghorofa iliotengwa kuwasaidia watu kupumua. Takriban wagonjwa 30 walikuwa katika chumba hicho cha wagonjwa mahututi kilichotengewa watu waliokuwa hatarini na corona  mjini Baghdad, chanzo kimoja cha hospitali kiliambia chombo cha habari cha AFP. Wagonjwa wote wamehamishwa katika hospitali iliopo karibu. Moto huo ulidhibitiwa mapema siku ya Jumapili , alisema mkuu wa ulinzi wa umma nchini humo. Gavana wa mji wa Baghdad Mojammed Jaber  aliunga mkono wito wa waziri mkuu kuhusu kufanyika kwa  uchunguzi wa haraka ili kubaini iwapo kuna mtu yeyote anayepaswa kuchukuliwa hatua. Katika taarifa , tume ya haki za kibinadamu inayomilikiwa na serikali imesema kuwa tukio hilo ni uhalifu dhidi ya wagonjwa waliochoshwa na ugonjwa wa corona. Hospitali za Iraq zimezidiwa na idadi ya wagonjwa wa Covid 19 wakati wa mlipuko wa ugonjwa huo, ukiongezewa na vita vya wenyewe kwa wenyewe, kupuuzwa na ufisadi. Maambukizi ya Covid yamekua yakiongezeka kwa kasi tangu mwezi februari nchini Iraq  na idadi hiyo imepitisha kiwango cha wagonjwa milioni moja wiki hii. Wizara ya Afya imerekodi wagonjwa 1,025,288 na vifo 15,217 . Taifa hilo limezindua kampeni yake ya chanjo mwezi uliopita  na imepokea dozi 650,000, nyingi zikitoka kwa mpango wa WHO wa Covax, ambao ni wa kusambaza chanjo duniani.	https://www.bbc.com/swahili/habari-56878236
sports	Erling Braut Haaland: Barcelona na Real Madrid zakutana na ajenti Mino Raiola - Balague	"Ajenti wa Erling Braut Haaland Mino Raiola amekutana na Barcelona na Real Madrid kujadili uhamisho wa mshambuliaji wa Borussia Dortmund, mtaalam wa soka Uhispania Guillem Balague amesema. Baba yake Haaland, Alf Inge, alijiunga na ajenti Raiola wakati wa mazungumzo hayo na rais wa Barca Joan Laporta na Florentino Perez wa Real. Wawili hao walipigwa picha wakiwasili Barcelona katika kile ambacho Balague anasema ""ilidhamiriwa kuwa wazi"". ""Kila mmoja anakuwa mshindi kwa hili kujulikana,"" alisema. ""Ikiwa unataka kuonana na Barcelona kisiri, inawezekana. Ni rahisi kabisa."" Huku Barca ikiwa na jukumu kubwa kujaribu kumshawishi mshindi wa Ballon d'Or mara sita Lionel Messi kusalia katika klabu hiyo baada ya msimu huu, Balague amesema mazungumzo na mchezaji Haaland, 20, ambaye ni mahiri katika kazi yake, ni taarifa ambazo upande wa Catalan ""haiwezi kuachana kushindana na washindani wake"" wa Ulaya. ""Wanataka kuwa na mazungumzo na majina makubwa,"" aliongeza. ""Sasa hivi sio suala la kuwa na mtazamo hasi badala yake ni kumshawishi Messi kusalia kwenye timu na kumsajili nyota mmoja."" Real Madrid imeweka suala la pesa kando, lakini mlengwa wao mkuu ni mshambuliaji wa Paris St-Germain na Ufaransa Kylian Mbappe, huku Haaland akichukuliwa kama chaguo la pili. Haaland, ambaye mkataba wake na Dortmund utamalizika msimu wa mwaka 2024, inasemekana kuwa thamani yake ni karibu pauni milioni 128. Huku akiwa tayari amefunga magoli 21 Bundesliga msimu huu, na mwezi uliopita akifikisha goli lake la 20 katika Ligi ya Champions baada ya kucheza mechi 14 pekee, Haaland amejiweka katika nafasi nzuri kama  mmoja kati ya wachezaji bora Ulaya. Manchester City pia inalenga kama mbadala wa Sergio Aguero msimu huu, na pia kuonekana akifanya mazungumzo na klabu mbili kubwa za Uhispania ni njia ya kimkakati ya Riola, Balague amesema. ""Hakuna ubaya wowote kufanya mazungumzo na Barcelona kwasababu, bila shaka yoyote, kuna majadiliano ya uhamisho ya mchezaji huyu,"" amesema. ""Tayari tumesikia kutoka kwa Mino Raiola kwamba pengine aliona ni wazo zuri kusalia Borussia Dortmund kwa miaka michache, lakini Haaland yuko katika nafasi ya kuhamia kwenye klabu kubwa zaidi."" Katika mahojiano na mhariri wa BBC spoti Dan Roan mnamo mwezi Februari, Raiola alisema: ""Ni vilabu 10 pekee vinavyoweza kumnunua [Haaland] … na vinne kati ya klabu hizo ziko [England]."""	https://www.bbc.com/swahili/habari-56612432
politics	Jerry Rawlings: Ni kwanini kiongozi huyo wa zamani aligawanya maoni nchini Ghana	"Jerry Rawlings alinyakua  mamlaka mara mbili nchini  Ghana lakini akayarejesha nchini chini ya udhibiti wa demokrasia  . Baada ya jaribio la kwanza la mapinduzi alihukumiwa kifo lakini alikwepa kuipindua serikali ya nchi ya kijeshi. Miaka miwili baadaye  Rawlings alimuondoa madarakani kiongozi wa nchi aliyechaguliwa kidemokrasia halafu baadaye alifanikiwa kugombea mwenyewe katika uchaguzi. Awali Rawlings ambaye ni mjamaa, alianzisha mageuzi ya soko huria na kuifanya nchi yake kuwa muhusika mkuu katika  ujumbe wa walinda amani wa Umoja wa Mataifa . Jerry John Rawlings  alizaliwa   Accra  Juni  22 mwaka 1947, mtoto wa kiume wa Mkulima Mskochi na mama Mghana. Alisomea katika shule ya sekondari ya Achimota  ambako alifanya vizuri katika uwanja wa mashindano ya farasi na alielezewa na wanafunzi wenzake kama mzungumzaji asiyeogopa kutoa mawazo yake na  mwenye uasi. Mwaka 1968  alijiunga na shule ya mafunzo ya kijeshi  ya Teshie, karibu na mji mkuu Accra, na baadaye alipelekwa katika shule ya uendeshaji wa ndege. Akiwa na cheo cha Luteni wa pili, alipata mbawa na kujiunga na kikosi cha wasomi - Fourth Squadron cha ndege za jet za wapiganaji chenye makao yake mjini Accra. Wakati  Rawlings  alipopandishwa cheo kuwa Luteni wa ndege 1978,  alikuwa tayari ameanza siasa. Ghana, nchi ambayo ilikuwa ya kwanza Afrika kupata uhuru wake kutoka kwa Uingereza, ilikuwa inakabiliwa na tatizo la uhaba wa chakula, hasara na mkwamo wa uchumi . Rawlings  alielekeza hasira zake kwa kile alichokiona kama ukosefu wa nidhamu, ufisadi na matumizi mabaya ya utawala wa kijeshi. Wakati marufuku ya vyama vya kisiasa ilipoondolewa mwaka 1979, Rawlings  alipata umaarufu mkubwa kama mtu mkosoaji maarufu wa serikali , aliitolea wito ifanye juhudi zaidi kuwasaidia masikini. Akisukumwa na uungaji mkono huu, Rawlings alifanya jaribio lake la mapinduzi la Mei 1979. Halikufanikiwa na akakamatwa na kuhukumiwa kifo . Alifanikiwa kutoroka jela kwa kusaidiwa na maafisa wa ngazi ya chini na vyeo vingine na kumpindua kiongozi wa kijeshi wa nchi hiyo, Jenerali Fred Akuffo. Rawlings alichukua utawala wa serikali kama kiongozi wa Baraza la kijeshi la mapinduzi  (AFRC),  na kusababisha kuandikwa kwa kichwa cha habari katika gazeti la Uingereza kitakachokumbukwa  : "" Chotara Mskochi na mchezaji wa mchezo wa farasi aichukua Ghana"". AFRC  lilikua limeapa kuwawajibisha viongozi wa zamani,  na  Akuffo na viongozi wengine wa kijeshi walinyongwa. Rawlings alianzisha kile alichokiita  zoezi la utunzaji wa nyumba   '' housekeeping exercise"" kuiondoa  Ghana katika kile  AFRC walichokielewa kuwa ni vitendo vya ufisadi wa utawala wa kijeshi. Majaji wa ngazi ya juu kadhaa na maafisa wa jeshi waliuawa katika kipindi hicho. Lakini, mbali na kung'ang'ania katika madaraka mapya aliyoyapata,  Rawlings aliitisha uchaguzi katika kipindi cha miezi minne ya mapinduzi yake. Chama kipya kilichopendwa cha People's National Party, kilichoongozwa na  Hilla Limann, kiliingia madarakani. Hatahivyo , Limann  aliangaliwa na wengi kama mtu tu anayetumiwa na  Rawlings  na kushindwa kwake kufanya mageuzi ya uchumi wa Ghana haraka kulimfanya aondoke madarakani. Kutokana na kuongezeka kwa madeni ya kigeni na mfumuko wa bei kwa  140%, kutoridhika kwa umma kuligeuka kuwa machafuko. Na tarehe 31 Disembar 1981, Rawlings aliingilia kati kwa mara ya pili, akafanya mapinduzi yaliyoileta serikali mpya, Baraza la  Provisional National Defence Council (PNDC), likaingia madarakani. PNDC, kikiongozwa na Rawlings kilitaka kuibadili Ghana kuwa taifa lenye utawala wa Kimarxist. Ilianzisha mabaraza ya wafanyakazi kwa ajili ya kusimamia viwanda vya nchi, kamati za ulinzi za wafanyakazi zikaibuka katika kila jamii, na Rawlings akageukia kwa muungano wa Usovieti kuomba msaada. Lakini miaka miwili tu katika jaribio lake ndani ya ujamaa, Ghana iliuacha. Labda kwa kuhisi kwamba Muungano wa Usovieti ulikuwa karibu kuvunjika , Rawlings  alichukua hatua za kukumbatia soko huria. Alishusha thamani ya sarafu, akaacha kuwaajiri wafanyakazi katika makampuni ya serikali na kutaifisha viwanda vya Ghana, ikiliwa ni pamoja na mashamba yake muhimu ya kahawa na kakao. Lakini, ingawa mabadiliko haya yalizifurahisha nchi za magharibi pamoja na Mfuko wa fedha duniani(IMF), makali yaliyoambatana na mageuzi hayo yalisababisha machafuko ndani ya nchi. Kati ya mwaka 1983 na 1987, Rawlings alinusurika majaribio manne dhidi yake. Kamata kamata ya serikali, ambapo viongozi wa upinzani walikamatwa na kufungwa, ililalamikiwa na makundi ya kutetea  haki za binadamu kote duniani. Hali ilikuwa mbaya hata zaidi wakati Waghana milioni walipofukuzwa kutoka nchi jirani ya Nigeria. Lakini, kufikia miaka ya mapema ya 1990, mageuzi yake yalikuwa yameiongoza nchi kuelekea  katika  uchumi imara na mwaka  1992, Rawlings  akashinda uchaguzi wa rais wa  Ghana. Ushindi wake wa kishindo, akiwa na asilimia  58%  ya kura, uliaminiwa kuwa ulikuwa ni wa haki na Jumuiya ya Madola na Umoja wa Afrika. Na  kutokana hasa na nchi kuwa na uthabiti mpya wa kiuchumi , alichaguliwa tena katika ushindi mwingine wa kishindo mwaka 1996. Aliinua sura ya Ghana kimataifa kwa kuchangia wanajeshi wengi katika vikosi vya Umoja wa Mataifa na walinda amani, hususan katika mataifa ya  Liberia, Sierra Leone, Lebanon  na Iraq."	https://www.bbc.com/swahili/54923751
sports	Tetesi za soka Ulaya Alhamisi 07.04.2022: Rice, Mbappe, Danjuma, Guardiola, Lampard, Nunez	Brazil inajiandaa kumpatia kocha wa  Manchester City Pep Guardiola donge nono ili awe kocha wa timu yao ya taifa. (Marca) Old Trafford imewaambia wachezaji sita kuwa wanaweza kuondoka klabuni hapo kipindi hiki cha majira ya joto. (Mirror) Paris St-Germain imempatia mshambuliaji wa Ufaransa Kylian Mbappe, kitita cha euro milioni 150 kwa misimu miwili ili abaki klabuni hapo. (Guillem Balague) Manchester United inashughulikia pia kumsajili kiongo mwingine wa kati wa Uingereza na Leeds United  Kalvin Phillips, 26. (Manchester Evening News) Manchester United imetuma mawakala kumuangalia winga wa Villarreal Arnaut Danjuma akicheza dhidi ya Bayern Munich. Winga huyo pia anawindwa na Liverpool. (Mail) Bosi wa Everton Frank Lampard anaungwa mkono na mmiliki wa klabu Farhad Moshiri na bodi ya klabu ya Goodison Park, licha ya Toffees kukaa pointi moja tu juu ya eneo la kushushwa daraja la Ligi Kuu. (Mail) Newcastle na West Ham wana mpango wa kumsajili mshambuliaji wa Union Berlin na Nigeria striker Taiwo Awoniyi, 24, msimu huu wa majira ya joto. (Sun) Arsenal wanamuwinda mlinzi wa Aston Villa's na Uingereza Ezri Konsa, 24. (Football Insider) Wolves wamemuona kiongo wa kati wa Sporting Lisbon na Portugal Joao Palhinha, 26, kuwa anafaa ikiwa Ruben Neves akaondoka msimu huu wa majira ya joto. (GiveMeSport) Manchester United inajiandaa kuvunja rekodi yake katika usajili na kumsajili kiongo wa kati wa Uingereza Declan Rice, 23. (90 Min) Arsenal, Manchester United na Tottenham wameambiwa kuwa watahitajika kulipa  £67m ikiwa wanataka kumsajili mshambuliaji wa Uruguay Darwin Nunez, 22, kutoka klabu ya huko Portugal  Benfica. (Express) Leeds United na Brighton wanataka kumsajili mshambuliaji wa Arsenal Eddie Nketiah, 22. (Ekrem Konur - Fichajes) Mlinzi wa RB Leipzig na Croati Josko Gvardiol, 20, anawindwa na Tottenham. (Athletic) Aston Villa imeonesha nia ya kumpatia mkataba kiungo wa kati wa Brighton na Mali Yves Bissouma, 25. (Football Insider) Spurs nao wamekubali kumsajili kiungo wa kati wa Brentford na Denmark Christian Eriksen, 30, kurudi klabuni hapo. (iNews) Meneja wa Newcastle Eddie Howe anasema kuwa wing awa Ufaransa  Allan Saint-Maximin (25) anaweza kusalia klabuni hapo mbali ya kuwa na tetesi za kuondoka. (90 Min) Newcastle nao wameonesha nia ya kumsajili mshambuliaji wa Juventus na Argentina Paulo Dybala, 28. (Corriere dello Sport - in Italian) Mshambuliaji wa Fulham na timu ya taifa ya  Portugal chini ya miaka 21 (U21) Fabio Carvalho, 19, amekuali kuhamia Liverpool. (Fabrizio Romano) Barcelona na Wolves wanaweza wakakubali mkataba wa kubadilishana ambao utamfanya winga Adama Traore, 26, kufanya mkopo wake na klabu hiyo ya Uhispania kuwa wa kudumu, na kumruhusu winga wa Barca anayecheza kwa mkopo Francisco Trincao, 22, kufanya vivyo hivyo huko Wolves. (Birmingham Mail) Mshambuliaji wa Atletico Madrid na Uruguay striker Luis Suarez, 35, yupo kwenye mazungumzo na klabu za Uturuki  Fenerbahce na Besiktas. (AS - in Spanish) Mshamuliaji wa Bayern Munich na Poland Robert Lewandowski, 33, anataka mkataba wa miaka mitatu kama atajiunga na Barcelona msimu huu wa majira ya joto.  (Sport - in Spanish)	https://www.bbc.com/swahili/habari-61034640
health	Je ni aina gani za upasuaji wa urembo unazozifahamu miongoni mwa wanaume ?	"Shinikizo la kutaka kuwa na muonekano mzuri ni kubwa kwa wanaume kama ilivyo kwa wanawake wengi wakiishia kufanyiwa upasuaji wa urembo ili kulifikia hilo. Hayo ni kwa mujibu wa shirika moja la wataalamu Uingereza wanaofanikisha urembo huo kwa wanaume. Idadi ya wanaume wanaotafuta urembo kupitia njia za upasuaji inaongezeka na wataalamu wanasema ni jambo la kawaida maana ni mtindo unaoshudiwa kote duniani. Nchini Kenya kwa mfano hamu ya kuwa na umbo dogo la mwili, rangi nyeupe ya ngozi au tabasamu la kuvutia ni jambo la kawaida kutokana na idadi ya wateja wanaotembelea kliniki za urembo huo mfano madaktari  wa meno kusafisha au kuchubua rangi ya meno yatakate zaidi. aNa dhamira ni sawa kwa wote, sio tu Kenya lakini hata katika maenoe mengine Afrika, wanaume hutafuta urembo huo kupata muonekano mzuri na kuvutia zaidi. Kuna wanaopendelea kubadilisha umbo lao, kuvutia wapenzi wapya, au kumtia gere mpenzi ulioachana naye. Wengine ni kuiga mifano ya maisha ya nyota wa mataifa ya magharibi, kuiga mitindo na huenda likachukuliwa kuwa jambo lisilo na maana lakini kwa wateja kuna sababu kuu ya mtu kuamua kupitia kisu cha mpasuaji. Na urembo huu huwafanya baadhi hata kusafiri kwenda nchi za nje kama Ulaya na hata bara Asia kufanyiwa upasuaji. Katika utafiti wa BBC uliohusisha wanaume 2,000 na wanawake, waliulizwa ni sehemu ipi ya mwili waliopenda kuibadili - 34% ya wanaume wengi walisema tumbo lao na kifua. Diren Kartel mkufunzi binafsi wa mazoezi ya mwili anasema hashangazwi na chaguo hilo kwa wanaume. ""Hata mimi nilipoanza kufanya mazoezi nilitaka kuwa na msuli tumboni uliokazana. Nilipokuwa kijana nilitaka kuwa na tumbo gumu lenye msuli, ndilo jambo ambalo kila mwanamume angependa kuwa nalo.."" Kufikia mwaka 2016, karibu watu 10 waliotaka kufanyiwa upasuaji wa urembo nchini Marekani walikua wanaume (9.3%), kwa mujibu wa utafiti wa hivi karibuni kutoka Chama cha Upasuaji wa Urembo nchini Marekani. Nchini Uhispania, takwimu ya upasuaji wa urembo kwa wanaume ni karibu asilimia 12.2% kwa ujumla. Huko Uingereza mwaka  2016 asilimia nane ya wanaume walifanyiwa upasuaji wa urembo, ijapokuwa kiwango cha upasuaji wa aina hiyo kilishuka kwa wanaume na mwaka 2016 baada ya kupanda mwaka 2015, kulingana na data kutoka Chama cha Wafanya Upasuaji wa Urembo nchini Uingereza.(BAAPS). Kulingana na wataalamu wa upasuaji wa urembo kuna aina sita ya upasuaji unaowavutia wanaume: Katika chi zingine kama, Uhispania na Uingereza, upasuaji wa aina hii hufanyiwa wanaume, ingawa kuna tofauti kidogo katika katika mpangilio maalum. Kuongezeka kwa mtindo huo Kwa mujibu wa Dkt. Ainhoa Placer Lainez,  mtaalamu wa upasuaji wa urembo, kiwango cha upasuaji wa aina hiyo kimeongezeka katika miaka ya hivi karibuni. Kwa mtazamo wake, mtindo huo huenda ukaongezeka zaidi siku zijazo. ""Naamini wanaume wana unyenyekevu kidogo linapokuja suala kushauriana kuhusu urembo au kufanyiwa mataibabu yoyote au upasuaji"" alisemaka Dkt Placer. Kupunguza ukubwa wa matiti ni moja ya upasuaji wa urembo unaopendwa miongoni mwa wanaume. Mwaka  2016 ulikuwa nambari mbili nchini Marekani  na ya nne nchini Uhispania Upasuaji wa aina hii hufanywa kutibu ugonjwa wa gynecomastia, hali ya kukua kwa titi moja au au yote mawili kwanza wanaume. Gynecomastia mara nyingi hutokana na unene kupita kiasi au homoni kutofanya kazi kwa usawa kutokana na mabadiliko ya asili ya homoni. Baadhi ya magonjwa hutibiwa kwa kutumia steroids, ambazo huwa na athari kwa mwili kutokana na tibia za aina fulani kama vile saratani Asilimia saba ya upasuaji wa aina hiyo mwaka 2016 ulihusisha vijana walio na umri wa chini ya miaka 19. Kulingana na Dkt. Placer Lainez, upasuaji wa kupunguza ukubwa wa matiti kwa wanaume (gynecomastia)unaweza kufanyiwa watu wa rika  zote, lakini pia unaweza kufanyiwa watoto wadogo kwa idhini ya wazazi. ""Hii inafanyika wakati mgonjwa ameathiriwa vibaya katika jamii kutokana kutojiamini,"" alielezea  mpasuaji huyo. Hata hivyo upasuaji wa urembo uliofanywa zaidi , kwa wanawake na wanaume ni liposuction."	https://www.bbc.com/swahili/habari-57330662
sports	Roman Abramovich awekewa vikwazo na Uingereza	"Mmiliki wa klabu ya Chelsea, Roman Abramovich amewekewa vikwazo na serikali ya Uingereza kama sehemu ya majibu yake kwa uvamizi wa Urusi dhidi ya Ukraine. Yeye ni mmoja wa wafanyabiashara  saba matajiri kuwekewa vikwazo vipya, ikiwa ni pamoja na kuzuiliwa  kwa mali  yao na marufuku ya kusafiri. Orodha hiyo pia inajumuisha mabilionea Igor Sechin na Oleg Deripaska, wote wanaoonekana kuwa washirika wa Vladimir Putin. Waziri Mkuu Boris Johnson alisema ""hakuwezi kuwa na maeneo salama"" kwa wale ambao wameunga mkono uvamizi huo. Mengi zaidi unayoweza kusoma TANGAZAO LA KUIUZA CHELSEA:Chelsea: Roman Abramovich anasema ana mpango wa kuiuza klabu hiyo MATAJIRI WENGINE URUSI:Urusi na Ukraine: Wafahamu wanaume mabilionea wa Urusi wanaokabiliwa na vikwazo vya dunia kwa kuwa na ushirika na Putin UFAFANUZI:Mzozo wa Ukraine: Ni vikwazo gani vilivyowekwa dhidi ya Urusi? UCHAMBUZI:Mzozo wa Ukraine: Swift ni nini na kwa nini kuipiga marufuku Urusi ni muhimu sana? ""Vikwazo vya leo ni hatua ya hivi punde katika uungwaji mkono usioyumbayumba wa Uingereza kwa watu wa Ukraine. Tutakuwa watu wasio na huruma katika kuwasaka wale wanaowezesha mauaji ya raia, uharibifu wa hospitali na uvamizi haramu wa washirika huru,"" Bw Johnson alisema. Serikali ilikuwa imekabiliwa na shinikizo la kumuwekea vikwazo Bw Abramovich, ambaye alisema alikuwa amefanya ""uamuzi mgumu"" wa kuiuza Chelsea FC mapema mwezi huu. Abramovich, 55, anadaiwa kuwa na uhusiano wa karibu  na Rais wa Urusi Vladimir Putin, jambo ambalo amelikanusha. Serikali inasema Bw Abramovich, ambaye anakadiriwa kuwa na mali ya  thamani ya £9.4bn, ni ""mmoja wa matajiri  wachache kutoka miaka ya 1990 kudumisha ushawishi chini ya Putin"". TUNATAKA KUSIMULIA HADITHI YAKO: Je, wewe au jamaa zako muko nchini Ukraine sasa?"	https://www.bbc.com/swahili/habari-60691079
health	Je vinywaji vya sukari husababisha saratani?	Vinywaji vya sukari ikwemo maji ya matunda  vinaweza kuongeza hatari ya saratani , kulingana na mwanasayansi wa Ufaransa. Uhusiano huo ulifichuliwa na utafiti uliochapishwa katika jarida la matibabu nchini Uingereza , uliwachunguza watu 100,000 kwa kipindi cha miaka mitano. Wanasayansi hao kutoka chuo kikuiu cha Srbonne Paris Cite wanadai kwamba ongezeko la viwango vya sukari katika damu huenda ndio sababu kuu. Hatahaivyo utafiti huo haukupata ushahidi kamili na kwamba watafiti wametaka utafiti zaidi kufanywa. Watafiti wao walisema kwamba ni kinywaji kilicho na zaidi ya asilimia 5 ya sukari. Vinywaji hivyo vinashirikisha maji ya matunda  ambayo hayajongezwa sukari, Vinywaji visivyo na pombe, vinywaji vya kuongeza nguvu, chai na kahawa yenye sukari. Kundi hilo pia lilichunguza vinywaji visivyo na kalori vinywaji vilivyo na sukari yake  lakini hawakubaini uhusiano wowote na saratani. Je hatari ya saratani ni ya kiwango gani? Utafiti huo pia ulifichua kwamba unywaji wa mililita 100 za ziada za vinywaji vilivyo na sukari kwa siku ikiwa ni chupa mbili kwa wiki  kutaongeza hatari ya saratani kwa asilimia 18. Kwa kila watu 100 katika utafiti huo kuna 22 walio na saratani. Hivyobasi iwapo wote watakunywa mililita 100 kwa siku itasababisha aina nyengine nne za saratani - na kuongeza jumla hiyo kufikia 26 kwa 1000 katika kipindi cha miaka mitano, kulingana na watafiti. Kati ya visa 2,193 vilivyopatikana wakati wa utafiti huo aina yaaratani  693 zilikuwa zile za matiti , 291 zilikuwa za tezi dume na visa 166 vilikuwa vile vya saratani ya mwisho wa utumbo. Hapana - jinsi utafiti huyo ulivyofanyika inamaanisha unaweza kupata mifano katika data lakini hauwezi kuelezea. Hivyobasi ulionyesha watu waliokunywa sana  takriban mililita 185 kwa siku walikuwa na visa vingi vya saratani ikilinganishwa na wale waliokunywa chini ya mililita 30 kwa siku. Na maelezo yanasema kuwa vinywaji vya sukari vinasababisha saratani. Lakini pia watu wanaobugia vinywaji vya sukari wanaweza kuwa na matatizo mengine ya kiafya. Hivyobasi utafiti huo hauwezi kusema kwamba vinywaji vya sukari ndio chanzo cha saratani. Aliongezea kwamba kupuguza kiwango cha sukari katika chakula chetu ni muhimu sana. Huku utafiti huo ukishindwa kutoa ushahidi kamili kuhusu sukari na saratani, inaonyesha mpango uliopo wa kupunguza kiwango cha sukari , alisema Dkt Amelia Lake  kutoka chuo kikuu cha Teesside. Kunenepa kupita kiasi ni sababu moja inayosababisha saratani na matumizi ya juu ya vinywaji vya sukari husababisha mtu kunenepa. Hatahivyo utafiti huo ulisema sio visa vyote. Kunenepa kupitia kiasi kunako sababishwa na kunywa vinywaji vingi vya sukari uhusishwa lakini hawakuelezea uhusiano wote kwa kina, Dkt Mathilde Touvier mmoja wa watafiti hao alliambia BBC News. Muungano wa watengenezaji vinywaji visivyo na pombe nchini Uingereza wanasema kuwa utafiti huo hautoi ushahidi. Mkurugenzi mkuu Gavin Prtington aliongezera: Vinywaji vyetu ni viko salama na ni miongoni mwa vya lishe bora. Sekta ya utengezaji wa vinywaji hivi ina jukumu katika kusaidia kukabiliana na kunenepa kupitia kiasi na ndio sababu tumepunguza kiwango cha sukari na kalori.	https://www.bbc.com/swahili/habari-48945737
religion	Ufaransa yaanza msako dhidi ya makumi kadhaa ya misikiti	"Maafisa nchini Ufaransa wameanzisha msako katika makumi kadhaa ya misikiti na kumbi za sala zinazoshukiwa kuwa na uhusiano na Waislamu wenye itikadi kali. Waziri wa mambo ya ndani Gérald Darmanin ametangaza msako huo , akisema kuwa baadhi ya misikiti inaweza kufungwa iwapo itabainika kuwa inachochea ""kujitenga"". Hii inakuja wiki moja kabla ya kutangazwa wazi kwa sheria mpya ya kupambana na itikadi kali. Msako huu unafanyaika kufuatia mashambulio ya mwezi Oktoba, ambapo waislamu wenye itikadi kali wanalaumiwa kuhusika ,ikiwa ni pamoja na kukatwa kichwa kwa mwalimu wa Ufaransa  Samuel Paty. Katika taarifa kwa wakuuwa usalama wa kikanda iliyoripotiwa na vyombo vya habari vya Ufaransa, Bw Darmanin alisema kuwa kutakuwa na msako maalumu na upelelezi katika misikiti 76 na kumbi za ibada, 16 kati yake zikiwa katika  mkoa wa Paris. Iliagiza ""hatua ya haraka "" kuhusu misikiti 18 kati yake, huku msako wa kwanza ukiwa tayari umefanyika Alhamisi. Katika ujumbe wake wa Twitter alitoa wito wa kuchukuliwa  kwa kile alichokiita ""hatua kubwa na zisizotarajiwa kukabiliana na makundi yenye itikadi kali "". Wakaguzi wa majimbo watachunguza ufadhili wao, mawasiliano ya maimamu wao na uwezekano wa shule za Koran kwa watoto wadogo, limeripoti shirika la habari la  Reuters. Mwandishi wa BBC mjini Paris Hugh Schofield anasema mamlaka ya Bw Darmanin hivi  yamekosolewa hivi karibuni kutokana na mzozo juu ya unyanyasaji wa polisi nchini Ufaransa na mapendekezo ya sheria ya kulinda utambulisho wa maafisa wa polisi. Anwani 76 za misikiti zinazotarajiwa kusakwa na wapelelezi zina maeneo  2,600 tu ya ibada za Waislamu nchini Ufaransa. Bw Darmanin alisema kuwa ukweli unadhihirisha kuwa  ""tuko mbali katika kudhibiti hali ya kusambaa kwa itikadi kali  "" miongoni mwa Waislamu nchini Ufransa. Ufaransa ilishitushwa na kukatwa kichwa kwa mwalimu  Samuel Paty na kuchomwa vifu kwa watu watatu ambao walikufa katika kanisa  kuu la  Nice. Bw Paty  aliuliwa baada ya taarifa juu yake kusambazwa kwenye mitandao ya kijamii akionesha vibonzo vya Mtume Muhammad  katika darasa. Mahakama ya juu iliamrisha kufungwa kwa msikiti Mkubwa wa  Pantin, baada ya kuchapisha video inayompinga Bw Paty. Msikiti huo upo katika eneo linalokaliwa na watu wa kipato cha chini katika eneo la kaskazini -mashariki mji mkuu Paris. Taifa lisilozingatia dini - au  laïcité - ni moja ya nguzo muhimu za  utambulisho wa taifa la Ufaransa . Sheria za Laïcité  kwamba eneo la umma-iwe madarasa, maeneo ya kazi au maeneo ya wizara -yanapaswa kuwa huru dhidi ya dini."	https://www.bbc.com/swahili/55183476
business	Baadhi ya maeneo bora zaidi ya utalii mwaka 2022 kulingana na Lonely Planet	"Huku hali ikirejea taratibu kuwa ya kawaida duniani baada ya janga la Covid, wale ambao wana mapumziko na wana uwezo wa kwenda likizo tayari wameanza kufikiria kuhusu kusafiri. Mojawapo ya kuchagua ni wapi kwa kwenda ni kuangalia katika orodha ya mapendekezo ya sehemu za kwenda ya Lonely Planet. Lonely Planet  ambalo ni jarida la  wasafiri limechapisha taarifa kuhusu mahali bora zaidi pa kwenda kwa mwaka 2022 wiki iliyopita, huku sehemu hizo zikigawanywa kwa misingi ya nchi, miji na kanda. Muongozo huo umependekeza sana watu watembelee kisiwa cha Cook-  Cook Islands, kilichopo katikati ya bahari ya Pacific ambacho hufahamika sana kwa maji yake safi na fukwe  ambazo bado hazijaharibiwa. ""Zaidi ya ubora wake wa kiutalii na muonekano wenye mvuto wa kisiwa chenyewe, kina utajiri wa utamaduni, kikiwa na maadili ya utamaduni wa  Polynesia"", umeeleza muongozo huo. Fahamu miji yenye gharama kubwa duniani Maeneo mengine yaliyoljitokeza kuwa bora ni  Oman , eneo muhimu kwa wapenzi wa historia na udadisi. Eneo hili limejaa makasri, ngome na misikiti. Nchi hii ina utajiri wa kitamaduni na maeneo ya urithi wa dunia, kama vile Ngome ya  Bahla na mji wa kale wa  Qalhat , pamoja na maeneo mengine yenye uzuri asilia  majangwa na mwambao safi ambao haujaharibiwa. Amerika Kusini Lonely Planet haikusahau eneo la Amerika Kusini ambapo limetaja mji wa  Mexico wa Mérida katika orodha ya miji bora zaidi na jangwa la Chile la Atacama Muongozo huo umetaja historia ya ukoloni ya  Mérida, mji maarufu zaidi uliopo katika jimbo la  Yucatán, unaopatikana  Kusini mashariki mwa nchi, na  ""sifa yake ya mchanganyiko wa maisha ya kimkoa na  yasiyofuata utawala wowote ."" ""Ni eneo zuri kulitembelea kwa lengo la kujifunza, likiwa na mitaa meembamba   medani kubwa za kati, na majumba makubwa ya katika kanda hiyo."" ""Pia ni eneo linalofaa zana kuanzisha safari yako ya uzoefu mpya kuelekea katika jimbo la Yucatan.  Lina mapishi bora na malazi, masoko yanayoshamiri, na matukio yanayofanyika kila usiku."" Kuhusiana na jangwa la Atacama , muongozo huo unatoa hakikisho kwamba kuna mandhari ya kuvutia kuwahi kushuhudiwa katika sayari. Likipatikana kaskazini mwa Chile, jangwa la Atacama lina ukubwa wa kilomita za mraba takriban 105,000 likiwa ndio jangwa kubwa zaidi duniani. Jangwa hili ambalo liko mbali na uchafuzi wa mazingira wa maeneo ya miji mikubwa ni eneo bora  la kuvinjari. Puerto Rico pia inapatikana katika orodha hii kutokana na uzuri wake wa  kipindi cha ukoloni kilichopita na ule wa asili. Hii hapa ni orodha nzima kulingana na muongozo wa jarida la Lonely Planet: 1.Nchi •Kisiwa cha Cook •Norway •Mauricio •Belize •Slovenia •Eel •Oman •Nepal •Malawi •Misri 2. Cities •Auckland, New Zealand •Taipei, Taiwan •Freiburg, Ujerumani •Atlanta, Marekani •Lagos, Nigeria •Nicosia, Cyprus •Dublin, Ireland •Merida, Mexico PICHA: Hidalgo Park, Merida, Mexico. •Florence, Italia •Gyeongju, Korea Kusini •Westfjords, Iceland PICHA: Westfjords, Iceland •West Virginia, Marekani •Xishuangbanna, China •The Kent coast, Uingereza •Puerto Rico, Marekani •Shikoku, Japan •Jangwa la Atacama, Chile •Scenic Rim, Australia •Kisiwa cha Vancouver, Canada •Burgundy, Ufaransa PICHA: Burgundy, Ufaransa"	https://www.bbc.com/swahili/habari-59234353
entertainment	DJ Wiwa: Atumia miguu kuzungusha santuri	Winfred Wanjiku, mwenye umri wa miaka 23, alizaliwa na utandio wa ubongo nchini Kenya. Wanjiku maarufu kama 'Dj Wiwa Queen of Decks' hutumia miguu kuyakimu maisha yake. Wanjiku ana uwezo wa kucheza santuri kwa miguu na hata kuandika kupitia mdomo wake. Paula Odek alimtembelea na kutuandalia taarifa hii	https://www.bbc.com/swahili/habari-49174971
technology	Dalili potofu za Corona zitaondolewa YouTube	Mtandao wa YouTube umepiga marufuku taarifa yoyote inayohusiana na virusi vya corona ambayo inapingana moja kwa moja na ushauri wa shirika la afya duniani (WHO). Mtandao huo pia umesisitiza kuondoa kitu chochote ambacho hakihusiani na matibabu halisi ya virusi hivyo.	https://www.bbc.com/swahili/gnb-52395528
entertainment	Aliyekuwa mwanamuziki maarufu Kenya afariki dunia	Mmoja wa kaka pacha ambao walikuwa wanamuziki maarufu nchini Kenya Christian Longomba amefariki dunia. Kifo cha Christian kilitangazwa jana usiku na pacha mwenzake Lovy Longomba, ambao kwa pamoja walikuwa wanamuziki wapendwa wakati wao miaka ya 2000 maarufu kama 'Longombas'. Kaka yake Lovy Longomba alithibitisha kifo chake kupitia mtandao wa kijamii wa Instagram. Christian amekuwa mgonjwa tangu mwaka 2015 alipopatikana na uvimbe wa ubongo na kufanyiwa upasuaji nchini Marekani. Marehemu Christian Longomba na kaka yake Lovy Longomba walivuma na vibao vyao kama Dondosa, Makofi, Shikamoo na Vuta Pumz. Baada ya mapacha hao kuvuma nchini Kenya kwa zaidi ya miaka 10, wakati ambao muziki ulikuwa haulipi sana, Longombas walihamia nchini Marekani ambako wameishi kwa miaka kadhaa. Mwaka 2015, baada ya kupumzika kimuzika kwa muda mrefu wakiwa Marekani, kaka hao walijaribu kurejea tena kwa kuachia kibao kilichofahamika kama 'My Queen' ambacho ndio cha mwisho wao kukiachia kwa mashabiki wao, na Lovy akaokoka na kuwa mchungaji mjini Los Angeles. Longombas wametoka familia yenye mizizi ya muziki. Baba yao Lovy Longombas Snr. alikuwa mwanamuziki katika bendi maarufu ya Congo Super Mazembe iliyokuwa na makao yake mjini Nairobi miaka ya 1970 na 80. Aidha, babu yao, Vicky Longombas alikuwa mmoja wa bendi ya TPOK Jazz. Mwanamuziki maarufu wa muziki aina ya Soukouss katika nchi ya Jamhuri ya Kidemokrasia ya Congo Awilo Longomba ni mjomba yao na aliyekuwa mwanamuziki wa Deux Vulture, Nasty Thomas ni binamu yao.	https://www.bbc.com/swahili/habari-56391760
sports	Yoga imepata umaarufu mkubwa Zanzibar wakati wa mwezi Mtukufu wa Ramadhan	Yoga imekuwa ikipata umaarufu mkubwa Visiwani Zanzibar wakati wa mwezi Mtukufu wa Ramadhan. Aida Suleiman ni mkufunzi wa yoga Zanzibar - anaamini kufanya mazoezi ya yoga mwezi huu sio tu kutasaidia kuufanya mwili kuwa na shughuli nyingi za kimwili bali pia kuboresha umakini wa kutafakari. Mwandishi wa BBC Esther Namuhisa ametuandalia taarifa ifuatayo: Video:Eagan Salla	https://www.bbc.com/swahili/61260039
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."	https://www.bbc.com/swahili/habari-49835191
technology	Instagram kuficha idadi ya 'likes' kuondoa 'ushawishi' miongoni mwa watumiaji	Instagram inaficha idadi ya 'likes' kwenye posti zinazowekwa katika nchi kadhaa, ili kuondoa hali ya ushawishi kwa watumiaji. Majaribio ambayo yanaanza siku ya Alhamisi, hii ikimaanisha kuwa watumiaji wataona jina la mtumiaji wa anuani na chini ya picha zilizowekwa hawataona idadi ya waliopenda picha hizo. Imeelezwa kuwa mitandao ya kijamii inaweza kuchangia hali ya 'kutojiamini' na pia vijana kujiona 'hawafai'. Instagram imefanya majaribio katika nchi ya Canada mwezi Mei na majaribio mengine yanafanyika Australia, New Zealand, Ireland, Italy, Japan na Brazil, Kampuni hiyo imeiambia BBC. Dawa ya wadhalilishaji mtandaoni inakuja Kampuni ya Facebook yakiri kukabiliwa na matizo ya kiufundi ''Tuna matumaini kuwa jaribio hili itaondoa hali ya wasiwasi wa kutaka kujua idadi gani ya watu waliopenda kilichowekwa kwenye mtandao huo, hivyo watu wataweka vitu vyao vile wapendavyo wao,'' Mia Garlick mtaalamu kutoka Facebook Australia na mkurugenzi wa masuala ya sera nchini New Zealand ameeleza. Nia ya kutekeleza hatua hii ni kuwafanya watumiaji wasione wanahukumiwa na kuona ''kama mabadiliko haya yatawasaidia watu kutojali kuhusu kupendwa kwa wanachokiweka mtandaoni''. Instagram imesema kuwa jaribio hilo halitaathiri mfumo wa tathimini kwa ajili ya biashara. Na watumiaji bado wataweza kuona orodha ya watu waliopenda kilichowekwa mtandaoni kwa kubofya kwenye picha hiyo. Wakati jaribio lilipokuwa likifanyika Canada instagram ilisema nia ilikuwa kupunguza mashinikizo ambayo yalifanya watumiaji kushindana mtandaoni ili wanachokiwekwa kipate idadi kubwa ya 'likes' ''Tunataka watu waondoe hofu kubwa kuhusu wapata 'likes' ngapi bali wapate muda wa kuungana na marafiki wanaowajali''. Alieleza afisa wa juu wa kampuni ya Instagram Adam Mosseri wakati ambapo idadi ya 'likes' kwenye kinachowekwa kimekuwa kipimo cha mafanikio na umaarufu kwenye mtandao huo. Tafiti zinaeleza kuwa mrejesho wa papo hapo kuhusu kinachowekwa mtandaoni kinawafanya watu waendelee kujiamini lakini pia zimewafanya wengine kujiona hawafai ikiwa hawapati mrejesho wa kuridhisha. Tafiti zimehusisha mitandao ya kijamii na athari za afya ya akili, hasa kwa vijana. Idadi ya 'likes' ni njia pia ya kuweka thamani ya kitu kilichowekwa mtandaoni kwa upande wa kibiashara ndani ya Instagram. Watu wenye ushawishi ambao hulipwa kwa ajili ya yale wanayoyaonesha hupimwa kwa idadi ya watu walichopenda kilichowekwa nao katika mitandao ya kijamii. Mwanzoni mwa mwezi huu Instagram ilitangaza kuwa na mfumo mpya wa kukomesha udhalilishaji kwenye mtandao wake.	https://www.bbc.com/swahili/habari-49026260
religion	Msikiti wa al-Najashi: Msikiti wa kwanza Afrika’ waharibiwa kwa makombora Tigray Ethiopia	"Serikali ya Ethiopia imeahidi kukarabati Msikiti wa kale wa uliyoharibiwa mwezi uliyopita katika mzozo uliyokumba jimbo la Tigray kaskazini mwa nchi hiyo Msikiti wa al-Nejashi uliripotiwa kushambuliwa kwa makombora, vitu ndani kuibwa na makaburi ya kihistoria ya viongozi wa Kiislamu kuharibiwa. Serikali ilisema Kanisa lililoharibiwa wakati wa mzozo huo pia litakarabatiwa. Wakazi wanaamini Msikiti wa al-Nejashi ulijengwa na Waislamu wa kwanza kuhamia Afrika enzi ya Mtume Muhammad. Walikuwa wamekimbia mateso huko Makka na wakapewa hifadhi katika uliokuwa Ufalme wa Aksum. Waislamu katika eneo hilo wanaamini kwamba maswahaba 15 wa Mtume Muhammad walizikwa katika makaburi yaliyoharibiwa. Pia wanasema Msikiti huo ni wa kale zaidi Afrika, japo wengine wanaamini uko Misri. Msikiti huohuo katika mji wa Wukro, karibu kilomita 800 (miili 500) kutoka mji mkuu wa Ethiopia, Addis Ababa. Kanisa la Wakristo wa Orthodox, wa Saint Emmanuel, Pia uliharibiwa lakini hakuna maelezo yaliyotolewa. Mwaka 2015 Shirika la misaada la Uturuki ulilizindua mradi wa kuukarabati Msikiti huo, na kuongeza kuwa lilitaka ''kuhifadi turathi'' hiyo ya kale na kufanya eneo hilo kuwa kivutio cha ''Utalii wa kidini''. Msikiti huo na Kanisa lililokuwa karibu na hapo liliharibiwa wakati wa oparesheni ya kijeshi ya mwezi mmoja iliyoondoa madarakani Tigray People's Liberation Front (TPLF) katika eneo hilo Novemba 28. Shirika lisilo la kiserikali la Ubelgiji, linaloendesha shughuli zake Afrika, mnamo Desemba 18 liliripoti kwamba Msikiti wa al-Nejashi ""ulilipuliwa kwa bomu kwanza na baadaye kuporwa na wanajeshi wa Ethiopia na Eritrea"". "" Vyanzo via habari ndani ya Tigray zinasema kwamba watu kadhaa walifariki wakijaribu kulinda Msikiti huo,"" iliongezza ripoti hiyo. Serikali haijatoa tamko lolote kuhusiana a na repoti hizo. Serikali zote za Ethiopia na Eritrea pia zinakanusha kuwa vikosi vya Eritrea viko Tigray kusaidia katika vita dhidi ya TPLF. Jumatatu, televisheni ya serikali ya Ethiopia ilinukuu wakazi wakisema kwamba vikosi vya TPLF vilichimba mitaro kuzunguka msikiti huo, bila kutoa maelezo zaidi. Serikali imeweka vikwazo vikali dhidi ya vyombo vya habari kuripoti kuhusu hali ilivyo ndani ya Tigray, na kufanya kuwa vigumu kubaini ni lini vikwazo hivyo vitaondolewa. Wafanyakazi wa kutoa misaada pia wamedhibitiwa kuingia Tigray. Katika mahojiano na BBC Idhaa ya Amharic, Naibu Mkurugenzi wa Mamlaka ya kuhifadhi maeneo ya kale, Abebaw Ayalew, alisema kamati maalum itapelekwa kutathmini kiwango cha uharibifu dhidi ya Msikiti na Kanisa kabla shughuli ya ukarabati kuanza . ""Maeneo haya sio ya kuabudu pekee, Bali pia ni turathi ya kale kwa  Ethiopia nzima,""alisema. Hijabainika ni watu wangapi waliuawa katika mzozo huo lakini Bw. Abiy aliwahi kusema wanajeshi hawakuua raia hata mmoja wakati wa oparesheni iliyochangia kuondoa madarakani TPLF. UN na mashirika mengine ya kutetea haki yametoa wito wa kufanyika uchunguzi huru kuhusiana na madai yanayotolewa na pande zote ikiwa ni pamoja na mauaji ya raia, mashambulio ya mabomu na uporaji wa maeneo ya makazi ya watu na hospitali. Zaidi ya watu 50,000 wamekimbilia Sudan kutoroka mapigano. Mzozo ulizuka mapema mwezi Novemba, wakati Waziri Mkuu wa Ethiopia Abiy Ahmed alipoamuru oparesheni ya kijeshi dhidi vikosi vya Tigray. Alisema amechukua hatua hiyo kujibu mashambulio dhidi ya kambi ya majeshi ya muungano ndani ya jimbo la Tigray. Mzozo uliibuka baada ya miezi kadhaa ya mvutano kati ya serikali ya Bw. Abiy na viongozi wa TPLF - Chama tawala katika jimbo la Tigray. Kwa karibu miongo mitatu,  chama hicho kilikuwa uongozini kabla ya kuwekwa kando Bw. Abiy alipoingia madarakani mwaka 2018 wakati wa maamndamano makali ya kupinga serikali."	https://www.bbc.com/swahili/55548929
health	Virusi vya corona: Kenya yarekodi idadi kubwa ya wagonjwa waliofariki na maradhi hayo kwa siku	Idadi ya watu waliofariki kutokana na ugonjwa wa corona Kenya inakaribia 300 kulingana na takwimu zilizotolewa na serikali Jumanne. Waziri wa Afya Mutahi Kagwe alitangaza kwamba watu wengine 14 wamefariki kutokana na virusi hivyo katika kipindi cha saa 24  na hivyobasi kufanya idadi ya waliofariki kufikia sasa kuwa 299. Aidha idadi ya wagonjwa waliothibitishwa kuwa na maradhi hayo imefikia 18,581 baada ya waziri wa Afya kutangaza wagonjwa wengine 606. Kati ya wagonjwa hao wapya 583 ni raia wa Kenya  huku 23 wakiwa raia wa kigeni , wanaume wakiwa 409 nao wanawake wakiwa 197. Mgonjwa mwenye umri mdogo zaidi ni mtoto wa miezi minne huku mtu mwenye umri mkubwa zaidi akiwa mzee wa miaka 85. Hatahivyo habari njema ni kwamba wagonjwa 75 wa corona wamepona maradhi hayo , na hivyobasi kufanya jumla ya waliopona nchini Kenya kufikia 7,908. Wagonjwa hao wanatoka katika maeneo tofauti. Nairobi imeandikisha wagonjwa 448, Kajiado 25, Machakos 16, Uasin Gishu 11, Nakuru 11, Kericho 9, Busia 7, Mombasa 7, Garissa 6, Bomet 3, Nyeri 2, Narok 2, Nandi 2, Embu, Lamu, Murang'a zikiwa na wagonjwa mmoja mmoja. Mjini Nairobi eneo la Embakasi limetajwa kuwa na wagonjwa wengi  na waziri huyo amewataka wakaazi kuchukua tahadhari. Kagwe amewataka wale wanaofanya kazi kutoka nyumbani kujaribu kufanya kazi katika nyumba zao. ''Nimekuwa risasi, umekuwa risasi . Tunaweza kumuua mtu, Tumekuwa hatari'', alisema. Amewataka wazazi kuwasisitizia watoto wao kuosha mikono , kupaka sanitizer  na kuwajibika. Kagwe aliitikia wito wa rais Uhuru Kenyatta kwa kusema hakuna mtu atakayehurumiwa licha ya wadhfa wake inapokuja katika kuhakikisha kuwa masharti ya corona yanatekelezwa. Amewataka Wakenya kutoruhusu wageni majumbani mwao ama hata kuzuru mashambani  hadi iwapo kuna dharura. Maafisa wanne wa Afya ni miongoni mwa wale waliofariki kutokana na virusi hivyo nchini. Muungano wa wauguzi nchini kenya NNAK siku ya Jumanne ulionyesha wasiwasi wake kuhusu ongezeko la ugonjwa wa Covid-19  miongoni mwa wafanyakazi wa afya kote nchini. Rais wa NNAK Alfred Obengo katika taarifa yake kwa vyombo vya habari alfichua kwamba kufikia Julai 28 zaidi ya maafisa 500 wa Afya waliambukizwa virusi hivyo. ''Huku mambo haya ya kusikitisha yakitokea tayari tumepoteza wafanyakazi wanane wa afya kote nchini  watano kutoka Nairobi  na mmoja mmoja kutoka Wajir, Kajiado na Mombasa'', alisema. Obengo amezitaka serikali ya kitaifa na zile za kaunti kuhakikisha kwamba maafisa wote wa afya wanavalia vifaa vya kujilinda na maambukizi kwa jina PPE.	https://www.bbc.com/swahili/habari-53567805
entertainment	Waridi wa BBC: Kazi ya malkia wa video sio ukahaba, asema Official Lynn	"Irene Jefrey Luis almaarufu Official Lynn ni mojawapo ya wasanii na malkia wa video 'videovixens' ambao ni maarufu nchini Tanzania. Umaarufu wake unaibua hisia mseto. Hasa kwa kuwa amehusishwa kuwa na uhusiano wa kimapenzi na wasanii tajika nchini humo. Japo wasanii ambao amewataja tayari wamekanusha hayo. Lynn ni kijana wa kike anayefwatiliwa mno hasa na vijana kutokana na mtindo wake wa maisha. Ameshiriki kwenye video za wasanii wa Tanzania na Kenya mbali na kuwa kwa wakati huu ameanza kutunga na kuimba nyimbo zake. ""Ninapenda kuwa malkia wa video za muziki, na sitishwi na fikra za baadhi ya watu kuhusu kazi yangu, kuna watu wanasoema kuwa kazi hii ni njia ya ukahaba lakini sivyo,"" anasema Lynn. Lynn anakiri kuwa kazi ya kuwa malkia wa video inatoa taswira kuwa wasichana kama yeye huenda wanatumia urembo  na muonekano wa miili yao kujiuza, swala ambalo anakanusha kwa nguvu zake zote. Swala hili la malkia wa video sio geni , katika nchi nyingi gumzo limekuweko kuhusu nafasi yao katika miziki wanayoshiriki kama modo au wanenguaji. Kwake Lynn kazi ni kazi na hii yake anatamani pia kila mtu aiheshimu kama kazi rasmi. ""Sina hela nyingi, ila ninajitajhidi kuishi maisha mazuri na maisha haya nayagharimikia. Faida ni kuwa nimejulikana, pili ninatambulika kama balozi wa bidhaa kadhaa hapa Tanzania ""anasema Lynn. Ni mzaliwa wa eneo la Buguruni jijini Daresalam, akitokea katika familia ambayo Lynn anasema ilikuwa na maisha ya kawaida. Akiwa na miaka miwili baba yake mzazi aliaga dunia na baadae alipotimu miaka 13 mama naye alifariki na hapa aliikuta akiuingia ulimwengu wa kuwa yatima. Licha ya kuwa na kaka na dada zake anasema kuwa aliukosa sana uwepo wa mama yake. Lynn anaeleza kuwa maisha yake yaliingia katika mazingira magumu hasa kwa kuwa baadhi ya ndugu zake walikuwa tayari wamo katika maisha yao mengine aidha kuwa katika ndoa au shughuli nyengine. ""Baada ya mama kuondoka duniani, nilikuwa naishi na dada, ila nilikuwa sina ujasiri, mara nafokewa, wajua mali ya  wazazi wangu zilikuwepo ila sikuwa na usemi kwani nilikuwa binti mdogo, yale maneno mabaya yalinisukuma nje ya mazingira ya kwetu,"" anakumbuka Lynn. Lynn aliamua kutoroka nyumbani kwao na kuanza kuishi pekee yake, yaani kujilea. ""Nilianza kupanga nyumba, nikawa naishi maisha yangu pekee yangu, mara nyingi sikuwa na hela na nikaamua sitaki kuomba chochote, kule kukaa pekee yangu kulinikomoza , sio kwamba nilikuwa sina kwa kwenda ila nilichagua maisha hayo,"" anakumbuka Lynn. Mwanadada huyu anasema haikuwa kawaida kwa msichana wa umri mdogo kama wake kuishi pekee yake na kulikuwa na ugumu, ila anasema kuwa aling'ang'ana. Alifanya biashara ndogo ili kujikimu, akianza na kuuza viatu na mapochi. Wakati anashiriki video ya kwanza ya 'Kwetu' ya msanii Rayvanny alipata umaarufu wa kiasi chake, wakati huo alikuwa na miaka 18, anakiri alikutana na mwanamume mmoja na wakaanza urafiki wa kimapenzi, ni mwanamume aliyemchumbia na hata kutoa mahari kule kwao nyumbani. Kipindi hicho aligundua alikuwa ameshika ujauzito, na alikuwa tayari anaishi kwa mchumba wake. Lynn anasema kuwa haikuchukua muda kwao kuanza mikwaruzano katika uhusiano wao, anasema kuwa mahusiano yanayoleta watu wawili wenye umri mdogo pamoja hautakosa hali kama hiyo. Mwanadada huyu anasema wakati wanakosana, mimba yeke iliharibika. Kwa maoni yake nimuhimu, aendelee kujitafutia maisha mazuri kwa mana awe na mali na pesa zake  kwa kuwa anamawazo ya kuwa baadhi ya wanaume hubadilika baada ya kuingia kwenye ndoa au mahusiano ya kimapenzi, yeye hataki kujipatakujikuta kwenye pandashuka ya kukosa chochote maishani mwake . Kuhusu haya ya mahusiano anadai kuwa amekuwa mahusiano ya kimapnezi  na wasanii tajika, lakini kwa sasa anajipatia muda akomae na ajijue kabla ya kuanza mahusiano mengine. Ni wimbo kuhusu maisha yake- wimbo huu ujulikanao kama 'Maneno' unazungumzia hasa shida na magumu ambayo ameyapitia kama yatıma. Wimbo wenyewe Lynn anasema kuwa aliuimba ili kuhimiza wasichana wasikate tamaa licha ya ugumu wa maisha ambao unawakabili. Official Lynn anadokeza kuwa mtazamo wa baadhi ya watu unaeza kuwa amefanikiwa, kutokana na kutizama shughuli zake kaaika mitandao ya kijamii hasa Instagram, ila hali sivyo na ndio sabubu kuwa wimbo huu ni wa maana kwake kwani unaeleza bayana maisha yake halisi ""Yule mama ambae anauza nazi, ifikapo jioni atakuwa amepata faida, kwa hiyo huwezi kukaa hivi hivi bila kufanya chochote na utarajie mafanikio. Licha ya kwamba utamuomba Mwenyezi Mungu kwa mafanikio maombi hayo hayawezi kutimia hadi uwe na malengo na ujishughulishe kila siku. Huo ndio upeo wangu ""anasema Lynn."	https://www.bbc.com/swahili/habari-58082435
religion	Je wanawake kukatazwa kusali msikitini ni ubaguzi wa kijinsia?	"Mamilioni ya Waislamu kote duniani wakati huu wanafunga mwezi mtukufu wa Ramadhan. Lakini baadhi ya misikiti nchini Uingereza inazuilia wanawake kusali huku mingine ikisema wakati wa mabadiliko umewadia. Almas huwa ni nadra sana kuwa na muda wa kusali msikitini. Yeye ni mjane wa watoto watatu na anasoma chuo kikuu. Na hiyo ndio sababu anaichukulia Ramadhan kama fursa ya kipekee ya kuabudu. ""Huwa nataka sana kuswali swala ya Taraweeh hasa wikendi wakati tuna muda wa kutosha,"" alisema. ""Lakini sikuwahi kujua hadi nilipowasiliana na msikiti mmoja wa eneo wakaniambia kwamba wazee, watoto na wanawake hawaruhusiwi kusali msikitini'."" Na sio tu kwa Almas, kuna misikiti mingi kote nchini Uingereza ambayo imeamua kupiga marufuku wanawake kwenda misikitini mwezi huu wa Ramadhan. Mara nyingi huwa wanasema ni kwasababu ya janga la virusi vya corona. Wanawake kama Almas sio tu kwamba wanashindwa kuswali sala ya Taraweeh ambayo huwa inaswaliwa mwezi wa Ramadhan lakini pia kuna misikiti inakataza wanawake kusali sala ya Ijumaa. 'Makataa ya wanawake kutosali msikitini ni ubaguzi wa kijinsia?' Wakati familia nyingi zinaswali nyumbani, kusali misikiti kunaonekana kukumbwa na ubaguzi wa kijinsia huku wengi wakiamini kwamba kunawafanya wengi wao walegeze kamba kidogo katika kuabudu. Wakati mwingine wanawake huswali nyuma ya wanaume eneo moja. Hata hivyo, mara nyingi kuwa kuna sehemu mbili kwa wanawake na wanaume, wanaume wakiswali eneo kuu na wanawake wakiswali eneo la kibinafsi au eneo dogo. Lakini sio misikiti yote inayotenga wanawake. Zaidi ya msikiti mmoja kati ya minne nchini Uingereza, haina sehemu ya wanawake kusali. Katika maeneo ambayo hakuna sehemu ya wanawake kusali, ukubwa wa eneo la kusali hutofautiana. Anita Nayyar, ambaye anaendesha kampeni ya 'Fungua Msikiti Wangu kwa Wanawake kuwa Huru Kusali' amesema mara nyingi wanawake ""huwa wako nyuma"". Amesema nafasi yao huwa ni ndogo. Janga la corona nalo limefanya hali kuwa mbaya zaidi. ""Wakati wa janga la corona, tulipokea taarifa kuwa sehemu za misikitini ambako wanawake wanasali, zitafungwa kama njia moja ya kukabiliana na sheria hizo kwasababu kama vile, hawakuweza kuhakikisha sheria zinafuatwa upande wa wanawake,"" amesema. BBC imewasiliana na misikiti 29 mikubwa Uingereza kusikiliza mipango yao wakati huu wa Ramadhan. Miongoni mwa misikiti ambayo ilikuwa ni Greenwich Islamic Center na Baitul Futuh ya London na msikiti wa Jamia Al-Akbaria uliopo Luton na msikiti wa Lanarkshire uliopo Scotland. Msikiti anaosali Almas wa Milton Keynes Islamic Center, awali, haukujibu ombi la kuwasiliana na BBC juu ya suala hilo lakini baadaye ukakubali kuwa umepiga marufuku wanawake, watoto na wazee kusali msikitini. ""Kinaya ni kwamba kuna sehemu ya wanawake kusali na vyumba vitatu vikubwa ghorofa ya chini,"" Almas alielezea. ""Kuna wanawake ninaowajua msikitini ambao ni wajane na hawana watoto na pia wana matatizo ya akili. ""Ikiwa mimi nimekasirika, ninachojiuliza, wanawake wengine wamekasirika kiasi gani na hatua hii."" Julie Siddiqi, mwanaharakati wanamke wa Uingereza, aliweka video kwenye mtandao wake wa Instagram akilalamikia hatua ya wanawake kukatazwa kwenda msikiti wakati wa Ramadhan. Mamia ya wanawake Uingereza walimtumia ujumbe wakimuarifu kwamba pia nao wanakabiliwa na hali kama hiyo. ""Najua kwamba kuna suala la umuhimu wa kulinda afya zetu,"" amesema. ""Lakini misikiti yetu ni mikubwa. Inawezekana kabisa wanawake kusali msikitini. Yaani, hakika hii ni zaidi ya corona. Hili limekusudiwa, dhana ya kwamba wanaume wataamua ama ikiwa wanawake watasali misikitini au la."" Hata hivyo msikiti wake uliiarifu BBC kuwa wamechukua hatua hiyo baada ya kushauriana na baadhi ya wanawake waliokuwa wamejitoleaa, ""wenye shauku ya maendeleo ya wanawake"". Alisema hatukutaka kukaweka wanawake hatarini. Aidha msikiti wa Baitul Futuh uliopo London ulisema kuwa ""katika Uislamu, sio lazima kwa wanawake kusali msikitini, bali ni sharti lsilo na mjadala kwa wanaume"". Dini ya Kiislamu inaweka wazi kuwa sala ya pamoja ni lazima kwa wanaume lakini sio lazima kwa wanawake ambao wameruhusiwa kusali nyumbani. ""Masharti ya kukabiliana na corona yakiondolewa, wanawake wataendelea kusali msikitini kama kawaida,"" msikiti huo umesema katika taarifa yake. Zara Mohammed, Rais wa chama cha Muslim Brotherhood huko Uingereza, amesema kuwa wito wao ni kwa wanaume na wanawake kuruhusiwa kutumia misikiti ""wakati wa Ramadhan au wakati mwingine wowote ule"". ""Wanawake wajumuishwe katika mipango ya usimamizi na tunahamisha majadiliano endelevu kutoa fursa zaidi kwa wanawake."""	https://www.bbc.com/swahili/habari-56985427
business	Utafiti waonyesha mchezo wa kamari unapopendwa na vijana unaenea kwa kasi	Mchezo wa kamari unaendelea kuenea barani Afrika haswa miongoni mwa mashabiki wa soka. Ni biashara sasa iliyo na thamani ya mabilioni ya dola kwa kampuni zinazoendesha biashara hii, lakini si vile kwa wanaocheza, amebaini mwandishi wa BBC Ferdinand Omondi. Alipotembelea Katika chumba kimoja katikati mwa jiji la Nairobi,  aliwapata vijana kadhaa wakiwa wamesimama wakitizama televisheni kwa umakini, huku wakiwa wameshilia risiti mikononi. Walikuwa   ndani ya chumba cha kucheza kamari,  kwa ajili ya kujaribu bahari yao. Mara  nyingi mchezo wa kamari huchezwa kwa timu za kandanda za bara Ulaya , lakini kwa sasa msimu uko likizoni. Katika televisheni ni michezo ya kandanda bandia iliyotengenezwa kwa kompyuta, ambapo wachezaji wanakuwa ni  vibonzo, lakini bado wanakamari wanacheza kutambua mshindi baina ya timu  mbili bandia. Katika televisheni nyingine kuna  mashindano ya vibonzo vya mbwa , lakini  wachezaji hawajali, wanaendelea kubahatisha, anasema Omondi ambaye alitembelea kituo kimoja cha Kamari jijini Nairobi. Dommie, ni kijana ambaye hana kazi hufika kwenye kituo cha kamli kujaribu bahati yake: ''Sisi kama vijana tunajaribu kutafuta kazi hatuna, tumekuja kupata pesa ya  rahisi hapa, sio eti nanajua nitapata nini, hii ni kubashiri tu'' Ahadi ya kupata ushindi mkubwa ndio kivutio kikubwa Zaidi kwa wachezaji hawa. Utafiti uliofanywa na kampuni ya Geopoll unaonyesha kwa taifa la Kenya ndilo linaloongoza barani afrika kwa wachezaji kamari. Asilimia 75 ya wakenya walio na umri wa chini ya miaka 35 wamewahi kucheza kamari. Tanzania ni  miongoni mwa nchi tano zinazoongoza kwa mujibu wa utafiti huo. Wengi wanacheza kwa urahisi kwa njia ya simu. Mmoja wao ni Justin Sanyo, ambaye anasema kuwa, japo ni mwanasayansi aliye na mshahara wake, hawezi akakosa kutenga kiasi cha mshahara wake kucheza kamari. ''Baadhi yetu wamechukua mchezo wa kamari kama kazi, na kwa wengine ni tabia ya kila siku. Ila tunafahamu kwamba kamari ni biashara, na wenye makampuni wanataka tupoteze fedha ili wapate faida. Kwa hivyo tahadhari ukiwa unacheza, uchague kwa makini sana timu utakazofanya nazo kamari''. Kwa kuwa uwezekano wa kupoteza pesa ni mkubwa kuliko wa kuzipata, kwa wasio na kazi kama Dommie, ni kuhatarisha hela zao  kidogo walizo nazo. Alipoulizwa ikiwa ataweza kuuacha mchezo huo alisema: '' Huu ni mchezo ambao nimejiingiza, lakini usipende mtoto wako ajiingize kwenye mchezo huu, au mtu wako. Mimi nimesoma  niko na vyeti vyangu vimelala nyumbani, wakinipatia kazi mimi nitaacha, lakini sasa nitaachacje mchezo huu wakati ninakuja kubahatisha''. Wachezaji kamari wameufanya mchezo huu kuwa biashara ya thamani ya mabilioni ya dola Afrika na ulimwenguni. Sasa serikali pia zinataka haki zao kwa njia ya kodi. Nchini Kenya makampuni ya kamari hutozwa asilimia 30 ya mapato kama kodi, lakini katika bajeti ya nchi iliyosomwa hivi karibuni, serikali imeongeza kodi nyingine ya asilimia kumi kwa kila hela ilayowekwa kama kamari ama dau. Kumaanisha kuwa mchezaji atatozwa hata kabla hajashinda chochote. Ikiwa hatua hii itawavunja moyo wachezaji au la, ni swala la kusubiriwa.	https://www.bbc.com/swahili/habari-48782508
politics	Vita ya Afghanistan: Baada ya Marekani kuondoa Majeshi yake haya ni maswali 10 kuhusu vita vya miongo miwili	"Baada ya mzozo wa miaka 20, Marekani imeondoa wanajeshi wake nchini Afghanistan. Kwa Marekani na washirika wake, kambi ya Bagram ya jeshi la anga ilikuwa kitovu cha vita dhidi ya Taliban and al-Qaeda. Vikosi vya muungano vinavyoongozwa na Marekani viliingia nchini humo Disemba mwaka 2001, na kambi hiyo ilitengenezwa kuwa kituo kikubwa chenye uwezo wa kuchukua hadi wanajeshi 10,000. Sasa wameondoka, baada ya Rais Joe Biden kutangaza kuondoa vikosi vyote vya Marekani kufikia Septemba tarehe 11. Wakati vikosi vysa Marekani vikiondoka, wanamgambo wa Taliban wanadhihirisha ushindi kwa kuendelea kuvamia maeneo tofauti ya Afghanistan, na kuteka maeeo kadhaa. Gharama ya vita hivyo imekuwa kubwa ajabu -kimaisha na kifedha. Lakini vita hivyo vilihusu nini, na je Marekani ilifikia lengo lake? Yapo maswali lukuki ya kujiuliza. Kwanini Marekani iliivamia Afghanistan kijeshi? Septemba 11, 2001, shambulio maarufu lilifanyika dhidi ya Marekani na kuua karibu watu 3,000, baada ya ndege zilizotekwa kuelekezwa kwenye jengo la World Trade Center mjini New York,  Pentagon katika jimbo la Arlington, Virginia. Ndege ya nne iliangushwa katika kiwanja kimoja huko Pennsylvania. Osama Bin Laden, kiongozi wa kundi la kigaidi la al-Qaeda, baade alitambuliwa kuhusika na shambulio hilo. Taliban, kundi la kijihadi lililoendesha Afghanistan na kumlinda Bin Laden, lilikataa kutoa ushirikiano. Kwa hivyo, mwezi mmoja baada ya shambulio la 9/11, Marekani ilifanya mashambulio ya angani dhidi ya Afghanistan kulikabili kundi hilo. Nini kilifuata baadaye? Ndani ya miezi miwili baada ya Marekani, washirika wake wa kimataifa na washirika wa Afghanistan kuanza mashambulizi hayo, utawala wa Taliban ulisambaratika na wapiganaji wake kukimbilia Pakistan. Lakini hawakutoweka kabisa - ushawishi wao uliendelea kuwepo, wakarejea nyumbani. Kundi hilo lilikuwa likijipatia mamilioni ya dola za Kimarekani kwa mwaka kutokana na biashara ya dawa za kulevya, uchimbaji madini na ukusanyaji kodi. Serikali mpya inayoungwa mkono na Marekani iliingia madrakani mwaka 2004, lakini Taliban waliendeleza mashambulio hatari kwa miaka kadhaa. Vikosi vya kimataifa nchini Afghanistan vilikabiliwa na wakati mgumu na tishio kutoka kundi hilo llililopata nguvu mpya. Mzozo huo uliiathiri vibaya Afghanistan, kiraia na kijeshi. Je matatizo ya Afghanistan yalianza mwaka 2001? Kwa ufupi jibu ni la. Afghanistan ilikuwa nchi ambayo imezongwa na vita vya mara kwa mara kwa miongo kadhaa, hata kabla ya Marekani kuivamia kijeshi. Mwishoni mwa miaka ya 1970, majeshi ya Sovieti yalivamia Afghanistan kusaidia serikali yake ya kikomunisti. Ilipigana na vuguvugu la mageuzi -linalojulikana kama  mujahideen - ambayo iliungwa mkono na Marekani, Pakistan, China na Saudi Arabia, miongoni mwa nchi zingine. Majeshi ya Sovieti yaliondoka nchini humo mwaka 1989, lakini vita vya wenyewe kwa wenyewe viliendelea. Katika ghasia zilizoliibua na kuzaliwa kwa nguvu kundi la Taliban (inayomaanisha ""wanafunzi""). Kwa namna gani Taliban ilipata ushawishi mkubwa? Taliban ilipata umaarufu katika eneo la mpaka wa kaskazini mwa Pakistan na kusini magharibi mwa Afghanistan mapema katika miaka ya 1990. Waliahidi kukabiliana na ufisadi na kuimarisha usalama kwa watu wa Afghanistan, ambao baadhi yao walikuwa wameathiriwa na vita vya wenyewe kwa wenyewe. Bila kupoteza wakati waliimarisha umaarufu wao kwa kuanzisha na kuunga mkono adhabu ya sheria ya Kiislamu- kama vile kuuawa hadharani kwa wale waliokutwa na makosa ya mauaji na wazinifu na kukatwa mkono kwa wale waliopatikana na hatia ya wizi. Wanaume walitakiwa kufuga ndevu na wanawake kuvalia burka, vazi maalum linalofunina uso na mwili mzima. Taliban pia walipiga marufuku utazamaji watelevisheni, muziki na sinema, na kuwakataza wasichana walio na umri wa miaka 10 na zaidi kwenda shule. Kundi hili la Taliban limetokomezwa? Zaidi ya miongo miwili iliyopita, Taliban walinyongonyezwa tu, lakini hawakuangamizwa kabisa. Mwishoni mwa mwaka 2014, kulishuhudiwa umwagikaji mkubwa wa damu nchini Afghanistan tangu mwaka 2001, vikosi vya kimataifa -kwa kuhofia kuendelea kukaa Afghanistan -vilikamilisha oparesheni ya kijeshi na kuiachia majeshi ya Afghan jukumu la kupambana na Taliban. Lakini hatua hiyo iliipatia nguvu Taliban, kwani waliteka maeneo kadhaa na kufanya mashambuliz ya mabomu dhidi ya serikali na mengine kuwalenga raia. Mwaka 2018, BBC ilibaini kuwa 70% ya Afghanistan, ilikuwa chini ya Taliban. Je mzozo huo uligharimu nini? Zaidi ya maafisa 2,300 wa jeshi la Marekani wakiwemo wanawake waliuawa na wengine zaidi ya 20,000 kujeruhiwa pamoja na Waingereza 450 na mamia ya wengine kutoka nchi mbalimbali. Lakini raia wa  Afghanistan ndio waliathirika zaidi, baadhi ya tafiti zinaonyesha zaidi ya  maafisa 60,000 wa vikosi vya uaslama waliuawa. Karibu raia 111,000 waliuawa au kujeruhiwa tangu Umoja wa Mataifa (UN) ulipoanza kurekodi idadi ya waliojeruhiwa kuanza mwaka  2009, ilisema ripoti. Kulingana na utafiti, mzozo huo unakadiriwa kuwagahrimu walipa kodi wa Marekani karibu dola trilioni moja. Mwezi Februari mwaka  2020, Marekani na Taliban walisaini ""mkataba wa amani"" kwa Afghanistan hiyo ilikuwa baada ya miaka kadhaa. Chini ya mkataba huo Marekani na washirika wake wa Nata ilikubali kuondoa vikosi vyao vyote nchini humo kwa makubaliano ya Taliban kutoruhusu al-Qaeda au makundi mengine yenye itikadi kali  kuhudumu katika maeneo wanayoshikilia. Kama sehemu ya mazungumzo ya mwaka jana, Taliban na serikali ya Afghanistan ziliwaachilia huru wafungwa wa kiviita. Karibu wanamgambo 5,000 wa Taliban waliachiwa huru katika miezi iliyofuatia baada ya makubaliano hayo. Marekani pia iliahidi kuondoa vikwazo dhidi ya Taliban na kufanya kazi na UN kuondoa vikwazo dhidi ya kundi hilo. Marekani ilijadiliana moja kwa moja na Taliban, bila uwepo wa serikali ya Afghan. ""Muda umewadia baada ya miaka hii yote kuwarejesha nyumbani watu wetu,"" aliyekuwa rais wakati huo  Donald Trump alisema. Je vikosi vya Marekani kuondoka vyote? Vikosi vya mwisho vya Marekani na Nato viliondoka kambi ya wana anga ya Bagram, na kuachia serikali ya Afghan jukumu la usalam. Karibu wanajeshi 650 wa Marekani wanatarajiwa kusalia nchini humo, kulingana na shirika la habari la Associated Press. Zaidi wanatarajiwa kutoa ulinzi kwa wanadiplomasia  na kusaidikatika ulinzi wa uwanja wa ndeke wa Kimataifa wa Kabul. Hali kwa sasa ikoje? Tangu makubaliano kufikiwa, Taliban wameonekana kubadili mbinu zao za mashambulizi hatari mijini na msururu wa mauaji yanayolenga wanajeshi ambayo yamekuwa yakiwahangaisha raia wa Afghanistan. Wamekuwa wakiteka maeneo kadhaa ya nchi, kwa mara nyingine wakitaka kuiondoa madarakani serikali ya Kabul baada ya mataifa ya kigeni kujiondoa. Al-Qaeda pia wanaendelea kuendesha shughuli zao nchini Afghanistan, huku wanamgambo wa Islamic State wakifanya mashambulio nchini humo. Wasi wasi umekuwa ukiongezeka kuhusu hatma ya baadaye ya Kabul, lakini Rais wa Afghanistan Ashraf Ghani anasisitiza kuwa vikosi vya usalama vya nchi hiyo kwamba vina uwezo wa kuwadhibiti wanamgambo. Miongo miwili ya majeshi ya nje ndani ya Afghanistan ilikuwa na tija? ""Jibu inategemea kigezo kitakachotumika kutathmini hatua hiyo,"" Mwandishi wa BBC wa maswala ya usalama Frank Gardner anasema. Vyanzo vya usalama vya ngazi ya juu vimeambia BBC kwamba tangu vita vilipoanza hakuna hata shambulio moja la ugaidi wa kimataifa lililofanikiwa kupangwa kutoka Afghanistan. ""Kwa hiyo, tukizingatia kigezo cha kukabiliana na ugaidi wa kimataifa, uwepo wa majeshi ya magharibi nchini humo umesaidia kufanikisha lengo hilo,"" Bw. Gardner aliongeza. Lakini miaka ishirini baadaye, Taliban bado hawajashindwa na wanasalia kuwa kikosi hatari cha vita."	https://www.bbc.com/swahili/habari-57762668
health	Virusi vya corona: Fahamu kwanini Afrika haikuathirika sana na virusi vya corona ikilinganishwa na maeneo mengine	"Nchi nyingi za Afrika zimesifiwa kwa kuzuia kusambaa kwa virusi vya corona licha ya mifumo ya afya katika baadhi ya nchi hizo kuwa mbaya. Bara hilo lenye idadi ya watu zaidi ya bilioni moja,lina watu milioni 1.5 amber wamethibitishwa kuwa na virusi vya corona, kwa mujibu wa data iliyokusanywa na Chuo Kikuu cha John Hopkins University. Afrika iliandikisha vifo karibu  37,000 ikilinganinshwa na karibu vifo vya watu 58,000 Amerika, watu 230,000 barani Ulaya na 205,000 barani Asia. Idadi ambayo ni ya chini kuliko za Ulaya, Asia au Amerika, huku visa vya maambukizi vikiendelea kupungua. ""Takwimu ya vifo vinavyotokana na ugonjwa wa Covid-19 barani Afrika zinaashiria kuwa havijaathiri sana watu katika bara hilo,""  kulingana na utafiti wa pamoja uliofanywa kubaini jinsi mataifa yalivyoshughulikia janga la corona PERC, ulioleta pamoja mashirika kadhaa ya kibinafsi na ya umma. Viwango vya chini vya upimaji wa watu katika baadhi ya nchi za Afrika unaendelea kuwa kikwazo katika juhudi za kukabiliana na janga la corona huku idadi kubwa ya vifo vinavyotokana na Covid-19 vikikosa kunakiliwa, alisema Dk John Nkengasong, Mkuu wa Afrika wa Kituo cha Kudhibiti na Kuzuia Magonjwa (Africa CDC). Kwa hivyo ni zipi baadhi ya sababu zilizofanya Afrika kuwa na viwango vya chini ya vifo vya corona? Kisa cha kwanza cha maambukizi ya virusi vya corona katika bara la Afrika kilithibitishwa nchini Misri Februari 14. Kulikuwa na hofu virusi hivyo vipya huenda vikaathiri watu vibaya kutokana na mifumo duni ya afya katika nchi nyingi barani humo. Hatahivyo, nchi za Afrika zilichukua hatua za dharura kudhibiti virusi kuenea kwa haraka. Muongozo wa afya ya umma - ikiwa ni pamoja na kutosalimiana kwa mikono, kunawa mikono mara kwa mara, watu kutokaribiana na kuvaa barakoa- ulibuniwa. Baadhi ya nchi kama vile -Lesotho ilianza kuchukua hatua ya kuzuia maambukizi hata kabla ya mtu yeyeyote kuthibitishwa kuwa na virusi vya corona. Ilitangaza hali ya dharura na kufunga shule zote Machi 18, na kuweka amri ya kutotoka nje kwa kwa wiki tatu na siku 10 baadaye kama hatua ya kushirikiana na nchi zingine za Afrika katika juhudi za kukabiliana na jana la corona Lakini amri ya kutotoka nje ilipoondolewa mapema mwezi Mei - Lesotho ikatangaza mgonjwa wake wa kwanza wa corona. Nchi hiyo ambayo ina watu zaidi ya milioni mbili kufikia sasa, imethibitisha kuwa na watu 1,700 walioambukizwa virusi huku watu 40 wakifariki kutokana na ungojwa wa Covid-19. Utafiti uliofanywa na PERC katika nchi 18 mwezi Agosti PERC, unaonesha msaada wa umma kwa hatua za usalama ulikuwa - huku asilimia 85 ya walioshiriki utafiti huo wakisema kuwa walivalia barakoa  wiki iliyotangulia. ""Kutokana na utekelezaji wa muongozo wa afya ya umma na msaada wa kijamii, nchi wanachama wa muungano wa Afrika zilifanikiwa kudhibiti virusi vya corona kati ya mwezi Machi na Mei,"" ripoti ilisema. Pia uliongezea kwamba "" kulegezwa kiasi kwa [masharti] katika miezi ya  Juni na Julai kulishabikiana na ongezeko la viwango vya maambukizi ya virusi vilivyoripotiwa katika nchi tofauti barani Afrika"". Kutoka wakati huo, viwango vya maambukizi na idadi ya vifo vimeonekana kushuka katika bara hilo, hali ambayo inahusishwa msimu wa baridi kali. Kutekelezwa kwa masharti ya kudhibiti maambukizi ya virusi vya corona kulikuja na changamoto zake. Watu walipoteza ajira kwa kiwango kikubwa. Afrika Kusini ambayo ni moja ya nchi iliyoweka masharti makali duniani- Jumla ya ajira milioni 2.2 zilipotezwa nusu ya kwanza ya mwaka. Nchi kadhaa zimelazimika kufungua chumi zao licha ya idadi ya maambukizi bado kuwa juu kuliko ilivyokuwa kabla ya kutolewa kwa amri ya kutotoka nje. Kulingana na ripoti ya PERC, watu walikuwa na maoni mseto kuhusu hatua ya nchi kurejelea shughuli za kiuchumi - Watu sita kati ya kumi walitaka uchumi ufunguliwe na wanaamini hatari ya kupata maambukizi itakuwa chini ikiwa watu watazingatia muongozo wa afya ya umma utazingatiwa. Hata hivyo, watu saba kati ya kumi wanafikiria kurejelea kwa hali ya kawaidi kunawatia hofu. Nchi nyingi za Afrika zina idadi kubwa ya vijana kuliko wazee hali ambayo  huenda imechangia pakubwa kudhibiti maambukizo ya Covid-19. Kimataifa, watu wengi waliofariki kutokana na corona wana miaka 80, wakati Afrika ina idadi kubwa ya vijana walio na miaka 19, kwa mujibu wa data za Umoja wa Mataifa. ''Janga hilo halijaathiri watu walio na umri mdogo…karibu asilimia 91 ya maambukizo ya virusi katika eneo la kusini mwa Jangwa la Corona ilikuwa ni ya watu walio chini ya miaka 60 na zaidi ya asilimia 80 ni ya wale ambeo hawaoneshi dalili'', limesema Shirika la Afrya Duniani (WHO). Tuna [karibu asilimia tatu ya watu walio na zaidi ya miaka 65 barani Afrika"" alisema Dkt Matshidiso Moeti, Mkuu wa WHO Afrika. Ikilinganishwa na Ulaya, Amerika Kaskazini na nchi tajiri za bara Asia zilizo na idadi kubwa ya wazee. ""Moja ya sababu iliyochangia idadi kubwa ya maambukizo ya virusi vya corona katika nchi  za Magharibi ni kwamba wazee walikuwa wanaishi katika makazi maalumu na suala hilo lilisababisha virusi kusambaa kwa kasi ,"" Dkt Moeti aliongeza. Makazi kama halo ni nadra sana kupatikana katika nchi nyingi za Afrika, ambako wazee huishi maeneo ya vijijini. Ni kawaida katika nchi nyingi za  Afrika watu kurudi nyumbani kwao vijijini wanapostaafu kazi katika maeneo ya mijini Utafiti uliofanywa na Chuo Kikuu cha Maryland nchini Marekani  ulibaini uhusiano uliopo kati ya hali ya hewa na kusambaa kwa maambukizo ya ugonjwa wa Covid-19. ""Tulichunguza  mambo ya awali [wa virusi] katika miji  50 duniani.  Na tulibaini kuwa virusi vilisambaa kwa urahisi katika maeneo yaliyokuwa na viwango vya chini vya joto"" alisema Mohammad Sajadi, mtafiti mkuu. ""Sio kwamba virusi havisambai katika mazingira mengine yaliyo na hali ya joto tofauti - lakini virusi vinasambaa kwa haraka viwango vya joto vikishuka."" media captionCoronavirus in Africa: How to save water so you can wash your hands Viwango vya maabukizi viliongezeka kwa kasi nchini Afrika Kusini msimu wa baridi kali. Lakini hali ya hews ilipobadilika, idadi ya watu walioambukizwa virusi vilishuka, hali iliyobadili mtazamo wa bara, kwasababu Afrika Kusini inachangia karibu nusu ya  idadi ya maambukizi na vifo ya corona barani Afrika. 5: Mifumo mizuri ya afya ya jamii Janga la Covid- 19 lilikuja wakati ambapo Jamhuri ya Kidemokrasia ya Congo ilikuwa bado inashughulikia mlipuko mkubwa wa ugonjwa wa Ebola. Nchi jirani zilikuwa zimeweka mikakati kabambe ya kujikinga dhidi ya maambukizi kwa kufanya uchunguzi wa afya kwa wasafiri hasa wanaoshukiwa kuwa na Ebola, hali ambayo ilikuwa rahisi kujumuisha Covid-19 Nchi kadhaa za Afrika Magharibi - ambazo zilikuwa zikikabiliana na mlipuko wa ugonjwa wa Ebola kutoka mwaka 2013-16 - pia zilikuwa zimepata uelewa wa jinsi ya kuzuia Covid-19, ikiwa ni pamoja na kuwatenga watu walioambukizwa, Kando na hilo  wahudumu wa afya nchini Nigeria, ambao walikuwa wakizunguka vijijini kuwapa watoto chanjo ya polio walichukua nafasi hiyo kuelimisha Jamii kuhusu ugonjwa mpya wa corona. Kwa hivyo, japo miundo mbinu katika nchini nyingi za Afrika haijaimarika ikilinganishwa na maeneo mengine duniani, nguvu ya bara hilo iko katika mifumo yake ya afya ya jamii inapoyopambana na kuwapa usalama watu wake licha ya changamoto zilizopo. Licha ya juhudi hizo nchi za Afrika hazistahili kurudi nyuma katika mapambano dhidi ya  corona."	https://www.bbc.com/swahili/habari-54459653
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."	https://www.bbc.com/swahili/habari-53915380
technology	Kamera iliyowekwa kwenye kiyoyozi chumbani ilitumiwa kumchunguza mwanaharakati wa Urusi	"Mwaka mmoja baada ya mwanaharakati wa upinzani  Anastasia Shevchenko  kuwekwa katika kifjungo cha nyumbani, amegundua kuwa kamera ya uchunguzi iliwekwa katika chumba chake cha kulala na kuchukua picha za kila kitu kwa miezi kadhaa. Wapelelezi walimuonyesha picha zake. Picha zilizochukuliwa ni pamoja na zile alizokua amevaa nguo ya ndani, zilizokusanywa walipokua wakitafuta ushahidi wa kumuweka hatiani kwa uanaharakati wa kisiasa. Mazungumzo yake ambayo pia yalinaswa, yameelezea kukasirishwa sana na kile walichokiita  ""hatua ya kuwadhalilisha sana"" iliyotekelezwa na mamlaka. Bi.Shevchenko, mwenye umri wa miaka 40, amepigwa marufuku kuwasiliana na watu wengine kutoka katika nyumba ya gorofa  lililopo katika mji wa kusini wa  Rostov on Don. Mtoto wake wa kike, Vlada, anasema mama yake aligundua kutoka kwa wachunguzi kwamba walikua wameweka mitambo kwenye makazi ya familia, walipokua wakimpelekea kurasa za nyaraka za maelezo ya maandishi. ""Mwezi uliopita , wachunguzi walionyesha picha zake na akagundua kuwa wamekua wakichukua filamu yake pia  ,"" Vlada aliiandikia BBC. "" Katika picha hizo tuligundua kuwa walikua wameweka kamera mkabala na kitanda cha mama yangu, eneo la kiyoyozi ."" Vlada,  ambaye anatunza blogi ya maisha ya familia yake, aliandika kwenye ukurasa wa Facebook kwamba utambuzi wa kuchukuliwa kwa filamu ya maisha yake na familia yake ilikua ''aibu ,ndio kwa wanaume   waliovaa mapete ya vyeo"", akimaanisha maafisa wa  huduma za usalama. Lakini mama yake   na Bi Shevchenko, anayeishi na Anastasia na watoto wake wawili. Alikiri kuwa wamekuwa wakisumbuliwa sana na ugunduzi wa filamu za uchunguzi  wa binti yake, ""Kulikua na picha zake akiwa amevalia sindiria tu , watoto walikuwa katika picha hizo pia. Kusema kweli hazikuwa nzuri,"" Tamara Gryaznova aliiambia BBC. ""Kulikua na video na vinasa sauti vya kurekodi mazungumzo yetu. Sasa wachunguzi wanamfanya apitie rekodi zote na picha ili kuthibitisha kama ni  halisi. Hatukutarajia kwamba watatudhalilisha kiasi hiki ."" Upelelezi  'usio na maana' Wakili wa familia, Sergei Badamshin, amethibitisha kwamba vifaa vya uchunguzi viliwekwa kwa siri katika nyumba ya familia  katika majira ya kipupwe mwaka 2018,  na kwamba viliidhinishwa na mahakama ya eneo hilo. Pia polisi walimuweka Bi. Shevchenko chini ya uchunguzi nje ya makazi yake. Baadae alishtakiwa  kwa kuwa mjumbe wa  "" kundi lisilolotakiwa "", chini ya sheria ya mwaka 2015, kwa uhusiano na kikundi kilichoanzishwa na Mikhail Khodorkovsky,  mtawala wa  zamani tajiri mkubwa ambaye sasa ni mkosoaji mkuu wa utawala wa  Kremlin. Bwana Badamshin  alikejeli matokeo ya operesheni ya upelelezi wa miezi mitano akiusema  ""usio na maana"", ikizingatiwa kuwa ushahidi wa shuguli za  mteja wake  zinaangaliwa kama ""tishio… kwa usalama wa taifa na katiba"" kwa kushiriki mkutano wa haki za binadamu na maandamano ya mtaani ambayo hayakuidhinishwa. Lakini ni uingiliaji wa maisha ya ndani ya  binafsi ya  Bi Shevchenko ambayo yameitatiza familia yake. "" Wangeweza kuweka kamera kwenye meza,"" Tamara Gryaznova alisema ""Lakini wameiweka juu ya kitanda cha Nastya."" Katika kesi hii , uchunguzi ulikua ni sehemu ya upelezi wa uhalifu- unaoadhibiwa kwa adhabu ya kifungo cha miaka  sita gerezani. Lakini imekumbusha baadhi ya nyakati za nyuma ambazo hazikuwa nzuri katika siasa za Urusi. ""Kutambua kuwa kulikua na kamera katika chumba chako cha kulala kwa miezi ni zaidi ya inatia kiwewe cha hali ya juu, "" Natalia Pelevina wa chama cha upinzani cha Parnas alisema. Mnamo mwaka 2016,  picha zake akiwa kitandani zilizochukuliwa kwa siri akiwa na waziri mkuu wa zamani  Mikhail Kasyanov  zilitangazwa hewani katika televisheni ya taifa kama sehemu ya kampeni ya kumharibia  sifa. ""Unahisi kama umeharibiwa na kuibiwa,"" aliimbia BBC , na kuongeza kuwa uamuzi wa kesi ya  Bi  Shevchenko pia ulikua na malengo mengine zaidi ya kukusanya ushahidi. ""Ni shinikizo la  kisaikolojia wanalojaribu kutumia, pamoja na kupandikiza  hofu kwa wajumbe wengine wa upinzani ,"" anaamini. Familia ya  Shevchenko  ilihamia kwenye nyumba nyingine lakini  Tamara Gryaznova anasema wameachwa na hisia za wasiwasi. ""Sasa kila wakati unafikiria, labda kuna kamera pale,"" alieleza. ""Waliweza kuiweka mara ya mwisho, kwa hiyo ni nani anajua?Tunaweza kuwaje na uhakika kuwa hawajaiweka na hapa?"""	https://www.bbc.com/swahili/habari-51267430
technology	Facebook yamzuia mgonjwa mwenye maradhi yasiyo na tiba kupeperusha matangazo ya kifo chake mubashara	Facebook imesema itamzuia Mfaransa mmoja ambaye anaugua ugonjwa ambao hauna tiba kurusha moja moja kifo chake kwenye mtandao huo wa kijamii. Alain Cocq mwenye umri wa miaka 57, alipanga kupeperusha moja kwa moja maisha yake ya siku za mwisho baada ya kuanza kukataa chakula, kunywa chocchote na kumeza dawa siku ya Jumamosi. Rais wa Ufaranda Emmanuela Macron awali alikataa ombi lake la kukatishwa uhai wake. Bwana Cocq anataka sheria ibadilishwe nchini Ufaransa ili kuruhusu watu walio kwenye maumivu makali kufa kama watakavyopenda. Makundi mengine, ikiwemo Kanisa Katoliki,linapinga kukatisha uhai wa mtu kwa mujibu wa maadili ya kanisa hilo. ''Njia ya ukombozi inaanza na niamini , nina furaha,'' Bwana Cocq alichapisha maneno hayo kwenye mtandao wa kijamii wa Facebook mapema siku ya Jumamosi asubuhi akiwa kitandani nyumbani kwake mjini Dijon baada ya kutangaza kuwa  'amemaliza mlo wake wa mwisho'. ''Ninajua siku kadhaa mbele zitakuwa ngumu lakini nimefanya uamuzi na niko na utulivu,'' aliongeza. Bwaba Cocq ugonjwa ambao umeathiri tishu na viungo, ambao umesababisha kuta za mishipa ya ateri kushikana. Lakini Facebook imezuia mpango huo wa kurusha moja kwa moja kifo chake, ikisema kuwa hairuhusu kuonesha matukio ya kujitoa uhai. ''Ingawa tunaheshimu uamuzi wa Bwana Cocq kutokana na ushauri wa kitaalamu tumechukua hatua kuzuia matangazo ya moja kwa moja ya suala la Alain,'' Msemaji wa Facebook  ameliambia shirika la habari nchini humo AFP . ''Sheria zetu haziruhusu kuonesha majaribio ya kujikatisha uhai.'' Bwana Cocq alisema Facebook ilikuwa ikizuia matangazo yake mpaka tarehe 8 mwezi Septemba. Amewataka watu wanaomuunga mkono kuishawishi Facebook ibadili msimamo wake. ''Ni juu yenu sasa,'' alisema. Mwezi Julai, Bwana Cocq aliandika barua kwa Rais Macron, akiomba aruhusiwe kufa ''kwa hiari yake,'' akielezea  ''maumivu makali anayoyapata''. Bwaana Macron amesema ''ameguswa'' na barua hiyo, lakini hawezi kumpa ruhusa hiyo kwa kuwa ''hayuko juu ya sheria''. Suala la kukatisha uhai ni maada tata nchini humo, huku wengi wakiunga mkono haki ya kufa kwa hiari, wakati wengine hasa makundi ya kidini wakipinga suala hilo	https://www.bbc.com/swahili/habari-54047424
sports	Afrika inaweza kuvunja kizuizi cha nusu fainali 'ikiwa tutawaunga mkono makocha wetu'	"Timu za Afrika zitavunja kizuizi cha nusu fainali endapo bara hilo litakuwa na na imani na makocha wao, kulingana na kulingana na kocha wa klabu yenye sifa zaidi barani Afrika Pitso Mosimane. Kwa mara ya kwanza tangu Kombe la Dunia lianze mwaka wa 1930, kutakuwa na makocha wa Afrika wote kwa timu kutoka bara katika fainali za kimataifa nchini Qatar. Uteuzi wa Walid Regragui kama mkufunzi wa Morocco kuchukua nafasi ya Vahid Halilhodzic, inamaanisha kuwa mechi zote tano za kufuzu za Afrika zitaongozwa na kocha wa ndani. Kocha wa zamani wa Wydad Casablanca anaungana na Jalel Kadri wa Tunisia na wachezaji wa zamani wa kimataifa Otto Addo (Ghana), Aliou Cisse (Senegal) na Rigobert Song (Cameroon) huku maandalizi ya michuano hiyo yakizidi kupamba moto kwa mechi za kirafiki. ""Kuwa na imani na makocha wa Kiafrika ni hatua kubwa na inaashiria hali nzuri ya ukuaji katika bara ambayo lazima iendelezwe,"" Mosimane aliiambia BBC Michezo Afrika. “Hii si kampeni dhidi ya makocha wa kigeni bali ni pongezi kwa watoa maamuzi katika vyama vyetu vya kitaifa. “Watu wengi wanauliza kwa nini timu za Afrika hapita hatua ya nane bora au kugombea taji lenyewe la Kombe la Dunia, na ninaamini hii ni hatua kubwa kuelekea kufikia lengo hilo. ""Kwa hakika Afrika inaweza kuvunja kizuizi hicho cha nusu fainali ikiwa tutawaunga mkono makocha wetu ambao wanaelewa kweli mawazo, changamoto za kitamaduni na mbinu zinazohitajika kufanya kazi."" Timu tatu tu za Afrika zimetinga robo fainali ya Kombe la Dunia kabla; Cameroon mwaka 1990 chini ya Valery Nepomnyashchy (Soviet Union, sasa Urusi), Senegal mwaka 2002 ikinolewa na Mfaransa Bruno Metsu na kisha Ghana mwaka 2010 na Mserbia Milovan Rajevac. Mjadala wa kukosekana kwa nafasi kwa makocha wa Kiafrika katika nchi zao umekuwa kwa muda mrefu, huku mashirikisho mengi ya soka barani yakiangazia mataifa ya kigeni wakati wa kuteua kocha wa kitaifa. Lakini hatua ya kuteua makocha wa nyumbani wakati huu ni mabadiliko makubwa kwa wenyeji, ambao wamegubikwa kwa muda mrefu na makocha kutoka Ulaya na Amerika Kusini kwenye fainali. Kumekuwa na ongezeko kubwa la idadi ya makocha wa Kiafrika wanaofanya alama zao katika bara lao. Regragui ambaye anaongoza Morocco mara 45, natimiza umri wa miaka 47 siku ya Ijumaa, anachukua mikoba ya Atlas Lions baada ya kuwa na msimu mzuri katika ligi kuu ya Morocco ambapo aliiongoza Wydad kutwaa Ligi ya Mabingwa Afrika na kushinda taji la nyumbani. Nahodha wa zamani wa Senegal Cisse amekuwa akiinoa Lions of  Teranga tangu 2015 na kocha huyo mwenye umri wa miaka 46 alisaidia Waafrika Magharibi kupata mafanikio ya kwanza katika bara mapema mwaka huu kabla ya kufuzu kwa mara ya pili mfululizo katika Kombe la Dunia. Kadri, mwenye umri wa miaka 50, asaidia Tunisia kushinda Mali katika mechi ya mchujo na kutinga fainali ya sita baada ya kuchukua jukumu la kufuzu kwa hatua ya 16 bora kwenye Kombe la Mataifa ya Afrika mwaka huu. Baada ya kuichezea Cameroon katika Fainali nne za Kombe la Dunia, Song aliteuliwa kuwa Kocha wa Indomitable Lions mnamo Februari na kufanikiwa kufuzu kwa mara ya nane kwa fainali za kimataifa kufuatia ushindi wa mchujo dhidi ya Algeria. Beki huyo wa wa zamani, 46, anatarajiwa kuwa Mcameroon wa pili, baada ya marehemu Leonard Nseke mwaka 1994, kuliongoza taifa hilo la Afrika ya Kati katika mashindano ya kimataifa. Addo aliichezea Ghana katika mashindano ya 2006, na mchezaji huyo mwenye umri wa miaka 47 alichukua mikoba ya Black Stars baada ya kutoka katika hatua ya makundi kutoka Kombe la Mataifa ya Afrika mwezi Januari. Aliiongoza timu hiyo kufuzu kwa Kombe la Dunia kwa mara ya kwanza tangu 2014 baada ya kuwashinda wapinzani wao wakali Nigeria kwa sheria ya bao la ugenini. “Makocha wetu wanaokwenda Kombe la Dunia wamefuzu na wamejipanga vya kutosha kwa ajili ya jukumu hilo kwa sababu haliko nje ya uwezo wao,” alisema Mosimane. Mmoja wa watu mashuhuri wa kandanda barani Afrika, nahodha wa zamani wa Super Eagles Stephen Keshi anasalia kuwa mmoja wa watu wawili pekee walioshinda Kombe la Mataifa ya Afrika kama mchezaji na kocha. Ndiye Mwafrika pekee aliyefuzu mataifa mawili tofauti kwenye fainali za Kombe la Dunia - Togo mwaka 2006 na Nigeria 2014 - na kupata mafanikio ambapo Wazungu, mara nyingi huajiriwa kwa gharama kubwa, wameshindwa. Katika fainali zilizofanyika Brazil mwaka wa 2014 aliiongoza Nigeria hadi raundi ya pili, na Keshi anasalia kuwa kocha pekee Mwafrika aliyeingia katika awamu ya muondoano ya Kombe la Dunia. Keshi, ambaye alifariki akiwa na umri wa miaka 54 Juni 2016, aliwahi kuisuta Afrika kwa kuwategemea makocha wa kigeni, akisema ni kuua mchezo huo barani Afrika na kwamba wanapewa muda zaidi kuliko wenzao wa asili. Kwa jumla, shindano kuu la kandanda barani Afrika - Kombe la Mataifa - limeshindwa na kocha wa njyumbani mara 16, na makocha wa kigeni wameshinda mara 17. Kiwango hicho cha mafanikio kimemfanya Mosimane aondoe dhana ya muda mrefu kwamba hadhi ya makocha wa Kiafrika bado iko chini na hawapati heshima kutoka kwa wachezaji kama kocha wa kigeni. ""Alichofanya Keshi kwa kuwashinda mameneja wa kigeni alipokuwa akielekea kwenye mafanikio ya bara ni kuvunja dhana hiyo ya kocha Mwafrika,"" aliongeza. ""Pia aliweka msingi kwa wengine kufuata nyayo. Nadhani mafanikio yake ya hatua ya 16 pia yalipaza sauti ya uwezo wa makocha wa Afrika kote duniani. ""Washindi wawili wa mwisho wa Kombe la Mataifa ni Waafrika [Djamel Belmadi wa Algeria na Cisse wa Senegal] ambayo inaonyesha kuwa makocha wengi wa Kiafrika wamehitimu kama wenzao wa kigeni. “Inachekesha kwamba watu wanaendelea kushikilia imani kuwa ni wageni pekee ndio wanaofaa kwa timu za Afrika, makocha hawa pia walichezea timu kubwa za Ulaya na kwingineko – wanafichuliwa na mawazo ya kisasa na wanastahili heshima ya wachezaji wetu, mashabiki, vyombo vya habari na wabishi wengine."" Mosimane, 58, aliiongoza Al Ahly kutwaa taji la Ligi ya Mabingwa mara baada ya kujiunga nayo 2020, pamoja na mafanikio yake ya awali katika mashindano hayo akiwa na Mamelodi Sundowns mwaka 2016. Kocha huyo wa zamani wa Afrika Kusini pia alifanikiwa kumaliza katika nafasi ya tatu mfululizo katika Kombe la Dunia la Klabu, ikiwa ni pamoja na toleo la 2021 lililochezwa Februari. Kati ya timu tano za kitaifa zilizowakilisha Afrika kwenye fainali za Kombe la Dunia 2018, ni Senegal na Tunisia pekee ndizo zilikuwa na makocha wazawa - Cisse na Nabil Maaloul. Ingawa hakuna timu ya Kiafrika iliyofuzu hatua ya makundi nchini Urusi, Mosimane anaamini timu za bara hilo mara nyingi zinakabiliwa na maandalizi duni na usumbufu unaoweza kuepukika."	https://www.bbc.com/swahili/articles/cn4z82zmv85o
technology	Faustin: 'Nilidukuliwa kwenye mawasiliano ya WhatsApp sasa nina hofu kuhusu maisha yangu'	Mwezi Aprili, Faustin Rukundo alipokea simu ya ajabu ya WhatsApp kutoka kwenye namba ambayo hakuitambua. Alipokea lakini laini ya simu ilikuwa kimya kisha ikakatika. Alijaribu kuipiga lakini haikupokelewa. Bila kujua , simu yake ilikua imeathirika. Akiwa raia wa Rwanda aliyepata hifadhi uhamishoni Leeds, Bwana Rukundo tayari alikuwa tayari na wasiwasi. alitafuta namba ile mtandaoni na kugundua kuwa simu ile ilitoka Sweden. Ni ajabu, alifikiria, lakini muda mfupi tu alisahau kuhusu tukio hilo. Kisha namba ile ilipiga tena kwa mara nyingine tena hakuna aliyepokea. Pia kulikua na namba ambazo ziliita na hazikupokelewa namba ambazo hakuzitambua pia na akaanza kuhofia usalama wa familia yake, hivyo akanunua simu mpya. Ndani ya siku moja, namba isiyojulikana ilipiga tena. ''Nilijaribu kupokea ikakatwa kabla sijasikia sauti ya aliyepiga,'' Bwana Rukundo aliiambia BBC. ''Kila nilipojaribu kupiga, hakuna aliyepokea. Nikabaini kuwa kuna kitu hakiko sawa nilipoona baadhi ya taarifa faili zangu zinapotea kwenye simu. ''Nilizungumza na wenzangu wa chama cha Rwanda National Congress na wao pia walikua wamekumbana na tukio hilo. Walikua wanapata namba ngeni kwenye simu zao kama ilivyokuwa kwangu.'' Ilipofika mwezi Mei , Bwana Rukundi alisoma ripoti kuwa WhatsApp imedukuliwa, ndipo alipogundua kilichotokea. ''Kwanza nilisoma taarifa hiyo kwenye BBC na nikawaza aaah taarifa hii inaweza kuwa majibu ya kile kilichonitokea siku za nyuma,'' alieleza. ''Nilibadilisha simu na kugundua kosa langu. walikuwa wanafuatilia namba yangu na kuweka mfumo wa kudukua katika kila simu kwa kupiga namba ileile.'' Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma hili baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Waathirika wanaweza wasitambue kama wanadukuliwa. Katika baadhi ya matukio vitu walivyotambua ni simu za kushangaza za WhatsApp. Nyaraka za mahakama zinasemaje kuhusu madai ya Facebook: -Inaamini kuwa udukuzi umefanyika katika mifumo ya mitandao ya Kompyuta -Imetaka Kampuni ya NSO kutotumia majukwaa yeyote ya Facebook. -Facebook imedai kuwa NSO imekuwa ikifanya vitendo vya udukuzi kwa niaba ya wateja wake. AWS inamilikiwa na Jeff Bezos ambaye anamiliki jarida la Wall Street, jarida ambalo mwanahabari wa Saudia aliyeuawa Jamal Khashoggi alilifanyia kazi. NSO imeshutumiwa kusambaza programu ya ufuatiliaji iliyofanya wauaji wa Khashoggi kumnasa. NSO imekana mashtaka dhidi yake na kusema kuwa watapambana dhidi ya madai haya mapya.	https://www.bbc.com/swahili/habari-50274013
business	Mpasuko Venezuela: Marekani yaliwekea vikwazo vya kiuchumi shirika la mafuta la Venezuela	"Marekani imeliwekea vikwazo shirika la mafuta la serikali ya Venezuela PDVSA na kulitaka jeshi la nchi hiyo kuyaunga mkono mabadiliko ya amani ya uongozi. Mshauri wa masuala ya ulinzi wa rais Donald Trump John Bolton amedai kuwa rais wa Venezuela Nicolás Maduro na washirika wake ""hawataweza tena kuiba rasilimali za raia wa Venezuela"". Harakati za upinzani nchini humo kuung'oa madarakani utawala wa Maduro zimeshika kasi katika kipindi cha siku za hivi karibuni. Marekani na nchi zaidi ya 20 zinamtambua kiongozi wa upinzani Juan Guaidó kama rais wa mpito wa nchi hiyo. Waziri wa Fedha wa Marekani Steven Mnuchin amesema mapato yatakayotokana na uuzwaji wa mafuta kutoka nchi hiyo yatazuiwa kwenda kwenye mifuko ya serikali ya Maduro. Kampuni hiyo inaweza kuondokana na vikwazo pale itakapomtambua Guaidó kama rais halali. Venezuela inaitegemea pakubwa Marekani katika mauzo yake ya mafuta - huku ikiuza asilimia 41 ya mafuta yake nchi hiyo. while it remains in the top four crude oil suppliers to the US. Maduro ametengaza kuwa ameiagiza PDVSA kuchukua hatua za ""kisiasa na kisheria ndani ya Marekani na mahakama za kimataifa,"" ili kilinda kampuni yake tanzu ya Citgo iliyopo Marekani. Wakati huo huo, Guaidó amesema ataliagiza bunge kuteua wakuu wapya wa shirika la PDVSA na Citgo, akilenga kushikilia rasilimali za nchi hiyo. Vikwazo vya Marekani vinalenga mali za PDVSA zilizomo ndani ya Marekani, na kuwazuia raia wa Marekani kufanya biashara na shirika hilo. Munchin hata hivyo amesema Citgo inaweza kuendelea na shughuli zake ndani ya Marekani iwapo mapato yake yatawekwa kenye akaunti za benki zitakazofungwa ndani yaa ndani ya Marekani. Bolton pia amelitaka jeshi la Venezuela kumtambua kiongozi wa upinzani kuwa rais wa muda wa nchi hiyo. Bolton alitangaza vikwazo hivyo kwenye mkutano na wanahabari ambapo ujumbe wa utata ulionekana kwenye kitabu chake. ""wanajeshi 5,000 kwenda Colombia"", lakini bado haijajulikana hiyo inamaanisha nini. Colombia inapakana na Venezuela na inamtambua Guaidó kama rais wa Venezuela. Bolton alikataa kusema kuwa operesheni ya kijeshi inaweza isifanyike nchini Venezuela. Msemaji wa Ikulu ya White House alijibu alipoulizwa kuhusu suala hilo kuwa: ""Kama rais (Trump) alivyosema, njia zote zipo mezani."" Hata hivyo, afisaa mmoja wa ngazi ya juu wa Marekani ambaye hakutaka jina lake litajwe aliliambia shirika la habari la AFP kuwa ""hakuna kitu ambacho kitaunga mkono kupelekwa majeshi nchini Colombia."" Mapema jana televisheni ya taifa ilimuonesha Maduro akiwa Ikulu na wanadiplomasia wa nchi yake aliowarudisha kutoka Washington DC. Venezuela ilivunja uhusiano baina ya nchi hizo na kuwapa wanadiplomasia wa Marekani saa 72 kuondoka nchini humo mara tu Marekani ilipomtambua mpinzani kuwa rais. Hata hivyo, Jumamosi walitangaza zoezi hilo lingechukua siku 30. Urusi, China, Mexico na Uturuki wamejitokeza wazi na kusema wanamuunga mkono Maduro. Katika kikao cha Baraza la Usalama la Umoja wa Mataifa kilichofanyika Jumamosi Urusi iliituhumu Marekani kuwa inapanga mapinduzi nchini Venezuela. Zaidi ya nchi 12 za Amerika ikiwamo Canada zimetangaza kumuunga mkono Guiado kama rais. Nchi kadhaa za Ulaya zikiwemo Uhispania, Ujerumani, Ufaransa na Uingereza wamesema watamtambua Guaidó kama raisi iwapo uchaguzi hautarudiwa ndani ya siku nane. Kwa nini watu wanampinga Maduro? Maduro, ambaye amechukua mamlaka mwaka 2013 baada ya kifo cha Hugo Chavez, amekuwa akishutumiwa vikali ndani na nje ya nchi yake kwa tuhuma za uvunjaji wa haki za binaadamu na kushindwa kusimamia vizuri uchumi. Kuna upungufu mkubwa wa huduma za kijamii nchini humo ikiwemo dawa na chakula, na takribani watu milioni tatu wanaarifiwa kuihama nchi hiyo. Mfumuko wa bei wa mwaka ulifikia 1,300,000% kwa miezi 12 kwa mwaka 2018, kwa mujibu wa tafiti ya bunge la nchi hilo. Hata hivyo wapo wale ambao wanamuunga mkono Maduro na kudai matatizo ya Venezuela yamesababishwa na wapinzani wa mrengo wa kulia wakiungwa mkono na Marekani pamoja na nchi jirani ambazo ni adui. Wanadai kuwa vikwazo vya Marekani vimeifanya serikali yao kushindwa kulipa madeni ya nchi."	https://www.bbc.com/swahili/habari-47038184
religion	Tanzania: Utamaduni wa Kisukuma unaounganisha Ukristo na tamaduni asili	Tamasha la utamaduni wa kisukuma Bulabo ambalo hufanyika kila mwaka nchini Tanzania huleta pamoja shughuli za utamaduni na zile za kikristo Tamasha hili ambalo huvutia mamia ya watu kila mwaka hutanguliwa na maandamano ya ekaristi takatifu kabla ya shughuli za kitamaduni kufanyika Mzee Fumbuki Lubasa ambaye ni msaidizi wa Chifu  Edward Makwaiya wa Busiya anasema Tamasha hilo bado lina umuhimu mkubwa Eagan Salla akiwa mkoani mwanza alituandalia taarifa ifuatayo	https://www.bbc.com/swahili/habari-58551208
religion	Ramadhan 2022: Je kufunga kula kunaimarisha uwezo wa kumbukumbu wa ubongo?	Inaaminiwa kwamba kadri mtu anavyoendelea kuwa na umri mkubwa, ndivyo uwezo wake wa kukumbuka mambo unavyoendelea kuzorota. Lakini baadhi ya tafiti zinasema kuwa tunaweza kukabiliana na tatizo hili  na kurejesha uwezo wa kumbukumbu ya mambo, kulingana na kiasi cha chakula au vinywaji tunavyokunywa. Dkt.Gilles Yew wa taasisi ya Kings College mjini London aliyewahi kushiriki katika utafiti wa awali alikusanya taarifa muhimu kuhusu suala hili. Tafiti zilizofanywa kwenye panya zimeonyesha kuwa wakati vyakula vya kutia nguvu mwilini  vimepungua, ubongo hutengeneza seli mpya au neva.  Mchakato huu huitwa neurogenesis kwa lugha ya kitaalamu. Wanasayansi wamebaini kwamba uwezo wa kumbukumbu yao ulikuwa bora zaidi. Madaktari katika Kings College, Sandrine Thuret na Curie Kim, wanachunguza iwapo hili linawezekana kwa binadamu pia. Watu 43  akiwemo  Dkt. Gilles, wa  taasisi ya Kings college walichaguliwa  kufanya majaribio. Washiriki  walikuwa ni watu wenye umri wa  kuanzia miaka 45 hadi  miaka 75. Kwa wiki nne, walilishwa chakula chenye viwango vya chini vya kutia nguvu mwilini. Ilikuwa ni kati ya gramu 500-600 za vyakula vya kutia nguvu mwilini, siku mbili kwa wiki. Siku nyingine tano walikula chakula cho cha kawaida. Na wakafunga. Kumbukumbu ya kila mmoja wao  Ilipimwa mwanzoni na mwishoni mwa wiki nne za majaribio. Malengo ya majaribio yalikuwa ni kubaini tofauti kati ya uwezo wao wa awali na uwezo wao mpya  wa kumbukumbu. Kila mtu aliyeshiriki katika jaribio hilo alipimwa damu, ambayo ilichunguzwa kiwango cha protini ndani yake. Utafiti umeonyesha kuwa seli mpya na neva vinaundwa kusaidia mtu anayefunga kula chakula na kupunguza  virutubisho vya kutia nguvu mwilini. Matokeo ya uchunguzi ni ya kutia moyo sana. Ilibainika kuwa hali ya mwili kwa kila mshiriki aliyeshiriki majaribio haya ilikuwa bora zaidi, na viwango vyao vya protini ndani ya mwili viliongezeka. Uchunguzi huu ulionyesha kwamba kula chakula kidogo au kufunga, huongeza uwezo wa mtu wa kumbukumbu ya mambo. Hata hivyo kuna matokeo tofauti yaliyojitokeza kwa baadhi ya watu. Kw amfano, umbo la mwili la Dkt  Gilles lilibadilika na kuwa dogo kuliko awali na viwango vya   protini havikubadilika. Kulingana na wataalamu, huenda kukawa na sababu ambazo zilichangia matokeo haya. Usingizi mzuri una uhusiano wa karibu na neva. Lakini wakati wa utafiti Dkt. Gilles alipata kiwango kidogo  cha usingizi,na labda ilikuwa ninkwasababu ya njaa. Dkt Gilles alikuwa ndiye mwenye umri mdogo zaidi ya washiriki wote waliofanyiwa uchunguzi. Hufanya mazoezi ya mwili ya mara kwa mara. Athari za kufunga kwa muda mfupi zitapungua. Sasa tunamfundisha mtu mwneye umri wa miaka 60 kufanya jaribio la kufunga. Matokeo yanaonyesha, kuwa iwapo una umri n mkubwa na huwezi kufanya mazoezi sana, basi kufunga kwa siku mbii kwa wiki kunaweza kuboresha uwezo wako wa kumbukumbu. Kwa hizo siku mbii, wanawake wanapaswa kupunguza viwango vyao vya vyakula vya kutia nguvu mwilini hadi gramu 500, huku wanaoume wakitakiwa kula gramu 600. Na kwa siku tano za wiki  zilizobaki, unaweza kula tu kama kawaida unavyokula kila siku.	https://www.bbc.com/swahili/habari-61179003
health	Kemikali za sumu zinavyoathiri wachimba madini Tanzania	Kwa mujibu wa Shirika la Kazi Duniani (ILO), wakati uchimbaji madini unaajiri karibu 1% ya nguvu kazi duniani, sekta hiyo inasababisha 8% ya ajali zinazoleta vifo. Hata hivyo watu wengi wanapata madhara ya kiafya ya muda mrefu kutokana na kazi yao ya uchimbaji madini katika maisha yao ya baadaye wakati mwingine hurithisha hadi kwa vizazi vijavyo. Dayo Yusuf alitembelea mgodi wa dhahabu Kusini Magharibi mwa Tanzania ambapo wachimbaji wadogo hukimbilia dhahabu licha ya hatari kwa afya zao.	https://www.bbc.com/swahili/habari-60228468
religion	Burkina Faso: Wanawake wengi wauawa katika shambulio la wanajihad	Wapiganaji nchini Burkina Fasso wamewaua raia 35, 31 wakiwa wanawake  katika shambulio lililolenga kambi moja ya kijeshi na mji nchini Burikina Faso , maafisa wamesema. Wanasema kwamba wanajeshi saba  na wapiganaji 80 waliuawa  baada ya jeshi kukabiliana na shambulio hilo la Jumanne  katika mkoa wa Arbinda uliopo kaskazini mwa Soum. Rais Roch Marc Christian Kabore alitangaza siku mbili za maombolezo ya kitaifa  katika taifa hilo  la magharibi mwa Afrika. Hakuna kundi ambalo limekiri kutekeleza shambulio hilo kufikia sasa. ''Shambulio hilo ambalo sio la kawaida lilichukua saa kadhaa'',  jeshi la Burkina Faso limesema. Wakati walipokuwa wakitoroka wapiganaji hao waliwauwa  raia 35 ikiwemo wanawake 31 na kuwajeruhi wengine sita, kulingana na msemaji wa serikali Remis Dandjiou ambaye alinukuliwa akisema na chombo cha habari cha AFP. Mapema mwezi huu takriban watu 14 waliuawa baada ya wapiganaji kufyatua risasi ndani ya kanisa  mashariki mwa taifa hilo. Mashambulio ya wanajihad yameongezeka nchini Burkina Faso  tangu 2015. Taifa hilo ambalo lilikuwa na amani limekumbwa na ghasia za kiwango cha juu kufuatia uvamizi wa mara kwa mara mbali na kusambaa kwa wapiganaji nchini Mali . Mamia ya watu wameuawa mwaka huu huku mamilioni kati yao wakiwachwa bila makao. Mgogoro huo ulienea hadi katika mpaka wa taifa jirani la Mali  ambapo wapiganaji wa Kiislamu waliteka eneo la kaskaini mwa taifa hilo 2012 kabla ya wanajeshi wa Ufaransa kuwatimua.	https://www.bbc.com/swahili/habari-50909618
health	Virusi vya corona Korea Kaskazini: Kim Jong-un adai nchi yake imepata 'mafanikio ya kung'ara'	"Kiongozi wa Korea Kaskazini Kim Jong-un  ameisifu nchi yake kwa kile alichokitaja kuwa imepata  ""mafanikio ya kung'ara"" katika kukabiliana  Covid-19, kwa mujibu wa shirika la habari la taifa hilo - KCNA. Akizungumza katika mkutano wa  kamati kuu ya watunga sera wa Chama tawala cha kikomunisti -politburo, Bwana Kim alisema kuwa nchi hiyo  ""ilizuia kusambaa kwa virusi  hatari na kuimarisha hali "". Korea Kaskazini ilifunga mipaka yake na kuwaweka maelfu ya watu katika karantini miezi iliyopita wakati virusi viliposambaa duniani. Ilidai kuwa haikua na virusi vya corona, ingawa wachambuzi wanasema huenda isiwe sahihi. Bwana Kim anasemekana  kuwa ""alitathimini kwa kina miezi sita ya kukabiliana na janga"" katika mkutano wa politburo siku ya Alhamisi. Alisema kuwa mafanikio katika kushughulikia virusi  "" yalifikiwa  kutokana na uongozi unaoona mbali wa Kamati Kuu ya Chama"". Lakini alisisitiza umuhimu wa kuimarisha '' tahadhari ya hali ya juu bila ... kulegeza  mapambano dhidi ya janga "",  akiongeza kuwa virusi bado vipo katika mataifa jirani. ""Alirejelea onyo kwamba kulegezwa kwa hatua za kupambana na janga la corona kutasababisha mzozo usiofikirika na ambao hauwezi kutatuliwa ,"" ripoti ya KCNA ilisema Ijumaa. Uchambuzi wa  Laura Kicker Mwandishi  wa Seoul Je virusi vya corona vilisambaa  Korea Kaskazini?... Hakuna mtu yeyote anayejua hilo. Nchi imefungwa tangu Januari 30. Ni watu wachache sana walioweza kutoka ndani ya nchi. Shirikisho la kimataifa la msalaba mwekundu lina wahudumu wa kujitolea katika eneo la mpakani wanaotoa huduma ya hatua za kuzuia maambukizi ya virusi na kumekuwa na ripoti kadhaa ambazo hazijathibitishwa za watu wenye virusi ndani ya nchi hiyo. Lakini taarifa nyingi kuhusu maisha katika mji mkuu zilizotolewa katika wiki za hivi karibuni zinaonekana kuonesha kuwa maisha yanaendelea kama kawaida Kwa hali yoyote ile,  Pyongyang inataka kuonekana kuwa kweli imemaliza  ugonjwa wa Covid-19. Ndani ya nchi huu ni ujumbe thabiti kwamba hatua kali ambazo Bwana Kim Jong-un alichukua kukabiliana na virusi zimefanikiwa Huku maeneo mengine ya dunia yakiendelea kuathiriwa na virusi , Bwana Kim anataka watu wake wajue kuwa  amewaokoa na janga hilo. Lakini hilo limekuja na gharama. Ushuru wote wa mpaka umepunguzwa. Hiyo ina maana kwamba kuingiza bidhaa muhimu katika taifa hilo limekua ni jambo lisilowezekana. Duru za kidiplomasia zimeniambia kuwa kuna marundo ya vifaa vya kujikinga na maambukizi -PPE  na za matibabu, zikiwemo chanjo ambazo zimekwama katika mpaka ambazo hazikuweza kupita. Kulikuwa na taarifa kadhaa za watu kununua bidhaa za kimataifa kwa pupa katika maduka makubwa ya mjini Pyongyang.  Maduka yaliachwa wazi kutokana na masharti yaliyowekwa kuhusu uzalishaji wa bidhaa. Pia ni muhimu kutambua kuwa ni watu 12 pekee walioweza kufanikiwa kutoroka nchi hiyo na kuingia Korea Kusini kati ya mwezi Aprili na  Juni mwaka huu - Ikiwa ni idadi ya chini zaidi  kuwahi kurekodiwa. Watu wa Korea Kaskazini huenda hawaumizwi na virusi vya corona, lakini sasa wametengwa na  maeneo megine ya dunia. Barakoa ni za lazima Korea Kaskazini. Mwishoni mwa mwezi Januari, Korea Kaskazini ilichukua hatua za haraka dhidi ya virusi  kwa kufunga mipaka yake na baadaye kuwaweka katika karantini mamia ya wageni katika mji mkuu, Pyongyang. Pia iliwatenga maelfu ya raia wake na kufunga shule. Korea Kaskazini sasa imefungua shule, lakini imeendelea kutekeleza marufuku ya mikusanyiko ya Umma na imeweka amri ya watu kuvaa barakoa katika maeneo ya Umma, ilisema ripoti ya Reuters ya tarehe 1 Julai ikimnukuu afisa wa Shirika  la Afya duniani. WHO pia iliripoti kuwa nchi hiyo imewapima virusi watu 922  ambao wote hawakupatikana na virusi. Korea Kaskazini, ambayo inapakana na China, kwa muda mrefu imekuwa ikisema kuwa hakuna mtu hata mmoja aliyewahi kupata maambukizi ya virusi vya corona nchini humo. Hatahivyo, Oliver Hotham, mhariri mkuu wa mtandao wa habari  wa taarifa za kitaalamu NK News, aliiambia BBC mapema mwaka huu kwamba hilo huenda lisiwe kweli. ""Huenda isiwe hivyo kabisa kwamba hakuna maambukizi ya corona kwasababu inapakana na China na Korea Kusini . [Hasa na China], ikizingatiwa biashara za mpakani zinazoendelea... Kusema ukweli sioni ni vipi walivyoweza kuizuia,"" alisema. ''Lakini,kusema kweli walichukua tahadhari mapema, kwahiyo inawezekana wamezuia mlipuko kamili  ."""	https://www.bbc.com/swahili/habari-53274424
business	Afrika Kusini: Maduka yanayoaminiwa kuwa ya wahamiaji yaporwa	"Mamia ya watu wamekuwa wakionekana wakikimbia na kupora mali za watu katika eneo lenye shughuli za kibiashara  na kuchoma moto maduka yanayoaminiwa kumilikiwa na wahamiaji  kutoka mataifa ya Afrika. Ghasia hizo zilianzia katika eneo la  Jeppestown, lililopo katika wilaya ya  kati yenye  shughuli za biashara. Lakini zilisambaa hadi kwenye maeneo mengine kama vile   Denver, Malvern, Turffontein, Tembisa  na maeneo mengine ya vitongoji vya jiji la Johansburg. Watu  41 wamekamatwa katika wimbi  hilo la  ghasia. Video iliyosambazwa kwa kiasi kikubwa kwneye mitandao ya kijamii inayoonyesha  magari kadhaa yaliyoungua kwa moto  katika kile kinachoonekana kama mahala panapoegeshwa magari makuu kuu. polisi wamefyatua mabomu ya kutoa machozi , na risasi za plastiki  kujaribu kusitisha uporaji. Msemaji wa polisi Kapteni  Mavela Masondo amesema kuwa maafisa wa polisi wamekuwa wakikabiliana na moto katka jengo lililotekwa mjini   Jeppestown   Jumapili. Amesema kuwa watu 3 walikufa katika moto huo, huku mtu wa nne akipata matibabu baada ya kuvuta hewa ya moshi. ""Wakati bado tunafanya uchunguzi na huduma za dharura , watu waliokuwepo karibu walianza kutumia fursa ya hali iliyopo  na kupora maduka."" Luteni Generali Alias Mawela ambaye ni kamanda wa polisi wa jimbo amesema kuwa polisi wamewakamata walau watu katika kile alichokielezea kama ghasia kubwa. Haijabainika ni akina nani walioanzisha mashambulio hayo. Waziri wa polisi Bheki Cele aliyetembelea eneo la ghasia amelaani ghasia hizo ambazo amesema hazina maana. ""Wakati bado tunafanya uchunguzi na huduma za dharura , watu waliokuwepo karibu walianza kutumia fursa ya hali iliyopo  na kupora maduka  ."" Baadhi yawatumiaji wa mitandao ya kijamii nchini humo wamekuwa wakishirikishana picha na video za ghasia hizo. Mfano  Katika picha hii  VHo MPHO anaonyesha picha ya eneo la Bree akisema ni krismas  katika mtaa huo Awali  aliashiria kuwa kuna kikundi kikubwa cha watu kinachoelekea katikati mwa jiji na wanasomba kila wanakiona njiani: Wengi miongoni mwa watu 41 waliokamatwa walipatikana  na mali walizopora wakiwa wamezibeba mapema  jumatatu alfajiri. Washukiwa wanane walikamatwa ndani ya duka moja. Kamishna wa polisi wa jimbo la Gauteng  Luteni  Generali  Elias Mawela alielezea matukio haya  kama ya ''ukiukaji wa sheria'' na ''yasiyo ya kibinadamu'' ""Ni siku ya huzuni  wakati watu wanapoamua kutumia matatizo ya wengine kwa ajili ya kuendeleza  ukiukaji wa sheria au uhalifu . Mawela amewaonya watu dhidi ya kuendelea kuchochea ghasia. ""wale wanaotaka kuibadilisha  Gauteng  kuwa mahala pa uhalifu watapatikana na watakabiliana na mkono wa sheria ,"" alisema. Ghasia dhidi ya wahamiaji  kutoka mataifa ya Afrika ni jambo ambalo si geni nchini Afrika Kusini, licha ya kulaaniwa na maafisa wa usalama na serikali ya nchi hiyo. Kundi la wanaume ambao hawana ajira  waliwashambulia wahamiaji kutoka Malawi wanaoishi katika mji wa Durban Afrika kusini mwishoni mwa mwezi Machi. Ilifuata visa vingine kadhaa katika mji huo katika kipindi cha mwezi huo, jambo lililochangia viongozi  kutoka vyama vitatu vikuu kushutumua mashambulio dhidi ya raia wa kigeni."	https://www.bbc.com/swahili/habari-49551409
health	HIV: ‘Nililala stoo kutokana na hali yangu ya kiafya'	Msichana mwenye umri wa miaka 19 Veronica kutoka nchini Tanzania anaishi na virusi vya HIV na  anaelezea changamoto alizokumbana nazo tangu alipogunduliwa ana virusi vya ukimwi akiwa na miaka mitano alipopatwa na ugonjwa wa ngozi. Safari ya maisha yake haijawa rahisi lakini ameamua kuwahamasisha wengine wanaoishi na hali hiyo. Je, ni mipango gani inayohitajika ili kupunguza unyanyapaa miongoni mwa wanaoishi na virusi vya ukimwi?	https://www.bbc.com/swahili/habari-59487249
technology	Akaunti za twitter za Obama, Jeff Bezos, Elon Musk, Joe Biden na Kanye West zadukuliwa katika kashfa ya Bitcoin	"Mabilionea Elon Musk, Jeff Bezos na Bill Gates ni  miongoni mwa watu mashuhuri nchini Marekani ambao akaunti zao za mtandao wa twitter zilidukuliwa katika kashfa inayohusisha fedha za kidigitali mtandaoni Bitcoin. Akaunti ya twitter ya aliyekuwa rais wa Marekani  Barack Obama, Joe Biden na Kanye West pia ziliombwa mchango wa fedha kwenye mfumo huo wa fedha za kidigitali. ''Kila mtu ananiambia nirudishe kwa jamii,'' Ukurasa wa twitter wa Bwana Gates  ulieleza. ''Tuma dola 1,000, nitakurudishia dola 2,000.'' ''Siku ngumu kwetu Twitter. Tunasikitika kwa kilichotokea,'' aliandika mwanzilishi wa mtandao huo Jack Dorsey siku ya Jumatano. ''Tunafanya uchunguzi na tutatoa taarifa kuhusu kila kitu tunachoweza tutakapojua hasa kilichotokea,'' alieleza bwana Dorsey. Awali, Twitter ilichukua hatua zaidi kwa kuzisitisha akaunti nyingi zilizoidhinishwa kwa alama ya buluu kufanya kazi . Hali kadhalika maombi ya kubadilisha neno la siri yalikuwa yakikataliwa na '' na matumizi ya akaunti hiyo '' yalisitishwa. Siku ya Alhamisi akaunti za watumiaji zilizoidhinishwa zilianza kufanya kazi tena, lakini Twitter ilisema kuwa ilikuwa bado inafanyia kazi Dmitri Alperoitch, mwanzilishi wa kampuni ya usalama mtandaoni ya CrowdStrike, aliliambia shirika la habari la Reuters  kuwa : Hili ni tukio baya kuwahi kutokea kwenye mtandao huu mkubwa wa kijamii. Katika akaunti ya Bwana Musk, Mkuu wa Tesla na SpaceX alitoa ahadi ya kutoa mara mbili ya malipo yoyote ya fedha za kigitiali kwenda kwenye akaunti yake ya fedha za mtandaoni ''katika kipindi cha dakika 30 zijazo''. ''Ninajisikia kujitolea kwa sababu ya Covid-19,'' ukurasa wake wa twitter ulieleza, sambamba na anuani ya sarafu ya kidigitali. Ujumbe wa twitter ulifutwa dakika chache tu baada ya kuchapishwa. Na hayo yakiendelea akaunti ya twitter ya Elon Musk iliondolewa nyengine ikajitokeza , baadaye akaunti ya tatu ikajitokeza . Mbali na mwanamuziki  Kanye West, mkewe Kim Kardashian, aliyekuwa rais wa Marekani Obama, mgombea wa urais kwa tiketi ya chama cha Democrat Joe Biden, na mfanyabiashara wa chombo cha habari billionea Mike Bloomberg, makampuni makubwa ikiwemo Uber na Apple yalilengwa. Kampeni ya Biden  ilisema kwamba twitter ilifunga akaunti hizo katika kipindi cha dakika chache na kuondoa ujumbe uliochapishwa kuhusiana na kashfa hiyo. Msemaji wa Bill Gates aliambia chombo cha habari cha AP kwamba  hii inaonekana kuwa miongoni mwa masuala makubwa ambayo Twitter inakabiliana nayo. BBC inaweza kuripoti kutoka chanzo cha usalama kwamba tovuti kwa jina cryptohealth.com ilisajiliwa na mshambuliaji wa mtandao alietumia anwani ya barua mkworth5@gmail.com. Jina hilo ""Anthony Elias"" lilitumika kusajili tovuti hiyo. Cryptohealth pia ilisajili akaunti ya instagram. Ujumbe ulioandikwa ulisema ''Ilikuwa sisi'' ukiwa na emoji ya uso unaotabasamu. Wasifu wake wa Instagram pia ulichapisha ujumbe uliosema : lilikuwa shambulio la hisani, fedha zenu zitaelekea mahala pazuri."	https://www.bbc.com/swahili/habari-53426730
entertainment	Nikita Pearl Waligwa: Nyota wa Queen of Katwe wamuomboleza muigizaji mwenzao	Nyota wa filamu ya Queen of Katwe wametoa risala za rambi rambi kwa muigizaji nyota Nikita Pearl Waligwa ambaye alifariki akiwa na umri wa miaka 15. Waligwa alikuwa ampetikana na uvimbe katika ubongo na akafariki katka hospitali moja mjini Kampala siku ya Jumamosi. Alishiriki katika filamu hiyo ya 2016 inayotokana na hadithi ya kweli ya Phiona Mutesi , nyota wa mchezo wa chess kutoka mtandao mmoja wa mabanda nchini Uganda. Nyota mwenza David Oyelowo aliandika katika mtandao wa instagram: Alikuwa mwangaza katika Queen of Katwe na maishani. Aliigiza kama mwalimu wa mchezo wa chess wa Phiona Mutesi huku Lupita Nyong'o akiigiza kama mamake. Waligwa aliigiza kama Gloria , rafiki wa Phiona alimwelezea kanuni za Chess. Bi Nyongo aliandika katika mtandao wa instagram akisema: Aliigiza kama Gloria na uwezo mkubwa . Katika maisha yake alikuwa anakabiliwa na changamoto ya kukabiliana na saratani ya ubongo. Gloria Nansubuga, kijana wa miaka 19 kutoka Uganda ambaye ni nyota wa mchezo wa chess ambaye aliigizwa na Waligwa aliambia BBC: Siwezi kuhimili habari kwamba mtu aliyeniigiza katika filamu amefariki. ''Nampenda kutoka moyoni mwangu. Aliniambia kwamba alitaka kujifunza kucheza chess . Nilitaka kuwa na mafunzo naye lakini alikuwa hospitali kila mara . Alikuwa mkarimu licha ya kuwa na umri mdogo''. Waligwa kwa mara ya kwanza alipatikana na uvimbe wa ubongo mwaka 2016 na mkurugenzi wa filamu ya Queen of Katwe Mira Nair aliripotiwa kutuma watu ili kusaidia kufadhili matibabu yake nchini India, huku madaktari wa Uganda wakiripotiwa wakisema kwamba hawakuwa na vifaa vinavyohitajika kumtibu. Nchini Uganda ni kiwango kidogo cha wagonjwa walio na hali mbaya kama hiyo ambao hupata usaidizi huo wa kimatibabu kutokana na gharama za juu. Alionekana hana tatizo lolote mwaka 2017 na kurudi shule ya upili. Hatahivyo mwaka jana alipatikana na uvimbe mwingine katika ubongo. Kifo chake kilitangazwa na shule kupitia mtandao wa twitter. ''Ulikuwa kipenzi cha wengi na sasa tumekupoteza kupitia saratani ya ubongo katika umri mdogo'', ilisema shule ya upili ya Gayaza. Ibada ya mazishi ya Waligwa ilifanyika siku ya Jumapili na atazikwa baadaye siku ya Jumatatu.	https://www.bbc.com/swahili/habari-51531511
entertainment	Kwanini waandamanaji wa Nigeria wanamtaka Beyoncé kuwa kama Rihanna	"Rihanna, Kanye West na Nicki Minaj ni miongoni mwa watu mashuhuri ambao wamejitokeza  uunha mkono maandamano dhidi ya ukatili wa polisi nchini Nigeria. Lakini waandamanaji walimkaripia Beyoncé alipozungumzia suala hilo. Kwanini? Waandamanaji usiku ya Jumanne mjini Lagos walisema wanaume waliokuwa wamevalia sare za polisi waliwafuata na kuanza kuwapiga risasi walipokuwa wanaimba wimbo wa taifa, madai ambayo wanajeshi wanapinga wakisema ni ""taarifa ghushi"". Hatua iliyozua gumzo kali kote duniani. Mchekeshaji wa Afrika Kusini Trevor Noah alisema: ""Kama tulivyoshuhudia nchini Marekani, polisi wa Nigeria wanavunja maandamano y akupinga ukatili wa polisi kwa kufanya ukatili zaidi. Wasanii kadhaa wa kimataifa wamejitokeza kuunga mkono maandamano hayo Rihanna aliweka kwenye mtandao wake wa Twitter picha ya bendera ya Nigeria iliyokuwa na damu na kuambatanisha maneno: ""Moyo wangu umevunjika kutokana na matukio yanayoendelea Nigeria. Nikki Minaj alizungumza na waandamanaji moja kwa moja katika Twitter yake, akisema: ""Sauti yenu inasikika"". Halafu ikafuata kauli ya Beyoncé Kupitia shirika lake la misaada la, BeyGood, alisema: ""Nimevunjika moyo kuona unyama usiokuwa na maana unafanyika nchini Nigeria ... tunashirikiana na miungano kutoa huduma za dharura za afya, chakula na malazi. "" Kauli hiyo haikupokelewa vyema na waandamanaji. ""Nani alimwambia Beyoncé tuna njaa?"" alitoa maoni mjasiriamali wa kidijitali Papi Jay. Maoni yake yaliungwa mkono na muuzaji wa vipodozi Mercy Ehimare. ""kuna mtu anaweza kumwambia mwanamke huyu hatuna njaa??????? Tunahitaji msaada kupigania haki yetu, ""alijibu. Wafuatiliaji wa mtandao wa Twitter walighadhabishwa na kauli ya Beyoncé iliyoashiria wao ni maskini. Hiyo sio jinsi waandishi wa habari wa Nigeria walivyowaelezea watu ambao walianzisha maandamano hayo mtandaoni. Badala yake waliamua kuwaita  watu wenye ""ushawishi katika mtandao ya kijamii"". Siku za mwanzo wa maaandamano hayo, mwandishi wa BBC Nduka Orjinmo aliwataja watu waliokuwa wakiandamana kama ''kama vijana ambao baadhi yao wameweka rangi nywele zao, wengine wakiwa wametoboa pua na kutchora tattoo kwenye miili yao"". Pia kulikuwa na watu kama mwanaharakati Rinu Oduala, ambaye alikuwa amewashawishi waandamanaji wengine kukesha nje ya majengo ya serikali mjini Lagos mwezi Oktoba tarehe 7. Kwa hivyo wakati huu, waandamanaji walitaka tu kupaziwa sauti ujumbe wao kuhusu ukatili dhidi ya polisi Beyoncé ana wafuatiliwa na zaidi ya watu milioni 15 katika akaunti yake binafsi ya Twittter - Hii inamaanisha ujumbe atakaotuma utawafafikia watu wengi. Lakini walighadhabishwa na ujumbe wa Beyoncé anasema dor_gd, ambaye alisema aliuamua kuwaunga mkono maandamano hayo kupitia akaunti ya shirika lake la misaada. Wakosoaji pia walisema Beyoncé alichelewa kujiunga na maandamano hayo Maandamano yalianza wiki kadhaa kabla aamue kujiunga na wimbi la pili  la watu maarufu kuonnyesha uungaji mkono wake. Watu kama muigizaji wa Star Wars, John Boyega, Mchezaji wa Arsenal Mesut Özilna rappa Kanye West tayari walikuwa wametangazakuunga mkono maandamano hayo kwenye Twitter wiki moja kabla yake.. Wakati alipotweet, maandamano ya amani yalikuwa tayari yamegeuka kuw aya umwagikaji damu. Kwa nini watu wanaandamana? Maandamano yalianza karibu wiki mbili zilizopita kushinikza kuvunjiliwa mbali kwa kitengo maalum cha polisi cha kukabiliana na wizi wa mabavu (Sars). Kitengo hicho kimetuhumiwa kuwazuilia watu kinyume cha sheria, kuwanyanyasa na kuwa kuwapiga risasi na kilivunjwa na Rais  Muhammadu Buhari Oktoba tarehe 11. Lakini maandamano yameendelea kushuhudiwa katika maeneo kote nchini, miito ya kutaka huduma za usalama kufanyiwa mageuzi pamoja na serikali kwa ujumla. Katika kipindi cha wiki mbili zilizopita, kumeshuhudiwa ongezeko la watu wanaounga mkono maandamano ya Nigeria kupitia mtandao wa Twitter, kupitia hashtag tofauti, lakini ile iliyopata umaarufu ni ya #EndSARS. Maandamano hayo wakati mwingine yamekubwa na vurugu. Siku ya Jumanne shirika la kutetea haki la Amnesty International lilisema makundi ya watu waliojihami yalishambulia watu katika mji mkuu, Abuja. Kwa upande wao pilisi wamewalaumu watu kwa ""kujifanya"" waandamanaji na kuiba silaha na kuchoma moto ofisi za polisi katika jimbo la kusini la Edo. Katika hotuba ya video siku ya Jumatatu, Rais Buhari alisema maafisa wa polisi waliojihusisha na visa vya uvunjifu wa sheria watachukuliwa hatua za kisheria na kuongeza kwamba kuvunjwa kwa kitengo cha Sars ni ""hatua ya kwanza katika jitahada za serikali za kufanya mageuzi katika idara ya polisi""."	https://www.bbc.com/swahili/habari-54652845
health	Virusi vya corona: Marekani yasitisha matumizi ya dawa ya hydroxychloroquine kutibu corona	"Matumizi ya dharura ya dawa ya kutibu ugonjwa wa malaria ya hydroxychloroquine kama tib aya virusi vya corona yamefutwa kulingana na Shirika la Usimamizi wa Chakula na Dawa la Marekani (FDA). Shirika la (FDA) limesema kwamba ushahidi mpya kutoka kwa taasisi za afya umeonesha kuwa hakuna haja ya kuendelea kutumia dawa hiyo kwa matumaini kwamba inaweza kukabiliana na ugonjwa wa virusi. Rais Donald Trump alitetea matumizi ya dawa hiyo ya hydroxychloroquine kama tiba ya ugonjwa wa Covid-19. Machi, Shirika la FDA lilitoa idhini ya matumizi ya dawa hiyo kwa wagonjwa ambao watakuwa wanaumwa sana. Lakini Jumatatu, shirika hilo lilisema kwamba utafiti wa kwenye taasisi ulipendekeza kwamba dawa ya hydroxychloroquine haina ufanisi kwa kutibu ugonjwa huo wa virusi na kushindwa kuzuia maambukizi miongoni mwa waliopata maambukizi. Akijibu uamuzi uliochukuliwa na Shirika la Usimamizi wa Chakula na Dawa la Marekani (FDA), Trump alisema yeye amekuwa dawa hiyo kama kinga na hakupata madhara yoyote. ""Niliinywa na nikahisi vizuri,"" aliwaambia wanahabari Jumatatu, na kuongeza: ""Sina malalmishi kuhusu dawa hiyo, niliinywa kwa wiki mbili, na niko hapa, tuko hapa sote."" Rais huyo, 74, alisema kwamba watu wengi walimwambia kwamba dawa hiyo imenusuru maisha yao. Mei, Bwana Trump aliweka wazi kwamba anakunywa dawa hiyo ya kutibu ugonjwa wa malaria baada ya watu wengine katika Ikulu kuthibishwa kwamba wameambukizwavirusi vya corona. Maoni yake kuhusu dawa ya hydroxychloroquine ulikuwa gumzo liilosambaa katika mitandao ya kijamii na kuleta utata ndani ya tasnia ya wanasayansi kuhusu manufaa na athari za dawa hiyo pamoja na dawa nyingine yenye uhusiano wa karibu ya chloroquine. Majaribio ya matumizi ya dawa hiyo yalisitishwa kote duniani pale jarida la Lancet lilipochapisha utafiti wake unaoonesha kuwa dawa hiyo imeongeza idadi ya vifo na matatizo ya moyo kwa baadhi ya wagonjwa. Matokeo hayo yalifanya Shirika la Afya Dunia (WHO) na mengine kusitisha majaribio kwasababu za kiusalama. Hata hivyo, jarida la Lancet pia nalo liliondoa utafiti huo  baada ya kubainika kwamba ulikuwa na mapungufu mengi  na WHO imeanzisha tena majaribio ya dawa hiyo."	https://www.bbc.com/swahili/habari-53061596
politics	Uhamiaji: Kwanini Uingereza inawapeleka waomba hifadhi Rwanda?	"Baadhi ya waomba hifadhi wanaovuka bahari kati ya Ufaransa na Uingereza watatpelekwa Rwanda, chini ya mpango wa serikali ya Uingereza. Inasema mpango huo - ambao unapingwa mahakamani - utakatisha tamaa wengine wao kwenda Uingereza. Hata hivyo, kuna wasiwasi kuhusu haki za binadamu na ikiwa Rwanda itawafaa wanaotafuta hifadhi. Mpango huo wa majaribio wa miaka mitano utawezesha baadhi ya wakimbizi wanaowasili nchini Uingereza kupelekwa Rwanda, ili wakaombe hifadhi huko. Kundi la kwanza la waomba hifadhi linatarajiwa kuwasili Juni 14. Mpango huo zaidi unalenga wahamiaji wachanga wasio na waume ambao hufika kwa kile ambacho serikali ya Uingereza inakiita ""mbinu zisizo halali, hatari au zisizo za lazima"", kama vile kwa boti ndogo au kufichwa kwenye lori. Waomba hifadhi wa Uingereza wanatoka wapi? Hadi hivi karibuni, waomba hifadhi wengi wanaovuka bahari kuingia Ungereza wanatoka Iran - 80% mwaka 2018, na 66% mwaka 2019. Lakini kufikia sasa kuna mchanganyiko wawatu kutoka mataifa tofauti. Wairan walikuwa kama 30% ya waliofika kwa mashua ndogo mwaka jana. Takriban 21% walikuwa Wairaq, 11% Waeritrea na 9% Wasyria. Takriban 75% walikuwa wanaume wenye umri wa miaka 18 hadi 39. Mnamo 2021, watu 28,526 wanajulikana kuvuka Idhaa ya Kiingereza kwa boti ndogo - kutoka 8,404 mnamo 2020. Idadi hiyo  inatarajiwa kuogezeka zaidi mwaka huu. ""Mtu yeyote aliyeingia Uingereza kinyume cha sheria"" tangu Januari 1 anaweza kupelekwa Rwanda, hakuna idadi iliyowekwa, Waziri Mkuu wa Uingereza Boris Johnson amesema. Lakini chanzo kutoka Wizara ya Mambo ya Ndani kiliiambia BBC kwamba, katika wakimbizi 37 wa awali waliopangwa kusafirishwa Jumanne, lakini changamoto za kisheria kuhusu utumwa wa kisasa na haki za binadamu zimepunguza idadi hiyo kwa kiasi kikubwa. Kwa mujibu wa shirika la upendo Care4Calais, watu 11 sasa wanaweza kusafirishwa. Mashirika ya Misaada yanapinga mpango huo mahakamani, yakisema wanaotafuta hifadhi hawapewi muda wa kutosha kukata rufaa ya haki ya kukaa Uingereza. Makundi mengine yamehoji iwapo Rwanda ni salama kwa wanaotafuta hifadhi na kwamba sera hiyo inakiuka sheria za haki za binadamu. Mahakama ya Rufaa ya Uingereza ilikataa ombi la kusitisha safari ya ndege siku ya Jumanne. Shirika la misaada la Asylum Aid limetuma maombi ya zuio dhidi ya safari hiyo ya ndege. Mwanasheria wa Umoja wa Mataifa aliiambia Mahakama Kuu ya London kwamba wakimbizi watakuwa katika hatari ya ""madhara makubwa, yasiyoweza kurekebishwa"" ikiwa watapelekwa Rwanda. Lakini Bw. Johnson alisema serikali ilijua kwamba ""mawakili makini sana"" watapinga mahakamani sera hiyo. Alisema wanaharakati ""Wanaharakati wanataka kuwa na njia ya wazi kabisa ya uhamiaji"" na ilikuwa muhimu ""kukomesha magenge ya wahalifu"" kusafirisha watu katika Idhaa katika mashua hatari. Wakosoaji wa mpango huo ni pamoja na Justin Welby, mkuu wa Kanisa la Uingereza, ambaye alisema ""kanuni lazima izingatie hukumu ya Mungu, na haiwezi"". Na kulingana na ripoti za gazeti, Prince Charles ameelezea kuwa ""ya kutisha"". Itagharimu pesa ngapi? Uingereza inawekeza paundi milioni 120 katika ""maendeleo ya uchumi na ukuaji wa Rwanda"" kama sehemu ya makubaliano. Ofisi ya Mambo ya Ndani ilisema mfumo wa hifadhi ya Uingereza kwa sasa unagharimu £1.5bn kwa mwaka, huku zaidi ya £4.7m kwa siku zikitumika katika hoteli kuwahudumia wahamiaji wasio na makazi. Ulinganisho umefanywa na mfumo wa  Australia wa kuwahudumia wahamiaji nje ya nchi, ambao ulikadiriwa kugharimu $957m (£546m) mnamo 2021-22. Gharama ya kuwaondoa watu kutoka Uingereza kwa ndege ya kukodi ilikuwa zaidi ya pauni 13,000 kwa kila mtu mnamo 2020. Rwanda inawahifadhi vipi wakimbizi? Rwanda inarekebisha hosteli karibu na mji mkuu, Kigali, ili kuwahifadhi wahamiaji hao kutoka Uingereza. Waandishi wa habari ambao wametembelea maeneo hayo wanasema ni ya msingi. Nchi hiyo tayari ina yakriban wakimbizi 150,000, wengi kutoka nchi jirani za Burundi na DR Congo. Umoja wa Mataifa na Umoja wa Ulaya pia wameanzisha ""kituo cha usafiri"" huko Gashora, kilomita 90 kutoka mji mkuu, Kigali, ili kuwahifadhi wakimbizi 300 kutoka Mashariki ya Kati na kwingineko barani Afrika. Walijaribu kuvuka bahari ya Mediterania kutoka Libya hadi Ulaya, lakini walinaswa na vita vya wenyewe kwa wenyewe vya Libya. Nchi hiyo kwa sasa ni nyumbani kwa wakimbizi 150,000, wengi wao kutoka nchi jirani ya Burundi na DR Congo. Baadhi ya wakimbizi nchini Rwanda wameweza kupata kazi kama vibarua wa mashambani na watumishi wa nyumbani. Hata hivyo, wengi hawana ajira na wanategemea manufaa ya serikali ya takriban £35 kwa mwezi. Serikali ya Rwanda inasema nchi hiyo imekuwa na ukuaji wa ""muujiza"" wa kiuchumi tangu 1994, wakati vita vya mauaji ya halaiki vilipoua watu 800,000. Idadi ya watu wanaoishi chini ya mstari wa umaskini wa kitaifa imepungua kutoka 77% mwaka wa 2001 hadi 55% mwaka wa 2017. Umri wa kuishi wakati wa kuzaliwa uliongezeka kutoka miaka 29 katikati ya miaka ya 1990 hadi miaka 69 mwaka wa 2019. Hata hivyo, Rwanda inasalia kuwa mojawapo ya nchi maskini zaidi duniani, ikishika nafasi ya 165 kwa mapato ya wastani kwa kila mkuu wa watu. Takriban 70% ya watu milioni 13 nchini humo wanaishi kutoka mkono hadi mdomo kama wakulima wa kujikimu."	https://www.bbc.com/swahili/habari-61797375
entertainment	Wimbo Baba: Profesa Jay na Stamina wazungumza baada ya Magufuli kupenda wimbo wao	Wimbo ulioimbwa na wasanii wa Tanzania Profesa Jay na Stamina kwa jina 'baba' umepigwa umepata umaarufu zaidi baada ya rais Magufuli kusema kwamba anaupenda na kutaka upigwe katika kituo kimoja cha runinga . Magufuli alisema kwamba ujumbe uliopo katika wimbo huo ni muhimu sana kwa jamii. Mwanahabari wetu Yusuf Mazimu alizungumza na wanamuziki hao na kuandaa taarifa ifuatayo	https://www.bbc.com/swahili/habari-56206186
technology	Elon Musk: Jinsi mtu tajiri zaidi duniani alivyonunua Twitter	"Ilikuwa jioni tulivu mwishoni mwa Machi huko San Jose. Mkutano ulioandaliwa kwa haraka ulikuwa umepangwa katika Airbnb ili kumkaribisha mtu tajiri zaidi duniani. Mkutano huo ulikuwa wa hadhi ya juu kwa Twitter. Hivi karibuni Elon Musk alikuwa mwanahisa mkubwa zaidi wa Twitter. Sasa kulikuwa na mazungumzo kwamba anataka kujiunga na bodi ya kampuni. Wakati mwenyekiti wa Twitter, Bret Taylor, alipowasili katika ukumbi huo haikuwa kile alichokuwa akitarajia. Hii ""inaongoza kwa sehemu ya ajabu ambayo nimewahi kufanya mkutano hivi karibuni"", inasemekana alimtumia ujumbe Bw Musk. ""Nadhani walikuwa wakitafuta Airbnb karibu na uwanja wa ndege na kuna matrekta na punda,"" alimwambia. Hata hivyo, mkutano ulifanyika vizuri. Siku chache baadaye ilitangazwa kuwa Bw Musk atajiunga na bodi ya Twitter. Huo ulikuwa mwanzo tu. Miezi sita iliyofuata ingeshuhudia moja ya mikataba ya kichaa zaidi, isiyo ya kawaida katika historia ya Silicon Valley. Mwanzoni mwa Aprili, Bw Musk alionekana kufurahishwa na msimamo wake wa bodi kwenye Twitter, akitweet mara kwa mara kuhusu jinsi kampuni inaweza kubadilika. Mnamo tarehe 14 Aprili, bilionea huyo alisema hadharani kwamba alitaka kununua Twitter - kufuli, hisa na pipa. Alitoa $44bn (£38bn) kwa Twitter katika kuipokea au kuiacha. Bodi ya Twitter hapo awali ilikataa ofa hiyo, hata ikaunda kifungu cha ""kidonge cha sumu"" ili kujaribu kumzuia Bw Musk kuinunua kampuni hiyo kwa lazima. Kisha akabadili moyo (sio mara ya kwanza katika hadithi hii). Bodi ya Twitter baada ya kutafakari iliamua mpango huo na mnamo Aprili 25, Twitter ilitangaza kuwa wamekubali ofa hiyo. ""Yessss"" Bw Musk alitweet. Bw Musk alidai kuwa Twitter ilikuwa imepotea njia. Alisema Twitter mara nyingi ilizuia hotuba na, kama ""ukumbi wa jiji"" duniani, ilihitaji kuweka uhuru wa kujieleza zaidi ya yote. Alisema hakujali kuhusu ""uchumi hata kidogo"" katika mahojiano katika mkutano wa TED2022 huko Vancouver, Canada. Hiyo ilikuwa bahati, kwa sababu wiki na miezi baada ya mpango huo hisa za teknolojia zilishuka. Thamani ya Twitter pia ilipungua. Hivi karibuni, wachambuzi wengi walianza kuhoji ikiwa Bw Musk alikuwa amelipa zaidi kwa Twitter. Alianza kuuliza hadharani maswali tofauti - kuna akaunti ngapi za kweli kwenye Twitter? Bilionea huyo - aliyeorodheshwa na Forbes na Bloomberg kama mtu tajiri zaidi duniani, mwenye utajiri wa takriban dola bilioni 250 sawa na (£216bn) - kwa miaka mingi alikuwa akilalamika kuhusu idadi ya akaunti zisizo halisi kwenye jukwaa hilo. Baada ya ofa yake kukubaliwa, aliuliza mara kwa mara Twitter kutoa data kuhusu watumiaji wangapi halisi. Wasimamizi wa Twitter walitoa takwimu zilizokuwa chini ya 5% ya watumiaji halisi wa kila siku, kulingana na makadirio kutoka kwa sampuli za akaunti, zilikuwa feki. HiliIlionekana kumkasirisha Bw Musk. Baada ya mazungumzo marefu ya Twitter kutoka kwa Bw Agrawal, akielezea jinsi kampuni hiyo ilivyofikia idadi hiyo, Bw Musk alijibu kwa emoji ya kinyesi. Mpango huo ulikuwa ukisambaratika. Sio kwamba haikutarajiwa kabisa, mnamo tarehe 8 Julai, Bw Musk alitangaza kuwa anataka kujiondoa kwenye mpango huo Je, alikuwa akijaribu kupata bei nzuri kutoka kwa kampuni au alimaanisha kweli kujiondoa? Ilikuwa vigumu kubaini. Twitter haikutaka kabisa kusikia mchezo huo. Ilidai kuwa makubaliano ya Bw Musk ya kununua kampuni hiyo yalikuwa ya lazima kisheria na hakuwa nachaguo la  kutengua mpango huo. Huku pande zote mbili zikijihami kwa mawakili wa ngazi ya juu waliolipwa donge nono, tarehe ya mahakama iliwekwa mjini Delaware, tarehe 17 Oktoba kuamua iwapo Bw Musk atalazimishwa kununua kampuni hiyo. Katika nyaraka za mahakama, Twitter ilisema kuwa ilikuwa imempa taarifa za kutosha kuhusu idadi ya watumiaji halisi iliyokuwa nayo. Bw Musk alisema Twitter huenda ina watumiaji hewa wengi kuliko ilivyodai hadharani, na hata kuishutumu kampuni hiyo kwa udanganyifu. Ukosoaji huo wa umma ulikuwa ikiathiri Twitter. Sehemu kubwa ya mapato ya Twitter yanatokana na matangazo na watangazaji walianza kushangaa ni matangazo mangapi yaliyokuwa yakionyeshwa kwa watu watumiaji halisi. Mchakato huo ulisumbua sana katika Makao Makuu ya Twitter pia. Baadhi ya wafanyakazi walifurahia wazo la Bw Musk kuwa Mkurugenzi Mtendaji wao. Wengi kwa faragha - na wengine hadharani - walisema ununuzi wake utakuwa janga kwa udhibiti wa maudhui na malengo mapana ya kampuni. Bw Musk, Twitter, hakimu na waandishi wa habari, wote walikuwa wakijiandaa kwa kile kilichoonekana kama kesi ya kuepukika mahakamani wakati mabadiliko mengine ya ajabu yalipotokea. Baada ya kutoa kila aina ya madai dhidi ya Twitter, Bw Musk ghafla alitangaza mpango huo umeanza tena. ""Kununua Twitter ni kuongeza kasi ya kuunda X, programu ya kila kitu,"" alisema. Ni nini ilimfanya abadili mawazo yake? Labda alifikiri atapoteza kesi yake mahakamani. Siku chache kabla ya kutangaza uamuzi huo, alitarajiwa kutia saini makubaliano ya nje ya mahakama na mawakili wa Twitter. Labda alitaka kuepuka maswali ambayo yangekuwa ya kuchosha na yanayoweza kufichua. Kwa sababu yoyote, unaweza kuona kwa nini Twitter haikukimbilia kusherehekea ushindi dhidi ya Musk hasa baada ya ''kuumwa na nyoka mara mbili''.... ndio maana ilikaa kimya yote haya yakifanyika. Bw Taylor alituma ujumbe wa Twitter kuwa kampuni hiyo ""imejitolea kufunga shughuli ya bei na masharti waliyokubaliana na Bw Musk"". Twitter pia iliomba kesi hiyo iahirishwe, sio kufutwa. Mawakili wa Bw Musk walijibu kwamba Twitter ""haitakubali ndiyo kuwa jibu"". Bw Musk alikuwa na hadi saa tisa ya tarehe 28 Oktoba kutoa pesa. Mabilioni yalitolewa na marafiki zake matajiri na benki. Iliyobaki, kutoka kwa Bw Musk, kwa kuuza baadhi ya hisa zake huko Tesla. Makubaliano ambayo nyakati fulani yalionekana kuwa magumu, yasiyowezekana kuvunjika, sasa yamekamilika."	https://www.bbc.com/swahili/articles/cx0ywy4xll9o
health	'Umeolewa au hujaolewa'	Wanawake wawili nchini Kuwait  wanasimulia jinsi walivyokosa huduma kutoka kwa daktari bingwa wa wanawake baada ya daktari kugundua kuwa hawajaolewa.	https://www.bbc.com/swahili/habari-51092756
religion	Africa Eye: Wachungaji wakorofi, miujiza ya uongo na mauaji	Kwa mamilioni ya Wakristo wa Afrika, Ukristo ni nguzo ya maisha yao. Lakini mlipuko wa wachungaji wakorofi wanaotumia imani ya wafuasi wao kwa maslahi ya kibinafsi wamewafanya wengi kutilia shaka imani yao. Ripota wa Africa Eye Peter MacJob alisafiri hadi Uganda kukutana na familia ambazo zimepata hasara kubwa kutoka kwa wachungaji wakorofi, na wale ambao wameacha dini kabisa. Kutokana na walaghai wanaocheza shere  na imani ya mamilioni ya watu, ni nini mustakabali wa waumini nchini Uganda na kote barani Afrika?	https://www.bbc.com/swahili/habari-60976590
politics	Babushka Z: Ajuza wa Ukraine aliyegeuzwa nyota wa propaganda ya Urusi	"Mwanamke mzee wa Ukraine anayepeperusha bendera nyekundu ya Sovieti amekuwa sura ya propaganda za Kremlin baada ya video ya kukutana kwake na wanajeshi wa Ukraine kusambaa. BBC ilimtafuta ""Babushka Z"" ili kujaribu kubaini ukweli wa tukio hilo. ""Sidhani wanapaswa kunitukuza. Mimi ni mwanamke wa kawaida tu. Sielewi kwa nini nimekuwa mtu mashuhuri."" Mwanamke huyo ametambuliwa kama Babushka Z - ""bibi"" kwa Kirusi, herufi ya Z ikiashiria alama iliyochapishwa kwenye magari ya kivita- alishangaa sana BBC ilipomuonesha picha y umaarufu wake mpya. ""Sijawahi kuiona popote,"" anasema. Video inamuonyesha akitembea kuelekea kwa askari wawili wa Ukraine akiwa ameshikilia bendera ya Usovieti. Askari hao wanasema wamefika kumsaidia na kumpa mfuko wa chakula. Kisha wanachukua bendera kutoka kwake, na kuitupa chini na kuikanyaga. Kitendo hicho kinamkera mwanamke huyo, anawarudishia chakula. ""Wazazi wangu walikufa kwa ajili ya bendera hiyo katika Vita vya Pili vya Dunia,"" anasema kwa hasira. Kwa Kremlin, hii ni dhahabu. Ni nadra sana kwa propaganda ya Urusi kuangazia watu moja kwa moja, kwa hivyo walimtumia mwanamke huyo kama mfano usio wa kawaida kwa raia wa Ukraine ambaye anajutia kuanguka kwa Muungano wa Sovieti na kuwachukulia Warusi kuwa wakombozi. Waukraine wengi - Hata katika maeneo yanayokaliwa na watu wanaozungumza Kirusi- hawajaunga mkono uvamizi wa Urusi, kwa hivyo kupeperusha kwake bendera ya Usovieti kulitumiwa kama uthibitisho kwamba kitendo chake kinaungwa mkono na wenyeji. Kutoka na hilo waendesha propaganda wa Kremlin walianza shughuli zao. Ndani ya siku chache, picha ya ya mwanamke huyo - ilitumiwa kuendeleza ajenda ya Urusi na kusambazwa  kila mahali mtandaoni, kutoka  Moscow na Siberia hadi kisiwa cha Sakhalin mashariki ya mbali t. Sasa anaenziwana picha yake imekuwa ikitumiwa kwenye michoro ya ukutani, mabango, kadi za posta, sanamu na vibandiko vikubwa. Nyimbo na mashairi yametungwa. Maafisa wa Urusi hata waliamua kuzindua sanamu yake huko Mariupol, mji wa Ukraine ambao umeshambuliwa kwa bomu. Hadi hivi karibuni, hakuna aliyejua utambulisho wa kweli wa Babushka Z. Kwa kweli, hakuna mtu aliyekuwa na uhakika kama alikuwa hai. Lakini ni mtu halisi. Jina lake ni Anna Ivanovna na tulifanikiwa kumpata Velyka Danylivka, kijiji kilichopo karibu na Kharkiv kaskazini - mashariki mwa Ukraine ambako anaishi na mume wake na mifugo yao. Mama huyo mwenye umri wa miaka 69-anaonekana kushutuka tulipomuonyesha picha ya sanamu iliyotengnezwa kutokana na picha yake. "" Yaani naonekana mzee hivi?"", aliuliza. ""Ni kama mgeni ananitazama!"" Lakini hadithi yake ni tofauti sana na taswira ambayo vyombo vya habari vya Urusi vimekuwa vikijenga. Yeye haungi mkono vita. ""Nawezaje kuunga mkono kuuawa kwa watu wangu? Wajukuu na vitukuu vyangu wamelazimika kukimbilia Poland. Tunaishi kwa hofu."" Lakini kwanini Anna aliwasalimia askari hao akiwa na bendera ya Uspvieti? Anasema ameeleweka vibaya. Anadai kuwa aliwachanganya wanajeshi wawili wa Ukraine wakimpa chakula na wanajeshi wa Urusi. ""Nilifurahi kwamba Warusi wangekuja na wasipigane nasi. Nilifurahi kwamba tutaungana tena."" Anna hakuhusisha kitendo chake na mada yoyote ya kisasi ya kisiasa. Bendera nyekundu, anasema, sio bendera ya Umoja wa Kisovyeti, si ya Urusi, lakini ""bendera ya upendo na furaha katika kila familia, katika kila jiji, katika kila jamhuri. Si ya umwagaji wa damu. Na yeyote anayesema vinginevyo, anakosea."" Wakati Anna akiongea, kishindo cha mara kwa mara cha mizinga na mapigano kilisikika karibu. Hakukurupuka hata mara moja - ameshaizoea. ""Ningepata nafasi ya kuzungumza na Vladimir Putin ningemwambia, umefanya makosa. Sisi ni wafanyakazi wa Ukraine, tumefanya kosa gani kupitia madhila kama haya? Sisi ndio tumeathirika zaidi."" Lakini Anna ni kizazi cha zama za Usovieti, hayuko tayari kumkosoa hadharani kiongozi wa Urusi.. ""Putin ni rais. Tsar, mfalme."" Ijapokuwa amekuwa maarufu mjini Moscow, kijiji cha Anna hakijasazwa na vikosi vya Putin -kimeshambuliwa kwa mabomu mara kadhaa. Nyumbani kwake piakumeshambuliwa - madirisha yameharibiwa, paa la nyumba limeng'olewa na vipande vya mbao vimetapakaa kila mahali. ""Hebu angalia,"" Anna alisema. ""Hawajali watu nchini Ukraine, wanachotaka ni kunyakua ardhi yetu."" Dmytro Galko kutoka Wizara ya Utamaduni ya Ukraine anakubaliana na hilo. Anasema propaganda za Kirusi hufanya kila kitu kuwa cha mwelekeo mmoja. ""Hawajali kuhusu ukweli, hawajali watu halisi. Hawajali na Anna ni nani, au hatima yake. Ingewezekana, wangemuua, kumzika na  kwenye kaburi la kumbukubu. ""anasema. Anna sasa anahofia usalama wake nchini Ukraine, anashambuliwa mtandaoni kwa sababu anaonekana kuwa anaunga mkono Urusi. Majirani zake wote wanamtenga. Ni kijiji kidogo na kila mtu anamjua mwenzake. ""Sifurahii kuwa wamenifanya maarufu. Kwa sababu huko Ukraine, sasa wananichukulia kuwa msaliti."" Lakini ni wazi kuwa kiwango cha kweli cha umaarufu wake kinaonekana tu kwa Anna mwishoni mwa mahojiano yetu. Tunapomuaga, anajaribu kutupa bendera yake nyekundu aipendayo. ""Sitaki shida yoyote. Sitaki watu waitumie dhidi yangu."""	https://www.bbc.com/swahili/habari-61811040
religion	Kifo cha Rais Magufuli: Rastafari wa Mwanza wamfanyia ibada kiongozi huyo wa Tanzania	Rastafari wa Mwanza wenye itikadi za kipekee wamefanya ibada maalumu ya kumuombea hayati Rais John Pombe Magufuli wakisisitiza alikuwa ni shujaa Vilevile wamemuombea Rais Mpya Samia Hassan Suluhu  hekima ya kutimiza kwa ukamilifu na uadilifu majukumu yake na kuendeleza mema yote yaliyo achwa na mtangulizi wake.	https://www.bbc.com/swahili/habari-56506318
sports	Tetesi za soka Ulaya Jumapili 13.03.2022: Lukaku, Jorginho, Emerson, Alonso, Azpilicueta, Salah	Mshambuliaji wa Misri Mohamed Salah, 29, anataka kusalia kwenye Ligi ya Primia ikiwa hatakubali kusaini mkataba mpya na Liverpool. (Football Insider) Juventus wanalenga kuwanunua wachezaji wawili wa kimataifa wa Italia wa Chelsea - kiungo Jorginho, 30, na beki wa kushoto Emerson Palmieri, 27, ambaye kwa sasa yuko kwa mkopo Lyon. (Tuttosport - in Italian) Barcelona pia wanaifuatilia Chelsea na wanavutiwa na wachezaji wao wawili wa kimataifa wa Uhispania - mlinzi wa kushoto Marcos Alonso, 31, na mlinzi wa kulia Cesar Azpilicueta, 32, ambaye mkataba wake unamalizika msimu huu. (Mundo Deportivo) Ombi la Saudi Media la kutaka kuinunua Chelsea ni pamoja na mipango ya kuunda upya Stamford Bridge na kuwaongezea kandarasi wachezaji kama vile Azpilicueta na mlinzi wa Ujerumani Antonio Rudiger, 29, ambaye mkataba wake wa sasa unatarajiwa kuisha msimu huu wa joto. (Goal) Mshambuliaji wa Ubelgiji Romelu Lukaku,28, yuko tayari kukatwa mshahara kwa ajili ya mchakato wa kurejea Inter Milan kwa mkopo (Calciomercato in Italian) Lukaku amekasirishwa na madai kuwa anajaribu kutumia vibaya hali ya Chelsea na kuwa hana nia ya kuondoka katika klabu hiyo. (Telegraph ) Manchester United wameingia kwenye kinyang'anyiro cha kumnunua mshambuliaji wa Real Sociedad na Uswidi Alexander Isak, 22. (Star) Mkufunzi binafsi wa Paul Pogba anasema kiungo huyo wa kati wa Ufaransa, 28, ataondoka Manchester United mkataba wake utakapokamilika mwishoni mwa msimu huu. (Calciomercato) Newcastle wako kwenye mazungumzo na kiungo wa kati wa Uingereza Sean Longstaff, kuhusu mkataba mpya wa muda mrefu. Mchezaji huyo 24,  mkataba wake unamalizika msimu wa joto (Times) Manchester United wanaweza kuchukua hatua ya kumrejesha Sam Johnstone kutoka West Brom msimu wa joto, ingawa Tottenham na Southampton pia wana nia ya kumsajili mlinda mlango huyo wa England mwenye umri wa miaka 28, ambaye anatazamiwa kuwa mchezaji huru. (Sun) Chelsea watamsajili  kiungo wa kati wa Uhispania Saul Niguez, 27, kutoka Atletico Madrid msimu huu - ikiwa vikwazo vya serikali ya Uingereza vitawaruhusu. (Mirror) Chelsea imeiomba serikali ya Uingereza kuondoa marufuku ya kuwaongezea mikataba wachezaji huku kukiwa na hofu kuwa huenda ikawaacha na mzozo mkubwa wa ulinzi msimu ujao. (Telegraph ) Manchester United wamejulishwa kuhusu uwezekano wa kocha wa Chelsea Thomas Tuchel kupatikana mwishoni mwa msimu huu. (Mail) Kocha wa Ajax Erik ten Hag yuko tayari kuwa kocha wa Manchester United - na yuko tayari kuwa pamoja na kocha wa muda Ralf Rangnick  kwenye benchi. (Mirror) Real Madrid wanataka kumbakisha kiungo wa kati wa Croatia Luka Modric, ambaye anatazamiwa kuwa mchezaji huru kwa angalau msimu mwingine lakini mchezaji huyo mwenye umri wa miaka 36 bado hajasaini mkataba mpya. (Marca- in Spanish) AC Milan wamefikia makubaliano na Lille kumsajili kiungo wa kati wa Ureno Renato Sanches, 24, msimu wa joto. (Calciomercato - in Italian) Juan Mata anaweza kupewa nafasi ya ukocha katika klabu ya Manchester United - ikiwa kiungo huyo wa kati wa Uhispania, 33, atastaafu mkataba wake utakapokamilika msimu huu wa joto. (Sun)	https://www.bbc.com/swahili/habari-60726335
entertainment	Kili Challenge: Msanii Diamond Platinumz arudia njiani	Msanii  wa muziki wa Bongo Fleva Nasib Abdul maarufu Diamond Platinumz ni mmoja wa wasanii walioshiriki kampeini ya kupanda mlima Kilimanjaro mwaka huu lakini hakufanikiwa kufika kileleni. Licha ya hatua ya msanii huyo kuangaziwa pakubwa katika mitandao ya kijamii alirudi baada ya kufika kituo cha kwanza. Kampeini hiyo ambayo imekua ikihamasisha baadhi ya raia kutoka nchini Tanzania, wasanii, viongozi mbali mbali na hata raia wa kawaida kujitokeza kuenda kupanda mlima kilimanjaro imekua ikiendelea kwa wiki moja sasa. Kampeini hiyo ilikua ikiendeshwa chini ya Waziri wa Mali asili na Utalii Daktari Hamisi Kigwangala ikiwa na kauli mbiu ya Tukutane Kileleni. Diamond alielezea sababu tofauti zilizomfanya avunje safari yake ikiwa ni pamoja na tamasha la wikendi la Arusha. Baadhi ya wasanii kutoka nchini Tanzania akiwemo balozi wa Utalii Miss Tanzania Queen Elizerbeth walifanikiwa kupanda mlima huo kwa wakati wake wakiandamana na waziri Kigwangala. Wasanii wa filamu za Bongo movie Steve Nyerere na Steve Jacobs pia waliojitoa kituo cha kwanza kuelekea kupanda mlima Kilimanjaro. Msanii huyo alionekana akiwa na maumivu makali kabla ya kujiondoa katika kampeini hiyo kwa kutokana na kuchoka. Wasanii hao walikuwa sehemu ya watu zaidi ya 130 walishiriki kampeni ya Kili Challenge, Twenzetu Kileleni iliyoandaliwa na Waziri wa Mali asili na Utalii Dkt Hamisi Kigwangala. Kampeini ya kupanda mlima Kilimanjaro imekuwa ikipewa maudhui tofauti  yote kwa ajili ya kuhamasisha Watnzania masuala kadhaa ya kijamii. Ripoti za hivi punde zinaashiria kuwa Tanzania imeorodheshwa taifa la 10 miongoni ma mataifa ya Afrika ambayo sekta yake ya Utalii inaendelea kukua kwa kasi. Licha ya kuwa na madhari ya kuvutia imekua ikiorodheshwa nyuma ya mataifa kama vile Mauritius, Ushelisheli, Namibia, Kenya, Ethiopia na Botswana. Kili Challenge ni mfuko ambao umeendelea kukusanya fedha nyingi kwa miaka yote, fedha ambazo zimetumika kusaidia maeneo mbalimbali na makundi ya Wajane, Watu Wanaoishi na Virusi vya UKIMWI, Watoto yatima, Vijana, pamoja na Taasisi zinazotoa huduma muhimu za UKIMWI nchini.	https://www.bbc.com/swahili/habari-49879459
business	Cryptoqueen: Jinsi mwanamke huyu alivyoutapeli ulimwengu kisha kupotea	Ruja Ignatova alijiita Malkia wa sarafu ya kidigitali al maarufu Crptocurrency.  Aliwaeleza watu kuwa amebuni sarafu ambayo itatoa ushindani kwa Bitcoin na kuwashawishi kuwekeza mabilioni ya fedha, kisha miaka miwili iliyopita akatoweka. Jamie Barlett alitumia miezi kadhaa kuchunguza ni jinsi gani alivyoweza kuwashawishi watu kupitia matangazo ya kibiashara ya kuwekeza katika sarafu za kidigitali na kujaribu kung'amua ni wapi anakojificha Mapema mwezi Juni mwaka 2016, mafanyabiashara huyo mwenye miaka 36 aliyejiita Dkt. Ruja alisimama jukwaani katika ukumbi wa Wembley mbele ya maelfu ya mashabiki wake. Kama ilivyokuwa kawaida yake, alikuwa amevalia gauni lenye bei ya tahamni la kuhudhuria hafla za jioni, hereni za ndefu za dhahabu na rangi nyekundu mdomoni. Aliuleza umati huo kuwa sarafu yake ijulikanayo kama OneCoin inapigiwa upatu kuwa sarafu kubwa zaidi duniani ya kidijitali ambayo alidia kila mtu ataweza kufanya malipo kokote kule. Bitcoin ndiyo ilikuwa sarafu ya kwanza ya kidjitali na bado inaslaia kuwa inayotambulika zaidi. Kupanda kwa thamani yake kutoka mapeni kidogo hadi mamia ya dola kwa kila sarafu ilipofika katiakti ya mwaka 2016, imesababisha msisimko mkubwa miongoni mwa wawekezaji. Watu wengi walitafuta kujihusisha na fursa hii mpya na ya kipekee. Dr Ruja aliuambia umati katika ukumbi wa Wembley kuwa OneCoin ndiyo itakayoiangamiza Bitcoin akisema katika kipindi cha miaka miwili ijayo, hakuna atakayekuwa akizungumzia tena Bitcoin. Kote ulimwenguni, watu tayari waliwakuwa wanawekeza kattika OneCoin, wakitumai kuwa sehemu ya mageuzi makubwa katika ulimwengu wa fedha za kidijitali. Nyaraka zilizovujishwa kwa BBC zinaonesha Waingereza  walitumia kima cha pauni milioni 30 kuwekeza katika OneCoin katika kipindi cha miezi sita ya kwanza za mwaka 2016, Pauni milioni mbili katika kipindi cha wiki moja pekee na kiwango cha uwekezaji kingeongezeka baada ya maonesho ya Wembley. Kati ya Agosti 2014 na Machi 2017, zaidi ya Pauni bilioni 4 ziliwekezwa katika mataifa kadhaa. Kuanzia Pakistan, Brazil, Hong Kong, Norway, Canada, Yemen hadi Palestina. Lakini kulikuwa na jambo moja muhimu ambalo hawa wawekezaji . Kulieleza hilo, kwanza inabidi nitoe ufafanuzi jinsi sarafu ya kidijitali inavyofanya kazi. Hii si rahisi, tembelea mitandao na utakuta maelezo karibu mia , mengine ya kushangaza hadi hata wasio na utaalamu kuhusu sarafu hii. Ila la msingi kwanza kujua ni kwamba pesa zina thamani kwa sababu watu wengine wanadhani zina tahamni, Iwe ni noti au mapeni ya Benki ya Uingereza,  mawe ya thamani au hata viberiti ambavyo vyote vilitumika kama fedha katika kipindi cha nyuma, hufanya kazi wakati ambapo kila mmoja anaamini. Kwa muda mrefu, watu wamejaribu kutengeza sarafu za kidijitali ambazo ni huru dhidi ya sarafu zinazotumika na serikali, lakini wamekuwa wakishindwa kwasasabu watu hawaziamini sarafu hizo. Huwa wanahitaji mtu wa kutwishwa dhamana ambaye anaweza kudhibiti mgao wa sarafu hiyo na udanganyifu ni rahisi kufanyika. Sababau ya kwanini watu wengi wanavutiwa na Bitcoin ni kuwa inasuluhisha matatizo hayo. Inategemea mfumo maalumu wa kuweka data za watumiaji wake ujulikanao blockchain, ambo ni kama kitabu kikubwa ambacho wamiliki wa Bitcoin wana nakala zake, Wakati wowote Bitcoin inatumwa kutoka kwa mtu mmoja hadi mwingine, rekodi ya malipo hayo yananakiliwa kwa  kitabu cha kila mmoja. Hakuna mtu, benki, serikali au hata walioanzisha sarafu hiyo anasimamia au anaweza kubadilisha mfumo huo wa kufanya biashara ya fedha. Kuna mahesabu yanayohitaji werevu wa hali ya juu yanayotumika katika bishara hiyo ya Bitcoin ambayo inamaanisha kuwa hakuwezi kutengezwa sarafu ghushi, mfumo huo hauwezi kudukuliwa au kedha hizo za kidijitali kutumika mara mbili.	https://www.bbc.com/swahili/50559807
health	Virusi vya corona: Wimbi la pili la corona likoje na linaweza kutokea vipi?	"Virusi vya corona havitaisha hivi karibuni. Baadhi ya nchi bado zinashughulikia mlipuko mkubwa, lakini hata zile ambazo zimeweza kudhibiti virusi zinahofia ""wimbi la pili"". Awamu ya pili ya Spanish flu karne iliyopita ilikua mbaya kuliko awamu ya kwanza. Kwahivyo, ni lazima kutakuwa na wimbi jingine? na je wimbi la pili linaweza kuwa baya kiasi gani? Unaweza kulifikiria  kama mawimbi ya baharini. Idadi ya maambukizi yanapanda na halafu yanashuka tena-kila mzunguko ni mmoja''wimbi'' la virusi vya corona. Hakuna maelezo rasmi juu ya sababu yake. ""Si jambo la kisayansi, jinsi unavyofafanua  wimbi ,"" Dkt Mike Tildesley, kutoka Chuo kikuu cha  Warwick, aliiambia  BBC. Baadhi wanaeleza kuwa kupanda kokote kwa wimbi la pili huwa ni kwa kiwango kikubwa zaidi ya wimbi la kwanza. Hii inatokea katika baadhi ya majimbo ya Marekani. Kusema wimbi moja limeisha, viirusi vingekua vimeweza kudhibitiwa na maambukizi yangekua yamepungua kwa kiasi kikubwa. Kwa wimbi la pili kuanza unahitaji ni pale kiwango cha maambukizi kinapopanda bila kukoma.New Zealand, ambayo ilikua na kisa cha kwanza cha maambukizi baada ya siku 24 bila virusi vya corona, na Beijing ambayo inakabiliwa na mlipuko baada ya kuwa na siku 50 za bila maambukizi ya virusi haziko katika nafasi  hii. Jibu linategemea maamuzi yatakayofanywa ili kuvifanya virusi viishe. ""Ninadhani kusema ukweli kuna hali kubwa ya sintofahamu…lakini kusema kweli ni jambo linalonitia hiofu sana,'' anasema Dkt Tildseley. Uwezekano uko wazi huko-virusi bado vipo Uingereza na si kwamba vimepungua uwezekano wa kuuaau vinaambukiza zaidi ya vilivyokua mwanzoni mwa 2020. Ni karibu 5% ya watu wa Uingerezatu wanaodhaniwa kuwa wameambukizwa na hakuna hakikisho kwamba wote wana kinga ya mwili dhidi ya virusi. ""Ushahidi  ni kwamba wengi wa watu bado wamo hatarini, iwapo hatua za kudhibiti maambukizi zitaondolewa hali itakua kama ilivyokua mwezi Februari,anasema Dkt  Adam Kucharski kutoka taasisi ya  mafunzo ya usafi na tiba ya magonjwa ya maeneo ya joto- London School of Hygiene and Tropical Medicine. ""Ni karibu sawa na kuanzia mwanzo tena."" Kuondoa amri ya kutotoka nje. Amri za kutotoka nje imesababisha kuvurugika kwa shughuli nyingi kote duniani, watu wengi kukoasa ajira, imeathiri afya za watu wengi na kuwatoa watoto shuleni-lakini zimeweza kudhibiti virusi. ""Tatizo ni jinsi ya kudumisha udhibiti wa maambukizi huku ukibunguzwa uvurugwaji wa shughuli za kila siku za maisha  ,"" anasema Dkt  Kucharski. Hakuna mtu mwenye uhakika  100% tunaweza kusonga kufikia. Hiyo ndio maana hatua za kudhibiti maambukizi zinaondolewa kwa hatua na njia mpya za kudhibiti virusi vya corona zinaanzishwa, kama vile kutafuta watu waliokutana na wenye maambukizi ya awali- contact tracing au kufunika nyuso kwa barakoa. ""Nchini Uingereza nan chi jirani-maambukizi mapya yanaweza kutokea kama hatua za kudhibiti virusi zitaondolewa  na maambukizi yanaweza kufikia kiwango kisichoweza kudhibitiwa '', anasema Dkt.  Kucharski. Hii tayari imeanza kushuhudiwa nchini Ujerumani ambako watu 650 wamepatikana na viriusi baada ya mlipuko  uliotokea katika kichinjio. Sio tatizo kubwa kama maambukizi yanaweza kubainika haraka, kuanzishwa kwa amri ya kutotoka nje na kusitishwa kwa usambazaji wa virusi  vitafanyika. Vinginevyo, vitachangia kuwepo kwa wimbi la pili la maambukizi. Korea Kusini ambayo imekua  ikisifiwa sana kwa  namna ilivyoshughulikia virusi vya corona imelazimika kuweka tena baadhi ya vikwazo kutona na mtandao  kama huo wa wa maambukizi."	https://www.bbc.com/swahili/habari-53133447
entertainment	Thebe Magugu: Kijana aliyewapiku wenzake na kuibuka mshindi wa tuzo la kifahari	"Mbunifu wa mitindo mwenye umri wa miaka  26- raia wa Afrika Kusini amekuwa  Muafrika wa kwanza kushinda tuzo ya LVMH , ambayo ni tuzo ya kifahari ya kijana mdogo mbunifu zaidi wa mitindo ya mavazi,  tuzo ambayo ilianzishwa mwaka  2013. Thebe Magugu aliwashinda watu wengine 1,700 waliopigania tuzo hiyo   inayoambatana na zawadi ya dola  $331,272;  na pia atapatewa mafunzo ya mwaka mmoja wa mafunzo ya fasheni kutoka  kampuni nzuri ya kifahari. Majaji wa tuzo hiyo walimsifia  Magugu kwa  ""ubunifu wake asilia  wa kukata vitambaa, kutambua rangi na vitambaa "", ""ambavyo ni rahisi kwa jinsioa ya kike kuvaa "", na kujumuisha  ''hadithi ya Afrika Kusini'' katika ubunifu wake. Mwanamitindo huyo wa fasheni ambaye anafanyia kazi zake mjini  Johannesburg- akibuni mavazi  ya wanawake  amesema kuwa mavazi yake ya kipindi cha kipupwe ya mwaka 2018 yanaitwa Chumi za nyumbani ""yakiangazia hali ya kazi za kike za wanawake nchini Afrika Kusini "". Hivi karibuni kabisa mavazi yake  aliyoyapatia  majina Art History na African Studiespia yalikuwa na mtizamo wa utamaduni na siasa. Hii ni baadhi ya mitindo ya mavazi  yake:"	https://www.bbc.com/swahili/habari-49593701
technology	Jinsi mitandao ya kijamii inavyotumika kuuza dawa za kulevya	Utafiti unaonesha kwamba mmoja kati ya kila vijana wanne sasa hivi huona matangaza ya uuzaji wa dawa za kulevya kupitia mitandao ya kijamii. Polisi imesema kampuni za mitandao ya kijamii ingeongeza juhudi zaidi ikiwa watoto wao ndio wangekuwa wanakufa kutokana na matumizi ya dawa kulevya.	https://www.bbc.com/swahili/53846113
business	Ubunifu wa mvulana wa miaka 14 ulivyomsaidia kukabiliana na hali ngumu ya maisha	"Ana umri wa miaka 14 tu, lakini ujuzi wake umewashangaza wengi. Kwa mikono yake anaonekana kama  mshonaji wa viatu , 'cholas', kama wanavyoitwa nchini Venezuela, akitumia taili na vitambaa. Upande wa chini au soli ya kandambili hutumia magurudumu ya magari. Kwanza analitengeneza vizuri mithili ya nyayo, kisha anashonelea nguo kwenye kandambili za  mchuchumio kwa ajili ya wateja wanawake . Ni kazi ngumu. ""Kuna watu hapa  katika Ciudad Bolívar, ambao tayari wamekwisha fika mbali kimafanikio. Lakini walikuwa wafisadi, "" anasema, huku akionekana kuridhika na kazi yake. Ciudad Bolívar ni mji mkuu wa jimbo la  Bolívar, lililoko kusini mashariki mwa Venezuella. Sawa na maeneo mengine ya nchi hiyo, mji huo unakabiliwa na  mfumuka mkubwa wa bei , ukosefu wa upatikanaji  dola , sarafu pekee ambayo   inaweza kumruhusu mtu kuishi,  na kumudu viwango vya juu vya bei za bidhaa za msingi. Ni kutokana na hali hii ndipo mvulana  López, alipobuni biashara ili kuisaidia familia yake kukabiliana na maisha magumu ya kila siku katika taifa hilo la Amerika Kusini. Wazo lilimjia usiku .Andrés López alipoteza kandambili zake na hakukuwa na pesa ya kukunua mpya. Anaishi na mama yake, kaka yake mwenye umri wa miaka 17, na babu yake. Mama yake  Carla Cabrera hawezi kufanya kazi kwasababu anaumwa ugonjwa wa kukosa damu mwilini na hivyo lazima akae nyumba. ""Kwahiyo nilichukua gurudumu nikajitengenezea kandambili mwenyewe. Zilionekana nzuri na nikahisi ninaweza kuziuza ,"" anasema mvulana huyo mwenye umri wa kubalehe. ""Kutokana na ugonjwa wangu, mvulana alihamasika kuuza  cholas, "" anasema mama yake. Uamuzi wake ulitokana na matatizo ya familia katika kupata  dola taslimu na kununua chakula. Ubunifu na ujuzi aliurithi kwa babu yake  Andrés , sonara Mhispania ambaye kalikuwa na karakana yake kando na nyumba yake. Babu na mjukuu wake walitumia muda mwingi  kuwa pamoja na hivyo Andrés alijifunza kutumia mikono yake . López alikuwa akikusanya magurudumu katika  eneo la karibu na nyumbani kwao , lakini hivi karibuni yameadimika na sasa analazimika kuyanunua au kutoa cholas  kwa watu ili apewe gurudumu. ""Unahitaji soli na kuingiza uzi ndani ya kipande cha gurudumu.  Sindano nyuma ya visigino vya wanawake. Huwa ninaichukua, ninaipaka rangi ya viatu na kuipatia muundo wa mguu ,"" anaeleza. Ukosefu wa dola na viwango vya chini vya maisha ya watu ni vya hali ya juu katika Venezuela kiasi kwamba wakati mwingine anasema hakuweza kupokea pesa za malipo ya kanda mbili zlizoziuza. Wakati mwingine hulazimika kubadilisha kanda mbili kwa bidhaa za chakula ili walau kupata faida ya kazi yake, baada ya wateja ushindwa kumlipa. ""Alibadilisha kandambili kwa unga au vyakula vingine, ingawa nilisisitiza kuwa kila mara awe anajaribu kuwauzi ili walau aweze kujinunulia kitu fulani ,"" anasema mama yake Cabrera. Familia haikuwahi kufikiria kuwa kuuza cholas  kunaweza kuwa chanzo chao kikuu cha mapato na hata kandambili hizo kuwa marufu kwenye mitandao. ""Kwa sasa ninatengeneza cholas kwa oda. Watu hunipa kipimo chao cha mguu wanachotaka na rangi  ambayo wangeipenda halafu nawatengenezea. Huwa ninatengeneza pea moja  na kuuza kwa dola tano au sita , ""anasema mvulana huyo. Mauzo yalianza taratibu. Cabrera anakiri kuwa kandambili ya kwanza aliyoitengeneza mtoto wake haikuwa nzuri sana : ""Ujuzi wake umekuwa bora siku hadi siku."" Ndio maana anashuku kwa Imani na ushirikiano wa majirani, ambao tangu mwanzo walimuamini mbvulana wake na  kumpatia kazi jambo lililomsaidia kuanzisha biashara. ""Sasa inafurahisha, kwasababu tunapoketi nje ya nyumba yetu tunamuona karibu kila mtu amevaa kandambili za  Andrés's cholas,"" anasema mama yake. ""Katika eneo letu kuna watu wanaougua kuvu   na magonjwa mengine ya ngozi miguuni. Matatizo haya hayawapati wanapovaa kandambili ninazo watengenezea. Mbali na hayo hazitelezi ,"" anaelezea Andrés  kuhusu bidhaa yake. Mama na mvulana wake wanaiona biashara yao kama mafanikio, ingawa katika Venezuela hii kila mtu ana mtazamo wake kuhusu mafanikio. Faida hutumiwa kwa matumizi ya chakula, garama za kutengeneza kandambili. Kwahiyo, kwao kufahamika katika mitandao ya kijamii ni muhimu sana, ambapo mara kadhaa watu maarufu na washawishi wamekuwa wakihusika kutangaza kazi yake. Andrés López pia hutumia ujuzi wake katika kuendeleza huduma za kazi zamsaada. Yeye pamoja na mama yake wanafuatilia kwa karibu kazi ya daktarin Mvenezuela   María Torrealba kwenye Instagram, ambako anafanya kazi yake kama daktarin bingwa wa watoto wa umma. Katka akaunti yake ya mtandao hushirikisha umma ugumu wa familia za Wavenezuela wa kupata dawa kwa ajili ya watoto wao. Huwa ninaandaa kampeni za kutafuta usaidizi kwa ajili yao. Andrés walikuwa na wazo la kumuandikia daktari na kumpatia kandambili kama msaada kwa watoto wasiojiweza. Watu wengi walishangaa wakati  Torrealba  alipotangaza wazi kutoa msaafda huo kwenye utambulisho wake wa Insrtagram. Hii ilimpatia umaarufu sana mvulana huyu katika kazi yake. ""Mara moja wattu wengi kutoka nje ya eneo, waliandika na kuagiza viatu na kusaidia. Mlimbwende wa zamani wa   Venezuela, Daniela De Giacomo, alilipia viatu 30 ambavyo tulimpa Dkt Torrealba katika siku ya watoto kuvifikisha katika jamii ,"" anasema mama yake  Andrés. Hivi karibuni familia ilitoa kandambili 15 kwa majirani zao. Mtu aliyeagiza na kuzinunua alimwambia  Andrés azipeleke kwa yeyote aliyetaka  kumpatia. Alizigawa kwa watoto na wzee katika jamii ambao walizihitaji Carla Cabrera ana hofu kwamba mtoto wake atachukua majukumu ya familia Hatahivyo, Andrés anaimani kuwa siku zijazo ataanzisha kampuni, awe na mahali pake pa kufanyia kazi na vifaa bora vya kutengenezea kandambili zake. Eneo lililopo karibu na nyumbani kwao ambako babu yake alikuwa na karakana yake, liliungua na akabaki bila makazi. Moto ulilipua gesi na nyumba ikaungua, na kuangamia. Wakati huo huo  akaunti ya Instagram ya  Andrés ina wafuasi wapatao 11,000 na biashara imepanuka hadi nje ya  Bolívar , ambapo sasa anauza katika miji ya Caracas, Valencia na maeneo mengine ya nchi."	https://www.bbc.com/swahili/habari-58674549
politics	Rais wa Marekani Joe Biden amesema yuko tayari kujenga upya mahusiano na Umoja wa Afrika	"Rais wa Marekani Joe Biden ameahidi kujenga upya ushirika wa nchi hiyo na Umoja wa Afrika  (AU) muda mchache baada ya kutoa hotuba ya kwanza kuhusu sera za mambo ya nje tangu kuingia madarakani. Mtangulizi wake, Donald Trump, alizusha mgogoro mwaka 2018 kwa madai ya kutumia neno ''chafu'' kuelezea mataifa ya Afrika. Bwana Trump baadae alikana madai kuwa yeye ni mbaguzi wa rangi. Siku ya Ijumaa Ikulu ya White House ilitweet video ya matamshi ya Rais Biden kuhusu bara hilo kabla ya mkutano wake wa 34. Alisema: ''Utawala wangu unajitoa kujenga tena ushirika wetu duniani na kujihusisha tena na taasisi za kimataifa kama vile Umoja wa Afrika. ''Pia lazima tukabiliane na changamoto kubwa zilizopo. Hiyo ni pamoja na kuwekeza zaidi katika afya ya ulimwenguni, kuishinda Covid-19 na kufanya kazi ya kuzuia, kugundua na kushughulikia shida za kiafya za siku zijazo, na kushirikiana na kituo cha kupambana na magonjwa cha Afrika CDC na taasisi zingine kuendeleza usalama wa afya. "" Alisema Biden."	https://www.bbc.com/swahili/habari-55948701
sports	Nyota ambao huenda wakashiriki kombe la Dunia kwa mara ya mwisho﻿	"Lionel Messi na Cristiano Ronaldo wametawala soka kwa kizazi kimoja, lakini hii huenda ikawa nafasi yao ya mwisho kushinda Kombe la Dunia. Wachezaji hao wawili wameshinda ubingwa na mataji yote katika ngazi ya vilabu, lakini wana taji moja tu la bara na timu za taifa za Argentina na Ureno, mtawalia. Messi na Ronaldo ni miongoni mwa wachezaji mashuhuri ambao Kombe la Dunia la 2022 nchini Qatar linaweza kuwa la mwisho kwao kushiriki , na orodha hii inajumuisha: Huwezi kamwe kupinga uwezekano wowote wa Ronaldo, lakini atakuwa na umri wa miaka 41 kufikia Kombe lijalo la Dunia, ikimaanisha kwamba Kombe la Dunia la Qatar huenda likawa la mwisho kwake. Ronaldo alikuwa amethibitisha Septemba iliyopita kwamba hatastaafu baada ya Kombe la Dunia nchini Qatar, akielezea matumaini yake kwamba angecheza na Ureno kwa ""miaka michache zaidi"" - ni nani anajua nini kitatokea? Mustakabali wake na klabu yake pia haujulikani kwa sasa, baada ya mahojiano na waandishi wa habari ambapo aliikosoa Manchester United. Ronaldo pia alivunja rekodi nyingi katika Kombe la Mataifa ya Ulaya - kushiriki katika idadi kubwa zaidi ya matoleo ya mashindano hayo, kucheza mechi nyingi zaidi, na kufunga mabao mengi - na pia aliongoza Ureno kushinda taji hilo mnamo 2016. Zaidi ya hayo, ndiye mfungaji bora katika timu ya taifa akiwa amefunga mabao 117 - yakiwemo mabao matatu (hat-trick) dhidi ya Uhispania kwenye Kombe la Dunia hivi karibuni nchini Urusi. Mshambuliaji huyo wa Ureno mwenye umri wa miaka 37 anachukuliwa kuwa mmoja wa wanasoka wakubwa zaidi katika historia, akifunga mabao 700 katika ngazi ya klabu, kushinda mataji zaidi ya 30 na kushinda taji la Mchezaji Bora wa Dunia wa FIFA mara tano. Lakini bila shaka hii ni nafasi ya mwisho ya kuongeza taji la Kombe la Dunia kwenye wasifu wake mzuri. Kwa hakika, tunaweza kurudia mambo mengi tuliyosema hapo awali kuhusu Ronaldo tunapozungumza kuhusu Messi, ambaye atakuwa na umri wa miaka 39 wakati wa Kombe la Dunia lijalo. Inasemekana ndiye mchezaji bora wa wakati wote, alifunga mabao 695 akiwa na Barcelona na Paris Saint-Germain, na alitajwa kuwa mchezaji bora wa dunia mara saba, ambayo ni rekodi ambayo hakuna mchezaji mwingine yeyote katika historia aliyeitangulia, na pia aliiongoza Argentina. kushinda Kombe la Mataifa ya Amerika Kusini. (Copa America) katika toleo lake la hivi punde. Lakini kushinda Kombe la Dunia nchini Qatar kungemweka Messi mwenye umri wa miaka 35 katika orodha ya wababe, pamoja na Pele na Diego Maradona, kwa wale wanaofikiria kushinda Kombe la Dunia kuwa kigezo kikuu cha kuamua mchezaji ""bora zaidi"". Messi alijiunga na timu ya taifa ya Argentina kushiriki mashindano ya Kombe la Dunia katika viwango vyake bora katika miaka ya hivi karibuni, baada ya kufunga mabao 11 na kutengeneza mabao 14 katika michezo 18 akiwa na Paris Saint-Germain. Hivi majuzi Messi alisema hilo litakuwa ni Kombe lake la mwisho la Dunia, lakini hakuna kilichothibitishwa bado, hasa kwa vile hapo awali alitangaza kustaafu soka la kimataifa na kisha kurejea tena kushiriki timu ya taifa ya Argentina. Hii itakuwa mara ya pili kwa nyota wa Poland Robert Lewandowski kucheza Kombe la Dunia, na huenda ikawa ya mwisho pia. Mshambuliaji huyo mwenye umri wa miaka 34, ambaye alifunga mabao 18 katika mechi 19 akiwa na Barcelona msimu huu, alishindwa kufunga katika Kombe la Dunia lililopita nchini Urusi akiwa na Poland, ambao waliondolewa katika hatua ya makundi. Nyota huyo wa zamani wa Bayern Munich alifunga mabao matano katika mechi 11 alizoichezea Poland kwenye michuano ya Uropa, lakini hii inaweza kuwa nafasi yake ya mwisho kufunga kwenye Kombe la Dunia. Neymar, 30, ndiye mchezaji mwenye umri mdogo zaidi kwenye orodha hii, lakini tayari amesema kwamba Kombe la Dunia nchini Qatar huenda likawa ni ushiriki wake wa mwisho katika Kombe la Dunia. ""Nadhani ni Kombe langu la mwisho la Dunia,"" nyota huyo wa Brazil alisema mwaka jana. ""Sijui kama nina nguvu ya kiakili ya kukabiliana na soka tena."" Lakini baadaye alionyesha kuwa matamshi yake yalikuwa yametafsiriwa vibaya. Lakini kuna uwezekano kwamba Neymar - ambaye alifunga mabao 13 na kusaidia mabao 11 akiwa na Paris Saint-Germain msimu huu - atajuta ikiwa ataamua kustaafu soka la kimataifa baada ya kumalizika kwa Kombe la Dunia, hasa kwa vile ni mmoja wa wachezaji mwenye vipaji vingi kizazi chake, na amefunga mabao 75 akiwa na nchi yake. Suarez ana umri wa miaka 35, hivyo - sawa na wachezaji wenzake wa zamani wa Barcelona Messi na Neymar - huu unaweza kuwa mwisho wa kushiriki Kombe la Dunia. Mshambuliaji huyo wa zamani wa Liverpool, Barcelona na Atletico Madrid alikuwa amerejea katika kikosi chake cha kwanza, Nacional, ambacho alishinda nacho taji la ligi ya Uruguay. Pengine kumbukumbu kuu ya Suarez katika Kombe la Dunia ni pale alipopokea kadi nyekundu baada ya kuchukua mpira kwa mkono kutoka kwenye mstari wa goli na kuinyima Ghana kufuzu kwa nusu fainali ya Kombe la Dunia 2010, na kisha kumng'ata beki wa Italia Giorgio Chiellini kwenye Kombe la Dunia la 2014. Suarez sio nyota pekee wa Uruguay anayekaribia mwisho wa soka yake ya kimataifa, kama ilivyo kwa mshambuliaji wa Valencia Edinson Cavani, 35, na mlinzi wa Velez Sarsfield, Diego Godin, 36. Nyota wa Real Madrid Luka Modric ana umri wa miaka 37, na hili litakuwa kombe lake la nane kuu akiwa na timu ya taifa ya Croatia. Ripoti zinaonyesha kuwa atastaafu soka la kimataifa baada ya Kombe la Dunia - ingawa meneja wake alithibitisha kuwa ataendelea kucheza. Modric alichukua jukumu kubwa katika kuiongoza nchi yake kutinga fainali ya Kombe la Dunia la 2018, ambayo walipoteza kwa Ufaransa. Modric alishinda tuzo ya Mpira wa Dhahabu ya mchezaji bora katika mashindano hayo, na pia alishinda tuzo ya mchezaji bora wa dunia. Mshambuliaji huyo wa Real Madrid atafikisha miaka 35 siku moja baada ya fainali ya Kombe la Dunia. Benzema anashiriki michuano hii baada ya kushinda tuzo ya Mchezaji Bora wa Dunia wa FIFA 2022, baada ya kufunga mabao 44 katika michezo 46, ingawa alifunga mabao matano pekee msimu huu. Hii itakuwa Kombe lake la pili la Dunia, baada ya kucheza Kombe la Dunia la 2014. Benzema aliondolewa kwenye kikosi cha Ufaransa kwa ajili ya Kombe la Dunia la 2010, kisha akakosa mashindano ya Kombe la Dunia 2018 wakati wa kutengwa kwa karibu miaka sita kwenye timu ya taifa kwa kushiriki kwake katika kesi ya ulafi wa kanda ya ngono. . Hii itakuwa mara ya kwanza kwa gwiji wa Wales Gareth Bale kuonekana kwenye Kombe la Dunia - na inaweza pia kuwa ya mwisho. Mchezaji huyo mwenye umri wa miaka 33 alisema hana nia ya kustaafu baada ya Kombe la Dunia nchini Qatar, lakini atakuwa na umri wa miaka 37 kwenye Kombe lijalo la Dunia. Bale alijiunga na klabu ya Marekani ya Los Angeles msimu uliopita wa joto baada ya kumalizika kwa mkataba wake na Real Madrid. Ripoti zilidokeza kuwa huenda Bale angestaafu soka la kimataifa kama Wales wangeshindwa kufuzu kwa Kombe la Dunia. Nyota wa Bayern Munich na Ujerumani Manuel Neuer ni mmoja wa makipa bora wa kizazi chake. Neuer alishinda Kombe la Dunia la 2014 na alijumuishwa katika XI bora kwa mashindano hayo. Busquets ni mmoja wa wachezaji bora katika kipindi cha miaka ishirini iliyopita, na amekuwa akiwasaidia wenzake katika klabu ya Barcelona na timu ya taifa ya Uhispania kusonga mbele ili kutekeleza majukumu yao ya kushambulia huku yeye akitekeleza majukumu yake ya ulinzi kwa ukamilifu. Lakini ana umri wa miaka 34, na utimamu wake wa kimwili si kama ilivyokuwa zamani. Itakuwa vigumu kuona mshindi huyo wa Kombe la Dunia 2010 akitokea tena kwenye Kombe la Dunia miaka minne kutoka sasa."	https://www.bbc.com/swahili/articles/cy9k3023d1xo
health	Viongozi waliochanjwa chanzo ya corona moja kwa moja kwenye televisheni	"Rais Ghana Ghana Nana Akufo-Addo  amepokea dozi ya kwanza ya chanjo ya  Covid-19  ya kwanza nchini humo Jumatatu, kama ishara kwa umma ya kuwathibitishia raia kwamba chanjo ni salama. Inaaminiwa kuwa, viongozi wanapata chanjo hiyo wazi mbele ya umma kuonesha uongozi  na jukumu la uwajibikaji katika kueneza imani katika chanjo ni jukumu lao. Ingawa WHO inasisitiza kuwa njia fupi zimetumiwa katika kutengenezwa na kuidhinishwa kwa chanjo, hii haijatosha kuwashawishi baadhi ambao wanasema chanjo zimeharakishwa, kwahiyo si salama. Akufo-Addo amepuuzilia mbali uvumi wa propaganda uliotolewa na baadhi ya Waghana kuwa chanjo hizo zinawea kubadili vinasaba (DNA) binafsi vya mtu ; wengine wanahofia kuwa dozi hiyo ilitengenezwa kwa ajili ya kuwamaliza Waafrika , ripori ya Modern Ghana inasema. Tarehe 21 Disemba  2020, hata kabla ya urais wake kuwa rasmi, rais wa mteule wa Marekni wakati huo, Joe Biden, alipokea chanjo ya Corona moja kwa moja kwenye kipindi cha televisheni kumuonyesha kila mtu kwamba alikuwa pale  na ""hakuna la kuhofia"". Na viongozi wengine muda mfupi walifuata nyayo-kama vile Waziri Mkuu wa Israeli  Benjamin Netanyahuna Mwanamfalme wa  Saudi Arabia  Mohammed bin Salman. Haikuchukua muda kabla viongozi wa Afrika  kuanza  kupewa chanjo kupitia 'televisheni moja kwa moja' Hebu tuangalie wale ambayo tayari wamefuata njia hii : Rais Wavel Ramkalawan aliandika historia tarehe 10 Januari mwaka 2021 wakati alipokuwa kiongozi wa kwanza wa Afrika kuchanjwa huku watu wakimtazama wakati huo huo. Rais wa Uselisheli  alichukua chanjo iliyotengenezwa nchini Uchina-Sinopharm kuanzisha mwanzo wa mpango wa nchi hiyo wa chanjo. Katika moja ya miji masikini zaidi nchini humo, tarehe 17 Februari, Rais Cyril Ramaphosa alipokea chanjo yake katika hospitali ya Khayelitsha - hospitali ya umma - akionyeshwa moja kwa moja kwenye televisheni. Kwa njia ile, rais alitumia jiwe moja kuwauwa ndege wawili: Kuonyesha kwamba chanjo ya  virusi vya corona ya Johnson & Johnson ni salama na kwamba ni sawa kwenda katika hospitali ya umma kupokea chanjo ya corona. Baadae Ramaphosa alituma ujumbe wa Twitter kusema  ""ulikua wa haraka, rahisi na usioumiza "". Sio rais kwanza, Mr Emmerson Mnangagwa tarehe  18 Februari alisema ""ninakushukuru'' Makamu wa rais Constantino Chiwenga  ambaye alipewa chanjo ya kwanza ya corona nchini  akionyeshwa moja kwa moja kwenye televisheni. Haijawa wazi ni kwanini Rais  Mnangagwa alitoa jukumu la kitendo muhimu cha kupata chanjo kwa  Makamu wake, lakini labda ni kwasababu ya majukumu mawili aliyonayo Bw  Chiwenga kama waziri wa afya  na kwa hiyo alikuwa na jukumu la kufanya hivyo. Magharibi mwa Afrika, Rais  Macky Sall alipokea chanjo ya Sinopharm,  iliyotengenezwa na Uchina katika kasri la rais tarehe 25 Februari. Hakuwa mtu wa kwanza kuipokea nchini mwake, hatahivyo, wakati kampeni rasmi ya chanjo ilianza siku kumi mapema huku watu zaidi ya 4000 wanachanjwa, yeye ndiye anayekuwraia wa kwanza wa Senegal. Nfalme  Mohammed wa VI alizindua mpango wa chanjo Februari  28 akiwa mtu wa kwanza nchini humo kupatiwa chanjo ya  Covid-19  katika kasri la ufalme. Wizara ya afya ilikuwa imeeleza bayana kuwa wahudumu wa afya, usalama, na waalimu pamoja na watu wenye umri wa kuanzia miaka 75, watafuatia kupokea chanjo hiyo . Nchini Nigeria, ilitarajiwa kwa kiasi kikubwa kwamba Rais Mahammadu Buhari, pia atakuwa mgtu wa kwanza kupata dozi ya chanjo ya  Covid-19 ambayo itawasili nchini humo Jumanne tarehe 2 Machi. Dkt Faisal Shuaib, ambaye ni mkuruhgenzi mkuu wa shirika la maendeleo ya huduma za kimsingi za afya   (NPHCDA) alisema kuwa rais ana mpango wa    kupata chanjo yake huku akionekana moja kwa moja kwenye televisheni kama njia ya kuwatia moyo Wanaigeria kupata chanjo hiyo. Chanjo hiyo ina patikana chini ya mpango wa COVAX, ambao pia umesambaza chanjo kwa matiafa ya  Ivory Coast na Ghana."	https://www.bbc.com/swahili/56241859
health	Omicron: Tunafahamu yapi kuhusu aina hii mpya ya kirusi cha Corona?	"Tumerudi eneo tunalolifahamu -  wasi wasi unao ongezeka kufuatia kirusi kipya cha corona. Kirudi cha hivi punde ndicho kimejifanyia mabadiliko makubwa kilichogundiliwa hadi sasa na kina mabadiliko ambayo yameelezwa na mwanasayansi mmoja kuwa yaliyo ya kutisha, huku mwingine akiniambia kuwa ndiyo aina mbaya zaidi ya kurusi walichowai kukiona. Ni mapema na kesi nyingi zilizothibitishwa ziko jimbo moja nchini Afrika Kusini lakini kuna dalili huenda kimesambaa zaidi. Wakati huo huo kuna maswali kuhusu kwa kasi gani kirusi hicho kinaweza kusambaa, uwezo wake wa kukwepa kinga iliyotokana na chanjo na   kipi kitafanywa. Kuna uvumi mkubwa lakini kuna majibu machache sana. Kirusi hicho kimepewa jina Omicron na shirika la Afya Duniani kutokana na muundo wa majina ya msimbo ya kigiriki kama vile virusi vya Alpha na Delta. Kinajifanyia mabadiko makubwa sana. Prof Tulio Oliveira kutola kituo cha kushughulikia ,ajanga nchini Afrika Kusin anasema kuna tofauti kubwa na virusi vingine ambavyo vimesambaa. ""Kirusi hicho kilitushangaza, kilipata mabadiliko makubwa na mengine mengi tulioyatarajia. Katika mkutano na waandishi wa habari, Prof de.Olberita alisemakulikuwa na mabadiliko 50 kwa jumla na zaidi ya 30 kweneye kiungo cha protini ambacho ndicho lengo la chanjo nyingi. Kiwango hiki cha mabadiliko  kimeonekana kwa mgonjwa mmoja ambaye hakuwa na uwezo kwa kukishinda kirusi hicho. Mabadiliko mengine hayamaanishi ni mabaya, kilicho muhimu ni kuelewa ni kipi mabadiliko hayo yanafanya. Wasi wasi  ni kwamba  kirusi hicho ni tofauti na kile cha kwanza kilichoibuka Wuhan China. Ikimaanisha chanjo zilizotengenezwa kukinga dhidi ya kirusi cha kwanza huenda zisiwe na ufanisi. Baadhi ya mabadiliko yameonekana awali kwa virusi vingine, ambayo yanayotoa ishara ya kuhusika kwa kirusi hiki. Kwa mfano N501Y kinaonekana kuharakisha kusambaa kwa kirusi cha corona.  Kuna baadhi yao zinazofanya iwe vigumu kwa kinga ya mwili kutambua kirusi na inaweza kuchangia chanjo kutokuwa na ufanisi lakinia pia kuna vingine ambavyo ni mpya kabisa. Prof Richard Lessells kutoka chuo  cha KwaZulu-Natal nchini Afrika Kusini anasema kuna wasi wasi kuwa kirusi hiki kina maambukiazi makubwa, kuna uwezekano wa kusambaa kutoka kwa mtu kwenda kwa mwingine lakini kinaweza kukwepa kinga. Kuna mifano mingi ya virusi ambavyo vinaonekana  kuwa vinatisha kwa karatasi lakini hukuja kuwa bure. Kirusi cha Beta kilizua hofu miongoni mwa watu mwanzoni mwa  mwaka kwa sababu kilikuwa kinakwepa mfumo wa kinga ya mwili. Lakini mwishowe ni kirusi kinachosambaa kwa kasi cha Delta kilichozua msukosuko duniani. Utafiri wa kisayansi kwenye mahabara ndio utatoa picha safi, lakini majibu yatakuja kwa njia ya haraka kwa kukifuatilia kirusi  kinaposambaa. Bado ni mapema kufanya mamuzi lakini tayari kuna dalili zinazozua hofu. Kuna visa Zaidi ya 100  ambavyo vimethibitishwa katika mkoa wa Gauteng nchini Afrika Kusini, visa vinne nchini Botswana na kimoja Hong Kong kinachohusishwa moja kwa moja na safari kwenda Afrika Afrika Kusini, Israeli na Ubelgiji nazo zimeripoti visa. Lakini kuna dalili kuwa kirusi hicho kimesambaa hata zaidi,. Aina hii ya kirusi kinaonekana kuwa na matokeo yanayoweza kutumiwa kukifuatilia bila ya utafiti wa kijenetiki. Ikimaanisha kuwa asilimia 90 ya visa huko Gauteng huenda ni vya kirusi hiki na huenda tayari kipo katika mikoa  mingi nchini Afrika Kusini. Lakini hii haituonyeshi kuwa kinasambaa kwa haraka kuliko kile cha Delta, ni hatari zaidi au ni kwa kiwango gani kinaweza kukwepa kinga inokanayo na chanjo. Haituonyeshi  ni kwa njia gani kirusi hiki kitasambaa katika nchi  ambapo asilimia kubwa ya watu wamechanjwa zaidi ya asilimia 24 ya watu nchini Afrika Kusini ambao sasa wamepata chanjo yote. Kwa sasa tumebaki na kirusi kinachozua wasiwasi na kinachostahili kufuatiliwa kwa karibu na kinachozua maswali ya ni kipi kifenye na lini. Funzo kutoka  janga hili ni kwamba huweza kusubiri kila wakati hadi  pale utakapokuwa na majibu yote"	https://www.bbc.com/swahili/habari-59458392
business	Je Wakenya wana uhusiano wa mapenzi na chuki na wafanyabiashara wa Kichina?	"Katika msururu wetu wa barua kutoka kwa waandishi wa habari wa Afrika tunaangazia jinsi kuwasili kwa wafanyabiashara wa Kichina katika soko maarufu la Gikomba ni baraka na laana kwa Wakenya. Wakati mmoja ilikuwa huwezi kusikia Mchina anafanya biashara katika soko lolote la Kenya. Lakini mwaka huu limekuwa ni jambo la kawaida kuwaona sokoni - kitu ambacho kinasababisha malumbano na wajasiliamali wadogoambao wanahisi kuwa maisha yao yanatishiwa. Hali hiyo iliangaziwa mapema mwezi huu na gazeti la masuala ya kibiashara la KenyaKenya's Business Daily newspaper reported   ambalo liliripoti juu ya kuingia kwa wafanyabiashara wa Kichina ambao wameweka biashara zao katika soko la Gikomba, moja ya masoko makubwa ya wazi katika mji mkuu Nairobi. Umaarufu wa soko umetojkana na uuzwaji wa nguo za mitumba- na pesa nyingi hupatikana katika soko hilo. Gikomba inadaiwa kuwa ni soko la pili kwa ukubwa la mitumba  -na kuelewa namna nguo hizi ni maarufu nchini Kenya,  mtu anaweza kuangalia takwimu: Wafanyabiashara waliagiza  tani 177,160 za nguo hizi mnamo mwaka 2018 zikiwa na thamani ya shilingi bilioni 17 sawa na dola milioni 166. Kwa mujibu wa ofisi ya taifa la Kenya ya takwimu  kiwango hicho kimepanda  kutoka tani  135,868 zilizoagizwa mwaka  2017 na tani 106,974  zilizoagizwa mwaka  2014 - kwa hiyo mitumba ina soko linalokuwa kwa kasi. Kufuatia taarifa ya gazeti la Business Daily , ambayo ilihusisha picha za wafanyabiashara wa Kichina, kulikuwa na hisia kali kwenye mitandao ya kijamii , huku baadhi wakihoji ni kwa vipi waliruhusiwa kuanzisha maduka yao Gikomba. Siku tatu baadae, waziri wa mambo ya ndani alitangaza kuwa Wachina saba waliionekana wakifanya biashara Gikomba wamerudishwa kwao kwasababu hawakuwa na kibali cha kufanya kazi nchini Kenya na hawakutakiwa kufanya kazi katika sekta ambayo imetengwa kwa ajili ya raia. Huenda alikuwa anazungumza kulingana na Sheria ya Kenya ya Maendeleo ya  Uwekezaji, ambayo inaweka masharti kwa  wawekezaji wa kigeni inayosema kuwa lazima uwekezaji wao unapaswa kuwa ni wa kuwaongezea ujuzi Wakenya na matumizi ya raslimali za ndani ya nchi katika shughuli zao. Huku wafanyabiashara hawa wa kigeni wanaweza kusema kuwa walishirikiana na wafanyabiashara wa ndani kuwasaidia  na kwamba jukumu lao lilikuwa tu ni kuleta bidhaa- mtu anaweza kusema kuwa hakuna sheria inayozuwia biashara ya uchumi huria nchini Kenya Kusema ukweli kuna hali ya pengo la kisheria. Ndio maana haishangazi kwamba wiki  mbili baadae, hakuna ushahidi thabiti unaothibitisha kuwa Wafanyabiashara wa Kichina hawakuwa na vibali sahihi, au kama ni kweli walirudishwa kwao. Balozi mpya wa Uchina nchini Kenya , Wu Peng, aliiambia televisheni ya Citizen nchini humo kuwa serikali bado haijatoa maelezo juu ya tukio  na akawataka maafisa kushirikisha ubalozi hofu zao ili usaidie  kuzuwia ukiukwaji wowote wa sheria za Kenya. Aidha alitetea uwepo wa raia wa Uchina nchini Kenya, akisema kuwa kando na raia wachache waliopo nchini humo kinyume cha sheria, wengi wako Kenya kisheria na wanasaidia kuinua uchumi. Mzozo huu unafichua uhusiano wa mapenzi na chuki ambao kenya inao na wawekezaji wa Kichina. Mikaka kadhaa iliyopita walianza kuingiza bidhaa zao kwa wingi, wakiziuza kwa wafanyabiashara wadogo kwa bei  yenye punguzo kuanzia bidhaa zao za jumla za ujenzi katika eneo la viwanda mjini Nairobi na zenye ubora zaidi kuliko hata zinazoagizwa kutoka Ulaya. Wakati huo wafanyabiashara wa ndani walisherehekea kuwa waliweza  kutengeneza faida  katika maduka yao  - na Wateja wa Kenya walinufaika pia. Lakini hii imegeuka kuwa uhasama sasa kwasababu wawekezaji wa Kichina wanalenga maduka ya kawaida na kuuza moja kwa moja bidhaa zao kwa wateja  biashara za aina zote kuanzia nguo za mitumba, vifaa vya matumizi ya nyumbani na vya Kielekroniki . Wafanyabiashara wa kenya wanahofia ushindani wa moja kwa moja wa Wachina na sio kwamba tu ni watu kutoka nje, lakini pia ni  kwasababu wanaonekana kuwa na pesa nyingui, wanawapunguzia wateja wao bei na wanafanya vema katika uagizaji wa bidhaa zinazohitajika kutokana na mitandao bora zaidi ya uagizaji wa bidhaa.  Baadhi ya wafanyabiashara wanadaiwa kuwa wanaungwa mkono na watengenezaji wa bidhaa nchini kwao Uchina na wanaonekana kupitisha bidhaa zao kwa urahisi zaidi katika bandari za Kenya. Kuna hofu kuwa ikiwa  mkwaruzano huu wa kibiashara haushughulikiwi vizuri, unaweza kusababisha ubaguzi, jambo ambalo halitakuwa jema kwa taifa ambalo linajinadi  kuwa ndio kitovu kikuu cha uwekezaji wa kigeni kinachopendelewa na mataifa ya kigeni  katika eneo la Afrika Mashariki. Wale wanaopinga kuingia kwa Wachina katika biashara ndogo  wameiomba serikali kuingilia kati, lakini inaaminiwa kuwa rais   Uhuru Kenyatta hatachukua hatua zozote kali kwasababu kenya inategemea ufadhili kutoka Uchina kukamilisha miradi yake ya miundombinu Miradi hii ni pamoja na : Mchoraji wa vibonzo nchini Kenya alilionyesha mtizamo wa rais Kenyatta akiwataka Wakenya waliangalie suala la wafanyabiashara wa Kichina kwa mapana: Uchina inaaminiwa kuwa mkopeshaji mkuu wa Kenya, ikikadiriwa kutoa 72% ya mkopo wa ushirikiano  kufikia mwezi machi  2018, kwa mujibu wa waraka wa muweka hazina wa serikali uliobainiwa na gazeti la Business Daily. Hii huenda ilichochewa na hasira ya watumiaji wa mitandao ya kijamii dhidi ya Wachina , hisia ambayo serikali ilisababishwa na serikali kufanya mkataba mbaya na  Beijing  na wakati walipakodi ndio watakaoishia  kulipa deni hilo. Hakuna data zilizopo kuonyesha ni wachina wangapi wanaoishi nchini Kenya- au ni Wakenya wangapi wanaofanya kazi nchini Uchina kuona ikiwa wanaouza biashara zao nchini Uchina. Kile kinachofahamika ni kwamba Kenya iliagiza bidhaa za thamani ya dola bilioni 3.6 mwaka jana, huku mauzo ya bidhaa za kenya za  thamani ya dola milioni  milioni 111 zikipelekwa Uchina. Uwiano  huo wa kibiashara unaweza kuwa ndio sababu hivi karibuni kenya ilipata  ruhusa ya kuuza Uchina  Parachichi zilizohifadhiwa kwenye friji  na waziri wa biashara  alitangaza kuwa Kenya itafungua kituo cha usambazaji wa maua yake katika mji wa Kusini mwa Uchina wa  Hunan. Kwa Kenya , hii inaweza kuwa mfano wa methali ya Kichina isemayo : ""Safari ya maili 1,000  kuanza na hatua ya kwanza"". Lakini kwa mambo yalivyo, Wakenya wanahisi taifa hilo tajiri zaidi  mashariki mwa Asia linapasw akuangaliwa kama taifa rafiki kwa mataifa madogona sio tu benki au mshirika wa kibiashara."	https://www.bbc.com/swahili/habari-48754245
sports	Tetesi kubwa tano za soka Ulaya jioni hii (28.07.2022)	"Bayern Munich wamekamilisha usajili wa chipukizi wa Barcelona Adam Aznou, ambaye amesaini mkataba wa muda mrefu na mabingwa hao wa Ujerumani. Kitendo hicho kinaonekana kuwa ni mapinduzi kwa Bayern, ambao wamemshawishi mmoja wa vigogo wa Barca kuondoka nyumbani na kujiunga nao akiwa na umri wa miaka 16. Akichukuliwa kuwa moja ya vipaji vya juu vya La Masia, uhamisho wa Bayern kwa Aznou unaweza kutafsiriwa kama  hatua ya  kukabiliana na uamuzi wa  Robert Lewandowski kuondoka kwenda  Barca mapema msimu huu wa joto. Everton wamemsajili winga wa Burnley Dwight McNeil kwa kandarasi ya miaka mitano kwa dau la £20m. McNeil alicheza mechi 140 akiwa na Clarets na amekosa mechi mbili pekee za Ligi Kuu tangu Desemba 2018. Mchezaji huyo wa zamani wa timu ya taifa ya Uingereza chini ya umri wa miaka 21 anakuwa mchezaji wa tatu kusajiliwa Everton msimu wa joto baada ya kuwasili kwa mchezaji mwenzake wa zamani wa Burnley James Tarkowski na Ruben Vinagre kwa mkopo kutoka Sporting. ""Ni hisia ya kushangaza kusaini,"" McNeil, 22 alisema. ""Niliposikia kuhusu nia ya Everton nilitaka kuifanya mara moja kwa sababu ya klabu na jinsi timu ilivyo bora. ""Ninahisi kucheza chini ya meneja kama Frank Lampard, atanisaidia kupata takwimu zangu - na hilo ndilo ninalotaka kufanya na kuboresha mchezo wangu. Mshambulizi wa zamani wa Liverpool na Barcelona Luis Suarez amejiunga na klabu yake ya kwanza ya Nacional katika nchi yake ya asili ya Uruguay. Mchezaji huyo mwenye umri wa miaka 35 alikuwa mchezaji huru baada ya kuondoka Atletico Madrid wakati mkataba wake ulipokamilika msimu huu wa joto. Nacional, ambao walimaliza wa pili katika Ligi Kuu msimu uliopita, hawajafichua urefu wa mpango huo. ""Ninajivunia kuvaa shati langu tena pale Nacional,"" Suarez aliandika kwenye mtandao wa kijamii. ""Asante wote kwa msaada. Tutaonana hivi karibuni."" Takriban mashabiki 20,000 wa Nacional walimvalia vinyago vya Suarez katika mchezo wa hivi majuzi baada ya timu yao kuhusishwa na fowadi huyo. Barcelona wamefanikiwa kuipiku Chelsea katika kumnasa Jules Kounde. Miamba hao wa Catalan wamekubali ada ya pauni milioni 46 na Sevilla kwa ajili ya beki huyo wa kati, chini ya kile ambacho The Blues walikuwa wakitoa. Lakini sasa Kounde ametua Barcelona kwa ajili ya kufanyiwa vipimo vya afya kabla ya kutambulishwa kama mchezaji wa nne kusajiliwa na klabu hiyo msimu huu wa joto. Klabu ya West Ham imeripotiwa kutaka kumsajili Mason Holgate kutoka Everton. Duru zaarifu kwamba  David Moyes anapanga kuvamia klabu yake ya zamani kwa ajili ya nyota huyo wa Uingereza mwenye umri wa miaka 25 kutokana na kumsajili Nayef Aguerd katika majira ya kiangazi anauguza jeraha baya. Holgate alicheza mechi 23 na mechi mbili akitokea Everton katika Ligi Kuu msimu uliopita na kusaidia The Toffees kuepuka kushuka daraja."	https://www.bbc.com/swahili/articles/cl4530m627jo
sports	Tetesi za Soka Ulaya Jumanne 09.08.2022	Manchester United wamefikia makubaliano na Juventus juu ya ununuzi wa kiungo wa kati wa Ufaransa Adrien Rabiot, 27, kwa dau la awali la £15m. (Guardian) United  pia wamemuulizia kiungo wa kati wa Real Betis na Argentina Guido Rodriguez, 28. (AS - kwa Kihispania) Kiungo wa kati wa Lazio na Serbia Sergej Milinkovic-Savic, 27, pia bado yuko kwemye orodha ya wachezaji wamaonyatiwa na United. (Telegraph - usajili inahitajika) Mchezaji mwingine anayelengwa na United, ni mshambuliaji wa  Slovenia  Benjamin Sesko, 19, mbaye anakaribia kukubali mkataba wa kujiunga na RB Leipzig kutoka  Red Bull Salzburg mwaka 2023. (90min) Chealse wanajiandaa kutoa ada ya juu zaidi duniani katika jitihada za kumsajili beki wa Ufaransa Wesley Fofana, 21, kutoka Leicester City.  (Football London) Mshambuliaji wa Chelsea Mjrumani Timo Werner, 26, atafanyiwa uchunguzi wa kimatibabu  leo Jumanne  kabla ya kurejea RB Leipzig. (Mail)ge The Blues kwa sasa wanapungukiwa na £10m kuliko Leicester kumnunua Fofana. (Independent)  Roma wamekataa ombi la Tottenham kumnunua winga wa Italia Nicolo Zaniolo, 23, kwa mkopo wenye kipengele cha lazima cha ununuzi. (90min) West Ham wamekubali ofa ya pauni milioni 15 kutoka kwa Fulham kwa ajili ya mlinzi wa Ufaransa Issa Diop, huku mchezaji huyo mwenye umri wa miaka 25 akitarajiwa kusaini mkataba wa miaka mitano na The Cottagers. (Usajili unahitajika)  Fulham wamepewa ofa ya beki wa Ubelgiji Jason Denayer, 27, ambaye ni mchezaji huru baada ya mkataba wake na Lyon kumalizika. (Football insider) Arsenal na Liverpool wameonyesha nia ya kutaka kumsajili winga wa Uhispania Yeremi Pino, 19, kutoka Villarreal. (AS - kwa Kihispania) Kiungo wa kati wa Inter Milan na Croatia Marcelo Brozovic, 29, ndiye anayelengwa na Liverpool kama kiungo wa kati wa dharura. (Sport - kwa Kihispania)  Beki wa kushoto wa Uhispania Alex Moreno, 29, amekataa nafasi ya kujiunga na Nottingham Forest na atasalia Real Betis. (Guardian) Monaco wana nia ya kumsajili beki wa Manchester United na Ivory Coast Eric Bailly, 28. (L'Equipe - kwa Kifaransa)	https://www.bbc.com/swahili/articles/czr300eyleno
sports	Mchezo unaofanywa na nyota wa Hollywood katika soka la England	"Kwa mfano, kuhusu nafasi ya Jorge Mendes katika  uhamisho wa mlinzi wa Jamuhuri ya  Ireland  Matt Doherty kutoka  Wolves  kuelekea Tottenham kwa  garama ya pauni milioni 15 mwezi Agosti . Mendes ni wakala wa Doherty.  Na wakala wa meneja wa klabu zote   - Jose Mourinho na Nuno Espirito Santo. Mmiliki wa  Wolves  Fosun, wakati huo huo ana  hisa ya 20%  katika wakala wa Mendes maarufu sana dunaini  kwa jina la Gestifute agency. Mwaka 2018, Ligi ya soka iliwachunguza wakala wa  Mendes kuhusiana na Wolves na ikasema walitimiza sheria. Kwingineko katika biashra ya mawakala wa soka, hatahivyo, kuna madai mengi ya   utendaji mbaya. Shirikisho la mpira wa miguu duniani Fifa , limeapa kuingilia kati na kudhibiti  - ikisema kuwa inataka ""kumaliza au walau kupunguza  matumizi mabaya na utendaji wa kupita kiasi "" katika soka. ""Tunalenga kwa na mfumo wenye uswa na unaofaa wa udhibiti, badala ya sheria za zinazowalinda walio na uwezo ambazo kwa sasa  zipo,  huku kukiwa na mzozo wa maslahi na  malipo ya kupita kiasi  'ya malupulupu' yakitolewa kushoto na kulia ,"" ilisema. Kwa maelezo hayo, mawakala wa Marekani ambao huwatafuta nyota wakuu wa filamu duniani-ambao huenda wangetaka  kulinda majina na makampuni yao  - huenda wangetaka kuepuka kile kinachoonekana kama mazingira msitu wa wanyama pori. Ukweli ni kwamba hawafanyi hivyo. Mwaka jana, Shirika la Creative Artists  lilinunua wakala wa soka -Base Soccer, na kuunganisha mashirika yanayofuatilia kazi miongoni mwa mwake, wakiwemo mameneja wa nyota wa Hollywood  Roberts   Carlo Ancelotti na  Jose Mourinho pamoja na mshambuliaji wa  Leicester  Maddison. Okotba  8 , wakala mwingine wa vipaji wa Marekani  - ICM Partners -  aliinunua   Stellar  katika mkataba mkubwa hata zaidi wa mamilioni ya dola. ICM ambao ni wakala wanaotafuta nyota wa soka kama   Samuel L Jackson na Ellen DeGeneres. Stellar - mawakala wa Jonathan Barnett- walifanya mazungumzo na   Gareth Bale kuhusu kurejea kwake katika  Tottenham kutoka Real Madrid. ""Tunafahamu vizuri  masuala hasi kuwahusu mawakala wa soka ,"" anasema Mkurugenzi mkuu wa ICM Chris Silbermann. ""Ninafahamu mtazamo wa watu na ninafahamu kuwa watu wanaona mawakala wakitengeneza pesa nyingi na baadhi katika mchezo wanalilalamikia hilo. Ni biashara mbaya - lakini sina tatizo na hadhi za watu ninaowashughulikia ."" Mbali na mtazamo wa ubaguzi wa mawakala unaosababishwa na wateja wao wanaowasukuma  kufanya uhamisho ambao unawapatia faida, Silbermann anasema ukweli wa mashirika kama yake ni tofauti sana ""Tunafahamu kuwa mamlaka ya mtu maarufu na kile yanachomaanisha  ,"" Silbermann anasema. ""Njia ya kupanua umaarufu wake ni kufanya kazi na wachezaji kwasababu ni watu maarufu duniani kuliko ilivyowahi kutokea miaka ya nyuma''. ""Mawakala wanaowakilisha watu maarufu duniani kwa kiwango ambacho hakijawahi kuwepo kokote. Tunaweza kufungua milango."" Silbermann hajawahi kukutana na  Bale. Barnett ataendelea kutoa utaalamu wa soka na kuilinda kazi ya wateja wa  Welshman na  Stellar , ikiwa ni pamoja na   kiungo wa kati wa Aston Villa Jack Grealish na mlinda lango wa  Everton  Jordan Pickford. ""Kazi yangu ni kuhakikisha mchezaji anastaafu na pesa za kutosha kama wanataka kuendelea kufanya kazi, kwasababu wanataka kufanya hivyo, na si kwamba wanalazimika kufanya hivyo,"" anasema Barnett. ""Tumetumia pesa kuwasaidia  jamaa hawa kufikia wanakotaka kufika. Tuna wafanyakazi wa kudumu kwasababu hatutaki wapotee tu na kufanya kazi hii peke yao ."" Barnett anasema kuwa hatawaingiza baadhi ya mawakala hasimu wenye mikakati ya kuharibu juhudi za kuwapatia wateja wake mikataba bora, lakini anadai '' ili mradi wanafuata sheria na maadili haina shida"". Anahisi kuna matatizo ambayo sekta ya mawakala inahitaji kuyatafutia ufumbuzi, na hafuhrahishwi hasa kuhusu idadi ya wachezaji ambao kwa sasa wanatunzwa na ndugu zao. Barnett anasema amesikitishwa pia na namna Fifa inavyoshugulikia suala hilo. Mwezi Januari, alijiunga na   Mendes na Mino Raiola - ambao wanamuwakilisha   Midifilda wa  Manchester United Paul Pogba - katika mkutano wa mawakala wa kujadili hali yao. Kuhusu Mendes, anasema: "" amefanya kazi nzuri sana kwa ajili ya  Wolves, na katika maeneo mengine amefanya kazi nzuri pia   ."" Hadi sasa, hapajawa na mazungumzo kuhusu mageuzi . Alhamisi, Fifa iliainisha mapendekezo yake, ambayo ni pamoja na malupulupu ya mawakala kwa kiasi cha 3% kitakachokatwa kutoka kwenye mshahara wa mchezaji Barnetthajafurahia hilo . Anaamini Fifa inajaribu kujinadi na kupata mtizamo chanya kutoka kwa umma kwa kuwalenga bila usawa ambao wanaweza kulengwa kwa urahisi na kuongeza kuwa bila kubadili mbinu yake kesi itapelekwa mahakamani. ""Ningependa pinafsi na mawakala wengine kadhaa kukaa chini ana kwa ana na Fifa    Fifa tukiwa tujadili suala hili upya pamoja ,"" alisema. "" Ninaamini tunaweza kufanya kitu kizuri na cha maana zaidiambacho kitamsaidia kila mtu''"	https://www.bbc.com/swahili/54908752
health	Wanasayansi waelezea hatari za kifo cha ghafla wakati wa tendo la ndoa	"Tendo la ndoa  hufurahisha, na kadiri wakati umeendelea kusonga tangu enzi za mababu zetu, ni tendo ambalo limetokea kufurahiwa na wanaume na wanawake. Hatahivyo wale wanaofanya tendo la ndoa  wanaweza kuwa katika hatari ya  kufa kifo cha ghafla, au wote wanaweza kupata maambukizi au kuugua wakati wa tendo hilo. Mwanaume anaweza kufia juu ya mwanamke, na mwanamke anaweza kufia chini ya mwanaume wakati wanapokuwa katika tendo la kujamiiana, jambo linalowashangaza wengi. Kumekuwa na taarifa mbalimbali kwamba baadhi ya watu wamekufa kutokana na unyanyasaji wa kingono, jambo linalowashangaza wengi. Huku baadhi wakisema ni hali ya kawaida ya kidunia, wengine mara kwa mara hulaumiwa kwa matukio hayo, hususan wale wanaoshiriki ngono nje ya ndoa. Wengi huwa hawaamini tukio kama hili linapotokea. Lakini wataalamu wa masuala ya tiba wameelezea mambo yanayoweza kusababisha mtu kufa wakati wa tendo hilo, iwe kwa wanawake au wanaume. Yafuatayo ni mambo matatu  yanayoweza kusababisha mtu kufa wakati wa kujamiiana. 1. Matumizi mabaya ya dawa: Wanaume mara nyingi hutumia dawa za kitamaduni au miti shamba ili kuwasaidia kuwa thabiti wakati wa tendo hilo. Wengine huzichanganya na bia wakiamini kuwa zitawasaidia katika kuongeza nguvu za kiume na hivyo kuweza hata kujamiiana na wanawake zaidi ya mmoja. Wakati mwingine, baadhi ya wanaume huvuta sigara,  na madawa mengine ya mihadarati ili kuongeza nguvu zao za kiume.  Hili halina ithibati ya kisayansi lakini ndio mambo ambayo watu hufanya . Kile ambacho hawajui ni kwamba madawa hayo huwa na kemikali inayoitwa ""Nitrate"", ambayo inaweza kusababisha shinikizo la damu na kusababisha kifo cha ghafla wakati wa tendo hilo Mwisho  wa yote, athari zake huwa ni mbaya,licha ya heshima wanayoitaka kutoka kwa mwanamke wanayefanya naye tendo la ndoa 2. Maradhi ya moyo: Matatizo ya kiafya sio jambo linalopaswa kupuuzwa inapokuja katika suala la kushiriki mapenzi Mtu mwenye historia ya ugonjwa wa moyo  anaweza kufa wakati wa tendo hilo  kwasababu moyo wake utafanya kazi ngumu kuliko wakati wa kawaida Sababu za mara kwa mara za magonjwa ya moyo, hususan kwa wanawake wenye zaidi ya miaka 50 na wanaume wenye miaka arobaini  ni shinikizo la damu , uvutaji wa sigara, kisukari, kiharusi na magonjwa mengine. Sababu nyingine ambayo mara nyingi husababisha magonjwa ya moyo ni msongo mkubwa wa mawazo. Mshtuko wa moyo  wakati wa tendo la ndoa  mara nyingi  unawakumba  wanaume kuliko wanawake, utafiti unaonyesha. Lakini tendo la ndoa ni kichocheo adimu cha mshutuko wa moyo  . Ni visa 34 tu vya mshtuko wa moyo kati ya  4,557 hutokea  wakati au ndani ya saa moja ya kujamiiana na 32 ya wale walioathiriwa walikuwa wanaume. Sumeet Chugh, wa Taasisi ya Moyo ya Cedars-Sinai Heart Institute alisema utafiti wake ni wa kwanza kutathmini shughuli za ngono kama sababu inayowezesha kusababisha mshutuko wa moyo.Utafiti wake huo ulichapishwa katika ripoti ya BBC Novemba mwaka wa  2017 Utafiti wake huo uliwasilishwa katika mkutano wa  American Heart Association wakati wa kutathmini vichocheo vinavyosababisha mshtuko wa moyo . Hatua hiyo hutokea wakati moyo unapopata matatizo na kuacha kupiga . Mtu hupoteza fahamu  na kukosa kupumua Iwapo hatofanyiwa utaratibu wa CPR ili kumuokoa Mshutuko wa  moyo ni tofauti na shambulio ambalo hukumba moyo na kuzuia damu kuufikia . 3. Matumizi ya kupindukia ya dawa za kuongeza nguvu za kiume Dawa ya Viagra imekuwa ikiuzwa katika maduka mbali mbali ya dawa duniani, kwa lengo la kuwasaidia wanaume hususan wenye magonjwa yaliyoathiri nguvu zao za kiume kuweza kurejesha uwezo huo.Kulingana na wataalamu dawa hii inapaswa kutolewa na Daktari kwa  vipimo vinavyohitajika kulingana na tatizo lenyewe la kiafya. Hatahivyo kutokana na upatikanaji  kwa njia rahisi wa dawa hizi, baadhi ya vijana na wanaume wamekuwa wakizinunua kiholela kwenye maduka ya dawa na kuzitumia ili kuwaridhisha  wapenzi wao. Kulingana na wataalam matumizi yasiofaa  ya dawa hizi yanaweza kusababisha matatizo ya moyo na hivyo kuweza kuchochea kutokea kwa kifo wakati wa tendo hilo."	https://www.bbc.com/swahili/habari-58435701
business	Vikwazo vya Ukraine: Ni changamoto gani zinazotarajiwa kwa uchumi wa Urusi?	Kwa mtazamo mmoja, Urusi hadi sasa imeweza kujikinga na kuporomoka kwa uchumi kufuatia uvamizi wake nchini Ukraine. Imeathiriwa na vikwazo vilivyoletwa na nchi za Magharibi tangu Februari. Mshtuko wa awali ulilazimisha soko la hisa nchini Urusi kufungwa kwa muda na kuona watu wakipanga foleni kwenye mashine za pesa, wakiwa na wasiwasi juu ya akiba yao. Sarafu ya Urusi, ruble, hata hivyo, imerejea katika viwango vya kabla ya vita, kutokana na usimamizi makini wa benki kuu ya Urusi. Uingiliaji kati wake ulijumuisha kupunguza kiwango cha pesa ambacho watu wanaweza kuhamisha nje ya nchi, na pia kulazimisha kampuni zinazouza bidhaa kubadilisha 80% ya mapato yao ya ngambo kuwa sarafu ya Urusi. Nchi pia imeweza kuepuka kushindwa kulipa madeni yake ya nje. Rais Putin amesisitiza kuwa nchi za Magharibi zimeshindwa katika kuikabili kwenye ''vita ya kiuchumi''. Lakini Elina Ribakova, naibu mwanauchumi mkuu katika Taasisi ya Fedha ya Kimataifa, anasema ''viashiria'' hivi vya juu ''havina maana kubwa kwa maisha halisi''. Watengenezaji chuma wa Urusi, watengenezaji kemikali na kampuni za magari tayari wanahisi mzigo mkubwa wa vikwazo vinavyolenga kulemaza juhudi za vita za Rais Putin. Uchunguzi wa hivi majuzi wa biashara zaidi ya 13,000 uliofanywa na benki kuu ya Urusi ulionyesha kwamba wengi wanakabili matatizo ya kuleta bidhaa kama vile chipu ndogo, vipuri vya magari, vifungashio, au hata vifungo. Uhaba wa malighafi au vipuri unalazimisha baadhi ya makampuni kufunga viwanda kwa muda au kutafuta mahali pengine. Kampuni ya kutengeneza magari ya Japani Toyota, kwa mfano, ilisimamisha uagizaji wa magari nchini Urusi na kusimamisha shughuli zake katika kiwanda chake huko St Petersburg mwezi Machi, ikitoa mfano wa ''kuvurugika kwa mlolongo wa ugavi'' unaohusishwa na mzozo huo. Mchumi ambaye pia ni msimamizi wa kampuni ya BlueBay Timothy Ash, anasema kuwa vikwazo kwa ujumla vimekuwa vikali zaidi kuliko wengi walivyotarajia. ''Nadhani athari za muda mrefu zitakuwa mbaya,'' anaiambia BBC, akiongeza kuwa ''Urusi ikiondolewa kwenye usambazaji kwa nchi za Magharibi kwa sababu ya kuwa mshirika asiyetegemewa '' kuifanya nchi hiyo kuingia kwenye mdororo wa kiuchumi. Hata Benki Kuu ya Urusi imekiri kwamba makampuni yanapotafuta wasambazaji tofauti, kushughulikia kususia kwa makampuni ya meli au kushindwa kupata teknolojia wanayohitaji, nchi itakabiliwa na kipindi kigumu kiviwanda. ''Ukweli ni kwamba, Urusi itakuwa na uwezo mdogo wa kufikia masoko ya fedha, ukuaji mdogo, viwango vya chini vya maisha na gharama ya juu ya kukopa,'' Bw Ash anaongeza. Bila shaka, athari hiyo ipo. Warusi wengi wa kawaida, Bi Ribakova anasema, ''wanaishi katika kipindi ambapo ni hawajui kitakachofuata'', hasa linapokuja suala la usalama wa kazi. Watu wengi hawajui kitakachotokea... Wanaweza kuwa bado wanaenda kwenye migahawa, wanaenda kazini na hawaoni mabadiliko mengi bado kwa sababu makampuni wanayofanyia kazi hayako wazi kuhusu mipango yao.'' Na Anastasiia Stognei, ripota wa biashara, BBC Kirusi Olga, 30, ni mfanyakazi wa benki ya Moscow. Anajaribu kuendeleza viwango vyake vya maisha kabla ya vita lakini inazidi kuwa ngumu. Kama Warusi wengi, inambidi amuulize rafiki yake anayeishi Ulaya amlipie Netflix na Spotify, baada ya Visa na Mastercard kuondolewa kimatumizi nchini Urusi. Mapema mwezi huu, alitafuta nafasi ya ndege kwenda likizo Uturuki - mojawapo ya maeneo machache sana ya kigeni ambayo bado yapo wazi kwa Warusi. Kabla ya vita tikiti ya ndege ingemgharimu rubles 15,000 (£170). Lakini sasa amelazimika kulipa rubles 55,000 (£640). Olga anaomba iwezekane kusasisha simu yake ya mkononi ya iPhone na MacBook akiwa nje ya Urusi - kampuni ya Apple pia imesitisha shughuli zake nchini humo. Kwa Lyudmila mwenye umri wa miaka 79 kutoka Voronezh, jiji lililo kilomita 500 kusini mwa Moscow, mahitaji ya kimsingi yamekuwa ghali zaidi. ''Ninaenda sokoni mara moja kwa wiki. Kila wakati mambo yanazidi kuwa ghali. Mara ya mwisho maziwa yalipanda kwa robo tano, nyanya kwa mara 10.'' Dmitry, 33, ni mfanyabiashara wa masaji kutoka mji mdogo wa Siberia wa Rubtsovsk. Kabla ya vita alikuwa na maisha mazuri, akitumia takriban 300 rubles (£3.50) kwa siku. ''Soseji, mkate, kwende kujivinjari katika eneo la maji moto mara moja kwa wiki na marafiki.'' Tangu Februari 24, wakati vita vilianza, gharama zake zimeongezeka kwa 50%. Licha ya shida za kiuchumi, Dmitry anaunga mkono vita. Anasema baadhi ya marafiki zake wanalalamika kuhusu bei hizo na pia kwamba haiwezekani tena kutazama wasanii wa filamu wa Magharibi katika kumbi za sinema. Licha ya kila kitu, Warusi wengi bado wanaunga mkono vita hivi. TV, iliyojaa propaganda rasmi, bado ina nguvu zaidi kuliko friji tupu. Kampuni za Magharibi maarufu kama vile McDonald na Levi, zinaendelea kulipa maelfu ya wafanyikazi wa Urusi, licha ya kusimamisha shughuli nchini humo. Lakini kuna hofu kwamba upotezaji wa kazi utaanza kuongezeka huku matumaini yakififia kuwa vita hivyo vitafikia kikomo hivi karibuni. Meya wa Moscow Sergey Sobyanin alionya mwezi Aprili kwamba kazi zipatazo 200,000 ziko hatarini katika jiji hilo pekee, huku wachumi  wakitabiri kwamba kiwango cha ukosefu wa ajira kote Urusi kinaweza kuongezeka hadi 7% ifikapo 2024. Mashirika kadhaa ya ushauri yamewaondoa wafanyakazi nchini humo, huku ripoti za tovuti huru ya habari ya Urusi yenye makao yake Latvia Meduza zikipendekeza hadi wafanyakazi 5,000 wa Yandex waliondoka Urusi, huku baadhi wakitaja wasiwasi juu ya udhibiti wa kampuni hiyo kubwa ya kiteknolojia ya maudhui yanayohusiana na vita. Kwa wale waliosalia, kupata riziki imekuwa vigumu mno. Kuna wazo kwamba Warusi ni wapambanaji haswa lakini wameishi miaka 20 ya ustawi,'' Bw Ash alisema. ''Wamejua maisha mazuri.'' Baadhi ya kampuni za Magharibi kama vile Levi na McDonald zinaendelea kuwalipa wafanyikazi wa Urusi licha ya kusimamisha shughuli nchini humo ingawa kulikuwa na ripoti za uhaba wa vitu kama vile mafuta ya kupikia karibu na kuzuka kwa vita, rafu za maduka makubwa zinaripotiwa kujaa vizuri kwa sasa - lakini bidhaa ni za bei ya juu sana. Nchi nyingi zinakabiliwa na kupanda kwa bei kutokana na janga hili. Lakini katika uso wa uchumi unaodorora na kuvurugika kwa usambazaji wa bidhaa, wanauchumi wanatarajia kwamba mfumuko wa bei, ambao unafuatilia jinsi gharama ya maisha inavyobadilika kwa wakati, inaweza kugonga angalau 20% nchini Urusi mnamo 2022. Bw Ash na Bi Ribakova wanakumbuka marafiki waliokuwa wakihangaika kupata dawa ya moyo au tezi dume, lakini wanasema ni Warusi maskini zaidi ambao watahisi zaidi gharama inayoongezeka na kufanya maisha kuwa magumu sana. Rais Putin ameahidi kwamba mafao ya uzeeni na ukosefu wa ajira kwa wale wanaotatizika yataongezeka sambamba na mfumuko wa bei. Na serikali ya Urusi ina njia yake ya kifedha, hata ikiwa na viwango vya juu vya vikwazo vilivyowekwa. Bado ina uwezo wa kuuza mafuta na gesi nyingi - nguzo muhimu ya uchumi wake. Kulingana na takwimu kutoka benki kuu ya Urusi, ilisafirisha bidhaa na huduma zenye thamani ya $58.2bn (£47.2bn) zaidi ya thamani ya uagizaji wake katika miezi mitatu ya kwanza ya 2022 - huku idadi hiyo ikiongezeka kutokana na bei ya juu ya nishati. Ingawa Marekani imetangaza kupiga marufuku uagizaji wa nishati kutoka Urusi, Ulaya bado imegawanyika juu ya jinsi ya kumaliza utegemezi wa usambazaji wa Urusi. Ulaya inapata takriban 40% ya gesi yake asilia kutoka Urusi, ambayo pia ni muuzaji mkuu wa mafuta wa umoja huo, lakini baadhi ya nchi zinategemea zaidi mafuta ya Kirusi kuliko nyingine, hivyo kupunguzwa kwa ghafla kwa usambazaji kunaweza kuwa na athari kubwa za kiuchumi. Ingawa Urusi inaweza kuwa na fedha za kutosha kutoa ruzuku kwa maskini zaidi katika muda mfupi, na pia kulinda rouble, Bw Ash anasema mtazamo wa muda mrefu hauna uhakika zaidi. Lakini anaongeza: ''Chochote kitakachotokea, iwe marufuku ya mafuta itaanzishwa ndani ya miezi sita au mwaka ... itakuwa pigo kubwa'', kwa uchumi uliotengwa na Magharibi. Unaweza pia kusoma	https://www.bbc.com/swahili/habari-61405464
technology	Tanzania 'inatumia sera ya hatimiliki ya Twitter kuwanyamazisha wanaharakati'	"Sera ya Twitter inayokabiliana na ukiukaji wa hatimiliki inazidi kutumika vibaya ili kuzilenga akaunti za mitandao ya kujihami zinazomilikiwa na wanaharakati wa haki za kibinadamu nchini Tanzania  kwa lengo la kuwanyamazisha , wamesema wanaharakati wa haki za intaneti. Kila siku katika mtandao wa Twitter , Kigogo, jina la Kiswahili lenye maana ya mtu maarufu ama mtu tajiri huandika tetesi mpya zinazoendelea katika serikali ya Tanzania. Maelezo yanachukiza  na kushangaza  wakati mwingine lakini wafuasi wa Kigogo wanaokaribia kuwa 400,000 hupenda ufichuzi huo ambao hupamba matukio huku mara kadhaa ukikosea kuhusu maudhui yake. ''Mimi ni mfichuzi  na hufichua masuala ya ufisadi na unyanyasaji wa haki za kibinadamu  nchini humo'', Kigogo ambaye utambuzi wake ni siri kubwa aliambia BBC. Lakini muda mfupi kabla ya uchaguzi wa tarehe 28 mwezi Disemba , Twitter ilifutilia mbali akaunti ya Kigogo@2014 kutokana na zaidi ya malalamishi 300 kwa mtandao huo wa kijamii kwamba akaunti hiyo ilikuwa inakiuka hatimiliki - madai ambayo Kigogo ameyakana. Wanaharakati wa haki za Intaneti Acces Now wanadai kwamba sera hiyo inazidi kutumiwa na serikali ya Tanzania kuwanyamazisha wakosoaji wake. Twitter haijajibu moja kwa moja madai hayo lakini ilitoa taarifa  mwezi Oktoba ikipinga kuzuia mitandao ya kijamii  wakati ambapo uchaguzi unakaribia. Katika tukio moja ambalo Kigogo alilielezea, zaidi ya machapisho yake 1,000 yalitumika kuanzisha tovuti tatu, mlalamishi baadaye  alizitumia tovuti hizo kusema kwamba hatimiliki zake zimekiukwa. ''Baada ya akaunti yangu kufungwa kwa  muda niliandikia Twitter lakini  nilikuwa nikizungumza na roboti na sio binadamu .  Nilikuwa nikipata majibu ambayo yalikuwa yamerekodiwa . hakuna akili ya binadamu ilitumika'' , Kigogo alisema . Shambulio hilo lilijiri baada ya Kigogo kuchapisha ujumbe katika mtandao wa Twitter kuhusu njama ya serikali kufanya udanganyifu kwa kutumia makaratasi ya kupigia kura  kabla ya uchauzi  ambapo rais Magufuli alikuwa akiwania muhula wa pili. Tume ya uchaguzi ya Tanzania ilikana madai ya udanganyifu  kabla na hata baada ya uchaguzi. Walalamishi waliiomba Twitter kumsaka Kigogo kwa ukiukaji wa haki za sheria ya hatimiliki za Marekani ama DMCA ambapo Twitter na kampuni nyengine maarufu za teknolojia nchini Marekani ni sharti wafuate sheria zake duniani. Inatoa mwelekezo kuhusu jinsi ya kusimamia malalamishi ya hatimiliki ikiwemo jinsi ya kukabiliana na ukiukaji. Lakini wanaharakati wa haki za intaneti sasa wanasema kwamba kumekuwa na idadi kubwa ya malalamishi ya DMCA kwa lengo la kuwanyamazisha wanahabari, wanaharakati, na mashirika ya kijamii ambayo huripoti matukio ya unyanyasaji wa haki za kibinadamu. Shirika hilo linasema kwamba limekabiliana na kesi tisa ambapo malalamishi ya hatimiliki yametumika kulenga akaunti za watu binafsi nchini Tanzania. ''Baada ya Twitter kuifuta akaunti yangu kwa muda, nilitakiwa kutoa habari zangu binafsi kama vile anwani yangu na nambari ya simu ambayo walisema watampatia mlalamishi'', Kigogo alisema. ''Mpango uliokuwepo ulikuwa majasusi wa Tanzania kupata maelezo zaidi kunihusu ambayo yangewasaidia kunitambua, lakini nilikataa''. Sera ya Twitter inashauri jinsi mtu yeyote anavyoweza kukabili malalamishi ya hatimiliki. Akaunti ya Kigogo ilifutwa mara mbili kwa jumla ya siku 12, kabla ya shambulio la mwezi Oktoba. ''Akaunti hiyo ilikua imedukuliwa …mara tatu, na watu ninaoshuku kuwa majasusi wa Tanzania'', alisema Kigogo. BBC iliitaka Twitter kutoa tamko lake lakini msemaji wake alitupeleka katika chapisho ambalo kampuni hiyo ilichapisha mkesha wa uchaguzi wa Tanzania ikiitaka serikali ya taifa hilo kutofunga intaneti nchini humo. Kufungwa kwa intaneti nchini Tanzania kulianza siku chache kabla ya uchaguzi. Watumiaji wa simu walizuiwa kutoweza kutuma ujumbe  huku wengine wakidai kwamba ujumbe mfupi ulio na majina ya viongozi wa upinzani ulizuiwa. Mitandao mikubwa ya kijamii kama vile Facebook , Twitter na Instagram ilifungwa ama hata kuzuiwa. Ilikuwa vigumu kuingia katika mtandao wa Twitter am a hata simu ya rununu, ijapokuwa baadhi ya watu wanatumia mtandao wa kibinfasi wa VPN ili kukiuka ufungaji huo wa mtandao. Balozi wa Uholanzi nchini Tanzania hivi majuzi aliuliza ni kwanini mtandao wa kijamii wa Twitter bado unaminywa nchini humo? ""Je kuna mtu amesahau kuwasha Twitter,"" aliulizia Balozi huyo kupitia ukurasa wake wa Twitter. Kulingana na Peter Micek, mkuu wa sheria katika kundi la wanaharakati wa haki za mtandaoni Acces Now, Shirika la mawasiliano nchini Tanzania liliweka vifaa ambavyo vingeathiri mtandao wote , kufunga tovuti na kuzuia mawasiliano  ili picha na video zisiweze kusambazwa . BBC ilitafuta tamko la halmashauri ya mawasiliano nchini Tanzania lakini haikuzungumza. Wanaopinga na wasiopinga wote wamehusishwa  na uvumi kuhusu mmiliki wa akaunti ya Twitter ya Kigogo@2014 na mahala anapoishi. Wengine wanasema kwamba inaendeshwa na mtu mwenye uhusiano mzuri na maafisa wa serikali au wakala. Wengine wamejaribu kutafuta sababu za utumizi wa sura ya msanii wa muziki wa Hip Hop nchini Marekani Jay Z kama picha iliotumiwa sana katika akaunti nyengine zinazofanana na ile ya Kigogo. Maafisa kadhaa wa Tanzania wamesema wazi walikuwa wanamsaka jamaa anayemiliki akaunti hiyo wakimlaumu kwa kutoa siri za serikali , uchochezi, kusambaza uwongo na kutishia usalama wa kitaifa. Ujumbe wa Kigogo hunakiliwa na kusambazwa katika mtandao wa WhatsApp na kutoa habari sambamba katika taifa ambalo kumekuwa na msako mkali wa vyombo vya habari na wakosoaji wa serikali tangu rais Magufuli kuchukua madaraka 2015. Kabla ya kushinda awamu ya pili katika uchaguzi uliokumbwa na utata mwezi Oktoba, serikali ya bwana Magufuli ilipitisha sheria kama ile ya kudhibiti maudhui mitandaoni na ile ya kukabiliana na uhalifu wa mitandao ambayo inaagiza kuwepo kwa sajili ya mabloga wote mbali na mikahawa ya mitandao kuweka kamera za CCTV  na kuwapiga faini wale wanaokiuka sheria hiyo. Mwandishi Maria Sarungi Tsehai , ambaye biashara yake ya vyombo vya habari ilifungwa na serikali , aliambia BBC kwamba Twitter ndio mtandao wa pekee ambao Watanzania walio na ushawishi mkubwa walitumia kutoa maoni yao. 'Ni eneo la maoni ambayo hayajachujwa'', alisema. Hivyobasi hakuweza kunyamaza baada ya Kigogo na akaunti nyengine tano maarufu kufungwa kufuatia malalamishi ya hatimiliki siku kadhaa kabla ya uchaguzi. Muda mfupi baada ya bi Tsehai kuandika barua ya wazi , kwa mwanzilishi wa Twitter na afisa mkuu mtendaji  Jack Dorsey akimtaka kusitisha ukandamizaji  na kunyamazishwa kupitia mfumo wa kusimamia ukiukaji wa hatimiliki, akaunti hizo badala yake zilifunguliwa na nyengine kuthibitishwa kwa kutumia usaidizi wa shirika la kupigania haki za mtandaoni Acces Now. Ijapokuwa Kigogo anahisi  hakikisho kuhusu kulindwa kwa akaunti yake na kwamba Twitter sasa ina ufahamu kuhusu utumizi mbaya wa hatimiliki,  anasema kwamba kampuni hiyo inapaswa kuchukua hatua kali zaidi. Mambo yalibadilika baada ya Maria kumuandikia Jack Dorsey, lakini nadhani wanapaswa kuimarisha mfumo wao wa kuchunguza malalamishi ya hatimiliki. Kwa mfano iwapo ni kampuni basi nakala zote ambazo zinahalalisha kampuni hiyo zinahitaji kuchunguzwa na kuthibitishwa, hiyo ndio njia pekee wanaweza kusitisha malalamishi bandia . Shirika la Acces Now linaamini kwamba utumizi wa sheria ya hatimiliki nchini Tanzania unaweza kuigwa na mataifa mengine barani Afrika. Hatua ya serikali kutumia mianya ya sheria ya hatimiliki Tanzania inatia wasiwasi na kuwa tisho kubwa kwa uhuru wa kujieleza  barani Afrika, Berhan Taye kutoka shirika la Acces Kenya aliambia BBC. Aliongezea: Mitandao ya kijamii inayoathirika kutokana na mianya ya sheria ya hatimiliki haina chaguo bali kuangazia suala hilo , na kusaidia kuhakikisha kuwa serikali haziwezi kutumia mbinu hiyo dhidi ya wakosoaji. Kigogo anaendelea kuwafurahisha wafuasi wake na habari tamu  lakini pia anafurahia kile ambacho akaunti yake ya siri imesababisha  na kutumai kwamba itaendelea kuwa dondoo  kuhusu mmiliki wake. BBC imeomba maoni ya Msemaji wa Serikali ya Tanzania juu ya madai yaliyomo kwenye habari hii, lakini mpaka sasa haijapata tamko lolote."	https://www.bbc.com/swahili/habari-55407601
religion	Kwanini Jicho hili lenye maana ya siri linashirikishwa na Iluminati?	Dhana ya uwepo wa kitu cha siri imeghubika nembo za kwenye sarafu na kufanywa kuwa ishara au alama inayoonekana. Alama ya 'Jicho' -  hili ni jicho ndani ya umbo la pembe tatu - ni moja ya alama inayohusishwa na masuala ya ushetani ambayo pia imeonekana kuwa na uhusiano wa karibu  na Iluminati, kundi la watu matajiri linalosemekana kwamba hutafuta kumiliki mali za dunia kwa nguvu ya shetani. Alama hii ya jicho inadhaniwa kuficha kitu fulani kwasababu yenye ipo sehemu fiche kiasi kwamba sio rahisi kwa mtu kuitambua kwa macho yake moja kwa moja. Pia inajitokeza sio tu kwa makanisa kadhaa bali pia kwenye majengo yenye kujihusisha na imani za kishetani kote diniani na pia alama hiyo ya jicho ipo katika noti za dola za Marekani pamoja na chapa ya muhuri mkubwa wa Marekani. Ukweli ni njia ya zamani isiyo ya kawaida ya kuashiria nchi. Na alama ya jicho inaashiria matamanio ya kuwa na sauti au nguvu. Ukichanganya na lile umbo la piramidi, ni kama ishara ya kundi fulani la zamani. Awali kabisa, alama hiyo ya jicho ilikuwa na Kikiristo na matumizi ya kwanza kabisa ya alama hiyo yanahusishwa na michoro ya dini hasa ya kumwakilisha mungu. Ilibuniwa kama ishara ya uangalizi wa huruma ya Mungu juu ya wanadamu Chanzo kingine cha alama hiyo ni kitabu cha zamani kabisa cha nembo ambacho kwa mara ya  kwanza kabisa kilichapishwa mwaka 1593. Alama hiyo ya jicho iliwekwa kuashiria 'utakatifu' yaani 'mungu'. Hakuna anayejua chanzo cha ubunifu wa alama hii lakini wa kwanza kabisa kuhusika na ubunifu wake aliihusisha na imani za kidini. Umbo la pembe tatu lilikuwa ni alama ya muda mrefu ya Utatu wa Kikiristo; yaani Mungu Baba, Mwana na Roho Mtakatifu; na kuna wakati Mungu aliashiriwa kuwa ndani ya umbo hilo la pembe tatu. Miale ya mwanga ambayo mara nyingi hungaa ndani ya alama hiyo pia ni miongoni mwa alama za mwanzo kabisa za Kikiristo. Lakini chanzo cha lile jicho ni nini? Mungu amekuwa akiashiriwa kwa njia nyingi hapo kabla, mfano mkono mmoja unaojitokeza kutoka mawinguni lakini sio kama jicho. Pengine itakuwa sawa kwa pande zote kusema kuwa jicho hilo kuoneshwa peke yake lina athari yake kisaikolojia inayoonesha mamlaka. Unaweza hata kuona athari hii kwa hali halisi mfano baadhi ya wanyama wana alama za jicho kwenye ngozi zao kama njia ya kuogopesha wanyama wawindaji. Lakini pia kuna historia ya muda mfrefu sana inayoghubka alama ya jicho ambayo inaturejesha hadi nyakati za dini za wakati huo. Karne ya tatu, Wasimeria walionesha utakatifu wa michongo fulani kwa kuchonga jicho likiwa kubwa zaidi ili kuongeza ile nakshi ya kuonesha ni miungu. Pia walikuwa na sherehe ambapo wasanii walifanya michongo ya masanamu kuonekana kuwa na uhali kwa kufungua macho ya masanamu. Siku za kale Misri ndio waliokuwa chanzo cha alama yenye kuhusishwa na jicho hilo kama mchoro: kwa mfano, macho mawili yalichorowa kwenye jeneza kwa imani kuwa yalimuwezesha aliyekufa kuona katika maisha yake baada ya kifo. Na moja ya michoro maarufu nchini Misri ni 'Jicho la Horusi' ambalo lilikuwa linaashiria, ulinzi, afya njema na madaraka. Kulingana na elimu ya visasili yaani kuhusu miungu na viumbe wa kale nchini Misri, miungu mfalme Horusi ambaye mara nyingi alioneshwa kama ndege Kozi- kipanga, macho yake yalitolewa akiwa vitani na timu ya mjombake. Lakini kwa usaidizi wa Mungu wa Kimisri 'Thothi' aliweza kuona tena. Hivyo basi, Macho ya Horusi yalichukuliwa kama alama ya kujilinda, mchongo mdogo tu ambao ulikuwa unaweza ukaingizwa hata kwenye mfuko wa nguo uliovaa kama njia moja ya kujilinda. Mchoro huu na mingine ilikuwa na athari kwa nchi za Ulaya. Tatizo kubwa wakati huo ikiwa ni kuchukua michoro na kuifasiri visivyo kwasababu hawakuelewa maana halisi ya michoro wenyewe. Na alama ya jicho inasemekana kuna uwezekano mkubwa ilifika mahali ikafasiriwa visivyo. Karne ya 18, ndio fasiri ya alama ya jicho inaaminika kuwa ilibadilika pakubwa. Baada ya mapinduzi kwaka 1789, katika azimio la Haki za Raia kulikuwa na alama ya jicho kwa juu. Uingereza mwaka 1794, Jeremy Bentham alimuagiza msanifu ujenzi Willey Reveley kutengeneza nembo ya gereza jipya na jengo hilo likawa na nembo ya jicho - ishara ambayo sasa hivi imezungukwa na maneno 'Huruma', 'Haki' na 'Uangalifu'. Miaka michache nyuma, Mwaka 1782, Muhuri mkubwa wa Marekani ulizunduliwa ambao ulikuwa na alama ya jicho ishara iliyolengwa ikiwa ni 'Mungu kuwa na huruma' kwa taifa hilo. Hili ni dhihirisho tosha kwamba alama hiyo haikuwahi kuhusishwa na kuabudu shetani Taarifa za chimbuko la kundi hilo bado haziko wazi lakini inasemenaka kuwa liliundwa mwaka 1776 na kuvunjwa 1787 na pia ni kweli kundi la Iluminati lilivutiwa na alama ya jicho na kutaka kuitumia kuashiria 'Nguvu ya Mungu' wakati huo. Ingawa, kundi la ushetani la 'Mason' halikutumia alama hiyo hadi mwishoni mwa karne ya 18. Kwa bahati mbaya dhana nyingi zilizopo zinazungumzia uzuri wa alama ya jicho wala sio siri za viongozi wanaojihusisha nayo. Na katika siku tunazoishi, wanamuziki kama Madonna, Jay-Z na Kanye West wote wamewahi kushutumiwa kujihusisha na kundi la Iluminati ikiwemo matumizi ya alama au ishara ya Jicho. Utumiaji wa alama hii umeonekana hata kwa wasanii wengine zaidi kama Bentham, Le Barbier, Thomson, Barton na wengine wengi hivyo basi sio ushahidi tosha kuwa alama ya jicho inahusishwa na ushetani lakini pia inaweza kuwa nembo kama yoyote ile.	https://www.bbc.com/swahili/habari-55039752
entertainment	Diamond Platnumz analinganishwaje na nyota wengine wa Afrika katika mtandao wa YouTube?	Diamond Platinumz alishangazwa na wazalishaji wake wa muziki mwaka 2020 walipoingia katika nyumba yake na keki iliokuwa na nembo ya kuadhimisha hatua muhimu ya nyota huyo wa Tanzania. Huku akipigwa picha akivalia nguo , mwanamuziki huyo mwenye umri wa miaka 30 aliambiwa na kundi lake kwamba ndiye msanii wa kwanza katika jangwa la sahara kupata views bilioni moja  katika chaneli ya Youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja , ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema ''Hii inaweza kuwavutia wafuasi katika mtandao wa YouTube , ambapo fedha zinaweza kupatikana kupitia matangazo. Muhumu zaidi kwa wanamuziki barani Afrika , katika muongo mmoja uliopita  YouTube imewaruhusu kuingia moja kwa moja kupata mashabiki , badala ya kutegemea stesheni za runinga. Diamond Platnumz bado yuko nyuma ya wanamuziki wengine wa eneo la Afrika ya kaskazini  ambao wana mashabiki wengi katika eneo la mashariki ya kati. Na vilevile kuna wasanii wanaoishi Afrika kama mwanamuziki aliyezaliwa Mali Aya Nakamura , ambaye anampiku mwanamuziki huyo wa Tanzania  kwa Views zaidi ya bilioni 1.7  katika YouTube Msichana huyo alielekea Ufaransa wakati alipokuwa msichana mdogo na kujipatia umaruufu mkubwa kupitia wimbo wake wa 2018 Djadja. Na Akon mwanamuziki wa Senegal aliyebadilika na kuwa Rappa wa Marekani anawashinda wote kwa Views bilioni 3.5. Katika Afrika ya jangwa la sahara, washindani wa  Diamond Platinumz katika mtandao wa You Tube ni wasanii wa Nigeria. Takwimu za wasanii Davido na Burna Boy ndio zinazovutia zaidi ikizingatiwa  kwamba walifungua chaneli zao za YouTube  mwaka 2018. Diamond amekuwa katika ukumbi huo tangu 2011. Na kampuni ya kurekodi muziki ya Wizkid , StarboyTV - unapoongezea takwimu kwa chaneli zake nyengine  ana takriban Views Milioni 802. Nyota wengine hupendelea kuwa na chaneli zao wenyewe ili kukuza nyimbo zao na kuondoa urasimu kwa kuwa kampuni nyingi za muziki huchukua muda mrefu kutoa nyimbo mpya. Majina mengine  maarufu  ni Magic System ya  Wizkid . Nyota wengi hupendelea kumiliki chaneli zao wao wenyewe ili kukuza nyimbo zao  na kupunguza urasimu kwa kuwa kampuni hizo za kurekodi muziki huchukua muda mrefu kutoa nyimbo mpya. Kampuni nyengine maarufu ni Magic System ya Ivory Coast  ilio na zaidi ya views milioni 477. Kundi hilo ni maarufu hususan  katika maeneo ya magharibi mwa Afrika ambapo wenyeji huzungumza Kifaransa. Ufuasi huu unatokana na wimbo wao Gaou- ni wimbo mmoja ambao umefanikiwa kuliunganisha bara zima , kulingana na DJ Edu. Huku takwimu za chini za You Tube  miongoni mwa wasanii wa Afrika Kusini zikiponza umaarufu wao, wana uwezo wa kujipatia fedha kupitia kampuni zao wenyewe za muziki , anasema Dj Edu. Na kama unavyojua YouTube sio chaneli ya pekee ilio na huduma ya streaming. Wizkid alifanya kazi na rapa wa Canada Drake  mwaka 2016 - ambapo wimbo wao wa One dance - ulioonyeshwa zaidi ya bilioni 1,8,  lakini hakutolewa rasmi katika mtandao wa YouTube.	https://www.bbc.com/swahili/habari-53063941
business	Takwimu rasmi za serikali: Uchumi wa Tanzania waanza 2019 kwa kuyumba	"Kasi ya ukuaji wa uchumi kwa mwaka 2019 nchini Tanzania yaanza kwa kushuka ukilinganisha na mwaka 2018, takwimu rasmi za serikali zabainisha. Shirika la Habari la Kimataifa la Reuters limenukuu taarifa ya kutoka kwa Ofisi ya Takwimu ya Tiafa (NBS) la Tanzania kuwa kwa miezi mitatu ya mwanzo ya 2019 uchumi wa nchi hiyo umekuwa kwa   6.6% year-ukilinganisha na kasi ya 7.5% kwa mwaka 2018. Kwa mujibu wa NBS kushuka kwa kasi hiyo kumetokana na kuyumba kwa sekta za ujenzi, kilimo na uzalishaji wa viwandani. Sekta ya ujenzi ambayo ndiyo huchangia pakubwa kukua kwa uchumi wa Tanzania imetanuka kwa 13.2%, ukilinganisha na 15.6% mwaka mmoja uliopita. Sekta ya kilimo ambayo huajiri watu wengi zaidi nchini humo pia imeyumba kwenye miezi mitatu ya mwanzo ya mwaka huu, kutoka 8.9% mwaka 2018 mpaka 6.0% kwa mwanzoni mwa mwaka huu, kulingana na NBS. Kwa upande wa uzalishaji wa viwandani, kasi imeshuka kutoka 5.3% ya 2018 mpaka 4.8% mwaka huu. Hata hivyo mambo yameenda vizuri kwenye sekta ya madini ambapo kasi ya ukuaji imeimarika takribani mara mbili zaidi ya mwaka jana. Kutoka 5.7% ya mwanzoni mwa mwaka jana mpaka 10.0% katika miezi mitatu ya awali ya mwaka huu. ""Ukuaji (wa sekta ya madini)umetokana na ungezeko wa uzalishaji wa dhahabu, makaa ya mawe na almasi,"" imesema NBS. Uchumi wa Tanzania ulikua kwa 7% mwaka jana, na serikali ya chi hiyo ikaweka makadirio ya kukua kwa 7.1% kwa mwaka 2019. Hata hivyo, ripoti iliyovuja mwezi Aprili ya Shirika la Fedha Duniani (IMF) ilidokeza kuwa kasi ya ukuaji wa uchumi wa taifa hilo si kama vile ilivyotazamiwa na maafisa wa serikali. Kwa mujibu wa IMF, kasi halisi ipo baina ya asilimia 4 na 5. Serikali ya Tanzania kupitia waziri wake wa Fedha ilipinga vikali makadirio hayo na kutaka wananchi wayapuuze. Serikali ilishikilia msimamo wake kuwa hali ya mambo inaashiria uchumi utaendelea kukua kwa 7%. Wiki mbili zilizopita, Benki ya Dunia (WB) nayo ilitoa makadirio yake ya ukuaji wa uchumi wa Tanzania kwa mwaka 2018. Kwa mujibu wa WB ukuaji wa uchumi Tanzania kwa mwaka jana ulikuwa ni 5.2% na si 7% kama ilivyoeleza serikali. Albina Chuwa, mkuu wa NBS, amepinga vikali tathmini hiyo ya WB na kutetea njia zilizotumiwa na ofisi yake kufikia kiwango cha 7%. ""Tumekwenda kote nchini kukusanya data (takwimu) halisi , sio sawa na mtu ambaye anakaa Washington (Marekani, ambapo ni makao makuu ya WB) na kutengeneza sampuli za pato la ndani la nchi (GDP) kwa niaba yako,""alisema Bi Albina kulingana na Reuters ""Kwa madhumuni ya mipango ya taifa, tutaendelea kutumia data rasmi za asilimia 7.0."""	https://www.bbc.com/swahili/habari-49151975
technology	'Niliuona mwili wa mwanangu kwenye Facebook': Kuteswa na kuuawa na wanajeshi wa Myanmar	Joseph anaomboleza kifo cha mwanawe. Baada ya wanajeshi wa Myanmar kuingia kijijini kwake, alikimbilia msituni lakini Pali Nang mwenye umri wa miaka 13 hakufanikiwa. Joseph aliona picha ya maiti ya mwanawe kwenye mtandao wa Facebook ambapo ilionyesha dalili za kuteswa. Yeye ni mmoja wa takriban wakimbizi 40,000 wa Myanmar ambao wamevuka mpaka na kuingia India.	https://www.bbc.com/swahili/habari-61331669
religion	Fahamu kwa nini mji wa Jerusalem ni mtakatifu?	Kumekuwa na mzozo wa muda mrefu kuhusu udhibiti wa mji wa Jerusalem kati ya Waisraeli na Wapalestina. Mji huo kwa sasa huwa umegawanywa mara mbili, Jerusalem Mashariki na Jerusalem Magharibi. Jerusalem ya Magharibi hutazamwa na Israel kama mji wake mkuu nayo Jerusalem Mashariki hutazamwa kuwa mji mkuu wa taifa la Wapalestina (litakapoundwa), ingawa eneo hilo bado kwa kiwango kikubwa limetawaliwa na Israel tangu vita vya 1967. Tangu wakati wa vita hivyo, Israel imejengwa nyumba za walowezi wa Kiyahudi takriban 200,000 ambao huishi Jerusalem Mashariki, hatua iliyoshutumiwa na jamii ya kimataifa. Eneo hilo huishi Wapalestina takriban 370,000. Israel ilitangaza 1980 Jerusalem yote kuwa mji wake mkuu wa milele, lakini nchi nyingi duniani hazikubali azimio hilo. Hivyo basi, balozi za nchi za kigeni katika Israel ziko nje ya Jerusalem, katika mji wa Tel Aviv. Mzozo huo umefufuliwa tena kutokana na hatua ya Rais Donald Trump wa Marekani kutarajiwa kuutambua mji huo kama mji mkuu wa Israel. Mataifa mengi ya Kiarabu yameshutumu hatua hiyo ya Bw Trump na kusema itazidisha uhasama Mashariki ya Kati. Lakini ni kwa nini mji huu huzozaniwa hivyo? Mwandishi wa BBC Erica Chernofsky anachambua. Mji huu huwa na umuhimu mkubwa kwa dini tatu kuu - Ukristo, Uislamu na Uyahudi. Dini zote tatu humuangazia Abraham anayetajwa kwenye Biblia na Koran kama mmoja wa waanzilishi au mababu wa imani. Ni mji ambao umedhibitiwa na dini hizo kwa vipindi mbalimbali katika historia. Kwa Kiebrania, mji wa Jerusalem hufahamika kama Yerushalayim na kwa Kiarabu al-Quds. Kwa Kiswahili, jina lake halisi ni Yerusalemu. Mji huo ni miongoni mwa miji ya kale zaidi ambayo ipo hadi sasa duniani. Ni mji ambao umetekwa, ukabomolewa na kuharibiwa na kisha kujengwa tena. Kila sehemu ya ardhi yake ukichimba kwenda chini hufichua enzi fulani katika historia yake. Ingawa umekuwa chanzo cha ubishi na mzozano kati ya dini mbalimbali, dini zote huungana kwa pamoja kuungama kwamba ni eneo takatifu. Ndani yake kuna Mji Mkongwe, ambao una njia nyembamba, vichochoro na nyumba za kale. Kuna maeneo manne makuu na kila eneo, majengo huwa tofauti. Kuna eneo la Wakristo, Waislamu, Wayahudi na Waarmenia. Eneo hilo huzungukwa na ukuta mkubwa wa mawe. Hapo, kunapatikana baadhi ya maeneo yanayoaminika kuwa matakatifu zaidi duniani. Kila eneo kati ya maeneo hayo manne (unaweza kuyaita mitaa) huishi watu wa aina moja. Wakristo wana maeneo mawili, kwa sababu Waarmenia pia ni Wakristo. Eneo lililotengewa Waarmenia, ambalo ndilo ndogo zaidi kati ya hao manne, lina vituo vya kale zaidi vya Waarmenia duniani. Jamii ya Waarmenia imehifadhi utamaduni wake wa kipekee ndani ya Kanisa la St James na nyumba kubwa ya utawala. Maeneo hayo mawili yamechukua sehemu kubwa ya mtaa huo wa Waarmenia. Ndani ya mtaa wa Wakristo, kuna Kanisa Kuu la Kaburi na Ufufuo wa Yesu Kristo, ambalo ni muhimu sana kwa Wakristo kote duniani. Hupatikana katika eneo ambalo lina umuhimu mkubwa katika kisa cha kusulubiwa, kufariki na kufufuka kwa Yesu. Kwa mujibu wa utamaduni wa Kikristo, Yesu alisulubiwa hapo, katika Golgotha, au mlima wa Calvary. Kaburi lake linapatikana ndani ya kanisa hilo la kaburi na inaaminika kwamba hapo ndipo alipofufuka. Kanisa hilo husimamiwa kwa pamoja na madhehebu mbalimbali ya Kikristo. Sana huwa ni wahudumu wa kanisa la Kiothodoksi la Ugiriki, watawawa na mapadri wa Francisca kutoka Kanisa Katoliki la Roma na wengine kutoka kanisa la Waarmenia. Kuna pia wahuudmu kutoka kanisa la Waothodoksi kutoka Ethiopia, Coptic na Syria. Ni eneo ambalo mamilioni ya mahujaji wa Kikristo husafiri kila mwaka kwenda kuliona kaburi wazi la Yesu na kutafuta ufunuo na kuomba katika eneo hilo. Mtaa wa Waislamu ndio mkubwa zaidi kati ya maeneo hayo manne na ndani yake kunapatikana madhabahu ya Dome of Rock (Kuba ya Mwamba) na Msikiti wa al-Aqsa kwenye eneo linalofahamika na Waislamu kama Haram al-Sharif, au Mahali/Hekalu Patakatifu. Msikiti huo ndio eneo la tatu kwa utakatifu katika dini ya Kiislamu na husimamiwa na wakfu wa Kiislamu ambao hufahamika kwa Kiarabu kama Waqf. Waislamu huamini kwamba Mtume Muhammad alisafiri kutoka hapo hadi Mecca usiku na aliomba pamoja na roho za manabii wengine wote. Hatua chache kutoka hapo kunapatikana Dome of the Rock (Kuba ya Mwamba) ambapo kuna jiwe la msingi. Waislamu huamini kwamba ni kutoka hapo ambapo Mtume Muhammad alipaa mbinguni. Waislamu hutembelea eneo hilo takatifu kila wakati katika mwaka, lakini kila Ijumaa wakati wa mwezi mtukufu wa Ramadhan, mamia ya malelfu ya Waislamu hufika kuomba kwenye msikiti huo. Katika mtaa wa Wayahudi, kunapatikana Kotel, au Ukuta wa Magharibi ambao ni masalio ya ukuta wa nje uliozunguka lililokuwa Hekalu Takatifu. Ndani ya hetalu hilo kulikuwa na Patakatifu pa Patakatifu, eneo takatifu zaidi katika dini ya Kiyahudi. Wayahudi huamini kwamba hapo ndipo kulikuwa na jiwe la msingi ambapo kutoka kwake dunia iliumbwa. Kadhalika, wanaamini ni hapo ambapo Abraham alikuwa amejiandaa kumtoa kafara mwanawe Isaac. Wayahudi wengi huamini kwamba Dome of the Rock ndipo lilipokuwa eneo takatifu zaidi ndani ya hekalu lililofahamika kama Patakatifu pa Patakatifu. Leo hii, Ukuta wa Magharibi ndilo eneo la karibu zaidi ambalo Wayahudi wanaweza kufanya maombi yao. Husimamiwa na Rabbi wa Ukuta wa Magharibi na kila mwaka hutembelewa na mamilioni ya mahujaji. Wayahudi kutoka kila pembe ya dunia hutembelea eneo hilo kuomba na kukumbuka utamaduni wao, hasa nyakati za siku kuu za kidini. Ukuta huo pia hufahamika kama Ukuta wa Maombolezo.	https://www.bbc.com/swahili/habari-42235192
politics	Uchina yakanusha kuingilia katika siasa za Uingereza baada ya tahadhari ya MI5	"Uchina imekanusha kuingilia siasa za Uingereza baada ya Idara ya usalama ya Uingereza MI5 kutoa tahadhari kuwa nchi hiyo imepenya na kuingia katika bunge. Huduma za usalama zilisema kuwa Bi Christine Ching Kui Lee ""alianzisha mahusiano"" kwa ajili ya chama cha kikomunisti na wabunge wa sasa na wale wanaotarajia kuwa wabunge nchini Uingereza. Halafu alitoa misaada kwa wanasiasa , akiwemo mbunge wa chama cha Labour Barry Gadner, ambaye alipokea zaidi ya pauni  420,000 kutoka kwake. Ubalozi wa Uchina mjini London uliishutumu MI5 kwa  "" uchochezi na vitisho"" dhidi ya jamii  ya Wachina wa Uingereza. Katika taarifa iliyochapishwa kwenye wavuti wa ubalozi huo, msemaji alisema: ""China kila mara inaheshimu kanuni ya kutoingilia masuala ya ndani ya nchi nyingine. ""Hatuna haja na hatujawahi kutaka  'kununua ushawishi' katika bunge lolote la kigeni. Tunapinga kabisa njama ya uchochezi na vitisho dhidi ya jamii ya Wachina Uingereza."" Kulingana na tahadhari iliyotolewa na MI5, Bi Lee alidai kuhusika kwake na bunge kulikuwa ni kwa lengo la  ""kuwakilisha Wachina Waingereza na kuongeza ushirikishwaji wa watu wa aina mbali mbali"". Lakini  MI5  ilisema kuwa shughuli zake  ""zimekuwa zikifanywa na idara ya  United Front Work Department [ya CCP], huku udhamini ukitolewa na raia wa kigeni wanaoishi nchini Uchina na Hong Kong "". UFWD inadai kutaka "" kuanzisha mahusiano"" na  ""watu wenye ushawishi "" kuhakikisha siasa za Uingereza zinapendelea  CCP na kuwakosoa wale wanaoelezea wazi wazi kuhusu chama, ikiwa ni pamoja na juu ya haki za binadamu. Huduma za usalama MI5 zilisema kuwa Bi lee alikuwa na "" mawasiliano ya mara kwa mara na wanasiasa  binafsi  wa vyama vya kisiasa tofauti  kote nchini Uingereza  "", ikiwa ni pamoja na chama kilichovunjwa kwa sasa cha  kikundi cha  -All Party Parliamentary Group kilichoitwa Wachina nchini Uingereza(  Chinese in Britain) MI5 ilionya  kuwa Bi Lee ""anaweza kutaka kuanzisha APPG  [makundi ya wabunge] kwa ajili ya kuendeleaza ajenda za to CCP"". Mbunge wa Conservative  na kiongozi wa zamani wa chama  Sir Iain Duncan Smith aliwasilisha tahadhari yake katika bunge la Uingereza Alhamisi, akithibitisha kuwa imetumwa na Spika kwa  wabunge kwa njia ya barua pepe. Alisema kuwa lilikuwa ni  ""jambo la hofu kubwa"",  alitoa wito kwa Bi Lee kurudishwa Uchina na akiitaka serikali kutoa taarifa kwa Bunge. Waziri wa mambo ya ndani wa Uingereza  Priti Patel alisema  ""inatia hofu kubwa "" kwamba mtu fulani ""ambaye alifahamika kuhusika katika uingiliaji wa siasa za Uingereza kwa niaba ya chama cha kikomunisti cha Uchina aliwalenga wabunge "". Lakini alisema Uingereza ina hatua ""za kutambua uingiliaji wa kigeni"". Bw  Gardiner alianza kupata misaada kutoka kwa kampuni ya sheria ya Lee, Christine Lee & Co, mwishoni mwa mwaka  2014. Mtoto wa kiume wa  Lee pia alifahamika kuwa alijitolea kwa ajili ya kumsaidia mbunge wa labour na baadaye aliajiriwa kama meneja wa  shajara. Bw Gardiner, ambaye alikuwa mjumbe wa waziri kivuli wakati  Jeremy Corbyn alipokuwa kiongozi wa chama cha Labour , alisema kuwa "" amekuwa akiwasiliana na  huduma zetu za usalama kwa miaka mingi  "" kumhusu Bi Lee. Bi Lee ''hakuwa na jukumu"" katika kazi aliyoteuliwa kama watafiti wake na misaada yote iliripotiwa ipasavyo'', alisema. Bw Gardiner baadaye alikiambia kituo cha habari cha  Sky News: ""Kwa mtizamo wangu, pesa zile zilikuwa pale kuboresha kazi ambayo niliweza kuifanya katika bunge, na kuboresha kazi ambayo niliweza kuifanya kwa maeneo bunge yangu-ililipwa kwa wale watafiti na ililipwa kwao moja kwa moja, hakuna sehemu ya pesa hiyo iliyokuwa kwa ajili faida yangu binafsi ."" Kiongozi wa Liberal Democrat Sir Ed Davey pia alipokea msaafa wa  5,000 alipokuwa waziri wa nishati - lakini alisema kuwa pesa hizo zilikubaliwa na shirika la eneo na ilikuwa ""mara ya kwanza kupata sababu ya kuwa na hofu ""."	https://www.bbc.com/swahili/habari-59991050
health	Tiba mbadala kwa wagonjwa wa saratani ni 'hatari zaidi kuliko faida'	Wagonjwa wa saratani wanapaswa kuwaambia madaktari wao kama wanatumia dawa za tiba asili kwa sababu baadhi ya dawa hizo zimetengenezwa na vitu vinavyoweza kusababisha kukoma kwa mchakato wa matibabu, mkutano wa wataalamu wa masuala ya maradhi ya saratani ulielezwa. Vitunguu swaumu, tangawizi na vidonge vitokanavyo na majani ya 'ginkgo' kwa mfano, vinaweza kuchelewesha kupona kwa majeraha ya ngozi ikiwa saratani ya titi itasambaa. Daktari wa upasuaji Profesa Maria Joao Cardoso, amesema hakukua na ushahidi kuwa tiba asili au krimu zilifanya kazi. Kama kuna walakini, ni vyema kama dawa hizo hazitatumika, alieleza. ''Madaktari wanapaswa kufanya ziada katika kuuliza wagonjwa wao kuhusu dawa nyingine wanazozitumia wakati wanapopatiwa matibabu,'' Profesa Cardoso aliiambia BBC. Alisema ilikuwa muhimu kwa wagonjwa kutazamwa na madaktari wao kabla ya kuanza tiba mbadala kwa saratani iliyosambaa kwenye ngozi. Hali hii hujitokeza kwamtu mmoja kati ya watano wenye saratani ya matiti- na kwa kiasi kidogo kwa wagonjwa wenye saratani za aina nyingine. Hatari ni kuwa bidhaa nyingi zinaweza kuingilia tiba za homoni au mionzi, na hizo huchelewesha mfumo wa damu kuganda- hali ambayo inaweza kusababisha vidonda kuchukua muda mrefu kupona. Alidokeza baadhi ya bidhaa za  dawa za asili kama mifano ambazo zinaweza kuchelewesha kuganda kwa damu: 'Haina madhara' Profesa Cardoso amesema haikushangaza kuwa wagonjwa na wanaowatunza kutafuta tiba za mitishamba au tiba mbadala ambazo pengine walihisi zingeleta matokeo tofauti. Lakini amesema watu lazima wafahamu ''wanaweza kuleta madhara zaidi badala ya matokeo chanya''. ''Nia ya dawa ni muhimu kukumbuka ni: kutoleta madhara'', alisema. Katika tovuti yake, taasisi ya utafiti wa ugonjwa wa saratani imesema kuwa tiba mbadala inaweza kukomesha matibabu kufanya kazi. Pia imesema ni muhimu kuepuka baadhi ya vyakula na vinywaji kama vile Balungi na machungwa wakati wa tiba, kwa kuwa vinaweza kuathiri tiba. Grete Brauten-Smith kutoka taasisi inayoshughulikia wagonjwa wa saratani ya matiti nchini Uingereza amesema: ''Kutokana na kutokuwepo kwa taarifa zilizothibitika mtandaoni na utafiti kuhusu bidhaa hizi, mjadala na wadau wa afya unaweza kumhakikishia mgonjwa kupata taarifa sahihi anazohitaji ili kufanya uchaguzi wanaoufahamu.'' Prof Cardoso amesema tiba kama za viungo mfano Yoga zinaweza kuwa na matokeo mazuri kwa mgonjwa katika kuyaboresha maisha yake. Unaweza pia kusoma	https://www.bbc.com/swahili/habari-50453797
technology	Grace Omutoni: WhatsApp yamuunganisha 'kimiujiza' yatima wa mauaji ya kimbari na familia yake Rwanda	"Msichana aliyekuwa yatima akiwa na umri wa miaka miwili wakati wa mauaji ya kimbari ya Rwanda ya 1994 hivi karibuni amepatana na jamaa zake kupitia  ""miujiza"" ya mtandao wa kijamii. Grace Umutoni, ambaye hakujua jina lake la kuzaliwa, aliweka picha zake  kadhaa katika makundi ya WhatsApp, Facebook na Twitter mwezi Aprili kuona kama zinaweza kumsaidia kutafuta watu wa familia yake - baada ya kushindwa katika juhudi za kuwatafuta kupitia njia rasmi. Kile anachofahamu muuguzi huyo mwenye umri wa miaka 28 - kuhusu maisha yake ni kwamba alilelewa katika makazi ya watoto yatima katika mji mkuu wa Kigali, mtaa wa Nyamirambo akiwa na ndugu yake wa kiume aliyekuwa na miaka minne wakati huo na ambaye baadae alifariki dunia. Kuna maelfu ya watoto kama Bi Utomoni, ambao waliwapoteza ama kutenganishwa na wazazi wao wakati wa ghasia zilizogeuka mauaji ya kimbari na kusababisha kuuawa kwa zaidi ya watu 800,000 kutoka jamii ya Tutsi na Wahutu waliokuwa na msimamo wa kadri ndani ya siku 100. Baadhi yao bado wanawatafuta jamaa zao - hali ambayo wakati mwingine huwa vigumu kwa sababu kitamaduni familia hazitumii jina moja. Baada ya kuweka picha zake mtandaoni, watu wachache walidai kuwa jamaa zake - lakini miezi kadhaa baadae kuna mtu aliyemfanya awe na hisia kwamba bila shaka ni mtu wa familia yake. Antoine Rugagi baada ya kuona picha yake kwenye kundi la WhatsApp aliwasiliana naye na kumwambia anafanana sana na dada yake anayeitwa Liliose Kamukama, ambaye aliuawa siku za kwanza za mauaji ya kimbari ya Aprili 1994. ""Nilipomuona, niliona jinsi tulivyofanana,"" Bi Umutoni aliambia BBC Idhaa ya Great Lakes kumhusu mtu huyo ambaye huenda ni mjomba yake. ""Lakini ni uchunguzi wa chembechembe za vinasaba vya (DNA) ndio ambao utathibitisha ikiwa tuna uhusiano. Kwa hivyo tulienda kufanya uchunguzi huo Kigali mwezi Julai."" Bi Umutoni alisafiri kutoka kusini mwa wilaya ya Gakenke ambako anafanya kazi naye Bwana Rugagi alikuja kutoka nyumbani kwake Gisenyi eneo la magharibi kuja kuchukua matokeo ya DNA pamoja. Ilikuwa siku kubwa sana kwao kwa sababu matokeo yalionesha kuwa asilimia 82 huenda wanahusiana. ""Nilishtuka sana, sikuamini kilichotokea na mpaka leo inanikalia kama ndoto, ni miujiza niliyokuwa nikiomba,"" anasema Umutoni. Mjomba wake waliyepatana upya alimwambia jina lake alilopewa na wazazi wake Watutsi lilikuwa Yvette Mumporeze. Pia alimkutanisha na familia yake upande wa baba. Miongoni mwao Shangazi yake Marie Josée Tanner Bucura, ambaye amekwama  Switzerland kwa miezi kadhaa kutokana na janga la virusi vya corona. Hata kabla ya matokeo ya uchunguzi wa DNA kutolewa, alikuwa na uhakika Grace Umutoni ni mtoto wa kaka yake kwa kumlinganisha na picha katika albamu ya zamani ya familia. ""Msichana huyu bila shaka ni binti ya kaka yangu Aprice Jean Marie Vianney na mke wake Liliose Kamukama. Wote wawili waliuawa katika mauaji ya kimbari."" Bi Bucura pia alimwambia jina la ndugu yake aliyempeleka katika makazi ya watoto yatima ni Yves Mucyo - alikumbuka jina la kwanza tu - ambaye pia alikuwa na ndugu mmoja wa kiume kwa jina Fabrice. Mauaji ya kimbari yalianza baada ya ndege iliyokuwa imewabeba marais wa Rwanda na Burundi - wote kutoka jamii ya Hutu - kudunguliwa usiku wa Aprili tarehe sita 1994, mauaji yakaanza siku iliyofuata. Wanamgambo wa Kihutu waliambiwa kuwasaka na kuwaangamiza watu kutoka jamii ya Watutsi walio wachache - mtaa wa  Nyamirambo viungani mwa Kigali ukiwa moja ya maeneo yaliyolengwa kwanza. Watu waliuawa kwa kukatwa mapanga majumbani mwao au katika vizuizi vya barabarani vilivyowekwa kuwakagua wale waliokuwa wakitoroka  - baadhi yao walifanikiwa kukimbilia maeneo salama Kanisani na Misikitini ghasia za Nyamirambo zilipozidi. Bi Bucura anasema kuna mtu alimuona mwanamke akimshika mkono Yves na kutoroka naye - lakini hakufanikiwa kupata taarifa zozote kumhusu. Hakuna kilichojulikana kumhusu dada yake. Mauaji ya kimbari yalimalizika July 1994 baada ya waasi wa kundi la Tutsi,  Rwandan Patriotic Front (RPF) wakiongozwa na Rais Paul Kagame, kuchukua madaraka. ""Tulidhani hakuna mtu aliyenusurika, na tumekuwa tukiwaomboleza kila mwezi April wakati wa ukumbusho wa mauaji ya kimbari,"" Bi Bucura alielezea. PICHA.....MAP Alipokuwa akikuwa, Bi. Umutoni hakuweza kupata maelezo zaidi kuhusu familia yake kwasababu Yves alifariki muda mfupi baada ya kufika katika makazi ya watoto yatima. Aliambiwa alifariki kutokana na majeraha ya risasi aliyopata akitoroka mashambulio ya waasi wa Kihutu. Akiwa na miaka minne alisaidiwa na kulelewa na familia moja ya Tutsi kusini mwa nchi, ambayo ilimpatia jina la Grace Umutoni. ""Akiwa shule ya upili maafisa walimsaidia kurudi katika makazi ya mayatima mjini  Kigali kuulizia kama kuna maelezo yoyote kuhusu alikotoka, lakini hakufanikiwa,"" anasema. ""Nimekuwa nikiishi kwa majozsi kwa kuwa mtu asiyekuwa na jamaa zake, lakini niliendelea kuomba Mungu nipate muujiza. ""Japo wazazi wangu wa kunilea walinitunza vizuri, sikuweza kamwe kuwafikiria wazazi wangu halisi. Nilichokifahamu kuhusu jamaa zangu ni jina la Yves na Nyamirambo -maelezo kidogo sana kuanza kufanya uchunguzi."" Anasubiri kwa hamu kujua mengi kuhusu wazazi wake - na hafla itakayozikutanisha familia inayopangwa nchini Rwanda na kwengineko, japo janga la corona limechelewesha mpango huo. Kwa sasa, amekuwa akitambulishwa kwa familia yake kupitia WhatsApp - na sasa amegundua kuwa ana ndugu wa kambo anayeishi Kigali. Baba yake alimzaa alipokuwa kwenye mahusiano kabla ya ndoa."	https://www.bbc.com/swahili/habari-54275719
business	Wajasiriamali katika kambi ya Kakuma wenye biashara za mamilioni ya dola	Kwa kawaida kambi za wakimbizi humaanisha uwepo wa maelfu ya watu waliotoroka kuokoa maisha yao na kutegemea msaada wa kigeni. Lakini hali ni tofauti katika kambi ya Kakuma nchini Kenya - kambi ya wakimbizi ya pili kwa ukubwa barani Afrika. Mambo yanabadilika. Watu wanajaribu kutafuta riziki na kujikimu katika maisha yao badala ya kutegemea misaada. Kwa mujibu wa Umoja wa mataifa, uchumi katika kambi hiyo ya wakimbizi  una thamani ya dola milioni hamsini na sita huku kukiwepo wateja takriban 180,000. Video: Anne Okumu/Anthony Irungu	https://www.bbc.com/swahili/habari-49027615
entertainment	Bilionea wa Kijapani amtafuta mwanamke atakayeandamana naye mwezini	Bilionea wa Kijapan, Yusaku Maezawa anamtafuta mpenzi ambaye ataandamana naye katika safari yake ya kuelekea mwezini mwaka 2023. Bilionare huyo atakuwa abiria wa kwanza kusafiri mwezini. Hivi majuzi mahusiano na mchumba wake wa zamani Ayame Goriki yalitumbukia nyongo. Hivi sasa wanawake tofauti ulimwenguni wanatuma maombi kwa bilionea huyo kupitia mtandao wake.	https://www.bbc.com/swahili/gnb-51089267
religion	Muhubiri maarufu wa Nigeria TB Joshua amefariki	"Taarifa iliotolewa na kanisa lake la SCOAN  siku ya Jumapili alfajiri  imethibitisha kifo cha Muhubiri TB Joshua. Muhubiri huyo maarufu kutoka nchini Nigeria amefariki akiwa na umri wa miaka 57. Taarifa hiyo ilisema: Mungu amechukua maisha ya muhudumu wake TB Joshua  kulingana na uwezo wake. Amefariki akimuhudumia Mungu. Taarifa hiyo imetaja sura moja katika biblia inayosema : Mungu muweza hawezi kufanya lolote bila kutoa mipango yake kwa watume wako. "" - Amos 3: 7 Siku ya Jumamosi  tarahe 5 Juni  2021, mtume TB Joshua alizungumza katika mkutano wa runinga ya Emmanuel. ''Kila kitu kina wakati wake - tunapokuja hapa na kuomba na tutarudi nhyumbani baada ya utumwa''. TB Joshua alikuwa mmoja ya wahubiri maarufu ambapo alijulikana kwa kutabiri matukio yajayo  ambayo wengi waliona kama uingiliaji kazi ya Mungu. Mwaka 2014, Muhubiri huyo alikosolewa nchini Nigeria baada ya upande mmoja wa paa la kanisa lake nchini humo  kuanguka na kuwaua takriban watu 116. Temitope Balogun Joshua, maarufu TB Joshua, alizaliwa tarehe 12 mwezi Juni 1963 katika mji wa Arigidi huko Aoko kaskazini mashariki mwa jimbo la Kusini magharibi mwa Nigeria. TB Joshua anajulikana kuwa muhubiri Mkristo  anayehubiri katika runinga. Ndiye mwanzilishi wa kanisa la  Sinagogi la mataifa yote SCOAN  ambalo uhubiri moja kwa moja  katika runinga ya Emmanuel TV mjini Lagos. TB Joshua ana makanisa mengi katika mataifa tofauti  barani Afrika na Marekani ya kusini."	https://www.bbc.com/swahili/habari-57374487
sports	Tetesi za Soka Ulaya Jumamosi 30.07.2022	"Real Madrid wameuliza kuhusu kupatikana kwa mshambuliaji wa Chelsea na Albania Armando Broja, 20, ambaye alicheza kwa mkopo Southampton msimu uliopita. (Standard) Beki wa Bayern Munich na Ufaransa Benjamin Pavard, 26, atakuwa tayari kujiunga na Chelsea ikiwa watatoa ofa nzuri. (Bild) Mshambuliaji wa Chelsea na Ujerumani Timo Werner, 26, amekubali kupunguzwa kwa mshahara kwa 50% ili kujiunga tena na RB Leipzig na ada ya mkopo yenye kipengele cha ununuzi inajadiliwa. (Bild - kwa Kijerumani) Mchezaji wa kimataifa wa Uholanzi wa Barcelona Memphis Depay, 28, ni miongoni mwa wachezaji wanaolengwa na Juventus. Klabu hiyoinataka kumnunua mshambuliaji huyo mpya, pamoja na Werner na mshambuliaji wa Atletico Madrid wa Uhispania Alvaro Morata, 29, lakini hakujakuwa na mazungumzo ya moja kwa moja kati ya Tottenham na Depay. (Fabrizio Romano) Juventus pia wana nia ya kumsajili mshambuliaji wa Ufaransa Anthony Martial kutoka Manchester United kwa mkopo, lakini mkufunzi wa Mashetani Wekundu Erik ten Hag ana nia ya kumbakisha mchezaji huyo mwenye umri wa miaka 26. (Calciomercato - kwa Kiitaliano) Manchester United wamekutana na wakala wa mchezaji wa Red Bull Salzburg Benjamin Sesko kuhusu uwezekano wa kumnunua mshambuliaji huyo wa Slovenia mwenye umri wa miaka 19. (Manchester Evening News) Hata hivyo, Salzburg wanataka angalau euro 65m (£55m) kwa Sesko, ambayo ni zaidi ya kile United wamejiandaa kulipa. (Telegraph - usajili unahitajika) Manchester City wamekanusha kuwa wako tayari kumuuza kiungo wa kati wa Ureno Bernardo Silva, 27, kwa Barcelona baada ya ripoti kwamba kuondoka kwake kunaweza kufadhili mkataba wa kumnunua kiungo wa kati wa Lyon na Brazil Lucas Paqueta, 24. (Mail). Chelsea wametoa ofa ya kwanza kwa Inter Milan kwa ajili ya kumnunua kiungo wao wa kati wa Italia Cesare Casadei, 19. (Gianluca di Marzio - kwa Kiitaliano) Everton wamepiga hatua katika mazungumzo ya kutaka kumsajili tena kiungo wa kati wa Uingereza Ross Barkley, 28, kutoka Chelsea, na pia wanataka kumchukua mshambuliaji wa Ubelgiji Michy Batshuayi na kiungo wa kati wa Scotland Billy Gilmour, 21, kutoka klabu hiyo ya Stamford Bridge. (90Min) Rennes wamekubali mkataba na Tottenham kumsaini beki wa Wales Joe Rodon, 24, kwa mkopo wa msimu mzima. (90Min) Kiungo wa kati wa Wales Aaron Ramsey, 31, anavutiwa na vilabu vya MLS baada ya kusitishwa kwa kandarasi yake ya Juventus na tayari amekataa nafasi ya kuungana tena na mkufunzi wa zamani wa Juve Andrea Pirlo katika klabu ya Uturuki Fatih Karagumruk. (Mail) Mtendaji mkuu wa United, Richard Arnold ameunda chombo cha washauri kinachowahusisha meneja wa zamani Sir Alex Ferguson, mkurugenzi mkuu wa zamani David Gill, nahodha wa zamani Bryan Robson na mkurugenzi wa sasa wa kandanda John Murtough ili kutoa ushauri kuhusu masuala ikiwa ni pamoja na kuunda upya kambi ya mazoezi ya klabu hiyo ya Carrington. (Mail) Rais wa Barcelona Joan Laporta anasema kuna ""uwezekano mkubwa"" wa Frenkie de Jong anayelengwa na Manchester United kusalia katika klabu hiyo na ""atajitahidi"" kumbakisha kiungo huyo wa Uholanzi, 25. (CBS Sports). Napoli wamewasiliana na Tottenham kuhusu uwezekano wa kumnunua kiungo wa kati wa Argentina Giovani lo Celso, 26. (Alfredo Pedulla - kwa Kiitaliano) Aston Villa wana matumaini kuwa kiungo wa kati wa Brazil Douglas Luiz atasaini mkataba mpya baada ya kuanza mazungumzo na mchezaji huyo mwenye umri wa miaka 24. (Telegraph - usajili unahitajika)"	https://www.bbc.com/swahili/articles/c3gp9ygqn36o
business	Uingereza: Soko la mtandaoni laathiri biashara ya maduka	Ni nadra sana mwezi kupita bila taarifa juu ya maduka kufungwa kutangazwa au kuwepo kwa madai kuwa maduka yanapata hasara. Maduka yapatayo 3000 yaliyoko maeneo ya mijini nchini Uingereza yamefungwa mwaka huu. Kukua kwa kasi kwa biashara ya mtandaoni kutokana na matangazo  na urahisi wa kununua bidhaa katika mtandao ndio sababu inayowafanya wateja kupunguza kwenda dukani kwa ajili ya manunuzi. Kumiliki duka bila kutumia mitandao ni hasara ndio maana rekodi ya maduka yaliofungwa au yasiyo na vitu yameo. Ni zaidi ya asilimia kumi ya maduka kufungwa imeongezeka tangu Januari 2015. Kwa namna nyingi ,bidhaa zinaweza kuuzwa kiurahisi. Ingawa unapaswa kuuza kwa gharama ya zaidi ya bei uliyonunulia au kugharamikia. Miaka ya hivi karibuni biashara imekuwa ngumu kwa wauzaji wa maduka wanaosubiria wateja kufika dukani. Makampuni au maduka hayo yanapaswa kukabiliana na ongezeko la gharama, kuanzia kwenye kodi ya jengo na mzunguko wa biashara. Wakati huohuo wafanyabiashara wakijaribu kuendana na mabadiliko ya tabia za wateja. Wateja siku hizi wanatumia kila fedha yao katika mtandao  - na kama biashara zinaonekana kuwa na mauzo hafifu kwa asilimia ishirini licha ya kwamba gharama za uendeshaji biashara zimeongezeka , na kufanya upatikanaji wa faida kuwa mdogo.  Mfumo mpya wa manunuzi na uuzwaji wa bidhaa katika biashara siku hizi unawapa wakati mgumu  wafanyabiashara wengi ambao wanashindwa kuendana na  mabadiliko hayo. Wamiliki wengi wa maduka wanabaki kuwa na deni kubwa kutokana na kushindwa kuendesha biashara zao vizuri. Aina ya maisha ambayo watu wamechagua inawagharimu haswa kwa bidhaa ambazo haziwezi kukaa kwa muda mrefu. Kuwa na bidhaa zenye ubora mzuri sio kigezo tena kwa watu kuja kutembelea duka lako. Hali ya hewa pia ni sababu nyingine inayosababisha watu kuacha kwenda dukani. Pamoja na kwamba watu bado wanafanya manunuzi  lakini kukua kwa mitandao , maduka yanapaswa kuwafuata watu katika makwao  na sio wateja kufuata maduka. Mabadiliko haya yamepelekea watu kupoteza ajira zao kwa wingi. Mwaka huu, watu zaidi ya 1,000 wamepoteza ajira zao haswa katika maduka makubwa ya nguo. Inatajwa kuwa ndani ya miaka miwili, watu wengi zaidi watapoteza ajira zao na idadi inaweza kufika hata 900,000  katika karne ijayo. Maduka ambayo yanaendelea kufunguliwa ni yale ya kupeleka chakula au maeneo ya kufanya mazoezi. Wachambuzi wa mambo wanadai kuwa watu wanaacha utamaduni wa zamani wa manunuzi  kwa sababu ya maeneo ambayo maduka mengi yamefunguliwa. Hivyo watakaoweza kushinda katika biashara hii ni kufuata kile ambacho wateja  wanakitaka huduma waipate na waweze kununua.	https://www.bbc.com/swahili/habari-49667101
politics	Afghanistan: 'Taliban wataniua wakiuteka mji wangu'	"""Katika ndoto zangu mara kwa mara naona wanamgambo wa Taliban wakichukua udhibiti wa mji wangu,""anasema Habib. Habib ni mwandishi wa habari wa Afghanistan na kwa miaka minane iliyopita amekuwa akifanyia kazi kituo cha habari kinachofadhiliwa na majeshi ya Ujerumani. Ajira yake ilikomeshwa mwishoni mwa Juni wakati wanajeshi wa kimataifa walipoanza kuondoka nchini. Kutokana na sababu za kiusalama, ametuomba tusitumie jina lake halisi. ""Taliban wataniua ikiwa watauteka mji wangu,"" baba huyo wa watoto watatu aliiambia BBC katika mahojiano ya simu. Wanamgambo wa Taliban wanakaribia kuingia mji wa Habib' uliopo kaskazini mwa nchi, na anasema barabara mara nyingi hazina magari hali inayoashiria hatari inayowakodolea macho. ""Nusu ya wilaya [mkoa wangu] tayari iko mikononi mwa Taliban. Siku chache zilizopita waliingia karibu kilomita 10 hadi 12 ndani ya mji kabla warudishwe nyuma,"" anasema. Raia wa Afghanistan wamekabiliwa na miongo kadhaa ya mzozo, lakini baadhi yao wanahofia hali inaweza kuwa mbaya zaidi baada ya Rais Biden kutangaza kuondoa wanajeshi wote wa Marekani kufikia mwezi Agosti. Vikosi vinavyoongozwa Marekani vilifanikiwa pakubwa kudumisha utulivu, lakini kuna wasiwasi ikiwa majeshi ya Afghan wanaweza kufanya hivyo. Wakiwa wameingiwa na woga, wengi wanahangaika kupata pasipoti. Wakati wa utawala wao wa muda mfupi mwishoni mwa 1990, Taliban uliwaua watu hadharani na kuwazuia wanawake kupata elimu na ajira. Taliban wanasema wamebadilika na kwamba hawatarejelea kufanya ghasia kama hizo. Katika taarifa, walisema watu kama Habib waliofanyia kazi majeshi ya kigeni hawatalengwa,lakini kwa masharti: ""Wanapaswa kuonyesha kuwa  wanajutia vitendo vyao vya zamani na hawapaswi kushiriki katika shughuli kama hizo ambazo ni uhaini dhidi ya Uislamu na nchi. Habib ana mashaka na licha ya shirika la kutetea haki la Human Rights Watch, kuorodhesha visa vya mashambulio ya kisasi vinavyotekelezwa na wanamgambo dhidi ya raia waliodhaniwa kuunga mkono serikali. Habib hana shaka kuwa atabandikwa jina la msaliti na amekusanya virago vyake tayari kuondoka. ""Jamii yetu inabadilika haraka sana. Watu sasa wananiambia wazi wazi, 'lifanyia kazi wageni'. Hali inayonifanya kuwa na uwoga sana."" Hana uhakika ikiwa jamaa zake aua marafiki wanaweza kumficha hali ya dharura ikitokea wakifahamu fika hatari inayohusiana na hatua hiyo. ""Tulifanya kazi na Wajerumani. Tulichapisha taarifa zilizokuwa na umuhimu kwa wanamgambo wa Taliban. Kwetu, tishio kubwa linatoka kwao."" Habib na wenzake hukutana mara kwa mara kupeana taarifa. ""Nimesoma kwamba Ujerumani itawapatia hifadhi wale wote waliofanyia kazi wanajeshi wao. Lakini hatujui  lolote kuhusu mchakato huo na utachukua muda gani,"" anasema. Baadhi yao wametoa maombi ya visa ya usafiri - Habib pia anajaribu bahati yake katika ubalozi wa India. ""Ni hatari kwenda kinyume cha sheria. Tunaweza kuibiwa au hata kuuawa. Kuna tofauti gani kati ya kufariki hapa na kufariki ukiwa njiani kwenda Ulaya?"" Tofauti na Habib, wengine wengi wanatathmini njia zote za kutoroka, kisheria au vinginevyo. ""Najaribu kupata visa ya kwenda Uingereza. Ikiwa sitapata, Nitaenda Ulaya kupitia njia njia za kiharamu,"" daktari mmoja kutoka mashariki mwa Afghanistan aliiambia BBC. ""Katika kipindi cha miezi mitatu, wafanyakazi tisa wameuawa na wengine wanne kujeruhiwa,"" alisema. Daktari huyo alifanyia kazi kampeni ya afya ya umma katika mikoa minne ya kusini. Kampeni hiyoilisitishwa katika mkoa wa - Nangarhar - baaada ya wafanyakazi watano kuua wa Juni 15.  Kundi la Islamic State linashukiwa pakubwa kuhusika na mauaji hayo. Daktari huyo anasema amepokea vitosho kadhaa kutoka kwa makundi yaliyojihami yanayohudumu katika eneo hilo na ambayo  yanayopinga. Hana imani kwamba serikali inaweza kumhakikishaia usalama wake. Baba huyo wa watoto watanoanataka kuuza alicho nacho na kuondoka nchini humo haraka iwezekanavyo. Ni raia wachache sana wa Afghanistan wanaweza kupata visa hali inayowafanya wengi wao kutafuta msaaada wa mtandao wa wahalifu. ""Mahitaji yako juu, kwa hivyo gharama iko juu sana,"" anasema Sami (sio jina lake halisi - alisisitiza utambulisho wake usitolewe), ambaye ni mlanguzi wa watu aliye na makao yake mjini Kabul. ""Nilikuwa nikitoza hadi dola elfu 8,000 kumpeleka mtu Italia. Sasa ni dola milioni 10,000."" Hizi ni pesa nyingi katika nchi ambayo mapato ya wastani ni karibu dola 500 kwa mwaka. Tangu Marekani ilipoondoka kabi kubwa ya anga ya Bagram, Sami anasema biashara yake imeshamiri. ""Katika wiki mbili zilizopita, Nimewapeleka karibu watu 195. Natarajia kupeleka makumi ya wengine zaidi hivi karibuni."" Safari hatari Sami anasema yeye huwaambia wateja wake kuhusu hatari inayohusika, lakini hamzuilii mtu yeyote. Baadhi yao  wamewahiukamatwa na kurejeshwa nyumbani. ""Ikiwa Taliban watachukua uongozi, watu zaidi huenda wakauawa, kwa hivyo wengi wako tayari kuhatarisha maisha yao ili kujinusuru,"" anasema. Watu wanasafirishwa kiharamu kupitia Iran hadi Uturuki na kupelekwa Ugiriki kwa kutumia maboti. ""Karibu watu 900 wameangamia wakati wa safari ya kuvuka bahari na kuingia Ulaya mwaka huu,"" anasema Babar Baloch ambaye ni msemaji wa Shirika la Umoja wa Mataifa la Kushughulikia Wakimbizi (UNHCR) . ""Kuna karibu waomba hifadhi 9,000 katika visiwa vya Ugiriki. Raia wa Afghanistan wanakadiria hadi asilimia 48 ya watu hao,"" anasem. Kulingana na ripoti ya UNHCR ya Mwelekeo wa Ulimwenguni 2020, karibu watu miilioni tatu wa walifurushwa makwao ndani ya Afghanistan kufikia mwisho wa mwaka jana, milioni  2.6 wakiwa ughaibuni. Ndani ya miezi sita ya kwanza ya mwaka huu, Waafghan wengine 200,000 walitoroka makwao na Umoja wa Mataifa unahofia  ""wengine wengi watafurushwa makwao ndani ya nchi na nje ya mipaka yake''. Mmoja wa wahamiaji aliymlipa  Sami ni Asad( sio jina laki sahihi) aliye na umri wa miaka 17, kutoka mkoa wa Nangarhar. Alivuka  Iran na kuzungumza na BBC -kwa masharti ya kutotambulishwa - kupitia mji wa mpakani wa Van nchini Uturuki. ""Katika wiki chache zijazo watakuwa wakitembea kutoka mtaa moja hadi mwingine wakipigana,""anasema Asad. Makundi mengi yaliyojihami yanahudumu nchini. Baadhi yao ni sehemu ya serikali na ni maadui wakubwa wa Taliban na makundi mengine ya wanamgambo kama vile Islamic State. ""Hatujui ni nini kitafanyika Afghanistan siku zijazo. Nataka kwenda mahali palipo na amani,"" Asad anasema. Hawezi kuongea Kiingereza au lugha nyingine ya Ulaya. anasafiri na wanaume wengine 30 wa Afghanistan - wenigi wao sawa na yeye walimaliza shule lakini hawana ujuzi wa kiufundi. ""Nikishikwa nitajaribu tena. Sitaki kuishi nchini Afghanistan,"" anasema. Asad - ambaye familia yake angalau  inajiweza - anasema anatazamia omba hifadhi nchini Ufaransa. Nyumbani Afghanistan, kadri muda unavyosonga ndivyo Habib anaingiwa na wasiwasi. Mji wake bado uko chini ya udhibiti wa majeshi ya Afghan, lakini wanamgambo wa hawako mbali na hapo kwani anasikia milipuko ya vilipuzi na makabiliano ya risasi nyakati za usiku. Ana wasiwasi huenda asifanikiwe kuondoka endapo uwanja wa ndege utatekwa. Kwa sasa kila anachomiliki kinaendelea kupoteza thamani kwa haraka. ""Hakuna anayetaka kununua gari au nyumba. Watu wanataka kuuza kila kitu na kutoroka,""anasema. Habib anaendelea kusubiri ujumbe muhimu utakao okoa maisha yake. ""Tunaishi kati ya matumaini na kukata tamaa.  Nasubiri ujumbe wa barua pepe ambayo unasema 'unaweza kuja Ujerumani',""aliiambia BBC."	https://www.bbc.com/swahili/habari-57820119
technology	Google itawasilisha intaneti kwa vibofu Kenya	"Mkusanyiko wa maputo makubwa hivi karibuni vitatumika kusambaza intaneti  katika maenoe ya mashambani Kenya. Kampuni mwenza ya Google - Loon imetangaza kushirikiana na kampuni ya mawasiliano Kenya Telkom kuwasilisha intaneti katika maeneo hayo. Msafara huo wa vibofu vilivyo na antena za kuninginia vitapepea hewani katika anga ya baadhi ya maeneo ya nchi hiyo Lakini wataalamu wanaonya kuwa huenda ushirikiano huo ukachangia kuwepo na upendeleo kwa kampuni hiyo katika sekta ya mawasiliano. Mpango huo unajulikana kama Project Loon, teknolojia iliyotumika iliundwa na kitengo cha utafiti cha kampuni kuu Alphabet, X. Makubaliano kamili hayajawekwa wazi. ""Tutashirikana pakubwa na Loon, kuwasilisha huduma ya kwanza ya inatenti ya kuzunguka, haraka iwezekanavyo, kwa kutumia vibofu vya intaneti vya Loon Africa,"" amesema Aldo Mareuse, mkurugenzi mtendaji wa Telkom. Vibofu vya Loon vitapepea umbali wa 20km hewani kutoka ardhini, urefu ambao kampuni hiyo inasema ni kupita anga inayotumika kwa usafiri, na hata sehemu ambapo ndege hupepea. kibofu hicho chenye ukubwa wa uwanja wa tenisi  kimetengenezwa kwa polyethylene, na kujezwa hewa ya helium na kinatumia nishati ya juwa. Vibofu hivyo vimeundwa kuweza kuelea hewani kwa miezi kadhaa kila moja na vitasogea kulingana na kasi na muelekeo wa upepo wa maeneo vinavyostahili kuwepo. Kila kibofu kina antena inayotumika kutuma mawimbi ya intaneti  inayotoka ardhini, na kusambaza huduma katika eneo lenye ukubwa wa kilomita mraba 5000. Katika suala la ushirikiano huu mpya, Telkom Kenya itakuwa na jukumu la kutoa mawimbi ya intaneti, na Loon itaisambaza katika maeneo ya mashambani Kenya."	https://www.bbc.com/swahili/habari-44896385
technology	Nyota wa TikTok wamaasai Kutoka Tanzania wanaopata umaarufu miongoni mwa mashabiki wa Bollywood	"Huku wakivalia vazi lao la kitamaduni la jamii ya Maasai na kuzungukwa na ng'ombe, nyota wapya wa Tanzania katika mtandao wa  TikTok  ambao ni ndugu  Kili  na  Neema Paul, wanajiandaa kurekodi video yao hivi karibuni. Simu ya  smartphone inawekwa kwenye tripod mita chache mbali kutoka kwenye nyumba yao iliyopo  katika Kijiji kidogo cha Mindu Tulieni, mashariki mwa jimbo la Pwani. Mji uliopo jirani ni Lugoba, uko umbali wa saa moja kwa mwendo wa miguu. Kutokana na ukosefu wa umeme kijijini, Kili hulazimika kutembelea mjini ili kuchaji simu yake. Wanajipanga  vyema mbele ya kamera, Kili mwenye umri wa miaka 26, anasimama nyuma kidogo ya dada yake Neema, mwenye umri wa miaka 23 . Mara muziki unapoanza, ndugu hawa hugeuza midomo yao kuwa sawa kabisa na ile inayoonekana katika baadhi ya nyimbo na densi maarufu  Bollywood. Kwa kipindi cha miezi michache iliyopita, video za uimbaji wao wa nyimbo za Kihindi kwa namna iliyo sawa kabisa na waimbaji halisi zimekuwa zikisambaa sana kote nchini India na kuibua gumzo kwenye mitandao ya kijamii. Video yao maarufu, iliyochezwa na  Rataan Lambiyan kutoka filamu ya mwaka huu ya Bollywood Shershaah, ilitazamwa na watu zaidi ya milioni moja katika kipindi cha siku chache. Wacheza filamu wakuu  Kiara Advani na  Sidharth Malhotra waliisambaza kwenye mtandao. Muimbaji asilia wa wimbo huo, Jubin Nautiyal, aliwashitukiza ndugu hao  kwa video hiyo wakati waliposhiriki katika mahojiano katika moja ya  vituo vya redio vya India. ""Kila mtu anawafahamu nyinyi nchini India ,""Nautiyal aliwaambia.'' Nyie watu ni maarufu!"" Kutangaza  kutoka Mindu Tulieni, ambako wengi wa wanakijiji hawana simu za smartphones, Kili na Neema hawakuwahi kufikiria kuwa video zao zitawafikia mamilioni ya watu nchini India na maeneo mengine ya dunia. ""Mwanzoni ilikuwa tu ni kujifurahisha, hatukudhani tutajulikana sana ,"" anasema Kili. ""Kwahiyo nilipoanza kuona kiasi cha watazamaji wa video na maoni kutoka kwa watu nchini India, nilishtuka. Haikuniingia akilini nilishangaa. Kutengeneza video hizo kulitokana na mapenzi yao kwa filamu za Bollywood, ambazo Kili alizitazama kwa mara ya kwanza wakati alipokwenda kusoma katika mji mkuu, Dodoma. Ingawa hakujua lugha ya Kihindi, yeye na dada yake wamejifunza kuimba kwa Kihindi. ""Tangu nilipokuwa mdogo, nimekuwa nikitazama filamu za  Bollywood katika majumba ya sinema nchini Tanzania na nilizipenda nyimbo pamoja na filamu. Wakati unapopenda kitu inakuwa rahisi kujifunza ,"" anasema Kili. ""Hunichukua siku chache tu kujifunza maneno na wimbo. Huwa ninapata maana ya maneno ya wimbo kwa kiingereza kwahiyo ninaweza kuongeza hisia  halisi,"" anasema. ""Hata kabla nielewe wimbo una maanisha nini, huwa ninaupenda muziki ."" Awali alicheza video hizo peke yake, lakini baadaye akamshirikisha  dada yake Neema ambaye pia ni mpenzi wa  Bollywood. ""Waati kaka yangu aliponiomba kufanya video naye, nilikataa kwanza kwasababu nilikuwa mwenye aibu sana ya kusimama mbele ya kamera ,"" anasema Neema. ""Lakini nikaanza kuizowea. Ni ajabu kile kilichotokea-hatukudhani siku kama hii itakuja."" Wawili hao, ambao awali walitumia siku zao kuwachunga mifugo na kulima, sasa hutumia baadhi ya muda wao kufanya mahojiano kwa ajili ya vituo vikubwa vya televisheni na redio vya India. Nyumbani pia wanajulikana kama nyota  maarufu wa  TikTok. Akaundi rasmi ya Kili ya TikTok sasa ina wafuasi milioni 1.8. Alifungua akaunti yake chini ya mwaka mmoja uliopita- wakati aliposikia kutoka kwa rafiki yake  kuhusu TikTok. Neema amefungua akaunti yake ya  Instagram, ambayo ina wafuasi karibu 65,000 Lakini huku  taarifa ya mafanikio ya ndugu  kwenye mitandao ya kijamii  yameibua umaarifu wa kimataifa, familia yao na wanakijiji hawaelewi kuhusu umaarufu wao mpya walioupata. ""Watu wengi hawana smartphones na hawajui kuhusu mitandao ya habari ya kijamii. Hata Neema haelewi mengi. Anafurahia tu nyimbo, lakini hajui athari,"" Kili anasema. ""Kila mtu alikuwa amekanganyikiwa wakati waandishi wa habari walipoanza kuja  katika kijiji chetu na vifaa vya televisheni. ""Mara ya kwanza, familia ilishangaa, ni kwanini nilikuwa ninaimba na kudensi badala ya kuchunga ng'ombe. ""Sasa wameanza kuelewa kwamba ninafanya kitu fulani kizuri ."" Wawili hao bado hawajapata pesa yoyote kutokana na ubunifu wao, lakini hivi karibuni wanaweza kubadilisha maisha katika kijiji chao kwa nafasi yao katika skrini kubwa za televisheni. Vyombo vya habari nchini India vinaripoti kwamba ofa kutoka Bollywood  zimeanza kumwagika. Ni ndoto iliyotimia kwa Kili na Neema, ambao wanasema wamekuwa kila mara wakitaka kuwa katika sekta ya burudani, lakini hawakuwa na imini kuwa itawezekana. ""Tunatoka katika Kijiji kidogo nje ya jiji, kwahiyo sikuwahi kufikiria ndoto zangu za kuwa mcheza filamu na kuwa mbele ya kamera zitawahi kamwe kutokea. Nilitunza ndoto zangu moyoni mwangu tu ,"" anasema Neema, ambaye tofauti na kaka yake hajawahi kuishi mbali na kijiji cha Mindu Tulieni. "" Kupata fursa ya kusafiri kwenda India litakuwa ni jambo la kufurahisha."" Huku dunia ikitazama, ndugu hawa wanasema wako tayari kuanza kufanya kazi katika bara jipya kwa ajili ya wafuasi wao. ""Tunataka tu watu wawe wanafurahia video, ndio maana tulianza kuzifanya,"" anasema Kili. ""Vitu vikubwa vinakuja, kwahiyo mashabiki wetu muendelee kutufuatilia."""	https://www.bbc.com/swahili/habari-59751964
business	Kwanini Pombe hii ya Kihindi ilipigwa marufuku na Waingereza?	"Ingawa ni sehemu ya maisha ya kila siku ya makabila kwa karne nyingi, kinywaji hicho - na maua yake - kilikuwa kimepigwa marufuku na Waingereza wakati wa utawala wa kikoloni lakini sasa kinarudisha umaarufu wake. Nilisikia harufu ya maua yenye harufu nzuri kabla sijayaona. Wakati wa safari ya asubuhi na mapema ndani ya Mbuga ya Kitaifa ya Similipal katika jimbo la Odisha mashariki mwa India, nilikuwa nimesimama karibu na maporomoko ya maji yenye kupendeza ambapo maelfu ya maua yenye rangi ya kijani kibichi yalikuwa yakitiririka kutoka kwenye miti iliyozunguka na kutengeneza sakafu ya msitu. ""Hii ni miti ya mahua,"" alisema Suresh Kisku, kiongozi kutoka jumuiya ya kabila la Santhal. Alielekeza kwenye vigogo vifupi, shina na msitu wenye umbo la kuba uliolemea kwenye ukingo ulio wazi kidogo. Mti wa mahua, au madhuca longifolia kwa kiingereza, hukua kwa wingi katika uwanda wa misitu wa magharibi, kati na mashariki mwa India, ambapo makabila - kama vile Santhal, Gond, Munda na Oraon - ambao wameishi eneo hilo kwa miaka 3,000 iliyopita, uchukulie mmea huo kuwa ""Mti wa Uzima"". Kitamaduni, makabila haya yametumia maua, matunda, matawi na majani yake kuwa chakula, malisho ya ng’ombe, kuni, sanaa, dawa na hata kama sarafu ya kubadilishana nafaka. Pia wameuheshimu kupitia sherehe za kitamaduni, nyimbo na mashairi. Labda matumizi yake yanayojulikana zaidi, ingawa, ni katika mfumo wa kileo kitamu chenye maua yenye harufu nzuri, ambayo hupikwa juu ya chungu katika mchakato wa kina wa siku nane. Baadaye siku hiyo hiyo, Kisku alinileta nyumbani kwake pembezoni mwa msitu, ambapo mama yake na dada yake mdogo, Geeta, walijikunyata karibu na chungu kigumu cha chuma kilichokuwa na juisi ya mahua iliyochacha juu ya moto wa kuni. Vyungu vingine viwili viliwekwa juu ya chungu kikubwa ili kutengenezea pombe kali ambayo ingeganda na kupitishwa kwenye mrija kuhifadhiwa kwenye chombo kwenye sakafu ya matope. Baada ya muda, Geeta alichovya bakuli kwenye pombe na kurusha kimiminika hicho ndani ya moto, moto ukawaka moto mweupe. ""Hii inamaanisha mahua ni safi na asili,"" alisema Kisku. Jioni hiyo nilionja taratibu kinywaji hicho angavu, kwenye kikombe kidogo kilichotengenezwa kwa majani ambayo Geeta alinikabidhi. Kileo kipya cha mahua kilichosafishwa kilishuka kooni mwangu taratibu, na kuacha ladha nzuri ya maua yenye moshi moshi. ""Kwa nini sijaonja pombe hii hapo kabla?"" Nilijiuliza. Kuanzia nyakati za zamani hadi mwishoni mwa miaka ya 1800, familia za kiasili kama za Kisku zilikuwa huru kutengeneza, kunywa na kuuza pombe ya mahua. ""Hata hivyo, uzalishaji wa kile kilichochukuliwa kuwa ""pombe ya nchi"" na serikali ya India kulipata pigo kubwa wakati wa utawala wa Raj wa Uingereza nchini India. Mahua ilichukuliwa kuwa kileo hatari ambacho kilikuwa tishio kwa afya ya umma na maadili, kwa hivyo wabunge wa kikoloni walitunga sheria - kama vile Sheria ya Bombay Abkari ya mwaka 1878 na Sheria ya Mhowra ya 1892 - ambayo sio tu ilipiga marufuku au kuzuia utengenezaji wa pombe hii, lakini pia ilipiga marufuku ukusanyaji na uhifadhi wa maua ya mahua na makabila ya kiasili. Maua machache ya mahua yalisababisha utayarishaji wa pombe hiyo kinyemela ambayo mara nyingi uchafu ulioongezwa kama ujazo. Matokeo yake ni kwamba ubora wa pombe hiyo uliathirika na kusababisha tu kuliendeleza kwa ajenda ya Raj wa Uingereza wakati huo: kudhibiti uzalishaji wa pombe kali za kienyeji kwa ujumla, kwani mapato yanayotokana na pombe iliyoagizwa kutoka maeneo kama vile Uingereza na Ujerumani yalisaidia kufadhili kazi za kijeshi. ""Wakati baadhi ya maafisa wa kikoloni walitambua umuhimu wa kitamaduni na lishe kwa vinywaji vya kiasili kama vile mahua, tishio la mapato lilijitokeza,"" alisema Dk Erica Wald, profesa wa historia ya kisasa katika Chuo Kikuu cha London. Inafurahisha, hata baada ya India kupata uhuru mnamo 1947, hali ya zamani ya kiuchumi na kijamii ilibaki kuwa vile vile. ""Serikali ilibakia kuhusishwa kwa karibu na ukiritimba wa uuzaji na uzalishaji wa pombe kama vile watawala wa kikoloni wa zamani, na mahua ilibakia kuwa chini ya sheria na vikwazo vikali,"" alisema Wald. ""Ususiaji na kashfa za maduka ya pombe, na msisitizo wa baadhi ya wazalendo kwamba pombe ilikuwa bidhaa ya kigeni nchini  India, ilimaanisha kwamba hata vinywaji kama mahua, ambavyo vilikuwa muhimu sana katika maisha ya makabila mengi, viliunganishwa pamoja kama matatizo."" Kwa hivyo, mahua ilibaki kuainishwa kama kinywaji cha ubora wa chini, ""hatari"", na watu wa kabila walinyimwa haki ya kuzalisha na kuuza nje ya masoko ya jadi ya vijijini. ""Inakuambia asili ya wasomi wa India baada ya uhuru ambao walikuwa wakidharau sana mtindo wa maisha wa watu wa kiasili,"" alisema Krishnendu Ray, profesa wa masomo ya chakula katika Chuo Kikuu cha New York. ""Iliishia kutoa vitu vingi vya wastani, vya aina moja ambavyo vilikuwa mwangaza kwa utengenezaji wa vileo vya India."" Dhidi ya urithi wa turubai hii ya kijamii na kisiasa, ingehitaji sauti chache za wajasiriamali wenye nia ya kubadilisha jina la mahua kama kinywaji bora, huku pia wakijaribu kuleta mabadiliko katika sheria za ushuru, ili kuanza kuondoa marufuku dhidi ya pombe hiyo. ""Tulianzisha mahua katika eneo la Goa, iliyotengenezwa nchini India, ambako tuliruhusiwa baada ya kushawishi sana serikali,"" alisema Desmond Nazareth, ambaye alizindua pombe ya ‘Mahua Spirit’ na ‘Mahua Liqueur’ chini ya chapa ya DesmondJi mnamo 2018. Pombe hiyo ya mahua pia iliuzwa huko Karnataka, jimbo lingine pekee la India lililotambua mahua kama pombe iliyotengenezwa India. Kulingana na sheria za India, pombe zilizotengenezwa nchini India haziwezi kuuzwa katika mipaka ya mataifa mengine, kwa hivyo kwa kuziweka chapa kama IML (Indian-Made Liquor) zinaweza kufikia wateja wengi zaidi zinapouzwa katika majimbo mengine. Kwa miaka michache iliyopita, mabadiliko ya kimtazamo yamekuwa yakitokea polepole miongoni mwa serikali za mitaa na mashirika. Kwa mfano, mnamo 2021, serikali ya Madhya Pradesh ilitangaza mahua kama pombe ya urithi, na serikali ya jimbo la Maharashtra ilibadilisha sheria zake za zamani ili kuhalalisha ukusanyaji na uhifadhi wa maua na vikundi vya kikabila mahali walipo. Kwa mara ya kwanza, katika mwaka huo huo, shirika la serikali liitwalo Mamlaka ya Maendeleo ya Uuzaji wa Bidhaa za Kilimo na Zilizosindikwa ilisafirisha maua ya mahua yaliyopungukiwa na maji, ambayo yalikusanywa na wakazi wa kabila kutoka misitu ya Chhattisgarh, hadi Ufaransa. Wakati baadhi ya majimbo yanamaliza kupiga marufuku mahua, kuiweka katika viwango vya India nzima kutaifanya kuwa mradi mzuri zaidi wa biashara."	https://www.bbc.com/swahili/articles/crg8dv83l42o
sports	Tetesi za soka Ulaya Jumatano 30.12.2020: Messi, Wijnaldum, Isco, Lloris, Costa, Alli, Alonso, Capello	Arsenal wanamlenga mshambuliaji wa Real Madrid Isco, 28, wakati dirisha la uhamisho la mwezi Januari litakapofunguliwa. The Gunners, ambao wanataka kumsaini mchezaji huyo kwa mkopo wanakabiliwa na ushindani mkali kutoka kwa sevilla.. (AS, via Metro) Kiungo wa kati wa Uholanzi Georginio Wijnaldum, 30, ataamua wiki hii iwapo atatia saini kandarasi mpya na klabu ya Liverpool  huku kocha wa Barcelona Ronald Koeman akiwa na matumaini ya kumshawishi kiungo huyo kujiunga na Barcelona. Kandarasi ya Wijnaldum, ambaye amekuwa Anfield tangu 2016 inakamilika mwezi Juni (Sky Sports) Manchester City inasalia na matumaini kwamba itamsajili mshambuliaji wa Barcelona Lionel Messi  33, mwaka 2021, licha ya nahodha huyo wa Barca kusema kwamba anatumai kwamba siku moja atacheza soka nchini Marekani. (Telegraph) Mauricio Pochettino anatarajiwa kuwasajili baadhi ya wachezaji wa Tottenham  ikiwemo kiungo mshambuliaji Dele Alli, 24, na kipa wa Ufaransa Hugo Lloris, iwapo kocha huyo raia wa Argentina atathibitishwa kuwa mkufunzi Paris-St Germain. (Eurosport) Wolves huenda ikawasilisha ombi la kumsajili Diego Costa, 32, kuchukua mahala pake mshambuliaji wa Mexico Raul Jimenez, 29, baada ya mshambuliaji huyo wa Uhispania kukubali kusitisha kandarasi yake katika klabu ya Atletico Madrid na kuwa mchezaji huru mwezi Januari.. (Times - subscription required) Tottenham ina hamu ya kumsaini kiungo wa kati wa Austria Marcel Sabitzer, 26, mwezi Januari kulingana na klabu yake RB Leipzig. (Evening Standard) Arsenal kwa sasa haitaimarisha hamu yake ya kumnunua mchezaji wa Lyon na Ufaransa Houssem Aouar wakati dirisha la uhamisho la mwezi Januari litakapofunguliwa (The Athletic) Liverpool imesitisha hamu ya kumsajili beki wa kati wa Inter Milan Milan Skriniar, 25, baada ya kukasirishwa na dau la £54m lililowasilishwa na klabu hiyo ya Itali. (Calciomercato - in Italian) Beki wa Chelsea na Uhispania Marcos Alonso, 30, anatarajiwa kurudi Uhipania na kujiunga na Atletico Madrid  kwa mkopo katika dirisha la uhamisho la mwezi Januari . Alonso hajaichezea Chelsea tangu tarehe 26 Septemba. (Independent) Mkufunzi wa zamani wa England na Juventus Fabio Capello anasema kwamba atabadilishana mshambuliaji wa Argentina Paulo Dybala, 27,na mshambuliaji wa Tottenham na England  Harry Kane, 27. (Gazzetta dello Sport)	https://www.bbc.com/swahili/habari-55482025
religion	Uganda: Sheikh 'aliyemuoa' mwanamume akidhani ni mwanamke asimamishwa kazi	"Imam aliyemuoa mwanamume mwenzake akidhani ni mwanamke amefutwa kazi na baraza kuu la Waislamu Uganda. Huku mjadala kuhusu kama kweli alifahamu jinsia ya bi harusi wake wiki mbili zilizopita alipofanya nikka naye, baraza hilo linasisitiza kuwa kuna dosari kubwa kwa upande wa imam huyo na hastahili kuendelea na kazi yake Sheikh Mohammed Mutumba anadai kuwa alipata mshtuko wiki mbili baada ya kugundua kuwa  mke aliyemuoa  aliyekuwa akivalia vazi la hijab kila wakati na anafahamika kama Swabullah Nabukeera alikuwa ni mwanaume anayeitwa Richard Tumushabe. Ukweli kuhusu jinsia yake ulibainika baada ya polisi kumkamata Tumushabe kwa madai ya wizi wa televisheni na nguo za jirani yake.. ""Wakati polisi wakifanya shughuli zao za kila siku, askari wa kike alimkagua sehemu zake za mwili kabla hajampeleka jela. Na kuwashangaza maafisa wa polisi kuwa mtuhumiwa huyo kuwa aliweka nguo katika sidiria ili aonekane ana  matiti,""bwana Mugera alinukuliwa. Sheikh Mutumba - ambaye ni imam wa msikiti uliopo kijiji cha Kyampisi , kilomita takribani 100 (62 miles) kaskazini magharibi mwa mji mkuu wa Uganda, Kampala - alidai kuwa hajafanya naye tendo la ndoa mke wake huyo tangu amuoe kwa sababu alisema kuwa alikuwa ana matatizo ya kiafya yaliyomfanya kuendelea kupata hedhi na ilimbidi amvumilie mpenzi wake. ""Tayari tumemshtaki kwa kosa la kujiigiza kuwa mtu mwingine, vilevile kwa kosa la wizi na kujipatia vitu kwa ulaghai ,"" bwana Mugera alisema. Gazeti la Daily Monitor limeripoti kuwa  Sheikh Abdul Noor Kakande, ambaye ni kadhi  wa ukanda huo (jaji wa kiislamu), amesema kuwa tukio hilo ni la kushangaza sana na halikubaliki, hivyo imam anafanyiwa uchunguzi. Vilevile Baraza kuu la Sheikh mkuu wa msikiti ambao sheikh Mutumba anaswalia, Isa Busuulwa, amesema kuwa amemsimamisha kazi sheikh huyo kwa heshima ya imani ya kiislamu hivyo hatoruhusiwa kuswalisha katika msikiti wowote ule. Baadhi ya wanawake nchini Uganda na wao wametowa hisia zao wakisema Imamu huyo  kuna kitu anaficha: ""Haiingii akilini kwa namna moja au nyingine, hata kama ni mtu wa kujifunika na tunaelewa waislamu wanajifunika sana.Lakini hawa watu walifahamiana na kupelekana nyumbani ,na kwa muda wa wiki mbili kuna mambo mengi kati ya mume na mke, kuna kuoga,kubadilisha nguo, kuangaliana na mambo mengine mengi"" ""Nataka kuuliza huyu imamu hajui utofauti wa mwanaume na mwanamke kwa muda wote wa wiki mbili, ina maana hajawahi hata kumkumbatia?"" Msemaji wa polisi mkoa maalum wa polisi wa Ssezibwa Hellen Butoto amefahamisha BBC kwa njia ya simu kuwa mtuhumiwa bado amehifadhiwa kituo cha polisi Kayunga  na amefunguliwa mashitaka ""Sasa mutuhumiwa anasubiri kufikishwa mahakamani kusomewa mashitaka ya kudaganya maumbile yake""."	https://www.bbc.com/swahili/51091917
politics	Matokeo ya uchaguzi Marekani 2020: Mfahamu Joe Biden aliyekuwa makamu wa rais wa Barrack Obama	"Joe Biden ndiye mtu pekee anayeweza kumuondoa Donald Trump ambaye anawania miaka minne zaidi katika Ikulu ya White House. Makamu wa rais wa Barack Obama ameshinda uchaguzi wa urais nchini Marekani na kumshinda rais anayeondoka Donald Trump. Kwa wafuasi wake yeye ni mtaalamu wa sera za kigeni na mzoefu wa miongo kadhaa Marekani, katika kuhutubia umma kwa haiba rahisi inayoweza kuwafikia watu wa kawaida. Biden ni mtu  jasiri aliyepitia majanga makubwa katika maisha yake. Kwa wakosoaji wake yeye ni mtu aliye juu-ya-kilima anayepambana kupata ushawishi. Je! ana vigezo gani vilivyomsaidia kushinda uchaguzi? Biden si mgeni katika kampeni - alianza kuwa seneta mnamo 1973 (miaka 47 iliyopita) na kampeni yake ya kwanza ya urais ilianza mnamo 1987 (miaka 33 iliyopita). Ni mtu anayependa kuzungumza sana mbele ya umati, anazungumza haraka sana..anaweza kumaliza kampeni kabla ya muda wa kumaliza. Kwenye mikutano ya hadhara alianza kudai: ""Wazee wangu walifanya kazi katika migodi ya makaa ya mawe kaskazini mashariki mwa Pennsylvania"" na kwamba alikuwa na hasira hawakupata fursa katika maisha waliyostahili. Lakini hakuna hata mmoja wa ndugu zake ambaye alikuwa mchimbaji wa makaa ya mawe - alikuwa ameiba maneno hayo kutoka kwa hotuba ya mwanasiasa wa Uingereza Neil Kinnock, ambaye jamaa zake walikuwa wachimbaji. Na hiyo ilikuwa ya kwanza tu kati ya mengi ya yale yaliyojulikana kama ""Mabomu ya Joe"". Akijisifu juu ya uzoefu wake wa kisiasa mnamo 2012 aliwaambia umati: ""Jamani, naweza kuwaambia nimewajua marais wanane, watatu kati yao nimekuwa na uhusiano nao wa ukaribu,"" kwa bahati mbaya akimaanisha alikuwa akifanya mapenzi nao badala ya kuwa marafiki wa karibu tu. Akiwa makamu wa rais Obama, mnamo 2009 aliwapa watu hofu kwa kudai kuwa kulikuwa na ""asilimia thelathini ya kushindwa katika uchumi"". Na labda alikuwa na bahati ya kuchaguliwa kuwa mgombea mwenza wa rais mweusi wa kwanza baada ya kumuelezea Barack kuwa wa ajabu ""Mwafrika wa kwanza wa  Marekani mwerevu, msafi na muonekano mzuri"". Licha ya maoni hayo, msaada wa Biden kati ya wapiga kura weusi umekuwa mkubwa sana wakati wa kampeni ya urais ya sasa, lakini hivi majuzi kumekuwa na gumzo kwenye kipindi kilichoendeshwa na mtangazaji wa redio mwenye asili ya Afrika, Charlamagne Tha God kiliibua taharuki baada ya kudai: ""Ikiwa unapata shida kujua utampigia nani kura kati yangu na Trump, basi wewe sio mweusi. "" Sentensi hiyo moja ilianzia kwenye chombo cha habari, na kusababisha timu yake kujaribu kupunguza wazo kwamba hathamini kura za watu weusi. Lakini kuna upande wa ujuzi wake wa kuongea - katika ulimwengu wa wanasiasa wanaoweza sana kama roboti ni miongoni mwao ingawa yeye huonekana kama mtu halisi. Anasema katika kumbukumbu ya kigugumizi cha utoto , yeye ni mtu asiyependi kusoma kwa kufuata muongozo bali anazungumza kutoka moyoni. Biden anaweza kufanya kampeni na kutoa hotuba kwa wafanyakazi ambayo haijafurahisha umati wa watu lakini baada ya hapo akawashika mikono, kupiga makofi na kupiga picha nao kama nyota ambaye ameibua ushindi. ""Yeye huwaleta na kuwakumbatia,"" Waziri wa zamani wa Marekani na mgombea urais John Kerry aliliambia jarida la New Yorker. ""Ni mwanasiasa mjanja sana, na yote ni ya kweli. Hakuna hata moja imewekwa. "" Lakini jinsi anavyowapata na kuwagusa sana imekuwa ni shida. Wanawake nane walijitokeza mwaka jana kumshtaki Biden kwa kuwagusa, kuwakumbatia au kuwabusu, na vituo vya habari vya Marekani vilitumia njia za karibu-na-kibinafsi za kuwasiliana na wanawake kwenye hafla za umma - ambazo wakati mwingine alionekana ni pamoja na kunusa nywele zao. Bwana Biden aliahidi kuwa makini zaidi wakati anapokutana na umma. Mnamo Machi, Tara Reade, alidai kuwa Biden alimnyanyasa kingono miaka 30 iliyopita, wakati alipokuwa akifanya kazi kama msaidizi katika ofisini yake. Biden amekana madai hayo na kampeni yake ilitoa taarifa ikisema: ""Hii haikutokea kabisa."" Wanademokrasia wanaotetea matumaini yao ya urais wataonyesha kuwa zaidi ya wanawake kumi wamemshtaki hadharani Rais Trump juu ya visa  vya unyanyasaji wa kijinsia, lakini je! Kweli unaweza kupunguza aina hii ya tukio kuwa mchezo wa nambari? Tangu harakati ya #MeToo ilipozuka, Wanademokrasia - pamoja na Biden - wamekuwa wakisisitiza kwamba jamii inapaswa kuamini wanawake, na majaribio yoyote ya kupunguza madai dhidi yake huwaacha wanaharakati wengi wasiwasi sana. Katika mahojiano ya hivi karibuni ya Runinga, Reade alisema: ""Wapenzi wake wamekuwa wakisema mambo ya kutisha sana juu yangu  kwenye mitandao ya kijamii, lakini kuna kiwango cha unafiki na kampeni hiyo ikisema imekuwa salama - haijakuwa salama,"" Kampeni ya Biden imekataa dai hili. Kuzuia kurudia makosa yale yale Shida ingawa imekuwa hapo zamani, wafuasi wa Biden wanatarajia mtindo wake - mdogo na asiyejitenga, mwenye joto na watu wa kawaida - atamzuia asiingie katika mtego sawa na wagombeaji wengi wa urais wa Kidemokrasia wa zamani. Ana uzoefu mkubwa huko Marekani - zaidi ya miongo mitatu katika Seneti na miaka nane kama makamu wa rais wa Obama - lakini aina hii ya wasifu mrefu hausaidii kila wakati. Al Gore (miaka nane katika Baraza la Wawakilishi, miaka nane katika Seneti, miaka nane kama makamu wa rais), John Kerry (miaka 28 katika Seneti) na Hillary Clinton (miaka nane kama mke wa rais, miaka nane katika Seneti) wote alishindwa kuwapiga wapinzani wasio na uzoefu wa Republican katika mbio za hivi karibuni za urais. Mashabiki wa Biden wanatumai tabia yake ya chini zaidi inamaanisha hatapata shida sawa. Zaidi ya mara moja, Wamarekani wamethibitisha kwamba watampigia kura mgombea huyo ambaye anadai kuwa sio mtu wa ndani wa Washington lakini badala yake anaelekea Ikulu ya White House kutikisa uanzishwaji wa kisiasa. Na hicho ni kitu ambacho karibu haiwezekani kwa Biden kudai, baada ya kutumia karibu miaka hamsini katika siasa za kiwango cha juu. Na rekodi yake ndefu inaweza kutumika dhidi yake. Biden amehusika au kusema kitu juu ya kila tukio kuu katika miongo michache iliyopita, na maamuzi hayo hayawezi kuonekana mazuri sana katika hali ya sasa ya kisiasa. Mnamo miaka ya 1970, alijiunga na ubaguzi wa kusini kupinga tabia ya kusafirisha watoto kwenda shule katika vitongoji vingine ili kujumuisha shule za umma. Hii imekuwa ikitumiwa mara kadhaa kumshambulia wakati wa kampeni. Republican wanapenda kusema kwamba Robert Gates, katibu wa ulinzi wa Obama, alisema Biden ""haiwezekani kupenda"" lakini alikuwa ""amekosea karibu kila sera kuu ya kigeni na suala la usalama wa kitaifa kwa miongo minne iliyopita"". Matumaini ya Kidemokrasia yanaweza kutarajia mengi zaidi wakati kampeni inaendelea. Kwa kusikitisha kwa Biden moja ya sababu anaonekana kuwa mbali kuliko wanasiasa wengi ni kwa sababu ameguswa na jambo moja ambalo linatuathiri sisi sote - kifo. Alipokuwa akijiandaa kuapishwa, muda mfupi baada ya kushinda uchaguzi wake wa kwanza wa Seneti, mkewe Neilia na binti yake Naomi walifariki katika ajali ya gari ambayo pia iliwaumiza wanawe wawili, Beau na Hunter. Beau baadaye alikufa kwa uvimbe wa ubongo mnamo 2015, akiwa na miaka 46. Kupoteza watu wengi karibu naye kumemfanya Biden kuelezewa na Wamarekani wengi - kuonyesha kwamba licha ya nguvu yake ya kisiasa na utajiri bado ameguswa na mabaya kama hayo maishani ambayo wanakabiliwa nayo. Lakini sehemu ya hadithi ya familia yake ni tofauti sana, ile ya mtoto wake mwingine Hunter. Nguvu, rushwa na uongo? Hunter alikua wakili na mshawishi kabla ya maisha yake ya kibinafsi kudhibitiwa. Mkewe wa kwanza alitaja utumiaji wake wa dawa za kulevya, pombe na vilabu vya kuvua nguo kwenye karatasi zao za talaka na akatupwa nje ya hifadhi ya Jeshi la Wanamaji la Marekani baada ya kupimwa na kukutwa na dawa za kulevya. Alikiri kwenye jarida la New Yorker kwamba wakati mmoja alipewa almasi na tajiri wa nishati wa China, ambaye baadaye alichunguzwa na mamlaka ya Beijing juu ya mashtaka ya ufisadi. Hunter amejumuisha maisha ya faragha (mwaka jana alioa mkewe wa pili, wiki moja baada ya kukutana naye) wakati akipata pesa nyingi imeleta vichwa vibaya vya habari  kwa baba yake. Hapo awali alikuwa mwenyekiti wa kamati ya uhusiano wa kigeni ya Seneti na amejigamba kwamba ""amekutana na kila kiongozi mkuu wa ulimwengu katika miaka 45 iliyopita"". Wakati hii inawahakikishia wapiga kura kuwa ana uzoefu wa kuwa rais, ni ngumu kutabiri jinsi rekodi yake katika eneo hilo itakavyocheza na wapiga kura. Kama siasa zake nyingi, inaweza kuelezewa kuwa ya wastani. Alipiga kura dhidi ya Vita vya Ghuba ya 1991, kisha akiunga mkono uvamizi wa 2003 wa Iraq, lakini akawa mkosoaji wa ushiriki wa Merika huko. Kwa kawaida alikuwa mwangalifu, alimshauri Obama dhidi ya kuanzisha uvamizi wa vikosi maalum kilichomuua Osama Bin Laden. Kwa kushangaza, inaonekana kiongozi wa al-Qaida hakumfikiria sana Biden. Nyaraka zilizopatikana na kutolewa na CIA zilionyesha kuwa Bin Laden aliwaamuru wauaji wake wamlenga Obama lakini sio makamu wa rais wa wakati huo, kwani aliamini ""Biden hajajiandaa kabisa kwa wadhifa huo [wa urais], ambao utasababisha Marekani kuingia katika mgogoro. Maoni ya Biden hayakubaliki sana na wanaharakati wengi wapya katika Chama cha Democratic , ambao wanapendelea maoni kali ya kupambana na vita ya wapenzi wa jinsia moja. Lakini pia, Wamarekani wengi waliomshangilia Rais Trump kwa kuuawa kwa jenerali wa Irani Qasem Soleimani mnamo Januari. Mipango yake na sera zake zinafuata mpango kama huo, ambao unakwaza wanaharakati wengi wa Democratic ila kuna wastani wa kutosha wa wapiga kura Na mnamo Novemba watu sio lazima kupiga kura zao kwa shauku, inabidi wampiga kura yeye tu. Kura zimeendelea kumuweka Biden karibu alama tano hadi 10 mbele ya rais Trump katika mbio za Ikulu, lakini uchaguzi ambao unatarajia kufanyika  Novemba bado uko mbali, na hakika kutakuwa na vita vikali mbeleni. Wagombea hao wawili tayari wamekabiliana juu ya kuunga mkono maandamano ya kulaani vurugu za polisi dhidi ya Wamarekani weusi, na jinsi serikali inavyoshughulikia mlipuko wa virusi vya corona. Hata barakoa zimekuwa suala la kisiasa, na Biden mara nyingi anaonekana kwenda mbali ili kupigwa picha akiwa amevaa moja, wakati Trump amechukua msimamo mwingine. Lakini zaidi ya uporaji mdogo na usimamizi wa picha za kampeni za kisiasa kuna mambo makubwa zaidi yaliyo hatarini. Miaka michache iliyopita, akifikiria ikiwa ataingia kwenye kinyang'anyiro cha urais 2016, Biden alisema: ""Ninaweza kufa mtu mwenye furaha bila kuwa rais."" Hiyo sio kesi tena."	https://www.bbc.com/swahili/habari-54856936
politics	Uchaguzi wa Marekani 2020: Mahakama ya juu zaidi yakataa azma ya Trump ya kugeuza matokeo ya uchaguzi	"Mahakama ya juu zaidi ya Marekani imekataa  jaribio la kubatilisha matokeo ya uchaguzi katika majimbo manne yenye ushindani mkubwa ambayo yalimuunga  mkono Rais   Donald Trump. Mashitaka, yaliyowasilishwa wiki hii  na jimbo la Texas, yalilenga  kubatilisha matokeo ya uchaguzi katika majimbo ya  Georgia, Michigan, Pennsylvania  na  Wisconsin. Rais mteule Joe Biden alipata ushindi katika majimbo  yote manne. Mashitaka hayo yaliungwa mkono na Wanasheria wakuu wa majimbo 18 nchini Marekani na wanunge wa Congress 106 kutoka chama cha Republican. Lakini katika maelezo mafupi ya kukataa azama hiyo, Mahakama kuu iliamua kuwa Texas haina haki ya kisheria ya kuleta kesi mbele ya mahakama hiyo. Hukumu hiyo ni pigo kwa Bw Trump , ambaye awali alisema  bila ushahidi Tkwamba matokeo ya uchaguzi wa urais wa Mwezi Novemba yatatatuliwa na Mahakama ya ngazi ya juu . Mahakama pia ilikataa mashitaka mengine ya kisheria dhidi ya ushindi wa Bw Biden katika jimbo la Pennslvania mapema wiki hii, na kuyatupilia mbali madai hayo katika hukumu moja. Bw  Trump  amekuwa akirudia mara kwa mara madai yasiyo na ushahidi  kwamba   ""kura zisizo halali ""zilimfanya asipate muhula wa pili wa urais. Tangu uchaguzi ulipofanyika, Bw Trump na wafuasi wake wamefungua mashitaka makumi kadhaa wakihoji matokeo ya uchaguzi .  Hakuna hata shitaka moja lililoweza kugeuza ushindi wa Bw Biden. Biden ambaye alikuwa mgombea wa Democratic alimshinda Trump kwa kura za wajumbe 306 kwa 232 , ambao humchagua rais wa marekani . Bw Biden pia alipata ushindi wa kura milioni zaidi ya saba kuliko rais Trump zilizopigwa na raia wa nchi hiyo kote nchini Marekani. Wajumbe wa uchaguzi wanatarajiwa  kukutana Jumatatu kumchagua rasmi Bw Biden kama rais wa 46 wa Marekani Kabla ya hukumu hiyo kutolewa , wataalamu wa sheria walikuwa na wasiwasi kuhusu nafasi yake ya kufanikiwa kufikia lengo lake. Lakini saa kadhaa tu baada ya hukumu hiyo kutolewa, Bw Trump alionekana mwenye matumaini , akiitaka Mhakama ya juu zaidi kuonesha  ""Gusara kubwa  na ujasiri"" wakati itakapotoa uamuazi juu ya mashikata yake. Je hukumu imepokelewa vipi  ? ""Hakuna njia ya kuelezea huku hii kuliko kutumia neneo kukwepa "" aisema msemaji wa  White House Bi  Kayleigh McEnany, akimaanisha majaji  .  ""Walikwepa, walijificha nyuma ya taratibu , na wakakataa kutumia mamlaka yao kutekeleza katiba ."" Msemaji wa Bw Biden alisema kuwa  ""hakuna la kushangaza "" Mahakama ya juu ilikataa  ""majaribio yasiyo na msingi ""  kukkana kuwa Trump alishindwa katika uchaguzi. ""Mahakama  yetu ya taifa ya juu zaidi iliona hata hivyo ukiukaji huu wa mchakato wa uchaguzi  ,"" alisema Mwanasheria mkuu wa Pennsylvania  Josh Shapiro, Mdemocrat. Dana Nessel, Mwanasheria mkuu wa Michigan Mdemocrat alisema uamuzi ulikuwa "" muhimu kukumbusha kwamba tuna taifa lenye sheria , ingawa baadhi hata hivyo wanaweza kumpendelea mtu mmoja binafsi, mahakama haiwezi   ""."	https://www.bbc.com/swahili/habari-55285774
religion	Sergei Torop: Kiongozi wa madhehebu ya kidini wa Urusi akamatwa kwa tuhuma za kuwadhuru watu	"Kiongozi wa madhebebu maarufu ya kidini amekamatwa na vikozi vya usalama vya Urusi katika maeneo ya vijijini ya Siberia, polisi wamesema. Sergei Torop, ambaye anafamika miongoni mwa wafuasi wake kama  Vissarion, alianzisha kanisa la  Agano la Mwisho- Last Testament -  katika jimbo la Siberia la Krasnoyarsk mwaka 1991. Amekamata pamoja na viongozi wengine wawili wa kikundi hicho. Wanashutumiwa kwa kuchukua fedha  kwa nguvu na vitisho pamoja na kusababisha madhara ya kimwili na kisaikolojia kwa wafuasi wao. Bwana  Torop, Vadim Redkin  na Vladimir Vedernikov  wanashukiwa kwa  "" shirika la dini ambalo shughuli zake zinahusisha ghasia dhidi ya watu binafsi na kusababisha madhara ya mwili kwa watu wawili au zaidi  ,"" amesema msemaji wa kamati ya uchunguzi ya Urusi. ""Walitumia fedha za wafuasi wao na kuwanyanyasa kisaikolojia  ,"" alinukuliwa akisema kwenye vyombo vya habari vya taifa. Bwana Torop,  mwenye umri wa miaka  59- zamani akiwa askari wa usalama barabrani, ameripotiwa kuwavutia maelfu ya wafuasi tangu alipoanzisha kikundi hicho cha kidini baada ya kuvunjika kwa Muungano wa Usovieti . Baadhi wanasemekana kuamini  kuwa kutakuwa na kuzaliwa upya kwa Yesu kristo. Alikamatwa na vikosi vya usalama kufuatia msako maalumu uliofanyika Jumanne dhidi yake, na video iliyooneshwa kwenye televisheni ya Urusi ambayo ilionesha mwanaume aliyeonekana mchovu akiwaongoza wanaume wawili ndani ya helikopta. Mmoja w wakati wa eneo hilo aliandika kwenye ukurasa wa Facebook kwamba helikopta nne na makumi kadhaa ya watu waliofunika nyuso zao waliwasili katika eneo hilokabla ya kuanza msako katika nyumba  jirani pamoja na na majengo. Wafuasi wa kanisa la Agano la mwisho-Last Testament walipata makazi katika mji unaoitwa   City of the Sun, (mji wa Jua) katika jimbo la Kuraga la Siberia mwaka 1995. Wafuasi kadhaa wanaishi katika makazi mengine katika jimbo hilo. MwakA2000,  wizara ya sheria nchini Urusi ilisema madhehebu yake yana  ufuasi wa watu 10,000 kote duniani. Wafuasi wake hawatakiwi kuvuta sigara, kunywa pombe , kubadilisha pesa, na wanapaswa kuishi maisha ya kawaida. Wanaoamini mafundisho ya Bwana Torop hawapaswi kula nyama, kunywa kahawa, chai, sukari, mikate yenye chachu na bidhaa zote za ngano, Imeripoti Idhaa ya BBC ya lugha ya Kirusi. Kikuni hicho kinajumuisha  mafundisho ya kanisa la Kiothordox la Urusi na mada za kuzaliwa tena kwa Yesu Kristo, pamoja na maandalizi ya  dhana ya misho wa dunia unaotabiriwa utakaosababisha maasi na kuangamia kwa dunia maarufu kama Marmageddon."	https://www.bbc.com/swahili/habari-54265893
politics	Fahamu hasara ya mgogoro wa Marekani na China uliodumu kwa miaka karibu miwili	"Kumekuwa na majibizano makali, majadiliano ambayo hayakupata ufumbuzi na ahadi za tena na tena za kusitisha mapigano lakini hatimaye Marekani  na China zinatia saini makubalino ya kibiashara Januari 15. Licha ya matokeo, vita vya kibiashara vimekuwa na mchango mkubwa wa kufikiria tena kuhusu uhusiano wa China na Marekani, pamoja na uchumi wa dunia. Kwa hiyo nini kilichobadilika katika kipindi cha miaka miwili ya mazungumzo ya kibiashara kati ya nchi hizo mbili? Rais Donald Trump anatumia nakisi ya kibiashara kutathimini mafanikio na inaaminika kwamba kuendeleza mzozo wa kodi kunaweza kupunguza nakisi ya kibiashara ya nchi hiyo na China. Ndio, nakisi ya kibiashara ya Marekani kwa bidhaa imepungua tangu kuanza kwa vita vya kibiashara lakini iko juu. Katika kipindi cha miezi 12 hadi Novemba, 2019, nakisi ilipungua kwa bilioni 60 za marekani ikilinganishwa na mwaka uliotangulia na kusalia kuwa karibu bilioni 360 za marekani. Lakini kupunguza nakisi huko kulikuwa na gharama yake - biashara kati ya nchi hizo mbili ilipungua kwa zaidi ya bilioni 100 za marekani. China ilijibu hatua ya Trump kuongeza kodi kwa bidhaa zake zinazouzwa China na wakulima wa Marekani ndio walioathirika zaidi. Mazuo ya kilimo ya Marekani nje ya nchi ya kila mwaka kwa China yalipungua kwa karibia bilioni 25 hadi bilioni 7, ikiwa ni kiwango cha chini zaidi katika miaka ya hivi karibuni. Lakini kuna uwezekano mdogo wa hatua ya kuongeza kodi mazao ya kilimo ya China kuwa na athari kubwa katika uchumi wa Marekani, kwasababu wakulima wa Marekani ni karibia asilimia 1 pekee ya idadi ya watu nchini humo na Marekani imetoa ruzuku ya kiasi cha juu tu kwa kilimo ili kukabiliana na athari zinazotarajiwa. Japo uwekezaji wa Marekani nchini China bado umesalia imara wakati wa vita vya kibiashara, uwekezaji wa China nchini Marekani umepungua kwa kiasi kikubwa. Kulingana na jopo la washauri la American Enterprise Institute lenye makao yake Washington, uwekezaji wa China ulipungua kutoka bilioni 54 za marekani mwaka  2016 hadi bilioni 9.7 in 2018. Katika kipindi cha nusu mwaka ya kwanza 2019, bilioni 2.5 pekee ndizo zilizowekezwa nchini Marekani na kampuni za China. Kampuni za China zilisita kuwekeza nchini Marekani kwa madai ya wasiwasi kuhusiana na mzozo wa kibiashara pamoja na masharti makali ya uwekezaji na Marekani na uthibiti wa mtaji nchini China. Japo bado uwekezaji unaendelea, kampuni za Marekani zenye kuendesha shughuli zake China zinasema kuwa mzozo wa kibiashara kati ya nchi hizo mbili ni moja kile kinachowapa wasiwasi mkubwa. Kulingana na Baraza la Kibiashara la Marekani na China, 2019, asilimia 81 ya kampuni za Marekani zenye kuendesha shughuli zake China, zilisema kuwa vita vya kibiashara vilikuwa na athari hasi katika biashara zao ambayo ni ongezeko la asilimia 8 ikilinganishwa na 2018. Mwaka 2017, asilimia 45 ya kampuni za Marekani zilikuwa na wasiwasi wa suala hilo. Marekani inatarajiwa kutofikia matarajio yake ya kiuchumi kwa asilimia 3, kwasababu ya vita vya kibiashara na China. Wachambuzi wanasema inaweza kuchukua miaka miaka kadhaa kushuhudia athari kamili ya mvutano wa kodi kati ya Marekani na China. Aidha, uchumi wa China unakua kwa mwendo wa polepole. Benki ya Dunia inakadiria kwamba uchumi wa China utakua chini ya asilimia 6 mwaka 2020, na kuwa kasi ya chini zaidi katika kipindi cha miaka 30 iliyopita. Vita vya kibiashara kati ya nchi hizo zenye uchumi mkubwa duniani bila shaka unaathiri uchumi wa dunia. Mkurugenzi Mkuu wa Shirika la Fedha Duniani Kristalina Georgieva amesema, ""Katika vita vya kibiashara, kila mmoja hupata hasara."" Kando na kufanya mazungumzo ya kibiashara na China, Marekani pia inajadiliana na washirika wengine wa kibiashara kupitia tena makubaliano yao ya kibiashara. Kwasababu ya mgogoro wa kibiashara uliotokea,  Shirika la Fedha Duniani lilipunguza makadiro ya ukuaji wa uchumi wa dunia kwa mwaka 2019 hadi asimilia 3, ikiwa ni makadiria ya chini zaidi tangu wakati wa mgogoro wa kifedha."	https://www.bbc.com/swahili/habari-51116656
sports	Mchezaji  aliyechukua nafasi ya Cristiano Ronaldo - Goncalo Ramos ni nani?	"Kabla ya kuanza kwa mechi, mazungumzo yote yalikuwa juu ya Cristiano Ronaldo kuachwa nje. Kufikia wakati wa kupulizwa kipenga cha mwisho , watu waote walikuwa wakimzungumzia Goncalo Ramos. Kamera zielekezwa kwa mtu mwenye rekodi ya mfungaji bora wa muda wote wa Ureno, ambaye hisia zake za kubadilishwa wakati wa mechi ya awali ya taifa lake zilimkasirisha meneja Fernando Santos, alipochukua nafasi yake miongoni mwa wachezaji wa akiba katika mechi ya hatua ya 16 bora dhidi ya Uswizi kwenye Kombe la Dunia nchini Qatar. . Benchi hilo lilizungukwa na wapiga picha waliokuwa na hamu ya kupiga picha ya Ronaldo ambaye hajaridhika, hayupo kwenye kikosi cha kwanza cha Ureno kwenye michuano mikubwa kwa mara ya kwanza tangu 2008. Lakini umakini ulibadilika na kuwa uwanjani, kwani mbadala wake mwenye umri wa miaka 21 alinyakua nafasi yake kwa kufunga hat-trick katika matokeo  ya ushindi wa 6-1. Kocha wa Ureno Santos alipochukua uamuzi wa kumweka Ronaldo kwenye benchi kwenye mechi hiyo, hakuwa na matumaini ya matokeo bora. Fowadi huyo wa Benfica alihitaji dakika 17 tu kujitangaza akiwa Qatar alipogusa mpira mara moja kabla ya kupiga mpira uliompita kipa wa Uswizi, Yann Sommer . Muda mfupi baada ya kipindi cha mapumziko alifunga bao la pili, akipenya kwenye lango na kukutana na krosi ya chini ya Diogo Dalot ambapo alifanya matokeo kuwa 3-0. Pasi ya bila kuangalia ilimfikia Raphael Guerreiro, kabla ya Ramos kufunga goli lake la tatu – ikiwa hatrick ya kwanza katika Kombe hili la Dunia. Alibadilishwa baada ya dakika 74, alimaliza mechi akiwa amepiga mashuti mengi zaidi (sita), mashuti yaliyolenga lango (matano) na miguso kwenye eneo la hatari (sita), pamoja na mabao yake matatu kutoka kwa mabao yaliyotarajiwa ya 1.28. Wakati Ramos akitolewa, kipa wa zamani wa Uingereza Robert Green alisema kwenye BBC Radio 5 Live: ""Hilo lilikuwa jambo la kustaajabisha na Goncalo Ramos. Uchezaji wa Kombe la Dunia hadi sasa, pamoja na kila kitu kilichoendelea."" Wakati Ronaldo, akiwa na mabao manane ya Kombe la Dunia, bado hajafunga katika mechi sita za mtoano kwa Ureno kwenye michuano hiyo, Ramos tayari ana matatu. Ramos, ambaye aliimarika kupitia mfumo wa vijana wa Benfica, alikuwa ameichezea Ureno jumla ya dakika 33 katika mechi tatu alizoichezea nchi yake kabla ya kukutana na Uswizi siku ya Jumanne. Hilo lilijumuisha bao moja katika mechi ya kirafiki la dakika 23 dhidi ya Nigeria mnamo Novemba, kabla ya dakika mbili na dakika nane katika mechi za kundi dhidi ya Ghana na Uruguay mtawalia. Kisha akabaki kama mchezaji  ambaye hakutumika wakati ambapo Ureno iliopoteza dhidi ya Korea Kusini tayari ilikuwa imefuzu. Hatahivyo, baada ya kuichezea timu yake 7kwa mara ya kwanza katika hatua ya mtoano ya kombe la Dunia, alionesha mchezo ambao ulimfanya kuonekana kwamba amekuwa akifanya hivyo kwa miaka mingi. Alipoulizwa kuhusu Ronaldo baada ya mechi kukamilika, Ramos alisema: ""Cristiano Ronaldo anazungumza nami na kila mtu katika timu. Yeye ni kiongozi wetu na daima anajaribu kusaidia."" Mwisho wa mfululizo wa mechi 31 za mshambuliaji huyo wa zamani wa Real Madrid, Juventus na Manchester United kuanzishwa kwenye michuano mikubwa nchini mwake ulikuwa habari kuu. Kwa kuzingatia ushawishi wa Ramos, hakuna uhakika kwamba Ronaldo mwenye umri wa miaka 37 atarejesha nafasi yake ya kuanza dhidi ya Morocco Jumamosi. Kocha wa Ureno, Santos alisema ""hakupenda"" jinsi Ronaldo alivyochukulia baada ya kubadilishwa baada ya dakika 65 za kushindwa na Korea Kusini katika mchezo wa mwisho wa kundi, ambao ulilinganishwa na jinsi muda wake wa kucheza Manchester United ulimalizika ghafla mwezi uliopita. Mshindi huyo mara tano wa Ballon d'Or alikana kuelekeza hasira kwa kocha wake lakini, hata hivyo, alijikuta miongoni mwa wachezaji wa akiba dhidi ya Uswizi. Baada ya kuwa  mwanamume wa kwanza kufunga katika Fainali tano za Kombe la Dunia mapema katika michuano hiyo, kiwango cha mchezo wake kitamlazimu  Ronaldo kukubali jukumu lisilo la kawaida kwa nchi yake. Akiongea kwenye ITV, mshambuliaji wa zamani wa England Ian Wright alisema: ""Hii ni timu ambayo inaweza kufika mbali na Ronaldo bado anaweza kuchangia. ""Iwapo ataelewa kinachoendelea , anaweza kuishia kuwafungia bao la ushindi kwenye fainali."""	https://www.bbc.com/swahili/articles/cd1kj0rg8p8o
health	Virusi vya corona: Raia wa mataifa 'salama' 14 ndio watakaoruhusiwa kuingia EU	Umoja wa ulaya (EU) umetaja majina ya nchi 14 ambazo wananchi wake wanadaiwa kuwa salama kuruhusiwa kuingia katika nchi zake kuanzia Julai, mosi , licha ya mlipuko uliopo lakini Marekani, Brazil na China hazipo katika orodha hiyo. Mataifa yaliyotajwa ni pamoja na Australia, Canada, Japan, Morocco na South Korea. Muungano wa Ulaya  upo tayari kuiongeza China katika orodha kama tu serikali yake China itatoa ruhusa sawa kwa wasafiri wa umoja wa ulaya, mwanadiplomasia anasema. Makatazo katika mipaka ya Umoja wa ulaya imeondolewa kwa wasafiri ambao ni raia wa Umoja wa ulaya kusafiri ndani ya ukanda wao. Sheria zilizowekwa dhidi ya wasafiri wa Uingereza ziko tofauti na makubaliano ya Brexit. Wananchi wa Uingereza wanachukuliwa sawa na raia wa Muungano wa Ulaya  mpaka mwisho wa kipindi cha mpito Desemba, 31. Katika orodha ya sasa, maeneo salama ambayo yanaweza kuongezwa ni nchi za  Algeria, Australia, Canada, Georgia, Japan, Montenegro, Morocco, New Zealand, Rwanda, Serbia, South Korea, Thailand, Tunisia na Uruguay. Kwa sasa Uingereza inafanya majadiliano na mataifa kadhaa ambayo ni wanachama wa Umoja wa ulaya, kuona namna ambavyo virusi vya corona vinaweza kutozuia kabisa mapumziko ya wakati wa msimu wa watalii unaowaajiri mamilioni ya watu. Jumanne majira ya mchana, Umoja wa Ulaya itarasimisha nchi gani inapaswa kuhukumiwa kuwa salama au hapana . Mataifa mengi ya Umoja wa ulaya - yapata  55% ya mataifa ya Umoja wa mataifa, ambayo ni sawa na  65% ya idadi ya watu wa Umoja wa ulaya ambao wako kwenye orodha. Kuna mgawanyiko kati yao kama vile Uhispania - inataka kukuza utalii lakini inataka kujionyesha salama licha ya ugonjwa wa corona kuathiri nchi hiyo kwa ukubwa na nchi nyingine ni Ugiriki,na Ureno, ambazo zote zinategemea utalii lakini wanaogopa virusi. Unaweza kudhani kuwa itakuwa sawa moja kwa moja, kuamua mataifa gani ambayo hayapo kwenye Umoja wa Ulaya kutambuliwa kuwa salama. Lakini inaonekana  kuwa mchakato ambao hautakuwa wa  haki , unaweza kusababisha migogoro , kuchanganya masuala ya kisiasa na uchumi pamoja na afya ya umma. Mataifa kama Ujerumani na Uhispania, wameathirika pakubwa na Covid-19,na zinataka kuonekana salama. Wanataka kuwepo kwa orodha fupi ya mataifa ambayo yana maambukizi kwa kiwango kidogo, afya nzuri na data za uhakika za afya. Ingawa Ugiriki na Ureno walikuwa na mawazo mengine. Wana hofu ya kuongeza muda wa marufuku ya kutotoka nje, kuanguka kwa uchumi wake wa utalii na hawana hofu sana ya kuenea kwa maambukizi ya mlipuko, ilimradi tu wawepo kwenye orodha. Na kwa upande wa Ufaransa,  inasisitiza biashara katika mji wake. Kama mataifa ambayo sio nchi wanachama wa Umoja wa ulaya wanazuiwa kuingia katika ukanda huo basi inabidi wasionekane katika orodha, Paris ilihoji. Na mwisho kabisa, wanadiplomasia wnaona suala hilo la ajabu kwa Umoja wa ulaya kujumuisha baadhi ya nchi na nyingine kuzitenga. Wageni kutoka Canada, Japan na China wanaweza kuruhusiwa kuingia kuanzia Julai, Mosi - kama China itaruhusu wageni wa Muungano wa Ulaya kuingia nchi kwake lakini sio kwa wageni kutoka Marekani. Baada ya siku kadhaa za kujadiliana, orodha ya mwisho  imeweza kujaribu kuonyesha ushiririkiano. Orodha hii ya mwanzo inatarajiwa kuwa na uwezekano wa kufanyiwa maboresho kila wakati . Ripoti ya wiki iliyopita ilisema mataifa wanachama wanachujwa katika orodha mbili tofauti. Mtandao wa kisiasa umesema kuwa maambukizi kidogo chini ya 16 ya visa vya Covid-19 kwa watu 100,000 na wengine kesi 20, ambayo itajumuisha Canada na Uturuki. Marekani imesema kuwa inabidi orodha hiyo wafanyie marekebisho kila baada ya wiki mbili ili Marekani pia iwepo katika orodha hapo baadae. Mapema mwezi huu, tume ya ulaya iko katika mkakati wa kufungua mipaka kwa mataifa ambayo sin chi wanachama wa Umoja wa Ulaya magharibi mwa Balkans, nia ilikuwa kufungua kuanzia Julai, mosi. Hata hibvyo , nchi mwanachama wa Umoja wa Ulaya  Croatia imetangaza kuwa siku ya Jumatano wasafiri kutoka  Serbia, Kosovo, Bosnia  North Macedonia watakaa karantini kwa siku  14-ili kujitenga wenyewe kwa sababu ya ongezeko la maambukizi.	https://www.bbc.com/swahili/habari-53230833
business	Fahamu jinsi ATM ya maziwa inavyofanya kazi	Nchini Tanzania wengi wao wanaposikia ATM kitu cha kwanza wanachoweza kufikiri huenda ikawa ni sehemu ya kutolea fedha, Lakini huko Kaskazini mwa Tanzania katika mkoa wa Kilimanjaro ipo ATM ya kwanza ya maziwa ambayo imekuwa kivutio kwa wakazi wa mkoa huo. (Video na Eagan Salla)	https://www.bbc.com/swahili/50575131
politics	Kuapishwa kwa Joe Biden: Amanda Gorman msichana aliyeghani ushairi uliovutia umma ni nani?	"Amanda Gorman ""alipiga kelele na kudensi kama mwenda-wazimu "" wakati alipofahamishwa kuwa amechaguliwa kusoma mojawapo ya mashairi yake katika sherehe ya kuapishwa kwa Rais Joe Biden. Akiwa na umri wa miaka  22, amekuwa mshairi mwenye umri mdogo zaidi kutumbuiza katika sherehe ya kuapishwa kwa rais na kwa maneno yake aliuvutia umma. Hotuba yake katika tukio hilo kupitia ushairi aliouita ""The Hill We Climb""  ilisambaa katika mitandao ya kijamii na kampeni ya mtandao wa kijamii kupitia alama ya reli  #AmandaGorman ikafurika kwenye mtandao wa Twitter. Gorman aliiambia BBC kabla ya tukio hilo kwamba alihisi mwenye  ""msisimko, furaha, heshima na  mnyenyekevu"" alipoombwa kushiriki katika shehere ya kuapishwa kwa  Bw Biden , ""na wakati huohuo alihisi kuwa na uoga."" Ushairi wake, anasema ni utunzi mpya ambao ulitungwa   kwa ajili ya  ""kuzungumzia wakati huo "" na ""kufaa kwa wakati huo."" Hii ni sehemu ya ushairi wa Amanda : ""Tumeona nguvu ambazo zingepasua nchi yetu na kuitengabadala ya kuiunganisha , Kuharibu nchi yetu kama hiyo sio demokrasia Na juhudi hizi zilikaribia kufanikiwa. Ingawa demokrasia inaweza kucheleweshwa kwa kipindi, Haiwezi kushindwa daima, Katika ukweli huu, katika Imani hii, tunaamini . Kwasababu ili mradi macho yetu yanaangalia siku zijazo Historia ina macho yake kwetu . "" ""Nilitaka sana kutumia maneno yangu kuwa hatua ya umoja na ushirikiano,"" alisema kabla ya sherehe ya kuapishwa kwa rais. ""Ninadhani huu ni ukurasa mpya nchini Marekani ,"" alieleza kwa furaha, na kuongeza kuwa alitaka kuhusika katika tukio ""kupitia umaridadi na ubora wa maneno ."" Alizaliwa  Los Angeles mwaka  1998, Gorman aliugua maradhi ya kigugumizi alipokuwa mtoto, ugonjwa ambao rais mpya wa Marekani pia alikuwa nao alipokuwa mdogo. ""Sasa kuliko wakati mwingine wowote ule, Marekani inahitaji ushairi wa kuapishwa kwa rais,. Lazima tukabiliane na hali hizi halisi kuendelea mbele ,"" aliliambia gazeti la New York Times. ""Imenifanya niwe mtumbuizaji na msimuliaji hadithi niliyehangaika ,"" alisema katika mahojiano ya hivi karibuni na gazeti la Los Angeles Times. ""Wakati unapotakiwa kujifunza kusema sauti na kuwa na hofu ya matamshi, inakupa aina fulani ya utambuzi wa sauti ,na ya uzoefu wa  kusikiliza ,"" aliongeza. Gorman alipata umaarufu wa ushairi katika Los Angeles akiwa na umri wa miaka 16 . Miaka mitatu baadaye, alipokuwa akisomea masomo ya Sociology katika Chuo Kikuu cha Harvard,  alikuwa msichana  wa kwanza kupata tuzo vijana wanaoghani ushairi."	https://www.bbc.com/swahili/habari-55744741
entertainment	Nyota wa Nigeria wa Afrobeats Davido: Vitu vingine vinavyonisisimua zaidi ya muziki	"Wakati nyota wa Nigeria wa muziki wa  Afrobeats star Davido  alipokuwa anazungumzia muziki alikuwa mwenye  utulivu na asiye na papara. Lakini ilipozungumziwa mada ya siasa au shuguli za misaada aliruka na kusimama nje ya kiti. ""Nimekuw anikifanya muziki kwa miaka 11,"" alimwambia DJ wa BBC  Edu. ""vitu vingine huwa ni ni kama vinananichangamsha zaidi ,"" aliendelea, huku akisisitiza kuwa bado amejitolea kutengeneza muziki. Anataka kuingia katika kazi ya kutengeneza Makala na  Netflix, ambayo anaielezea kama  ""ya aina yake"". Davido, ambaye jina lake halisi ni  David Adeleke,pia anatengeneza  onyesho la mchezo wa Televisheni . '' Ninafurahisha kunitazama,"" alitania. Itakuwa   ""kama  Fear Factor""  lakini itakuwa na wasichana na kazi.  Mshindi anapata  ""pesa nyingi"" na ataweza kwenda kwenye onyesho na yeye. Nje ya muziki anapenda Habari na siasa, anasema, lakini binafsi hajioni binafsi akibadili kazi yake hivi karibuni kwasababu anasema kila kitu nchini mwake ni fujo. Nigeriakwa sasa inakabiliwa na upungufu wa mafuta, migomo ya vyuo vikuu, kutoridhika kwa kiasi kikubwa kwa rai ana usalama mbovu katika maeneo mengi yan chi. ""Inanipatia tu maumivu ya kichwa,"" alisema. ""Siwezi kuharibu miaka yangu yote ya burudani, kuwafurahisha watu, halafu nibadilike kuwa mwanasiasa na ndoto zangu zote kama Davido na kila kitu kizuri nilichokifanya kwa ajili yangu kipotee kwasababu hicho ndicho kitakachotokea kiukweli  ,"" alisema. ""Wengi wao waliishia kuharibu jinsi ambavyo wangekumbukwa,"" aliongeza, akielezea kuhusu watu maarufu ambao waliingia siasa. Jinsi utakavyokumbukwa ni muhimu kwangu. Anataka kukumbukwa kwa kuwa mtu aliyetengeneza njia, kutoa fursa, kubadili mawazo na Maisha ya watu. Mwezi Novemba Davido alitoa Naora milioni 250  ($608,000; £450,000) kwa vituo vya mayatima nchini Nigeria baada ya kutuma ujumbe wa Twitter kwa mashabiki wake akiwaomba wampatie pesa iwapo wanaamini kuwa alitoa wimbo uliovuma. Aliishia kupata pesa zaidi kuliko alizotarajia, ambapo awali aliandika ujumbe wa Twitter uliokuwa zaidi kama mzaha kuliko ombi lenye umakini kla kuomba msaada mashabiki wake wamtumie pesa. ""Nililewa na nikatuma ujumbe wa Twitter wan amba yangu ya  akaunti,"" alisema.   Lakini wale walio karibu naye walimshawishi pesa hizo azichukue ziwe zake. ""Usiku mzima nilikuwa na watu waliokuwa wananiambia : 'Yo,ni pesa yako'"". Lakini alikuw ani baba yake, bilionea mfanyabiashara  Adedeji Adeleke, ambaye alimshawishi Davido kuongeza pesa zake mwenyewe, na kutoa kama msaada. Ilimchukua miezi mitatu kwake yeye na timu yake kuandaa orodha ya vituo 300 vya yatima ambavyo vilipewa msaada.   Anapanga kutoa msaada kila mwaka, alisema. Mwana wa kiume asiye wa kawaida Alipoanza katika sekta ya muziki zaidi muongo mmoja uliopita, Davido alisema alichukua njia isiyo ya kawaida  akilinganishwa na wengine katika familia yake. Kwa   Adelekes  ""dhana iliyokuwepo"" ilikuwa ni kwenda shuleni na halafu   ""aende amfanie kazi baba "".  Lakini hakufuata mtindo huu. ""Kufariki kwa mama yang una baba yangu kuwa na kazi nyingi kazini ilinipatia muda wa kujitambua binafsi "" ana kwamba hapo ndipo muziki ukawa lengo lake. Hata  ""alishindwa kuendelea "" na shule kwasababu  ilikuwa inamsumbua. Lengo lake mapema katika kazi yake lilikuwa ni kufanikiwa sana nchini Marekani kama  Akon, lakini baadaye aligundua kuwa  sauti ya Kiafrika ndio kilikuwa kitu alichokipenda. Awali alikuwa  mwenye mashaka kuhusu kazi ya muziki ya kijana wake, hakuiamini hadi Davido alipotoa wimbo  uliopendwa zaidi wa - Dami Duro mwaka 2012, hapo ndipo baba yake aliona ni umbali gani anaweza kufika kijana wake katika sekta ya muziki. Kuanzia wakati ule, marafiki wa baba yake ''mabilionea'' walikuwa wakimuita na  kumshawishi Bw Adeleke amuache Davido aendelee na muziki. Walipenda sauti yake. Muongo mmoja baadaye, Davido yuko London kwa ajili ya tamasha la - O2 arena. Lakini mwanzoni mwa kazi yake, hakuwahi kila mara kuhisi akikaribishwa nchini Uingereza : ""Bora ningeenda  nyumbani ambako ningetendewa kama mfalme kuliko kwenda kwingine ambako nisingeheshimiwa  ."" Lakini , ""nyakati ni tofauti"", alisema, na muziki wa  Afrobeats  kwa sasa unapewa heshima unayopaswa kupewa, huku Davido akiwa miongoni mwa nyota kadhaa waliojenga ufuasi wa dunia. ""Huku utamaduni ukiendelea kukua njia zinapanuka, nyimbo zinaendela kutambuliwa,na inafurahisha kuona. Inakuwa ni aina yake ya kipekee ya muiziki, jambo ambalo linafurahisha."	https://www.bbc.com/swahili/habari-60631584
entertainment	Kipindi cha televisheni kutafuta wapenzi kilivyogeuka burudani	Mchezo wa kwenye televisheni wa kukutana kwa wapenzi uekuwa aina ya burudani kwa watazamaji kwa miongo mingi. Lakini hivi karibuni, Televisheni imechukua kipindi hiki na kutengeneza vipindi kama Love Islands na First Dates. Na sasa michezo hiyo imeelekea kwenye mitandao ambapo kila mmoja anaweza kushiriki	https://www.bbc.com/swahili/habari-54121258
religion	Virusi vya corona: Papa ahimiza upatikanaji wa chanjo ya corona kwa wote	"Kiongozi wa kanisa katoloki duniani Papa Francis ametoa wito kwa viongozi duniani kuhakikisha chanjo ya corona inawafikia watu wote. Katika ujumbe wake wa siku ya Krismasi uliyowasilishwa mtandaoni kwa mara ya kwanza, Papa alitoa onyo dhidi ya kuweka ""kuta"" katika matibabu. Janga la corona mwaka huu lilimaanisha ujumbe wa kila mwaka wa Urbi et Orbi haukuwasilishwa kutoka kwenye roshani ya kwenye St Peter Basilica  kwa umati mkubwa wa watu, kama jadi. Badala yake Papa alizungumza katika chuma  kimoja ndani ya Vatican. Onyo la Papa Francis linakuja wakati kumekuwa na hofu nchi zilizo na uwezo mkubwa zinanunua dozi nyingi za chanjo hali ambayo itakuwa na athari kwa nchi masikini. ""Naomba Mwana wa Mungu awaguse viongozi wa kisiasa na mataifa katika ushirikiano wa kimataifa, kuanzia kwa huduma ya afya, ili kila mtu apate chanjo na tiba,"" alisema. ""Changamoto inayotukabili haijui mipaka, hatuwezi kuweka kuta. Sote tuko katika dau moja."" Papa amesema athari za mzozo wa kiafya zinaashiria umuhimu wa kuwa ulimwengu kuwa kitu kimoja kuliko ilivyokuwa hapo awali."	https://www.bbc.com/swahili/habari-55446408
politics	Uchunguzi kuhusu barua pepe zilizoandikwa na Balozi wa Uingereza nchini Marekani umeanza	Mamlaka zimeanza kufanya uchunguzi kuhusu barua pepe zilizovuja zilizotoka kwa Balozi wa Uingereza mjini Washington ambayo imedai kuwa utawala wa Trump si ''stadi'' Mwenyekiti kamati ya mambo ya nje Tom Tugendhat amesema kuwa tukio la kuvuja kwa barua pepe hizo si jambo dogo, na yeyote aliyehusika lazima ashtakiwe. ''Wanadiplomasia lazima waweze kuwasiliana katika hali ya usiri'' aliiambia BBC. Ofisi ya mambo ya nje imesema kuvuja kwa barua pepe siku ya Jumapili ni jambo ''ufitini'' lakini hakukana kuhusu ukweli wa barua pepe hizo. Ikulu ya Marekani haijasema lolote kuhusu kilicho kwenye barua hizo, lakini barua hizo huenda zikaleta mushkeli kwenye mahusiano kati ya Marekani na Uingereza. Trump akutana na Kim kwenye mkutano wa kihistoria Trump adaiwa kumbaka mwandishi Katika ujumbe wa barua pepe, Balozi wa Uingereza Kim Darroch amesema Ikulu ya Marekani ''haiwezi kufanya kazi ipasavyo'' na ''imegawanyika'' chini ya utawala wa Trump. ''Hatuamini kama utawala huu utakuwa sawasawa'': ''haifanyi kazi ipasavyo; ina mgawanyiko; haina ustadi katika kushughulikia masuala kidiplomasia'', alisema. Amehoji kama kuna siku Ikulu ya Marekani ''itakuwa na uwezo''. Bwana Tugendhat ameiambia BBC kuwa kitendo cha kuvuja kwa barua pepe hizo kichunguzwe- lakini alimtetea Bwana Kim. Kazi ya balozi wa Uingereza ni kutetea maslahi na matakwa ya watu wa Uingereza'' na si masuala ya Marekani'', alisema. Ingawa Bwana Kim alisema Trump ''alishangazwa'' na ziara yake nchini Uingereza mwezi Juni, balozi alisema utawala wake utaendelea kuwa wa kujipendele wao: ''Hii ni ardhi ya Marekani kwanza''. Tofauti kati ya Marekani na Uingereza kuhusu mabadiliko ya tabia nchi, uhuru wa vyombo vya habari, na hukumu ya kifo, ni vitu vitakavyojitokeza wakati nchi hizo zikitafuta kuimarisha mahusiano ya biashara baada ya Brexit, barua pepe hizo zimeeleza. Kiongozi anayeunga mkono mpango wa Brexit, Nigel Farage, amemkosoa bwana Kim kutokana na alichokiandika, akisema kuwa balozi huyo ''hafai kabisa kwa kazi hiyo'' akisema ''Ni vyema iwapo ataondoka mapema''. Hatahivyo, Waziri wa sheria David Gauke anasema ni muhimu kwa wanadiplomasia kueleza ''ukweli na kutoa ushauri wa wazi na kweli kwa nchi yao''. Alisema: ''Si jambo jema kuwa barua pepe zimevuja, lakini tutegemee mabalozi wetu kutuambia ukweli kwa namna wanavyouona.''	https://www.bbc.com/swahili/habari-48901917
sports	Pep Guardiola: Ni bingwa wa rekodi katika soka la England	Wakati Etihad iliripuka katika sherehe za ubingwa katika siku ya mwisho ya ligi, uso wa Pep Guardiola ulibubujikwa na machozi aliyotiririka mashavuni mwake. Magoli matatu ya dakika 15 za mwisho yalitosha kuipa ushindi wa mabao 3-2 dhidi ya Aston Villa na kuipa Manchester City ubingwa wa Ligi Kuu, EPL. Katika wiki chache zijazo, hata hivyo, kabla ya msimu mwingine kuanza, Guardiola anaweza kujipa muda kutafakari juu ya mafanikio yote ambayo ameyapata wakati wake katika Ligi Kuu ya England. Pep ni gwiji wa kuvunja rekodi. City ina pointi 93 ikiwa ni alama kubwa katika nafasi ya nne katika historia ya Ligi Kuu ya England. Hata hivyo, ni mara ya tatu kwa City kupata alama nyingi wakati wa utawala wa Guardiola. Guardiola amekuwa mashine ya kuvunja rekodi wakati akiwa England: Alama alama nyingi zaidi (100), magoli (106) na tofauti kubwa ya lmabao katika msimu (+79) Tofauti kubwa ya alama kati ya mshindi na aliyeshika nafasi a pili (alama 19 mbele ya Manchester United iliyoshika nafasi ya pili) Kushinda mechi nyingi zaidi (mechi 32) na ushindi mfululizo (michezo 18) - akiwa sawa na Liverpool (2019-20). Kushinda mechi nyingi ugenini zaidi ya mechi (16) Msimu wa 2020-21 Mwaka 2021 kikosi cha Guardiola kilishinda michezo 36  ya ligi katika kalenda ya mwaka, kikiipiku rekodi ya kushinda michezo 33 iliyowekwa na kikosi cha Bob Paisley cha Liverpool mwaka 1982. City pia iliweka rekodi ya kushinda michezo ya ugenini 19 katika kipindi hicho cha miezi 12. Katika msimu huu, Guardiola  amekuwa meneja wa kwanza kufikisha alama 500 katika michezo 213 games, ambayo ni 18 pungufu ya rekodi iliyowekwa awali na Jose Mourinho. Guardiola ni meneja wa nne katika historia ya ligi kuu England  kushinda mataji manne katika misimu mitano, wengine ni George Ramsey (Aston Villa), Bob Paisley (Liverpool) na Alex Ferguson (Man Utd). Magoli, Mashuti na pasi ni Pep na City yake Haishangazwi kuona kwamba City  imekuwa timu yenye kupiga mashuti mengi zaidi kuliko timu yoyote katika kipindi cha Guardiola kwenye ligi kuu England (4,038), huku Liverpool ikiwa nafasi ya pili kwa mashuti 3,781. City pia mefunga mabao mengi zaidi. City pia imegongesha mwamba mara nyingi zaidi , mara 135 katika misimu 6 iliyopita, ikifuatiwa na Chelsea, ambayo mashuti yake 97 yaligonga mwamba. Kwenye kumiliki mpira City ya Guardiola ni habari nyingine, katika misimu 6 imemiliki mpira 67% katika kipindi hicho ikipiga pasi 155,639 ikiwa ni pasi 15,000 zaidi ya timu nyingine inayofuata. Sterling ndiye kinara wa mabao kwenye ligi chini ya Guardiola akipachika mabao 85, matau zaidi ya Aguero, huku Gabriel Jesus akifuatia kwa mabao 58. Kevin De Bruyne tanaongoza kwa kupiga pasi za mabao akipiga pasi 77, ambazo ni 23 zaidi ya anayemfuatia, Sterling. Inaelezwa pia kocha huyu ametumia pesa nyingi zaidi karibu £900m tangu mwaka 2016- kiasi ambacho kitafikia karibu £1bn kwa ujio mshambuliaji mpya Erling Haaland kutoka Dortmund.	https://www.bbc.com/swahili/61553264
politics	Freeman Mbowe: LHRC, Amnesty International wataka Mbowe aachiwe na uhuru wa kisiasa uheshemiwe Tanzania	"Mashirika yanayotetea haki za binadamu yameikosoa vikali hatua ya Jeshi la Polisini nchini Tanzania ya kuwakamata baadha ya viongozi wa chama cha upinzani nchini humo Chadema. Kituo cha Sheria na Haki za Binadamu nchini Tanzania na shirika kimataifa la Amnesty International ni miongoni mwa waliojitokeza na kupinga hatua hiyo. Kwa upande wake, Amnesty International imeitaka serikali kusitisha mara moja kile ilichokiita kuendelea kudhibitiwa kwa upinzani nchini Tanzania. Wito huu uliotolewa na mashirika haya, unakuja baada ya viongozi na wanachama kumi na mbili akiwemo kiongozi mkuu wa Chadema Freeman Mbowe kutiwa mbaroni huko jijini Mwanza usiku wa kuamkia tarehe 21 mwezi Julai. Mbali na kukamatwa kwa viongozi hao, polisi pia iliweka doria katika moja wapo ya hoteli ambayo kulipangwa kufanyika kongamano kubwa lililopanga kujadili madai ya katiba mpya. Kwa upande wake, chama cha upinzani Chadema, kimesema mwenyekiti wake Freeman Mbowe hatimaye amefikishwa katika kituo kikuu cha polisi jijini Dar es Salaam. Taarifa iliyotolewa katika ukurasa wa twitter wa chama hicho,  imesema Freeman Mbowe ""amepelekwa katika kituo kikuu cha polisi jijini Dar es Salaam baada ya polisi kufanya upekuzi nyumbani kwake na kuchukua laptop yake pamoja ya tablets za watoto."" Wakati huohuo, jeshi la polisi mkoa wa Mwanza limethibitisha kumshikiliaMbowe kwa mahojiano. Kamanda wa Polisi mkoa wa Mwanza, Ramadhani Ng'anzi amewaambia wanahabari kuwa Mbowe alitiwa mbaroni alfajiri ya kuamkia jana Jumatano Julai 21 katika hoteli aliyofikia. ""Baada ya kumkamata, wenzetu wa Dar es Salaam nao walitueleza kuwa wanamtafuta kwa makosa mengine anayodaiwa kuyafanya huko; hivyo tulimsafirisha kwenda Dar es Salaam anakoendelea kuhojiwa,"" amesema Kamanda Ng'anzi. Mbowe anatarajiwa kurejeshwa Mwanza baada ya mahojiano ili aunganishwe na wenzake 15 wanaoshikoliwa kuhusiana na kongamano la Katiba Mpya lililozuiwa na jeshi hilo jana. Mwanzoni mwa wiki hii kiongozi wa Chadema Freeman Mbowe alifanya mkutano na waandishi wa habari ambapo alilalamikia kukamatwa kwa wafuasi wa chama hicho na polisi, pamoja na suala la mabadiliko ya katiba. Chama kikuu cha Upinzani nchini Tanzania, CHADEMA kimesema hakitaendelea kumpigia magoti Rais wa nchi hiyo, Samia Hassan Suluhu kuhusu mustakabali wa taifa hilo, Bw Mbowe aliwaambia waandishi wa habari hivi Jumatatu. Mwenyekititi huyo wa CHADEMA, aliyasema hayo kufuatia Jeshi la Polisi la nchi hiyo kuwakamata viongozi, wanachama wa chama hicho pamoja na viongozi wa dini 38 waliokuwa wahudhurie mkutano wa chama hicho kupitia baraza lake la vijana (BAVICHA) wenye lengo la kuhamasisha kupatikana kwa katiba mpya ya nchi hiyo. Mara baada ya kuingia madarakani mwezi Machi mwaka huu, Rais Samia alitangazia umma dhamira yake ya kukutana na wapinzani ili kuzungumzia maswala mbalimbali ikiwemo ya kisiasa na namna gani ya kuendesha shughuli za siasa. Licha ya kukutana na makundi mengine kama vijana, wazee na wanawake mpaka sasa Rais Samia hajakutaa na wapinzani. ''Hatuwezi kuendelea na ule utaratibu wa zamani, tuna haki ya kukutana tunakamatwa, tunapigwa, tunashitakiwa, tunasoteshwa mahakamani miaka miwili miaka mitatu, kisha tunaachiwa huru, ama tunahukumiwa vifungo batili tukikata rufaa sote tunashinda', alisema Mbowe Pamoja na polisi kuzuia mkutano huo uliokua ufanyika kwenye ukumbi wa Hotel ya Boma wiki hii na kukamata watu hao 38, Kiongozi huyo wa Upinzani alisema, mkutano upo pale pale na utafanyika wiki hii na kama kukamatwa wako tayari kukamatwa wote. Kama wanataka kuwaweka ndani wanachadema kwenye hoja hii ya katiba, wapanue kwanza na magereza, kwa sababu tuko tayari wote tuwekwe ndani , na wala hatutaomba dhamana' alisema Mbowe kabla ya kulaani kitendo cha Jeshi la Polisi Mwanza, kuwakamata viongozi wa dini na wafuasi wa chama hicho ."	https://www.bbc.com/swahili/habari-57924720
sports	Mbio za Kili zafanyika Tanzania licha ya hofu ya Covid 19	"Mashindano ya 19 ya mbio ndefu za kimataifa za Kili yamefanyika mkoani Kilimanjaro kaskazini mwa Tanzania na kuwaleta Pamoja washiriki zaidi ya 5000 licha ya uwepo wa hofu ya maambukizi ya virusi vya corona ambavyo bado ni tishio kote duniani. Awali waandaaji wa mbio hizo ambazo huvutia watu zaidi ya watu elfu ishirini na tano walitangaza mambo yangekuwa tofauti kiasi mwaka huu kutokana na tahadhari dhidi ya maambukizi ya virusi vya corona. Walitangaza kuwa washiriki watapewa barakoa na kutakiwa kuzivaa wanapokuwa kwenye mikusanyiko mikubwa  lakini pia uwepo wa maeneo ya kunawia mikono yenye vipukusi vya kutosha ili kuhakikisha washiriki wa mbio hizo pendwa Afrika mashariki wanakuwa salama muda wote. Kwa mujibu wa mmoja wa washiriki, Rehema Salum Kachingwe ambaye amekimbia mbio fupi za kilometa 21 anasema awali kabla mbio washiriki wote walisafishwa mikono kwa vitakasa mikono na kutakiwa kuvaa barakoa ""mwanzo tulisafishwa mikono nahata tuliporudi pia na tulitakiwa kuvaa barakoa ila baada ya kuanza walio wengi walizivua na hata baada ya kurejea si wote wamevaa barakoa licha ya kwamba wanazo""Washiriki kutoka Kenya walizuiliwa na serikali yao kushiriki mbio hizo ambazo wamekuwa wakiibuka vinara mara kwa mara. Kwenye taarifa rasmi iliyotolewa na chama cha riadha cha Kenya ilieleza kutokana na uwepo wa maambukizi vya virusi vya corona kote duniani hawatatoa vibali kwa wanariadha wa nchi hiyo kushiriki mbio za Kili 2021 na waliwataka wote kutosafiri kwenda Tanzania kushiriki tukio hilo.Mkurgenzi wa mbio hizo John Bayo amesema wao kama waandaji wamechukua tahadhari zote wakishirikiana na serikali na wanasikitishwa sana washiriki kutoka Kenya kuzuiliwa kushiriki mbio hizo kwani kumewanyima changamoto wanariadha wa ndani na kupunguza hari ya ushindani kwenye mashindano hayo kwa ujumla. Mataifa mengine kama Uganda washiriki wake walikuwemo na hata baadhi yao kujinyakulia medali za nafasi za juu ikiwemo ile ya mbio fupi za kilomita 21 ambayo Abel Chebet amejinyakulia ushindi baada ya kutumia muda wa saa moja na dakika tatu na sekunde kumi na saba huku nafasi kwanza ya mbio hizo hizo upande wa wanawake ikienda kwa Mtanzania Failuna Matanga. Watanzania wametamba kwenye mbio ndefu za kilomita 42 Agustiono Paulo Sule akitumia saa mbili na dakika kumi na nane na sekunde nne akiibuka kidedea kwa wanaume na Jackiline Juma Sakilu akitumia saa mbili na dakika arobaini na tano na sekunde arobaini na nne akiipeperusha vyema bendera ya Tanzania kwa upande wa wanawake. Mbio hizo huambatana na mambo mbali mbali ikiwemo matamasha ya muziki ambayo huvutia watu wengi na kupelekea mikusanyiko mikubwa ya watu ambao ni nadra sana kuchukua tahadhari dhidi ya maambukizi ya corona Muongozo wa shirika la afya duniani umekuwa ukihimiza watu kuepuka mikusanyiko mikubwa kama hii lakini pia matumizi sahihi ya barako kila wakati na unawaji wa mikono kwa maji safi tiririka au vipukusi Tanzania imekuwa ikosolewa kwa kutotoa takwimu za mambukizi ya Covid 19 toka ilipofanya hivyo mara ya mwisho mwezi Aprili mwaka jana ya baadhi ya mataifa kama Marekani na Oman yametilia shaka upimaji wa virusi hivyo nchi Tanzania na kuiwekea nchi hiyo marufuku ya kusafiri Hivi karibuni rais wa Tiafa hilo John Pombe Magufuli aliweka wazi Tanzania haita agiza chanjo za corona ambazo zinatolewa kwingineko duniani na badala yake amekuwa akihimiza Watanzania kufanya maombi, kufuata masharti ya kiafya na kutumia njia za asili ikiwemo kujifukiza na matumizi ya miti shamba na matunda."	https://www.bbc.com/swahili/habari-56229312
politics	Uchaguzi Kenya 2022: Je gharama kubwa ya kuendesha uchaguzi Kenya ni ya haki?.....	Mazingira ya uchaguzi nchini Kenya yamebadilika sana kutoka kwa njia ya upigaji kura ya foleni ambayo ilipitishwa katika uchaguzi mkuu wa 1988 hadi hali ya sasa ambapo kituo cha kupigia kura ndicho kitovu cha uchaguzi. Katika chaguzi zilizopita (1992/1997/2002/2007) kituo kikuu cha kupigia ndicho ambacho masanduku yote ya majimbo yangesafirishwa, kuhesabiwa na kutangazwa kwa matokeo. Mchakato huu ulikumbwa na matukio mengi ya udanganyifu, kwa mfano kujazwa  kwa masanduku ya kupigia kura, kutoweka kwa kura hali imayofanya matokeo ya uchaguzi kukosa uaminifu. Kwa upande wa urais, baada ya kura kuhesabiwa katika kituo kikuu cha kijimbo, matokeo yangesafirishwa hadi kwenye kituo cha kitaifa cha kuhesabia kura, ambapo Mwenyekiti wa tume ya  uchaguzi ingetangaza matokeo. Utaratibu huu ulikuwa mrefu na usio wazi na kukabiliwa na udanganyifu. MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga Kupatikana kwa Katiba Mpya, kulifungua njia ya kupitishwa kwa mageuzi ya kimaendeleo ya uchaguzi, ambayo yalihusu uhuru wa raia kutumia haki zao za kisiasa bila woga wala vitisho, usawa wa kura, uchaguzi huru na wa haki, ambao unafanywa kwa kura ya siri katika njia ya uwazi, isiyopendelea upande wowote, yenye ufanisi, sahihi na ya uwajibikaji. Katiba inasema kwamba uchaguzi mkuu wa Rais, Wabunge wa Bunge la Kitaifa na lile la Seneti, Mwanachama wa Bunge la Kaunti, Gavana na mwakilishi wa wanawake wa Kaunti utafanywa siku moja ambayo ni Jumanne ya pili ya mwezi Agosti katika kila mwaka wa tano. Ingawa rais anachaguliwa moja kwa moja na wapiga kura wote waliosajiliwa nchini, gavana wa kaunti, Seneta na mwakilishi wa wanawake wa Kaunti watachaguliwa na wapiga kura waliosajiliwa katika kaunti mahususi. Kwa hivyo nafasi sita zinazogombaniwa wakati wa Uchaguzi Mkuu ni ile ya Urais (1), Gavana (47), Seneta (47), Mjumbe wa Bunge la Kitaifa (290), mwakilishi wa Wanawake wa Kaunti (47), na Mjumbe wa Bunge la kaunti ( 1450).  Kwa hivyo katika kila uchaguzi, Tume Huru ya Uchaguzi na Mipaka (IEBC) ina jukumu la kuhakikisha kuwa njia yoyote ya upigaji kura inayotumiwa, ni rahisi, sahihi, inayoweza kuthibitishwa, salama, ilio na uwajibikaji na wazi.  Kura zilizopigwa uhesabiwa, kuorodheshwa na matokeo kutangazwa mara moja na msimamizi katika kila kituo cha kupigia kura; matokeo kutoka kwa vituo vya kupigia kura yanakusanywa kwa uwazi na kwa usahihi na kutangazwa mara moja na msimamizi wa uchaguzi; na miundo na mifumo ifaayo ya kuondoa dosari katika uchaguzi imewekwa, ikijumuisha uhifadhi salama wa nyenzo za uchaguzi.  Katika maandalizi ya Uchaguzi Mkuu wa 2022, Mwenyekiti wa Tume Huru ya Uchaguzi na Mipaka (IEBC) Wafula Chebukati alisema kwamba watahitaji Sh40.329 bilioni ili kuendesha Uchaguzi Mkuu wa 2022 ipasavyo pamoja na Sh588 milioni za ziada ili kupata vifaa muhimu za kukabiliana na maradhi ya  Covid-19. Vifaa hivi ni pamoja na bunduki za kupima joto, sanitizer, sabuni na sehemu za kunawia. Hii inafanya jumla ya mahitaji ya Uchaguzi Mkuu kufikia bilioni 40.917. Gharama kwa kila mpiga kura katika uchaguzi ujao kutokana na bajeti iliyopendekezwa na wapiga kura waliojiandikisha inafikia dola 17 za Marekani , ikiwa ni gharama kubwa sana.  Kazi muhimu ya IEBC ni pamoja na kuajiri wafanyikazi, kununua vifaa vya uchaguzi, kuendesha elimu ya wapigakura na mazoezi ya usajili, kando na kukusanya na kuwasilisha matokeo.  Ili uchaguzi uwe huru, wa haki, uliothibitishwa na wa uwazi inavyotakiwa kisheria, IEBC inabidi iwe na wafanyikazi waliofunzwa vilivyo kutoka kaunti 47 na maeneo bunge 290 ambao watakuwa waratibu wa uchaguzi na hatimaye maafisa wasimamizi wakati wa uchaguzi.  Mchakato na gharama ya kuajiri, mafunzo na kujenga uwezo wa maafisa hawa ni kitu muhimu lakini chenye gharama kubwa . Hii ni mojawapo ya sababu nyingi zinazoweza kuelezea gharama ya juu ya kuendesha uchaguzi nchini Kenya.  Matumizi ya teknolojia katika mchakato mzima wa uchaguzi kutoka usajili wa wapigakura, upigaji kura kwa kutumia bayometriki, utumiaji wa kielektroniki wa kujumlisha matokeo ni kipengele kingine kikuu cha matumizi ya juu.    Kihistoria, chaguzi za Kenya mara zote zimekuwa zikigharimu walipa kodi pesa nyingi ikilinganishwa na nchi zingine za Kiafrika. Wakati wa uchaguzi mkuu wa Kenya wa 2017 ambapo kulikuwa na wapiga kura milioni 19.6 waliojiandikisha kuliigharimu serikali $25.40 kwa kila mpiga kura, huku, Rwanda yenye wapiga kura milioni 6.8 waliojiandikisha ikitumia dola milioni 6.5 (chini ya dola moja kwa kila mpiga kura) kufanya uchaguzi wake wa tatu wa vyama vingi.  Uchaguzi wa 2016 nchini Ghana, ambapo watu milioni 15.7 walisajiliwa, uligharimu serikali dola 12 kwa kila mpiga kura, huku Tanzania, nchi yenye watu wengi na wapiga kura wengi kuliko Kenya, ilitumia dola milioni 300 chini ya Kenya katika uchaguzi wake wa 2015.  Kama eneo lenye nguvu kubwa ya kiuchumi na demokrasia iliyo wazi kiasi, uchaguzi wa Kenya unavutia umakini nje ya mipaka yake. Mwaka huu uchaguzi wa urais unaonekana kuwa mchuano wa Muungano wa farasi wawili kati ya Kenya Kwanza wa Naibu Rais William Ruto na Muungano wa Azimio wa Waziri Mkuu wa zamani Raila Odinga.  Hata hivyo licha ya kupitishwa katiba endelevu na kupiga hatua katika demokrasia, gharama ya kuendesha uchaguzi mkuu imesalia juu sana nchini Kenya ikilinganishwa na mataifa mengine ndani ya eneo hilo.	https://www.bbc.com/swahili/habari-60897034
health	Chanjo ya corona: Athari ya mabadiliko ya kipindi cha hedhi yachunguzwa	"Wakati unapoelekea kupatiwa chanjo,  huenda utaonywa kuhusu madhara , kama vile joto mwilini, kuumwa na kichwa, uchungu mkononi kwa siku moja au mbili . Hatahivyo mabadiliko ya hedhi yako hayataorodheshwa katika orodha hiyo. Wanawake mitandaoni kote duniani wameanza kuuliza iwapo hedhi za mapema , zenye uzito ama zile za maumivu huenda ni madhara yanayotokana na chanjo. Dkt. Kate Clancey , alisambaza katika mtandao wa twitter uzoefu wake wa hedhi nzito isio ya kawaida baada ya kupatiwa chanjo ya Moderna na alipata madhara kama  hayo. Huku madaktari wenzake wa zamani kama vile Dkt Katherine Lee wakianzisha utafiti wa kutafuta maoni kutoka kwa watu, bado hatujui iwapo chanjo inasababisha mabadiliko hayo - Utafiti haujafanywa . Kuna uwezekano kwamba wanawake wanaweza kuona mabadiliko baada ya kupatiwa chanjo hiyo hususan baada ya kusikia maono ya wanawake wengine. Lakini Dkt Victoria Male , kutoka chuo cha Iamperial College London, alisema kwamba kuna uwezekano kwamba wanawake waliomaliza hedhi na wale wanaotumia homoni ambazo zinasitisha hedhi zao , wa meripoti kutokwa na hedhi. Hivyobasi uhusiano kwamba huenda kuna madhara ya chanjo hiyo. Idadi kubwa ya wanaume waliobadilisha jinsia na wanawake waliomaliza hedhi ambao huwa hawapati hedhi waliwasiliana na madaktari Clancy  na Lee wakisema kwamba  walitokwa na damu baada ya chanjo. Na ijapokuwa uhusiano huo haujathibitishwa , kuna sababu chanjo hiyo huenda inasababisha mabadiliko katika hedhi. Utandu wa tumbo ni sehemu ya mfumo wa kinga - kwa kweli kuna seli za kinga karibu kila sehemu ya mwili. Seli za kinga zina jukumu katika kujenga, kudumisha na kuvunja utando wa uterasi - ambao unakuwa mzito kujiandaa kwa ujauzito, na kisha hutoka kwa njia ya hedhi iwapo yai halijatungishwa. Baada ya chanjo, ishara nyingi za kemikali ambazo zina uwezo wa kuathiri seli za kinga huzunguka mwilini. ''Hii inaweza kusababisha utando wa tumbo kumwagika, na kusababisha kile ambacho  huenda kikaonekana kama matoni ya damu'', Dk Male alielezea. Hakuna uhusiano na kutoka kwa ujauzito Hii haimaniishi kwamba hakuna uhusiano wowote na kutoka kwa ujauzito  ijapokuwa wakati wa ujauzito mambo tofauti husaidia utandu wa tumbo  ikiwemo kondo la nyuma - kiungo kinachounganisha usambazaji wa damu kati ya mtoto na mamake. Hivi sasa kuna ushahidi mkubwa unaosema kwamba  hakuna  uhusiano kati ya chanjo hiyo na kutoka kwa ujauzito Mbali na madhara  katika utandu wa tumbo, wakati wa kutungwa mimba  pia unaweza kuathiriwa na uvimbe , kwa mfano iwapo mtu ana joto dkt Alexandra Alvergne katika chuo kikuu cha Oxford anaelezea. Hali hiyo huenda ikasababisha kuchelewa kwa hedhi. Pia kuna Ushahidi kutoka kwa tafiti kwamba watu wenye ishara za uvimbe  wanapata hedhi zinazoambatana na maumivu makali. Watu wengine pia huripoti  kupungua kwa seli zinazohusiana na mgando wa damu baada ya kupata chanjo , hatua ambayo inaweza kuathiri kutoka kwa damu nzito , alisema Dkt Lee. Mabadiliko ya hedhi sio suala la kuwa na wasiwasi  kulingana na wataalamu wa masuala ya uzazi Kuna ushahidi kutoka kwa chanjo za Flu na HPV kwamba zinaweza kuathiri kipindi cha hedhi kwa muda  lakini hakuna madhara ya muda mrefu. Na kuna ushahidi kwamba haziwezi kuathiri uzazi, Dkt Male anasema. Huku mabadiliko hayo yakiwa hayana kero, Dr. Male na wengine waliohojiwa wamesisitiza haja ya utafiti kufanywa kuhusu madhara ya chanjo katika hedhi ili watu wajue cha kutarajia. ''Kuna tatizo hapa kuhusu jinsi afya ya wanawake hupuuzwa'', alisema. ''Fikiria iwapo hujui kwamba joto mwilini linaweza kuwa athari za chanjo'', Dkt Jen Gunter ambaye ni mkunga aliandika katika tovuti yake The Vajenda. Wakati huohuo dhana potofu kwamba chanjo huathiri hedhi imetumiwa na watu wanaosambaza habari mbaya kuhusu chanjo hiyo katika mitandao ya kijami. Wale wasiopenda chanjo na makundi yenye nadharia potofu wamewasilisha ushahidi kuhusu watu waliopatwa na madhara baada ya kupata chanjo hiyo kama vile Dkt.Clancy . Madai ya uongo kwamba kipindi cha hedhi cha wanawake kinaweza kuathiriwa  kwa kuwa karibu na watu waliopatiwa chanjo zimevutia wengi katika mitandao ya kijami katika wiki za hivi karibuni. Video moja kama hiyo , ilitazamwa na zaidi ya watu 300,000 tangu katikati ya mwezi Aprili , ikionesha daktari akiwaonya watumiaji kwamba hedhi za wanawake zinaathiriwa sana  hata iwapo hawajapatiwa chanjo wao wenyewe. ""."	https://www.bbc.com/swahili/habari-57010175
technology	Mmiliki wa Twitter kusitisha matangazo ya kisiasa	"Wiki hii, mmiliki wa Twitter Jack Dorsey alisema kuwa nguvu ya mitandao ya kijamii sio kuleta mijadala mikali inayoweza kubadili mtazamo wa uchaguzi na kuahidi kuwa atasitisha matangazo yote ya  kisiasa katika mtandao wake. Bado wanatazamia kama mtandao wa Facebook utalazimishwa kufanya hivyohivyo. Bwana Dorsey kuingilia kati namna watu wanavyowasiliana katika twitter. Maamuzi yake yamekuja saa chache kabla mmiliki wa Facebook's Mark Zuckerberg kuzungumzia suala la mafanikio ya kifedha  akiwa kwenye mkutano. ""Tunaamini kuwa ujumbe wa kisiasa unapaswa upatikane na sio kuletwa"" alisema bwana Dorsey wakati akieleza hatari anazoziona zinazoletwa na matangazo ya kisiasa. ""Mashine inaonyesha namna ujumbe wa kisiasa unaolenga jambo fulani au mtu fulani, unakuwa na taarifa ambazo zinapotosha watu kwa taarifa za uongo."" ""Sio jambo ambalo linatufurahisha  kulisema, 'Tunafanya kazi kubwa ya kudhibiti watu kuacha kucheza na mfumo wetu na kusambaza taarifa za kupotosha watu , lakini kama mtu atatulipa kufuatilia na kulazimisha watu kuona matangazo ya siasa… basi ni vyema... wanaweza kusema chochote wanachotaka !'"" Facebook ina kila sababu ya kujiweka mbali na matangazo ya kisiasa katika jitihada zake za kutambua taarifa zisizo sahihi. Katika mkutano wa hivi karibuni kuhusu matokeo ya Facebook , bwana Mark Zuckerberg alisisitiza kuwa sera yake sio kutengeneza fedha . Matangazo ya kisiasa yanachangia asilimia 0.5 tu katika mapato ya mtandao wa kijamii. ""Ninaweza kuwathibitishia kuwa ninapata asilimia ndogo sana kutokana na matangazo ya siasa"", alisema Zuckerberg. Kilichopo wazi katika vyama vya kisiasa kuwa ni bora zaidi kwa wao kuupoteza mtandao wa Facebook zaidi ya kurasa za Twitter ambazo wanazilipia. Alex Balfour, ambaye ni mshauri wa masoko aliyeshauri makampuni makubwa ya michezo kutumia Facebook kutangaza taarifa zao, anaelezea namna inaweza kufanikiwa. ""Kuna maslahi makubwa zaidi ya 30,000 ambayo yanaweza kupatikana kwenye Facebook na Instagram Mambo haya ni sawa kabisa na kuvutiwa kwao na mbwa au katika timu ya mpira, hata kama ulisafiri hivi karibuni au labda una rafiki anayesheherekea siku yake ya kuzaliwa."" aliongeza pia kuwa huwezi kuwatambua watu umri, jinsia au wapo sehemu gani. Facebook imeweza kuyafanya matangazo ya kisiasa kuwa wazi zaidi. ""Tangazo liko wazi kuonyesha kuwa ni nani amelilipia na Facebook iliruhusu mtu yeyote kuangalia maktaba yao Facebook na kuangalia jumla ya fedha iliyotumika katika kila kampuni. Bwana Alex amesisitiza kuwa Facebook imeenda mbali zaidi kwa kuweka taarifa zake kuwa wazi. Aidha Facebook haioneshi dalili yoyote kuwa inataka kufuata nyayo za Twitter kusitisha matangazo ya kisiasa."	https://www.bbc.com/swahili/habari-50274593
religion	Netflix yaamrishwa kutoa kwenye mtandao wake filamu inayomuigiza yesu kama mpenzi wa jinsia moja	Jaji mmoja huko Brazil ameiamuru filamu inayomuigiza kama mtu anayeshiriki mapenzi ya jinsia moja  kutolewa kwenye mtandao wa Netflix. Filamu hiyo kwa jina The first Temptation of Christ imezua hasira miongoni mwa jamii ya wakristo nchini humo. Nini maoni yako kuhusu filamu hii? Tuwasiliane kwenye BBCSwahili	https://www.bbc.com/swahili/gnb-51033603
business	Mzigo wa madeni: IMF yaendelea na juhudi za kuinasua Zambia kutoka madeni ya Uchina	"Oparesheni za  SGR  sasa zitakuwa zikiendeshwa na shirika la Reli nchini Kenya  kutoka kwa kampuni ya China ya Africa Star Railways (Afristar)  baada ya kuanza kwa utaratibu wa kuipokeza majukumu hayo . KRC  tayari imetwaa majukumu mengine kama vile utoaji wa tiketi ,kutoa usalama na kutoa mafuta  kwa treni za SGR. Mwenyekiti wa shirika hilo  Omuodho Awitta ameiambia radio ya Spice Fm kwamba  watakamilisha kabisa kuchukua majukumu hayo Mei mwaka wa 2022 . Awitta  amesema shirika hilo limekuwa likijitayarsha kusimamia oparesheni zote za SGR na mwanzo wanafanya utaratibu huo awamu baada ya nyingine . "" Badala ya kuchukua majukumu haya katika kipindi  cha miaka 10  tunafanya hivyo ndani ya miaka 5' amesema  Awitta . Mnamo Mei  mwaka wa 2020  Ubalozi wa  Uchina  nchini Kenya ulikanusha ripoti  za vyombo vya habari kwamba  serikali ya Kenya ilihimizwa kukomesha kuendeshwa kwa oparesheni za reli na kampuni ya Uchina . Ilidaiwa  katika ripoti za vyombo vya habari kwamba  mapato ya reli yalikuwa yamepungua kwa ajili ya Wachina kuruhusiwa  kuendesha oparesheni za reli . KRC ilitoa taarifa kwa kusema kwamba mazungumzo na   Afristar  yalikuwa yakiendelea vizuri   na masuala mengi yalioibuliwa yalisuluhishwa. Uchina imekuwa ikilaumiwa barani afrika kwa kuzitega nchi nyingi za Afrika kupitia mikopo na hivi punde kujipata mashakani hasa kuhusiana nan a mzigo w amadeni ya  Uchina ni Zambia inayodaiwa zaidi ya  bondi ya dola milioni tatu na dola nyingine milioni tatu inayodaiwa na kmapuni za Uchina . IMF imesema mazungumzo ya kuweza kuikwamua Zambia kiuchumi yanaendelea vizuri  na waziri wa Fedha wa taifa hilo Bwalya Ng'andu  amesema nchi yake imejitolea kupata usaidizi wa IMF katika mpango huo. IMF imesema inalenga kuutekeleza mpango wa kifedha wa kuirejesha nchi hiyo uthabiti wa kuweza kugharamia  bajeti yake bila kuteemea fedha za mikopo iliposhindwa kutekeleza malipo ya baadhi ya pesa inazodaiwa . Kampuni na  mashirika yanayoidaiwa Zambia zimekaribisha tangazo la hatua zinazopigwa  lakini zimehofishwa na kasi ya pole pole ya majadiliano hayo. Lusaka  iliitisha msaada   hazina hiyo mwezi disemba mwaka jana  na kuitisha kupewa  afueni ya deni mwezi  januari  chini ya mpango wa pamoja unaoungwa mkono na mataifa yenye  chumi  thabiti ya G20  ili kuzisaidia nchi maskini duniani kushughulikia mzigo wa madeni ."	https://www.bbc.com/swahili/habari-56294802
health	Upandikizaji figo unavyoweza kuokoa maisha	Leo ni siku ya figo duniani, ambapo mara nyingi katika maadhimisho ya siku hii, watu huangalia changamoto zinazowakabili wagonjwa na kusahau ndugu waliochangia figo na kuokoa maisha ya wapendwa wao. Mwandishi wetu Aboubakar Famau ametuandalia taarifa ifuatayo:	https://www.bbc.com/swahili/56359010
entertainment	Wafanyakazi wa Al Jazeera wadai unyanyasaji na uonevu haukupewa kipaumbele	"Kamahl Santamaria, mwanahabari mkongwe wa televisheni, alikuwa na siku 32 tu katika kazi yake katika kituo kikuu cha utangazaji cha New Zealand TVNZ alipojiuzulu. Mshangao ulileta mshtuko huku madai kuhusu tabia yake isiyofaa katika chumba cha habari yakiibuka. Hivi karibuni wafanyakazi wenzake wa zamani wa Al Jazeera, ambako alikuwa amefanya kazi kwa miaka 16, walianza kuzungumza. Uchunguzi wa BBC - ukizingatia mahojiano na wafanyikazi kadhaa wa sasa na wa zamani wa Al Jazeera, na ushahidi wa maandishi wa ujumbe usiofaa na malalamiko ya wafanyikazi - umegundua madai kadhaa ya unyanyasaji wa kijinsia dhidi ya Bw Santamaria katika chumba cha habari cha shirika la utangazaji Doha. Wengine wanasema hakuwa peke yake. Pia wanashutumu shirika hilo kwa kukuza utamaduni mbaya wa kazi ambapo malalamiko ya unyanyasaji, ubaguzi wa kijinsia, uonevu na ubaguzi wa rangi kwa kiasi kikubwa hayapatiwi ufumbuzi. Waliozungumza na BBC walitaka kutotajwa majina yao kwa sababu walihofia kuwa ingeathiri kazi zao. Majina yao yamebadilishwa. Bw Santamaria hakujibu moja kwa moja BBC. Lakini alitoa taarifa kwa umma ambapo alikiri madai yaliyoripotiwa hapo awali, akisema baadhi ni ""kweli, mengine hayana muktadha muhimu, baadhi ni ya uongo wa wazi na kuandika upya historia"". Kujibu madai yaliyotolewa na BBC, alikiri na kuomba msamaha kwa ""tabia ambayo inaweza kuwa ilimfanya mtu yeyote akose raha"" na kile alichokiona kuwa ""kutaniana, urafiki kupita kiasi, kupiga domo kidogo tu, au tu kuwa ndani ya mipaka inayokubalika katika utamaduni uliopo wa chumba cha habari, kwa kweli, haikuwa hivyo"". BBC iliitumia Al Jazeera orodha ya kina ya madai 22 ambayo ilikuwa imefichua, lakini shirika hilo la utangazaji halikuzishughulikia kibinafsi, badala yake lilisema ""inawachukulia wafanyikazi wake ulimwenguni kote kama uti wa mgongo na msingi wa shirika - usalama wao na ustawi wao ni wa umuhimu wa hali ya juu"". Iliongeza: ""Kama shirika la kimataifa lenye zaidi ya mataifa 95, tunajitahidi daima kujenga mazingira mazuri ya kazi kwa wote"". Wafanyikazi pia waliambia BBC wanatatizika kuzungumzia masuala hayo nchini Qatar, jimbo dogo lenye utajiri wa gesi katikati mwa Ghuba ambalo limekosolewa kwa rekodi yake kuhusu haki za binadamu na usawa wa kijinsia. Wengi walionyesha tofauti kati ya kuondoka kwa Bw Santamaria kutoka Al Jazeera – ujumbe wa Twitter ambao uliashiria mwisho wa mafanikio ya miaka 16 - na kuondoka kwake kwa haraka kutoka TVNZ, inaonekana kulazimishwa kutokana na msururu wa madai. Bw Santamaria, ambaye alianza kazi yake kama ripota wa TV nchini New Zealand, aliajiriwa na Al Jazeera mwaka wa 2005 kama mtangazaji katika idhaa ya lugha ya Kiingereza huko Doha. Alipanda vyeo haraka, akiangazia masuala ya ulimwenguni kote kama vile uchaguzi wa rais wa 2020 wa Marekani na programu kuu. Wale waliomfahamu wanasema alikuwa mtu aliyependa urafiki na wengine, ""mtangazaji wa kipekee"". Tory alikuwa mtayarishaji vipindi kijana katika shirika la Al Jazeera aliposema alianza kumjali asivyotakiwa. Anasema angemtumia ujumbe kwenye Twitter akisema anapatikana kwa kumbembeleza na kumuuliza kwa nini hakuwa amemwalika kwenye likizo yake. BBC imeona ushahidi wa ujumbe usiofaa ambao Bw Santamaria alitumia wenzake kwenye Twitter, Whatsapp na barua pepe ya ndani ya Al Jazeera. ""Kisha likaja suala la kugusa wengine ofisini,"" Tory anasema. ""Mkono begani, kumbatio la ajabu, na mbaya zaidi: busu kwenye shavu. Kwa zaidi ya tukio moja nililazimika kwenda bafuni kufuta mate ya Kamahl kutoka kwa uso wangu."" Tory anasema alijadili tabia ya Bw Santamaria na mfanyakazi mwenzake mmoja na meneja wa ngazi ya kati, ambao wote wamethibitisha kwa BBC mazungumzo haya yalifanyika. “Mwanaume mtaalamu katika chumba cha habari makini hatakiwi kuambiwa, zaidi ya mara moja, asimtumie mwenzake ujumbe kuhusu jinsi anavyopendeza au kuangazia ‘matiti’ yake au kumwalika kumbembeleza hata akidhani kuwa ni ‘marafiki’"", Tory anasema. Zaidi ya mtu mmoja ameambia BBC kwamba Bw Santamaria alitoa maoni kuhusu matiti ya wafanyakazi wenzake. Wenzake kadhaa wa sasa na wa zamani wanadai kuwa tabia ya Bw Santamaria ilikuwa na mashahidi zaidi ya tukio moja. Mfanyikazi wa kiume ambaye kwa sasa anafanya kazi katika shirika la Al Jazeera alisema Bw Santamaria alimbusu mdomoni, bila kualikwa, kwenye chumba cha habari. Mhariri wa habari, ambaye sasa ni kiongozi mkuu, katika kituo hicho inadaiwa alishuhudia. Mtayarishaji mwingine wa zamani alisema Bw Santamaria alimbusu shingoni akiwa kazini - mbele ya watu wengi. ""Nilijisikia aibu na kufadhaika na kuwa na wasiwasi sana kwamba watu wangefikiria nilijihusisha naye au kujaribu kuwa karibu naye - bado nilikuwa natafuta marafiki, sikuwa na mtu yeyote katika usimamizi ambaye ningeweza kuzungumza naye,"" alisema. Wengi wao walielezea tabia ya Bw Santamaria kuwa ya ushupavu, lakini wanasema hawakuwahi kuripoti kwa sababu walimwona kama nyota katika kujuana na wengine wengi, wakati walikuwa wakianzia maisha Mashariki ya Kati. Fiona, ambaye alikuwa mfanyakazi huru wa Al Jazeera kwa miaka minne, alisema Bw Santamaria alijaribu kumkumbatia katika chumba cha habari, kutoa maoni ya ngono na kutuma ujumbe usiofaa - tabia aliyoiita ""utumiaji wa lugha ya ngono"". Hakulalamika rasmi, lakini anasema aliripoti juu ya tabia  yake kwa meneja wa ngazi ya kati ambaye alisema, ""Loo, usiniambia bado anaendelea na tabia hiyo?"". Anasema aliulizwa kama alitaka kuwasiliana na ofisi ya rasilimali watu yaani HR lakini hakutaka kwa sababu alikuwa kwenye mkataba wa muda mfupi. Anasema, kisha alishauriwa kumpuuza Bw Santamaria. Aliacha kuongea naye baada ya hapo, anaongeza, lakini aliwaonya wafanyikazi wapya juu yake. Madai hayo yalipojulikana mapema mwaka huu, anasema alipatwa na hofu. ""Nilimripoti miaka sita iliyopita, na hakuna hatua iliyochukuliwa"", anasema. ""Amefanyia hivi watu wangapi zaidi tangu wakati huo?"" Fiona na wengine wanauliza kwa nini malalamiko yao dhidi ya Bw Santamaria hayakupelekea Santamaria  kuanza kuchunguzwa - tofauti na TVNZ, ambayo ilipitia upya uajiri wake mara tu madai yalipoibuka. TVNZ iligundua kuwa mchakato wa kuajiri haukutosha kuajiri watangazaji ""muhimu"" na mkuu wa habari ambaye alimuajiri Bw Santamaria akajiuzulu. Sasa hivi inaonekana kuna kitu kinachoendelea katika shirika la Al Jazeera, ambapo BBC imegundua kuwa madai hayo ni zaidi ya Bw Santamaria na chumba cha habari. Mtayarishaji wa zamani na mwandishi wa habari anasema takriban wanaume wawili isipokuwa Bw Santamaria walimnyanyasa. Anasema mmoja alikuwa mkuu ambaye angemwomba aende naye nyumbani kwake wakati mke wake hayupo nyumbani, na mwingine alikuwa mkuu wake wa kazi moja kwa moja. ""Niliogopa sana kwamba kama ningekataa madai yake, angeweza kumaliza kazi yangu,"" alisema. Wanawake na wanaume wengi katika idara nyingine huko Al Jazeera pia wamedai unyanyasaji dhidi ya wakuu wa ngazi ya kati. ""Amesema mambo yasiyofaa zaidi - aliwauliza wafanyakazi wa kiume wanapata lini mke wa pili au ikiwa wamepoteza ubikira wao. Alizungumza kuhusu ngono wakati wa Ramadhani na kuwauliza waliovaa hijabi nywele zao ni za rangi gani,"" mmoja wa wanawake hao alisema. Alisema mmoja wa wafanyakazi wenzake amejiuzulu kwa sababu hii. BBC ilizungumza na mfanyakazi mwingine ambaye alithibitisha kushuhudia unyanyasaji na mtu huyu. Mtu huyu sasa ameondoka Al Jazeera, kulingana na watu wa idara yake - miezi kadhaa baada ya madai dhidi yake kuibuka. ""Watu wana hasira juu ya kila aina ya mambo na hawahisi kuwa wanaweza kuzungumza katika shirika la Al Jazeera na hasa Qatar,"" David, mfanyakazi wa zamani ambaye anasema alijiuzulu kwa sababu ya uonevu na unyanyasaji. Anasema yeye na wengine walidhalilishwa hadharani. Anasema mwanamke huyo pia ""alimdharau"" na mara nyingi tu kila wakati ""alikemea"" wenzake wakuu kwenye mikutano. Kila mtu kwenye timu, pamoja na watayarishaji wa vipindi wakuu, ""walimuogopa"", kulingana na David, kwa sababu ya ""utawala"" wake na ""ufidhuli"". Lakini, anaongeza, wachache walilalamika juu yake kwa sababu alikuwa karibu na meneja mkuu. ""Sote tulinyamza"", mfanyakazi mwingine wa sasa alisema. ""Maneno ya uchungu yanatolewa na wafanyakazi wa zamani na wa sasa."" Wafanyakazi kadhaa wamekuwa wakinyanyaswa na kuonewa kwa ""miaka na miaka na miaka"", kulingana na Liam, ambaye anafanya kazi katika chumba cha habari cha Doha. BBC pia imefahamu kuhusu madai ya uonevu katika chumba cha habari cha Al Jazeera mjini London. Na takriban watu wawili walielezea tukio katika ofisi nyingine, ambapo mkuu wa ofisi wa kiume alimsukuma mwandishi mdogo wa kike na kusababisha kuanguka. ""Kamahl ndiye alikuwa kichocheo,"" David anasema. Wafanyikazi wa sasa wanasema kwamba tangu madai hayo katika TVNZ kuibuka, usimamizi umefanya mikutano pamoja na HR - lakini Liam aliyataja kuwa ""upuuzi"", akiongeza kuwa bado hakuna uchunguzi wowote uliotajwa. Kila mtu BBC ilizungumza naye alisema wanaogopa kuzungumza kwa sababu kila nyanja ya maisha yao inahusishwa na kazi zao. Mfumo wa kuajiri nchini Qatar unaunganisha visa ya kazi, shule ya watoto, nyumba na manufaa mengine kwa kampuni maalum - hivyo wafanyakazi wanatatizika kuacha kazi za unyanyasaji, alisema Marti Flacks, mfanyakazi mkuu katika Kituo cha Mafunzo ya Kimkakati na Kimataifa. Pia wanasitasita kuripoti tabia ya matusi na isiyofaa, aliongeza Bi Flacks, kwa sababu wanakabiliwa na  ""changamoto za kupata suluhisho madhubuti, kama vile fidia"". Wakati Al Jazeera inasema ni huru, inafadhiliwa na Emir wa Qatar na waandishi wake wa habari hawaripoti kila nyanja ya serikali. Sheria za mitaa pia huzuia uhuru wa kujieleza. Wafanyikazi wanasema wana imani kidogo kwamba madai hayo yatasababisha mabadiliko katika shirika la Al Jazeera, ambapo wanashutumu wakuu kwa kutochukua hatua kwa miaka. ""Usimamizi na ofisi ya Raslimali watu hakika walijua kuhusu suala la Kamahl Santamaria,"" alisema Katie Turner, mhariri wa zamani wa habari katika Al Jazeera huko Doha. Hakuwahi kulengwa lakini amekuwa akiongea kuhusu kile alichokishuhudia huko Al Jazeera. Ofisi ya Raslimali watu ya Al Jazeera ilikuwa imepokea malalamiko ya unyanyasaji katika chumba cha habari, kulingana na yeye. Wakati wa mahojiano yake ya kuondoka, aliposita kabla ya kumtaja Bw Santamaria, anasema mkuu wa HR aliuliza ikiwa ni kiongozi mwingine mkuu. ""Ni wakati huo ndipo nilipogundua kuwa kulikuwa na shida kubwa,"" anaongeza. BBC imeona barua pepe kutoka mwaka 2016 ikiashiria unyanyasaji wa kijinsia, uonevu, upendeleo na tabia mbaya - iliyotumwa kwa mhariri wa habari, ambaye sasa ni meneja mkuu. Alijibu akisema angeichukua juu zaidi, na kuongeza ""Natumai itafika kwa Sheikh,"" akimaanisha uongozi wa juu. Lakini wafanyakazi wasiopungua 10 waliiambia BBC mkurugenzi wa habari alikuwa anajua, na waliendelea kumpa Bw Santamaria fursa ya kuendelea kutangaza. Wafanyikazi ambao BBC ilizungumza nao wanasema kwamba mameneja wakuu hawakuwa na vifaa vya kutosha kukabiliana na uonevu na unyanyasaji, na kwamba sera ya HR haikuwa wazi. David anasema alipolalamikia uonevu na unyanyasaji katika chumba cha habari, aliambiwa uongozi ulichunguza malalamiko yake, na hatimaye kumhamisha mshtakiwa katika idara tofauti, pamoja na majukumu yake yote kama kawaida. ""Ni wakati tu nilipojiuzulu na kuwa na mahojiano ya kuondoka ndipo niligundua HR haikuwa imehusika katika mchakato huo,"" David alisema. Kujibu ombi la BBC la kutoa maoni, Al Jazeera ilisema: ""Sera zetu za kupinga unyanyasaji ziko wazi, pana, na ni kwa wafanyikazi wote. Kama inavyoonekana katika visa kadhaa vya hivi karibuni, kila malalamiko rasmi ya wafanyikazi wetu yanazingatiwa kwa uzito mkubwa na hatua stahiki zilizochukuliwa baada ya uchunguzi wa kina wa madai yanayotolewa."" Waathiriwa wanasema kupuuzwa kwa sera, ""utamaduni wa kusamehe"" na ulinzi wa ""watu wanaochukuliwa kuwa juu ya sheria"" ni jambo la kukatisha tamaa sana mnamo mwaka 2022 - haswa katika chumba cha habari cha kimataifa kama cha Al Jazeera, na haswa kufuatia harakati za vuguvugu #MeToo movement, mtandao uliiripoti hilo kwa upana. ""Mnamo mwaka 2022, kuna kikomo cha juu cha kile wasimamizi wakuu wanaweza kujiepusha nacho,"" mfanyakazi wa sasa alisema. ""Katika shirika la Al Jazeera, hakuna kikomo cha juu.""  Majina ya waathiriwa wote yamebadilishwa kwa ombi ili kulinda utambulisho wao."	https://www.bbc.com/swahili/articles/cw0660717lno
technology	Mashambulio ya tindikali, jinamizi linalowatia hofu wengi	"Unaposikia taarifa kuhusu hujuma za Acid... yaani watu kumuwagiwa  tindikali usoni  au Mwili mara nyingi ukatili huu huhusishwa na bara Asia. Hata hivyo kuna visa vingi vya watu kushambuliwa kwa tindikali  ambavyo vinaripotiwa miongoni mwa nchi za   Afrika Mashariki. Mwandishi wa BBC  David Wafula amekuwa nchini Uganda ambapo amekutana na wathiriwa wa hujuma za  tindikali. Mmoja wa waathiriwa ni  Flavia Naampima ambaye anasema alishambuliwa alipokuwa nje ya lango la nyumbani kwao  alipokuwa akitoka shuleni:"" Ilikuwa jioni nilipokuwa nikitoka shule, niliona mtu amesimama kwenye ukuta, nilidhani anasubiri mtu, na hakukuwa na mtu nyumbani''.  Alikumbuka Bi Nampima. ''Ghafla nilisikia mtu akitembea nyuma yangu, nilipogeuka, nilimwagiwa kitu nilichofikiria ni maji, baada ya sekunde chache nilihisi kama naungua, nilipiga kelele, nikikimbia hapa na pale, nguo zangu zilianza kuungua, nakaanza  kuzirarua nikizitoa mwilini, nilivuta sketi niliyokua nimeoivaa,  na kufunika kifua changu, na kutembea hadi kwa jirani...walinipeleka hospitalini na nakumbuka dakatari akisema 'mbona hamukumwagia maji?, nilimwagiwa maji huku nikilia''. Aliongeza Baada ya miezi minane hosptalini, Flavia alirejea nyumbani kwa mara ya kwanza, hatua ambayo ilikuwa nzito sana kwake. Bi Flavia anasema haikuwa rahisi kushuhudia eneo ambalo kisa cha mashambulio kilitokea , akiielezea safari yake ya kurudi nyumbani kama  ya mtoto mdogo: ''Kwa kweli ilikuwa ni hatua ndogo baada ya nyingine, ni taswira inayojitokeza kila mara ninapopita hapa'', alisema. Ni kisa ambacho hatakisahau maishani  mwake, kutokana na kwamba kilibadilisha masiha yake na anasema   kila siku hupata msukumo wa kukubali kilichomtendekea miaka kumi na moja iliyopita. ''Nilitafuta ile kazi niliyotaka, nikaweka  bidii, na ndivyo ndivyo nilivyoamua  kuishi maisha yangu, kuna mambo mengine mimi huyafanya kujiburudisha, napenda densi ya aina ya salsa, imenisaidia sana katika safari yangu ya uponaji, kwa mara ya kwanza, nilikuwa muoga, sikudhani kuna mtu ambaye angependa kucheza ngoma na mimi, lakini nilibobea. Athari za kisakolojia, kiakili na majeraha kutokana na hujuma za tindikali  hufanya uponaji kwa manusura kuwa mgumu, kwa baadhi yao hupata changamoto  kupata kazi, hivyo hulazimika   kutegemea ujuzi walionao kukidhi maisha kama anavyofanya Namuyomba Jamida , anayesuka mikeka. "" Baada ya kushambuliwa kwa tindikali, maisha huwa magumu, nilipoteza kazi yangu kwa hiyo niliamua  kuja mjini na hapo nilikutana na manusura wa mashambulio ya tindikali ,na kwa pamoja tukajifunza kujikimu  kimaisha. Kila siku nafanya kazi hii kwa ajili ya watoto wangu watano."" Wanaharaki nchini Uganda wanahamashisha raia kuhusu ukatili huu. Reenah Ntoreinwe kutoka shirika la  End Acid Violence Uganda ambalo limewasajiri manusura 350 jijini kampala pekee ana anasema sharia ni hafifu: ""Tindikali nchini Uganda huuzwa kwa  bei rahisi sana, na inapatikana kwa urahisi sana, sheria ni dhaifu mno, kununua asidi ni kama kuenda dukani na kukunua ndizi, kikombe kimoja cha asidi kinagharimu chini ya dola 2, nchini Uganda visa vya mashambulio ya tindikali ni vingi kuliko vya  bunduki, tunahitaji sheria ambazo zitasaidia watu, hebu tafakari unamwagia mtu kitu ambacho kina uwezo wa kumaliza chuma, je mwili wa mtu??. kulingana na takwimu katika hospitali moja jijini Kampala, katika muda wa wiki mbili hapakosi mtu aliyeshambuliwa na  tindikali , jambo ambalo naibu mkuu wa polisi nchini Uganda Pauline Amaye anasema ni tatizo  kubwa. ''Nijambo la kawaida kusikia kesi za iana hii na sit u kampala, pia katika miji mingine nchini, ni jambo la kuhuzunisha kwamba watu hawatafuti njia mbadala za kutatua mizozo, bunge kwa sasa limwasilisha mswada wa kureebisha sharia kuhusu hujuma za asidi."" Daktari Adan Abdullahi anasema kwamba njia ya uponaji inachukua muda, lakini kwa matibabu yanayofaa mtu anaweza kupona kikamilifu: Mtu anaposhambuliwa, kwanza kabisa aoshwe na maji mengi kupunguza makali. Amwagiwe maji kwa takriban dakika arobaini na tano...Tumia maji masafi kupunguza kuambukizwa kwa magonjwa kisha mgonjwa akimbizwe hospitalini katika kitengo kinachokabiliana na majeraha ya kuungua, na baada ya majeraha kupona tunaweza kufanya upasuaji wa kupandikiza ngozi upya na kurejesha umbo la muathiriwa karibu na hali ya kawaida, kando na upasuaji, matababu ya kisaikolojia ni muhimu . Wakati  Flavia na Jamida wanaendelea kupona, watu waliowashambulia waathiriwa hawajawahi kubainika na kufikishwa mbele ya sheria, na hadi pale kutakuwa na sharia kali, waathiriwa watazidi kuishi kwa hofu."	https://www.bbc.com/swahili/49398039
politics	Uchaguzi Kenya 2022: Mwanamke anayewakusanyia wanasiasa  umati wa watu - lakini hatapiga kura	"Na Dickens Olewe\nBBC News, Nairobi Diana Mwazi ni mmoja wa vijana wengi wa Kenya ambao wanaona uchaguzi ujao wa nchi kama njia ya kupata pesa, badala ya fursa ya kuwapigia kura watu ambao wanaweza kuleta mabadiliko katika maisha yake. Kijana huyo mdogo mwenye umri wa miaka 20 amejichonga sehemu ndogo ya ushawishi katika siasa za Kenya zinazotawaliwa na wanaume wengi, katika makazi yasiyo rasmi ya Kibra katika mji mkuu, Nairobi, anakoishi. Kwa ada, anatafuta watu wasio na ajira kuhudhuria mikutano ya kampeni - na ana furaha kutoa huduma yake kwa chama chochote cha kisiasa. ""Nimefurahishwa na uchaguzi kwa sababu ninapata kazi kutoka kwa wanasiasa ambao wanataka kuonyesha kwamba wanaungwa mkono na wananchi,"" anasema. Pilka pilka za  uchaguzi zimetanda nchini kabla ya uchaguzi wa Agosti 9 - kauli mbiu za chama zimekuwa sehemu ya burudani za kawaida, mabango ya kisiasa yamebandikwa katika maeneo ya umma na hewani kumejaa muziki na nyimbo zinazotangazwa kutoka kwa spika kubwa zilizopandishwa kwenye magari ya kampeni. Maswali Yako Yamejibiwa: Je ni kipi unachohitaji kujua kuhusu Uchaguzi wa Kenya? Wanasiasa wakubwa na wakongwe hajasaza chochote  kwa sababu kujenga hisia ya umaarufu ni muhimu - na hapo ndipo umati wa watu unapoingia. ""Kuhamasisha watu kuhudhuria mkutano sio kazi ngumu kwa sababu kupata vijana ambao hawana kazi ni rahisi sana,"" anasema Bi Mwazi, ambaye hana mpango wa kupiga kura mwenyewe. ""Wanasiasa wote ni waongo. Wakati wa uchaguzi wanamiminika hapa kama kondoo, wakiahidi: 'Nitafanya hivi, nitawapa vijana kazi.' Lakini unapowachagua hawafanyi lolote."" Uhamasishaji wa umati ni ""hustle"", anasema Bi Mwazi Kwa kawaida yeye hununua viatu sokoni na kuviuza kupitia vikundi vya WhatsApp, na pesa hizo husaidia kukuza kipato kidogo cha mama yake kama mfanyakazi wa afya ya  jamii. Katika kipindi cha kampeni, Bi Mwazi anafanya kazi na wahamasishaji wengine wa umati na kulingana na idadi ya watu walioombwa, anaweza kukusanya kati ya watu 40 na 100. ""Ninapata shilingi 500 za Kenya ($5; £3) kwa kila tukio lakini baadhi ya wanasiasa ni wakarimu,"" Bi Mwazi anasema. Wahudhuriaji hupata kiasi sawa ""Wanasiasa wanataka wapinzani wao waone kwamba wana uungwaji mkono zaidi, kwa hivyo wanapiga picha za umati na kutuma kwenye mitandao ya kijamii,"" Bi Mwazi asema. Amepata mafanikio katika kuhamasisha wasichana, lakini vijana wa kiume  wameonekana kuwa wagumu zaidi. ""Wanaume si wa kutegemewa, wanalalamika kuhusu fedha zinazotolewa,"" anasema, akiongeza kuwa wakati mwingine makundi yanayopingana ya vijana yanapigana kwa nguvu wanapokutana kwenye kampeni. Katika nchi ambayo angalau 70% ya watu wana umri wa chini ya miaka 35, kuhakikisha wapigakura vijana wanajitokeza kwenye uchaguzi ni muhimu kwa wale wanaowania nyadhifa katika chaguzi sita zinazofanyika kwa wakati mmoja, ikiwa ni pamoja na urais, bunge na magavana wa kaunti. Wagombea hutumia mamilioni ya dola kununua nyenzo za kampeni, vifaa na mawasiliano, ikiwa ni pamoja na kuajiri washawishi wa mitandao ya kijamii ili kuchapisha machapisho yanayofaa. Pia inabidi waendane na wapiga kura wanaozidi kuwadai wanaovamia wanasiasa hao kutaka kushinda - wanasiasa wa Kenya ni baadhi ya wanaolipwa vizuri zaidi duniani. Mfumo wa kisiasa nchini umeundwa ili kuhakikisha kuwa wale wanaotumia pesa nyingi zaidi wanachaguliwa, anasema mwanaharakati maarufu Boniface Mwangi, ambaye aligombea ubunge katika uchaguzi wa 2017 bila mafanikio. ""Mgombea mmoja alitumia takriban $2m (£1.5m) kuchaguliwa kuwa mbunge,"" asema. ""Ni vigumu sana kwa mgombea maskini kuchaguliwa kwa sababu watu maskini hawachagui watu maskini - watu maskini wanahitaji kuhamasishwa kukuchagua."" Bw Mwangi, ambaye ana zaidi ya wafuasi milioni mbili kwenye akaunti zake za mitandao ya kijamii, mara kwa mara hupokea maombi mengi kutoka kwa vijana wa Kenya, yakiwemo maombi ya kazi. Anasema hii inaangazia kushindwa kwa wanasiasa kuunda nafasi za kazi, na anaongeza kuwa wapiga kura wamekuwa wabishi - wanapiga kura kwa yeyote anayewalipa. “Baadhi ya wanasiasa maarufu hapa nchini hawana umaarufu kwa kuwa ni viongozi wazuri, wanapendwa na watu kwa sababu wana ukarimu wa pesa zao, wapiga kura wameamua ‘kura zetu zinauzwa’ hivyo imekuwa ni shughuli,” Bw. Mwangi anasema. ""Katika demokrasia inayofanya kazi, watu unaowachagua wanafanya kazi kwa ajili yenu. Nchini Kenya wapiga kura wanafanya kazi kwa ajili ya wanasiasa,"" anaongeza. Karibu na nyumba ya mawe ya chumba kimoja ya Bi Mwazi, anakoishi na mamake na wadogo zake wawili, kuna safu ya nyumba zilizojengwa kwa bati. Zimetenganishwa na njia nyembamba ya uchafu ambayo hukatizwa mara kwa mara na mabomba ya maji yenye rangi nyingi yanayopita katikati ya msongamano mkubwa wa makazi duni yanayotawanyika. Huko, nakutana na James Mogaka au ""Jimmy Mwanasheria"". Amevaa nadhifu na ana nywele fupi  za kusokota(rasta)na amevaa glavu nyekundu za raba. Anafungua mtaro ulioziba, umejaa mifuko ya nailoni, chupa na taka nyinginezo. Alipata jina lake, ambalo wakati mwingine lilitumiwa kama kejeli ya kikatili, kwa sababu alisomea sheria. Lakini kwa kuwa hawezi kupata kazi rasmi, anafanya kazi za mikono ili kujipa kipato, na pia kuigiza kama nyongeza kwenye vipindi vya televisheni vya ndani. Tofauti na Bi Mwazi, kijana huyo mwenye umri wa miaka 30 anapanga kumpigia kura mgombea ambaye anadhani ataleta mabadiliko. Lakini anasema kuwa vijana wengi wanaona ugumu wa kusimama na imani zao, na wanalazimika kupitia uzoefu wa kudhalilisha wa kuuza kura zao ili kupata ""fedha ya tumbo"". ""Wapiga kura wanajua hata wasipochukua fedha kutoka kwa wanasiasa, mtu mwingine atachukua, na matatizo yao yatabaki,"" James Mogaka Mpiga kura nchini  Kenya Kenya ina tatizo la ukosefu wa ajira kwa vijana, kulingana na Jacqueline Mugo, mkurugenzi mtendaji wa Shirikisho la Waajiri nchini Kenya. ""Kijana aliyekatishwa tamaa, aliyekasirika na asiye na subira ni tatizo la kitaifa… Kama una vijana ambao hawawezi kujikimu na wazazi wao wanazidi kushindwa kuwahudumia, hilo ni tatizo linalongoja kulipuka,"" anasema. ""Ukiangalia kundi la umri kati ya miaka 16 hadi 35, basi kiwango cha ukosefu wa ajira kinaweza kuwa cha juu hadi 40%, kwa hivyo mambo ni mabaya sana lakini sidhani kama inaweza kuwa mbaya zaidi,"" Bi Mugo  anasema  na kuongeza kuwa vijana wanapaswa kuendelea kujihusisha na siasa ili kupata mabadiliko. Bi Mwazi, ambaye anatarajia kusomea sanaa ya upishi siku moja, hajashawishika. Katika wiki zijazo ataendelea kuruka kutoka mkutano mmoja hadi mwingine ili kujipatia riziki, bila kutarajia kusikia kutoka kwa wanasiasa mara tu uchaguzi utakapomalizika. ""Wengi wao hawaishi hapa hata hivyo,"" anasema kwa kuinua mabega."	https://www.bbc.com/swahili/articles/cllj306mmv2o
business	Zimbabwe: Taifa ambalo fedha za waliostaafu zinatoweka	"Wanandoa Teddie na Vesta walidhani wataishi maisha mazuri yenye hadhi watakapostaafu. Teddy mwenye umri wa miaka 85, na alifanya kazi ya usafi na kampuni moja kwa miaka 46  na baadae akapandishwa cheo kuwahudumia wageni katika kampuni hiyo. Vesta anasema kuongezeka kwa mfumko wa bei umewapora fedha zao za kustaafu. Mwaka mmoja uliopita thamani ya malipo ya uzeeni ya Bw. Teddie ilikuwa $80 (£66), lakini sasa ni dola 10. ""Nasikitika sana nikimuona mume wangu mpenzi akikaa mahali pamoja kuanzia asubuhi hadi jioni,"" Vesta aliiambia BBC. ""Ningelipendelea kumpatia ndizi, chungwa ama kinywaji baridi. Lakini hatuna uwezo. Ndizi ni $0.40."" Dalili za uchumi unaoporomoka inaonekana kila mahali. Katika maduka makubwa ya jumla ambayo yalikuwa na wateja wengi siku hizi yanapata wateja wachache sana na baadhi yao wanatafakari wanunue nini waache nini. Bei ya bidha za kawaida kama sukari na mafuta ya kupikia imepanda kwa 200% katika kipindi cha miezi 12 hadi Juni, kwa mujibu wa takwimu rasmi. Sawa na gharama ya huduma ya afya. Huku hayo yakijiri bei ya mkate imepanda karibu mara tano kutoka mwezi Aprili. Kufikia mwezi wa Juni  2019, mfumko wa bei ulikuwa umegonga 98%. Mwezi Julai, sarafu ya dolla ya Zimbabwe ilizinduliwa baada ya miongo kadhaa ya kutumia dolla ya Marekani na sarafu zingine za kimataifa. Mfumko wa bei ya kila mwaka ilingezeka hadi 176%. Thamani ya sarafu ya Zimbabwe imeendelea kushuka lakini serikali imepiga marufuku kuchapishwa kwa takwimu ya mfumko wa bei ikitaja madai ya kubadilishwa kwa sarafu ya nchi. Mzozo wa hivi punde wa kiuchumi unakuja wakati ambapo rais wa Zimbabwe Emmerson Mnangagwa anaadhimisha mwaka mmoja uongozini tangu alipochaguliwa kuongoza taifa hilo. Robert Mugabe alitolewa madarakani baada ya mshirika wake wa karibu kumpindua kupita usaidizi wa wanajeshi mwezi Novemba mwaka 2017. Uchaguzi uliandaliwa tarehe 30 mwezi Julai mwaka ulliofuata. Rais Mnangagwa ametaja enzi yake ya utawala kama ""Ukombozi wa pili"" - akiangazia kufufua uchumi, kuimaraisha demokrasia na kubadilisha sera kali zilizowekwa na mtangulizi wake. Awali Wazimbabwe walimuamini. Walikuwa na matumaini baada ya kufanikiwa kumuondoa madarakani Bw. Mugabe ataweza kuwashawishi wawekezaji warejee nchini humo,ili kusaidia biashara zilizodorora lakini hayo hayakutimia Kumekuwa na uhaba wa wa mafuta  na serikali inasema haina sarafu za kigenu kuyanunua na kuanzisha mpango wa kutoa umeme kwa mgao. Mamlaka pia inalaumu mitambo ya umeme iliyochakaa, mapato ya chi yanayotokana na huduma za umeme pamoja na ukame wa miaka 40 ambayo inatishia kusambaratisha mtambo mkubwa wa kuzalisha umeme katika eneo la Kariba. Sauti za mara kwa mara za mitambo ya jenreta imekuwa jambo la kawaida mijini huku wafanyibiashara wa -nguo, hoteli, na maduka ya jumla wakijitahidi kundelea mbele na maisha licha ya bei yamafuta kuongezeka mara saba tangu mwezi Januari mwaka huu. Hali hiyo imewafanya kuongeza bei ya bidhaa zaoili kukabiliana na athari za mfumko wa bei. 'Hakuna suluhisho la haraka' Wawakilishi wa biashara wanasema kupotea kwa nguvu za  umeme wakati mwingine kwa hadi saa 18 kwa siku, kumeifanya nchi kupoteza ushuru wa dola milioni 200 swa na (£165m). Waziri mpya wa kawi Fortune Chasi anaamni hakuna suluhisho la haraka la kukabiliana na changamoto hiyo Licha gharama ya kuzalisha umeme hivi karibuni kupandishwa kwa 300%, huduma za umeme zinatolewa na serikali kwa bei ya chini zaidi. Zesa, ambalo ni shirika la kitaifa la umeme halina fedha kila wakati. ""Ghadabu ya wananchi inaelewekana na ipo haja kubuni njia mbadala ya kukabiliana na tatizo hili,"" Bw. Chasi aliiambia BBC. ""Tumekuwa tukiomba watu walipe bili zao za umeme kwa muda uliowekwa: Zesa linadai wateja wake dola bilioni 1.2. ""Watu kutoka kila sekta ya nchi wanadaiwa na Zesa."" Wachambuzi wa masuala ya kiuchumi wanasema mfumko wa bei utaandelea kushudiwa nchini humo. Uzalishaji wa ndani bado uko chini hali inayosababisha utegemezi wa bidhaa kutoka nje wakati kuna uhaba wa sarafu za kigeni. Gharama ya kundesha serikali inaendelea kuwa juu hali ambayo pia inawafanya waekezaji kutilia shaka ikiwa biashara zao zitakuwa salama. Mamla nchini humo imebuni njia kadha za kubana matumizi- ikiwa ni pamoja na kupunguza fedha ilizokuwa inawalipia wananchi kupata mafuta, nguvu za umeme na huduma za afya ambazo zimepandisha juu bei za bidhaa. Rais Mnangagwa anaamini hatua hizi ni muhimu kuimariasha uzalishaji wa ndani ""Haijakuwa rahisi- lakini najivunia hatua tuliyopiga kwa usaidizi wenu,"" Rais alisema katika hotuba yake kwa taifa alipokuwa akitimiza mwaka mmoja madarakani tangu aliposhinda uchaguzi wa urais. Wakosoaji wa rais Mnangagwa wanasema amekuwa akitekeleza sera zinazoonekana kuwa kandamizi bila kushauriana na washika dau wengine nchini. Wanaamini kuwa anairejesha nyuma Zimbabwe miaka ya 2008. Huo ulikuwa mwaka ambao Zimbabwe ilivunja rekodi na kuingia katika vitabu vya kihistoria. Kiwango cha mfumko wa bei kilifikia 500bn%. Hati ya dhamana ya benki wakati huo ikiwa ni pamoja na ya  trillion 100, zilitumika kununua bidhaa. Mwanauchumi Godfrey Kanyenze anasema taifa hilo huenda linakodolewa macho na viwango vya juu zaidi vya mfumko wa bei. ""Mfumko wa kupitiliza wa bei hutokea wakati ambapo viwango vya mfumko wa bei vinapanda zaidi ya 50% kila mwezi,""anaelezea. ""Mwezi Juni  ilikuwa 39%. Sasa tumesalia na 11% kufikia kiwango hicho cha mfumko wa bei wa kupitiliza, kwa hivyo hiki ni kiwango kibaya sana cha mfumko wa bei."" Haamini serikali ya Zimbabwe inasuluhisho la muda mrefu la kukabiliana changamoto za kiuchumi zinazoikabili. ""Mataifa mengi yalioendelea yanafanya utafiti wa athari aza kiuchumi kabla ya kuanza utekelezaji wa sera mpya, Kwa mfano wanafanya utafiti wa kutathmini athari za kijamii na kujiandaa watakavyokabiliana na atahari hizo endapo zitajitokeza,"" Anasema Kanyenze. ""Hapakuwa na matayarisho hayo, hasa katika masuala ya kulipa mishahara."" Hatua moja ambayo imesaidia wananchi kukabiliana na ongezeko la mfumko wa bei  ni kupunguzwa kwa gharama ya usafiri umma. Hii inamaanisha kuwa wasafiri wanalipa robo ya pesa ambayo wanatozwa na wamiliki wa huduma ya uchukuzi wa kibinafsi kwa safari ile ile moja. Wafuasi wa Bw. Mnangagwa wanahoji kuwa ni vigumu kutarajia kuwa mzozo huo wa kiuchumi utapata ufumbuzi wa haraka kwa sababu umekuwepo kwa miongo kadhaa. Hata hivyo serikali inasema kuna matumaini mambo yatabadilika ikiashiria hatua yake ya hivi karibuni  ambapo shirika la umeme lilipa Afrika Kusini deni la, Eskom, na kupata nafasi ya kuagiza kawi kutoka nje. Huku hayo yakijiri serikali  imeonya kuwa watu wajiandae kwa hali ngumu ya kiuchumi mwaka huu. Hizi bilashaka sio habari njema kwa wananchi waliostaafu kama Teddie na Vesta lakini wanaishi kwa ''matumaini'' siku moja mambo yatakuwa mazuri."	https://www.bbc.com/swahili/habari-49334455
health	Je kuna uhusiano gani kati ya kuamka mapema asubuhi na mafanikio?	"Kuna msemo usemao ''Kulala Mapema  na kuamka mapema humfanya mtu kuwa na afya njema, tajiri na mwenye hekima'... Pia Kuna msemo 'kuamka mapema, hukupa maarifa, afya, utajiri'. Popote unapokwenda duniani, unapata ushauri huu. Ni sawa kama ni ushauri au 'msemo', lakini je ukweli kuna jambo kama hilo? Tim Powell, anayeishi Uingereza, kwa kweli huchukia kuamka asubuhi. Lakini anaamka kabla ya saa kumi na mbili asubuhi kila siku kwenda sehemu za kufanyia. Anajiandaa kwenda kazini, anafika ofisini kabla ya kazi kuanza saa tatu asubuhi. Pia hutembea katika bustani karibu na ofisi kabla ya kuanza kazi. Siku za Alhamisi, yeye huamka saa kumi na moja na dakika ishirini asubuhi kwa sababu inambidi kuhudhuria darasa la lugha ya Kijerumani kabla ya kwenda kazini. Tim Powell anafanya kazi saa 70 kwa wiki. Yeye ni wakili anayeshughulikia madai yanayohusiana na hati miliki. Wanapaswa kuamka asubuhi na mapema kutokana na  kazi. Ikiwa hawataamka mapema asubuhi, hawatapata muda wa kufanya mambo mengine maishani. Ingawa alikuwa anaamka mapema kila asubuhi, ilikuwa vigumu sana kwake kujiingiza katika tabia ya kulala sana. Anasema, ""Hapo awali, baada ya kuamka asubuhi na mapema, nilikuwa nikihisi uvivu kwa muda mrefu. Mara nyingi nililala tena. Ikawa tabia baada ya muda."" Usifikirie kupanda Everest siku ya kwanza, anasema. Watu wengi waliofanikiwa humaliza kazi zao muhimu mapema asubuhi bila bugudha yoyote. Siku ya Anna Wintour, mhariri wa gazeti maarufu la Vogue, huanza saa kumi na moja na nusu asubuhi. Hucheza tenisi kwa saa moja kabla ya kuanza kazi. Wataalamu wana maoni kuwa muda wa kuamka asubuhi hadi kufika ofisini ni muhimu. Kazi nyingi binafsi ambazo hazihusiani na ofisi lakini muhimu zinaweza kufanywa wakati huu. Lakini sasa swali ni jinsi ya kuzoea kuamka asubuhi na mapema? Kulingana na Profesa Martin Hagar wa Chuo Kikuu cha Perth huko Australia, utaratibu wetu ni muhimu sana na utaratibu huu unategemea mazoea yetu binafsi. Hagar anatafiti jinsi watu wanavyoweza kudhibiti tabia zao. Anaamini kwamba tukiboresha ratiba zetu, mazoea yetu pia yataboreka. Anaamini kwamba ikiwa utaratibu huo utaboreshwa, hata watu wanaofanya kazi usiku sana wanaweza kuamka asubuhi na mapema. Hagar alijaribu kutumia uzoefu wake mwenyewe. Anaamka saa kumi na mbili asubuhi, anaenda kwenye mazoezi, anapata kifungua kinywa chenye lishe. Hata baada ya kufanya hivyo, aliweza kufika ofisini saa mbili asubuhi. Kama ataruka kufanya mazoezi asubuhi, anaweza kukosa nguvu ya kufanya mazoezi baadaye jioni. Ili kuepusha hili, anaenda kulala ili kujiandaa kuamka asubuhi na mapema. Wataalam wanahisi kuwa hakuna sheria maalum ya kuamka mapema asubuhi. Jinsi ya kuanza asubuhi inategemea na mtu. Kwa sababu ratiba ya kila mtu ni tofauti. Wataalam wanahisi kuwa malengo na mtindo wa maisha wa kila mtu ni tofauti, kwa hivyo utaratibu hubadilika kutegemea na muhusika. Swali kuu ni jinsi ya kupata muda nje ya ratiba yako asubuhi? Ikiwa umechoka kuamka mapema asubuhi, weka kengele mapema kidogo kila asubuhi. Hatua kwa hatua hutengeneza tabia na ratiba ya kuamka mapema asubuhi. Laura Vanderkam, mwandishi wa kitabu cha What the Most Successful People Do Before Breakfast, anasema, “Asubuhi ni yako, na hakuna mtu anayeweza kuiondoa kutoka kwako. ""Unaweza kushughulikia majukumu mengine wakati mwingine wa siku, lakini hifadhi asubuhi kwa ajili yako,"" anasema. Vanderkam anatafiti kwa karibu taratibu na ratiba za watu waliofaulu na wenye shughuli nyingi. Katika uchunguzi wake aligundua watu waliofanikiwa hutumia wakati wa asubuhi peke yake. Baadhi ya watu hawa wana nia ya kuboresha afya wakati wengine wana hamu ya kujifunza mambo mapya. Ikiwa unataka kufanya kitu na huna muda wa hilo, jaribu kufanya asubuhi, anapendekeza Vanderkam. Unapaswa kulala mapema ili kuamka mapema asubuhi. Hiyo inamaanisha kuwa hautapoteza muda wako wa jioni kwenye TV na mtandao. ""Kama vile wanaoamka mapema wanavyofaidika na muda, wanaolala kwa kuchelewa usiku zaidi wanaweza kufaidika na utaratibu wa asubuhi,"" anasema Marike Veith, profesa msaidizi katika Chuo cha Albion huko Michigan, Marekani. Utafiti wao uligundua wanaochelewa kulala na kulala usiku wa manane walikuwa wabunifu zaidi asubuhi. Chuo Kikuu cha Jimbo la Florida Prof. Roy Bamister anasema, ""Kuamka asubuhi na mapema ni njia nzuri ya kukabiliana na matatizo kazini."" Anasema ""Asubuhi utashi wetu unakuwa na nguvu zaidi, kwa msaada wake unaweza kukabiliana na changamoto nyingi. Hivyo watu waliofanikiwa hutumia muda wa asubuhi kwa busara."""	https://www.bbc.com/swahili/articles/czrezvm1djvo
technology	Wakili wa mmoja wa ‘matapeli’ Wanaigeria waliokamatwa baada ya kujinadi Instagram adai alitekwa nyara na FBI	"Mwanaume mmoja Mnaigeria anayeshutumiwa kwa wizi wa mamilioni ya dola na usafirishaji haramu wa pesa na nchini Marekani alitekwa nyara na FBI, wakili wake amesema. Ramon Olorunwa Abbas - anayefahamika  na wafuasi wake milioni  2.5 kwenye mtandao wake wa kijamii wa Instagram kama  Ray Hushpuppi - na mshukiwa mwingine wa wizi wa kimtandao  Olalekan Jacob Ponle (aka Mr Woodberry) walikamatwa mjini Dubai, ambako wanaishi mwezi Juni. Baadae walifikishwa katika mahakama ya  Chicago tarehe  3 Julai. Muungano wa miliki za kiarabu (United Aran Emirates) hauna mkataba wa kuwasafirisha wahalifu kwenda Marekani lakini polisi ya Dubai walisema wamekwishwa wasafirisha hadi Marekani. Msemaji wa Wizara ya sheria nchini Marekani ameiambia BBC kuwa  Hushpuppi alifukuzwa kutoka Dubai na hakuletwa Marekani. Hakujibu ni vipi alifika nchini Marekani. Wakili wa Abbas, Gal Pissetzky ameiambia BBC kwamba mteja wake , ambaye picha zake kwenye mtandao wa Instagram zilionyesha  maisha ya kifahari , hakua mhalifu na alipata pesa kwa njia halali. ""Ana ushawishi katika mitandao ya kijamii akiwa na mamilioni ya wafuasi, akiwa na mamilioni ya watu wanaompenda na kumheshimu, na anawapenda, na hicho ndicho alichokifanya. Katika jamii ya sasa, hiyo ni biashara,"" alisema. Bwana  Pissetzky  anakiri kwamba hafahamu  ""kwa 100%  "" masuala ya mitandao ya kijamii na watoto wake walimwambia kuwa ni mtu mzima  sana lakini ana fahamu   ""hivyo ndivyo watu wanavyotengeneza pesa siku hizi. Hoja ya wakili wa mshitakiwa wa Chcago ilikuwa kwamba  Hushpuppi  alilipwa na nembo za  mitindo ya mavazi  katika kesi hiyo inayotarajiwa kuchukua muda mrefu katika mahakama ya Marekani. Shirika la upelelezi la Marekani   (FBI) linamshutumu Bwana  Abbas, mwenye umri wa miaka 37, kwa kuhusika katika wizi wa pesa wa mamilioni ya dola kwa njia ya barua pepe na mifumo mingine ya wizi. Je Marekani ilitimiza sheria ? Ni kesi kubwa zaidi ya wizi inayomuhusisha raia wa Nigeria  nchini Marekani lakini wakili wake anasema Marekani haina mamlaka ya kumsafirisha kutoka Dubai. ""Kwa maoni yangu,  FBI  na serikali hapa walivunja sheria walipo mtekanyara kutoka Dubai bila  mchakato wowote wa kisheria unaowaruhusu kufanya hivyo ,"" Bwana Pissetzky toaliiambia BBC. ""Hapakua na mchakati wa kisheria wa kumsafirisha, hapakua na nyaraka za kisheria zilizowasilishwa,  likua ni wito wa FBI. Sio raia wa Marekani, Marekani haina kabisa mamlaka ya kumchukua ,"" alisema wakili wake. Lakini polisi ya Dubai ilisema  katika ujumbe wake wa Facebook kwamba mkurugenzi wa FBI aliwashukuru kwa kuwasafieisha wanaume hao wawili. Ray Hushpuppi tayari ni mtu maarufu sana kwenye  Instagram  kwa maisha ya kifahari (kula bata) ambayo aliyanadi kupitia picha alizozituma kwenye mtandao huo  , lakini alipata ufuasi zaidi wa watu 100,000  baada ya kukamatwa kwake. Alipokamatwa polisi ya Dubai ilisema kuwa imepata dola milioni 40 taslimu , magari 13 ya kifahari yenye thamani ya dola milioni 6.8, kompyuta 21, simu 47 za smartphone na anwani za watu karibu milioni mbili wanaodaiwa kuwa waathiriwa wa wizi wake  . Glen Donath aliyekua mwendesha mashtaka zamani mjini Washington anasema wanaume hawa ""walizidi kujidai kwani walijinadi kupita kiasi katika mitandao ya kijamii "". Taarifa hii iliwashangaza wengi ambao wamekua wakifuatilia maisha yao ya hali ya juu kwenye mitandao ya kijamii, wakijiuliza wanaume hawa wanatoa wapi pesa kiasi hicho. Bila kujua walichokua wakikifanya, kwa kuonesha maisha yao ya hali ya juu katika mitandao wa Instagram na Snapchat, wanaume hawa walikua wakitoa utambulisho wao kwa majasusi wa Marekani. Kwa sasa, wanashtakiwa kwa kudanganya kuwa ni wafanyakazi wa kampuni mbalimbali nchini Marekani , kuandika barua pepe wakiwadanganya watu ambao waliwatumia mamilioni ya dola kwenye akaunti zao. Katika mtandao wa Instagram , ""hushpuppi"" anajitambulisha kama mtaalamu wa ujenzi, na hata kuna picha zinazoonesha nyumba anayoijenga. Lakini ''nyumba'' hizo alizitumia kama njia ya ulaghai na wizi, kulingana na wapelelezi. ""Mfumo wetu wa maadili yetu ya Nigeria inapaswa kuangaliwa, hususan thamani tunayoipatia mali, kwa vyovyote vile unavyoipata . Ebuka Emebinah,mtaalamu wa masuala ya uchumi ."" ameiambia BBC . ''Ni utamaduni ambapo watu wanaamini kwamba matokeo yanakuelezea . Hatuweki msisitizo katika mchakato na hili limejengwa kwa muda'' Mwezi Aprili , ""hushpuppi"" alibadilisha upya makubaliano ya kukodi nyumba ya kifahari sana Dubai kwa majina yake halisi na simu yake binafsi. Wiki mbili kabla ya kutiwa nguvuni, aliweka picha yake kwenye Instagram akiwa karibu na magari yake mawili ya Rolls-Royce akaandika ujumbe: ""Asante Mungu, kwa Baraka nyingi maishani mwangu. Endelea kuwaaibisha wale wanaosubiri niaibike'' ""Maisha ya kifahari ya Abbas yanatokana na uhalifu, pia ni mmoja wa watu wanaoongoza kwa wizi wa mtandao kwa kuvamia kompyuta za watu, wizi wa pesa kwa njia ya ulaghai wakiwalenga watu kote duniani katika mfumo uliotengenezwa kwa lengo la kuwaibia mamilioni ya dola "". Ilisema taarifa ya Shirika la upelelezi la Marekani FBI kuhusu uchunguzi. Katika kisa kimoja, kampuni ya fedha inasema iliibiwa dola $14.7 kwa njia ya mtandao, inasema kuwa fedha hizo zilikwenda kwenye akaunti za ""hushpuppi"" zilizpo katika nchi mbali mbali duniani. Waraka wa mashtaka unaonyesha kuwa mtu huyo anakabiliwa na shitaka la la kuiba dola milioni $124 kutoka kwa moja ya timu ambayo haikutajwa ya Primia Ligi. FBI limesema kuwa lilipata taarifa katika mitndao Google, Apple iCloud, Instagram na Snapchat, akaunti za benki , stakabadhi zake za usafiri, mawasiliano na washirika wake katika wizi na rekodi za utumaji wake wa pesa. Takriban 90% ya barua pepe za utapeli hutoka Afrika ya magharibi kulingana na taasisi ya Marekani ya usalama wa kimtandao , Agari. Crane Hassold anayeshughulikia uhalifu wa aina hii katika taasisi Agari. Anasema: ''Wanaofanya utapeli huu huanza kwa kuchunguza barua pepe za mawasiliano halisi katika kampuni fulani zinazofanya biasharana kuchukua anwani za barua pepe zao na baadae kupotosha mawasiliano hayo kwa kusema kuwa walibadili akaunti za benki za malipo na kuwaomba waanze kutumia akaunti hizo mpya kwa malipo''. Bwana Ponle ambaye anatumia jina la ""mrwoodberry"" katika mitandao ya kijamii, alitumia jina la Mark Kain katika barua pepe'' ilisema FBI. Anashutumiwa kuilaghai kampuni ya mjini Chicago iliyomtumia dola milioni $15.2. Na kampuni nyingine za Iowa, Kansas, Michigan, New York na California pia zinasema kuwa ziliathiriwa na utapeli huo. Pesa hizo baadae zilipotea kwani baada ya kutumwa kwa pesa hizo zilibadilishwa kuwa pesa mbadala zinazotumiwa kwa njia ya mtandao zinazofahamika kama 'cryptocurrency bitcoin'. Wizi wa aina hii unaofanyika kwa njia ya barua pepe umeshamiri sana duniani na kwa kiwango kikubwa unahusishwa na Nigeria na kwamba nyota wa wizi huo Nigeria wanaitwa 'Yahoo boys'. FBI inawatahadharisha watu wawe makini wanapofanya mawasiliano ya barua pepe zinazowahakikishia kuwa watapata pesa nyingi au wale wanaowaambia wabadili njia yao ya kawalida ya malipo. Mwandishi wa BBC aliandikiwa hivi karibuni ujumbe ambao ulikua karibu sawa na ule unaoelezewa katika taarifa hii. Jinsi wizi unaofahamika kama 419 na mapenzi unavyofanya kazi •Mtu hukuandikia baruapepe, akikuambia kuwa anataka umsaidie kutuma pesa •Atakwambia kuwa matatizo ya kisiasa au matatizo ya majanga mengine vinamzuwia kutuma pesa •Atakuomba umpe akaunti yako ili atume pesa •Hii humsaidia kuifikia akaunti yako na kuweza kuondoa pesa •Jihadhari sana nay ale unayoyaandika katika mitandao ya kijamii kwani taarifa hizo huwasaidia kukufahamu vyema na kukukulenga. Wakili Moe Adele, mwenye makao yake mjini Washington, anasema inasikitisha kwamba serikali ya Nigeria haijali matatizo ya vijana Wanigeria wanaojiingiza katika vitendo vya aina hii. ""Wanaviona vitendo hivi kama njia rahisi kuwasaidia katika nchi inayowapatia fursa chache na wakati mwingine haipo."" Ayo Bankole -muasisi mwenza wa Bootcamp yenye makao yake nchini Nigeria anasema: ''Kuna Wanigeria wengi wanaofanya mambo mengi mazuri duniani, lakini wanaofanya mabaya huchafua sura ya nchi. ""Kampuni nyingi siku hizi hazitumi bidhaa nchini Nigeria, kampuni nyingi hazikubali malipo kutoka imetuharibia sura ."" Katika ripoti ya mwaka 2019 kuhusu uhalifu wa kimtandao , FBI ilisema kuwa ilipokea malalamiko karibu 460,000 ya visa vinavyoshukiwa kuwa ni wizi wa kumtandao, huku zikibiwa dola bilioni $3.5 na zaidi ya dola $300 ziliweza kurejeshwa. Hatahivyo, wengi miongoni mwa wahusika wa wizi huu hawakamatwi, na ni wachache wanofika jela kwani wizi huu huvuka mipaka na hutekelezwa kwa njia ngumu, kulingana na Glen Donath Iwapo watapatikana na hatia Ibyaha, Bwana Abbas na Bwana Ponle wanaweza kufungwa kifungo cha miaka 20 jela."	https://www.bbc.com/swahili/53366184
entertainment	Zuchu, Elaine, Fik Fameica: Wanamuziki 10 bora kutoka Afrika wanaotazamwa sana 2021	2021 unafaa kuwa mwaka mwengine wa mavuno katika muziki wa Afrika . Tumetazama ni nani anayeandaa nini  katika mitindo  na sauti  mbali na ni nani ametoa aina ya muziki ili kutoa orodha  ya msanii gani anayepaswa kutazamwa zaidi. Mwanamuziki anayechipuka , ukuaji wake umekuwa wa kushangaza. Mwanamuziki huyu huimba kwa lugha za Kiswahili na Kiingereza na ana sifa za muziki wa Tanzania aina ya Bongo Fleva. Mwaka uliopita msanii huyu alitoa albamu yake ya uzinduzi  I AM Zuchu na pia aliingia kandarasi na Lebo ya kurekodi muziki ya WCB Wasafi. Kulingna na programu ya kucheza muziki ya Boomplay , Albamu yake ndio iliochezwa sana  nchini Tanzania mwaka 2020 na video za muziki wake  zimefanikiwa kuvutia mamilioni ya mashabiki katika mtandao wa You Tube. Fik Fameica, ambaye pia anajulikana kama  Fresh Boy, ni mmojawapo wa wanamuziki wa muziki wa aina ya Rap  waliovutia wengi  kutoka Afrika mashariki kwa sasa. Mara ya kwanza mwanamuziki huyo alipanda katika ulingo wa muziki 2017 akicheza muziki wake Kutama. Kijana huyo hapigi muziki kama ule unaochezwa na wasanii wengine nchini Uganda na yeye hupiga muziki ambao umeshawishiwa na muziki wa rege. Fik Fameica anavunja miko na kuungana na vijana wengi  kupitia muziki wake  na tayari amefanya kolabo na wanamuziki maarufu  kutoka kote Afrika  akiwemo Patoranking , Vanessa Mdee na Joeboy. Gaz Mawete (Jamhuri ya kidemokrasi ya Congo) Gaz Mawete alianza muziki 2018 kwa kutumia aina ya muziki ya Olingi Nini, na alipanda na kuwa maarufu  duniani kwa kupiga muziki wa Kifaransa. Mchezaji densi huyo wa Dr Congo , ambaye alijipatia umaarufu nyumbani baada ya kushiriki katika mashindano ya kusaka vipaji  amepiga kolabo na fally Ipupa ambaye alionekana katika wimbo a C'est Rate. Mawete pia alishiriki katika albamu ya Dadju Poison au Antidote. Mawete ameongeza umaarufu wake 2021 baada ya kuteuliwa mwaka uliopita katika orodha ya Best African Act katika tuzo za  muziki za MTV barani Ulaya . Kabza De Small (Africa Kusini) Kabza De Small  amevutia wengi  tangu alipoanza kuachilia muziki wake 2016. Dj huyo na mzalishaji wa muziki  amepewa jina la utani la kuwa mfalme wa Amapiano, aina moja ya muziki nchini Afrika kusini. Muziki wake ni wa kupendeza , wenye nguvu na kuvutia. Kabza De Small amekuwa bingwa wa sauti ambayo inapita katika nchi zingine za Kiafrika na imeanza kukubalika kote ulimwenguni. Ushawishi wake unaweza kusikika katika nyimbo zilizorekodiwa barani kote na hiyo ilitambuliwa wakati alipochaguliwa katika kitengo cha Best African Act katika tuzo za MTV  mwaka uliopita. KiDi, ni sehemu ya kizazi kipya cha wasanii wa Ghana, ambaye alipata mafanikio wakati rekodi yake ya Sugar iliposhinda albamu ya mwaka katika tuzo za muziki za Ghana za 2020. Muziki wa msanii huyu uliochanganyika na midundo ya Afrika unamfanya kuwa mwanamuziki ambaye muziki wake unaweza kusikilizwa na watu walio nje ya mpaka wa Ghana. Mnamo mwaka wa 2020, wimbo wa KiDi Say Cheese, kutoka kwa albamu yake Blue , ulimpatia umaarufu wa kimataifa  baada ya msanii wa Marekani  Teddy Riley kushirikiana naye kwenye remix. Kijana huyo wa miaka 27 pia ameshirikiana na wasanii wengine wa Afrika Magharibi, pamoja na Davido na Mr. Eazi. Omah Lay alivutia hisia zetu kufuatia kutolewa kwa wimbo wake 'Bad Influence'. Kwa sauti yake ya kupendeza na iliyofafanuliwa vizuri juu ya mchanganyiko wa midundo ya Afrika, Afrofusion na soul, msanii huyo anayekua haraka amejiweka kama mtu wa kutazamwa. Anaongoza  kundi la wasanii wapya wa shule kutoka Nigeria na amefanya kazi na mwimbaji na rapa wa Marekani 6lack. Mwaka jana Omah Lay alikumbwa na siku chache za matatizo  baada ya kuzuiliwa nchini Uganda kwa madai ya kuvunja kanuni za virusi vya corona lakini kampeni kubwa ya mitandao ya kijamii ya kuachiliwa kwake ilikuwa ushahidi na umaarufu wake . Sha Sha ni mwimbaji aliyejaliwa na sauti ya Soul, ambayo alijionesha kwenye albamu yake ya Blossom ya 2019. Sha Sha aliorodheshwa kama mmoja wa wasanii 10 bora wa kike kwenye Spotify huko Afrika Kusini mnamo 2020 wakati kibao chake cha Tender Love kilichomshirikisha  DJ Maphorisa na Kabza De Small kiliorodheshwa kama moja ya nyimbo zilizochezwa.. Mwaka jana pia alishinda kitengo cha Best International Act katika Tuzo za BET. Kwa kutumia sauté yake nzuri, Soraia Ramos anaangazia masuala ya mapenzi na uhusiano kupitia lugha ya Kireno na wakati mwingine Creole. Ameongezea nakshi mtindo wa kizomba na wakati mwingine anaichanganya na mahadhi ya hip-hop na R&B. Mwimbaji huyo wa Cape Verde kwa sasa anapasua anga na single  ya O Nosso Amor aliyotoa kwa ushirikiano na Calema pamoja na remix ya single ya Bai aliyoimba na Lisandro. Katika mtandao wa YouTube video zake za kibao asili cha Bai na remix zina maoni zaidi ya milioni 15. Anaendela kuwavutia mashabiki wake na kibao cha Try Me alichoachia mwaka 2019, Tems ni mwimbaji na mtunzi wa nyimbo kutoka Nigeria. Anafahamika kwa sauti yake ya kuvutia, na muziki unaojumuisha miondoko ya soul, hip-hop na R&B. Kuna uhuru fulani unaomweka juu msanii huyu kutokana na jinsi tungo zake zinavyowasilisha ujumbe unaosisitiza kuwa ni msanii aliyedhibiti himaya yake. Baada ya kuachia EP yake kwa jina  Broken Ears, anaendelea kuvutia mashabiki wake ndani na nje ya Nigeria. Elaine anachukua kwa kasi nafasi yake kama moja ya sauti za dhahabu za R&B kutoka bara. Enzi hizi ambazo waimbaji wengi wanatumia teknolojia kuongezea nakshi sauti zao, msanii huyu aliye na umri wa miaka 21- ameamua kutumia sauti yake halisi. Kusainiwa kwake chini ya lebo ya muziki ya Marekani ya Columbia mwezi Agosti mwaka jana  kumemwezesha kujenga msingi imara. Elaine aliwavutia mashabiki kutokana na uhalisia  wake katika kibao chake cha mwaka 2019 kinachofahamika kama  'You're the One'. Wimbo huu ulimfanya kuwa mmoja wa wasanii wanaotazamwa sana mitandaoni nchini Afrika Kusini. EP yake ya kwanza ilikuwa kali sana na ilimwasilisha vyema katika ulimwengu wa burudani, kutokana na jinsi ilivyosheheni tungo zilizo na ujumbe wa mapenzi na uhusiano zilizowasilishwa kwa mtindo wa soul na R&B.	https://www.bbc.com/swahili/habari-55505165
technology	Marekani yaiadhibu kwa faini kubwa kwa udukuzi wa taarifa za siri	"Tume ya udhibiti wa masuala ya kibiashara nchini Marekani imeidhinisha faini ya dola bilioni 5 dhidi ya kampuni ya mtandao wa habari wa Facebook kwa ajili ya uchunguzi  wa udukuzi wa data binafsi, vinasema vyombo vya habari vya Marekani. Tume hiyo  (FTC)  imekuwa ikifanya uchunguzi  juu ya madai kwamba taasisi ya ushauri wa kisiasa ya Cambridge Analytica ilipata taarifa kwa njia isiyotakiwa za watumiaji  milioni 87wa mtandao wa  Facebook. Malipo hayo yaliiidhinishwa na  tume ya FTC kwa kura  3-2, duru zimevihahamisha vyombo vya habari vya Marekani. Facebook na FTC wameiambia  BBC kiuwa hawana la kuzungumzia juu ya repoti hiyo ya uchunguzi. Tume ya inayolinda  maslahi ya watumiaji mtandao huo  FTC ilianza kuichunguza  Facebook mwezi Machi  2018 kufuatia ripoti kwamba  Cambridge Analytica  iliweza kuzifikia  taarifa/data  za mamilioni ya watumiaji wa mtandao huo wa kijamii. Uchunguzi huo ulijikita juu ya ikiwa  Facebook ilikiuka makubaliano ya mwaka  2011 ambayo kwa mujibu wake ingepaswa kuwafahamisha wazi watumiaji wa mtandao huo  na pia  ''kuelezea hofu "" ya kushirikishadata zao.. Gazeti la  New York Times limeripoti kuwa chama cha Democrats kilitaka masharti makali yawekwe dhidi ya Facebook, huku baadhi ya wafuasi wa  Democrats wakikosoa kuwa kiwango hicho cha faini hakifai. Facebook  imekuwa ikitarajia hatua hii dhidi yake. Iliwaeleza wachunguzi  mwezi Aprili kuwa imetenga kando pesa  nyingi kwa ajili ya sakata hiyo , kwa hiyo  inamaanisha kuwa kampuni  haijtateteleka kifedha  kutokana na adhabu iliyopewa. Kile kisichofahamika ni hatua gani zaidi zitakazochukuliwa au masharti zaidi itakayopewa  Facebook, kama vile kuweka mikakati zaidi ya kulinda taarifa za kibinafsi au ikiwa kutakuwa na athari nyingine zai kwa Mkuu wake, Mark Zuckerberg. Malipo hayo, ambayo ni karibu theluthi moja ya faida nzima ya kampuni, yanaweza kuchochea ukosoiaji kwa wale wanaoweza kusema kuwa kiasi hicho cha fedha ni kidogo"	https://www.bbc.com/swahili/habari-48975054
technology	Tinder: Mwanaume anayetuhumiwa kuiba mamilioni kutoka kwa wanawake	"Tinder, programu ya kutafuta wenza ambayo iliundwa mwaka wa 2011, imewekwa kama mojawapo ya alama za enzi ya kidigitali ambayo tunapitia na imekuwa sehemu ya mazungumzo kuhusu mahusiano ya sasa ya mapenzi.  Na ingawa mwelekeo wake ni juu ya uhusiano kati ya watu, pia imekuwa eneo la kashfa yenye athari za kifedha: hadithi ya kimataifa ya kashfa ambayo ilienea kwenye habari na hata Netflix.  Filamu ya The Tinder Swindler (""The Tinder scammer"") ilitolewa kwenye jukwaa hilo, ambayo inasimulia hadithi ya wanawake watatu ambao wanasema wametapeliwa na mwanaume, Simon Leviev, ambaye walikutana naye kupitia jukwaa hilo.   Kwa saa moja na dakika hamsini, kupitia hadithi za raia wa Norway Cecilie Fjellhøy, Mswidi Pernilla Sjoholm na Mholanzi Ayleen Charlotte, inaoneshwa jinsi mtu huyu anavyoingia katika maisha yao baada ya kukutana nao kwenye Tinder na wanaishia kutoa kiasi cha pesa.  Vigumu kuthibitisha, lakini wengine wanakadiria mamilioni. Ni mmoja tu kati yao anayempa tapeli dola za Kimarekani 200,000.  Hadithi hiyo ni ya msingi wa ripoti iliyotolewa na gazeti la Norway VG, lililochapishwa mnamo Februari 2019, ambalo linaelezea kile wanawake watatu ambao wanatoa ushuhuda wao katika waraka huo waliteseka.   Hata hivyo, licha ya ushahidi wa udanganyifu huo - kuna saa za video zilizorekodiwa na mlaghai mwenyewe na majibizano kwa njia ya ujumbe mfupi wa Whatsapp - na malalamiko yaliyotolewa na wanawake watatu dhidi ya Leviev, yuko huru na anakanusha kuwa ameiba.  Kwa sababu mapokeo ya hadithi hiyo kwenye onyesho la kwanza la makala hayo, Tinder iliripoti kwamba ilifuta akaunti ambayo Leviev aliendelea kufanya nayo kazi katika maombi.  Lakini Simon Leviev ni nani na hati hiyo inasema nini juu ya njia yake katika vitendo hivyo?   Kulingana na kile kilichochapishwa katika vyombo vya habari mbalimbali, ikiwa ni pamoja na VG nchini Norway na Times of Israel, jina la asili la Leviev ni Shimon Yehuda Hayu, aliyezaliwa Tel Aviv mwaka wa 1990 na wa familia ya Kiyahudi ya ultra-Orthodox.  Kwa mara ya kwanza Leviev kukutana na mkono wa sheria ulifanyika mnamo 2011.  Wakati huo alishtakiwa kwa ulaghai kwa kuiba na kutoa hundi kutoka kwa watu aliowafanyia kazi.  Kabla ya kukamatwa na polisi wa Israel, alitoroka kuvuka mpaka wa Jordan kwa pasipoti ya uongo na kukimbilia Ulaya.  Hata hivyo, nchini Israel alihukumiwa kifungo cha miezi 15 bila kuwepo mahakamani.  Kwa miaka kadhaa hapakuwa na athari ya shughuli zake, hadi mwaka wa 2015 alitekwa nchini Finland kwa uhalifu wa udanganyifu, baada ya malalamiko ya wanawake watatu.  Huko alihukumiwa kifungo cha miaka mitatu jela.  Mnamo mwaka 2017, alirudi Israeli. Huko alibadilisha jina lake kihalali: aliacha kuitwa Shimon Yehuda Hayu na kuchukua jina la Simon Leviev na kuondoka tena nchini.  Wanawake hao, kwa sababu tofauti, walianza kumkopesha kiasi kikubwa cha fedha huku akiahidi kuwa atazirudisha pindi atakapofanikiwa kudhibiti matishio ya usalama yaliyokuwa yanahatarisha maisha yake. Bila shaka, baada ya muda mfupi mwanamume huyo alitoweka na kuwaacha wanawake na madeni yasiyoweza kulipwa au akaunti zao za akiba tupu kabisa. Fjellhøy wa Norway alipotambua kwamba alikuwa mwathirika wa ulaghai, aliamua kupeleka habari yake kwa vyombo vya habari.  Ilianza hatua ambayo ilisababisha kuwepo kwa makala ya Netflix na inasimuliwa katika nakala ya VG: alijitoa kuwasiliana na wanawake kwenye Tinder na inadaiwa kuwaomba pesa kufadhili maisha yake ya anasa na ziada.  Katika ombi hilo alijitambulisha kama Simon Leviev, mtoto wa milionea maarufu ambaye alikuwa tajiri kutokana na shughuli ya uuzaji wa almasi.  ""Kilichotokea baadaye kilikuwa kama kuingia kwenye filamu ya 'The Truman Show', ambapo anaonesha kwamba ana mlinzi na kwamba anaruka kwa ndege binafsi,"" mkurugenzi wa filamu hiyo, Felicity Morris, alieleza gazeti la The Guardian.  Vipengele vyote viwili, ambavyo hujaribu kuwavutia wanawake anaokutana nao na kujenga sura yake kama mtoto wa bilionea muhimu ambaye anahitaji kulindwa kila wakati kwa sababu anafuatiliwa na  ""maadui"" hulisha uwongo ambao Leviev anarudia kwa kila mwathirika anayekutana naye.  Kulingana na kile ambacho wanawake hao watatu walisimulia, muda fulani baada ya kukutana nao kwenye Tinder na kuanza uhusiano - ambao haukuwa wa hisia kila wakati - Leviev alianza kuwaomba pesa kwa sababu alikuwa na shida za ""usalama"". Wanawake hao, kwa sababu tofauti, walianza kumkopesha kiasi kikubwa cha fedha kwa ahadi kwamba angezilipa pindi atakapofanikiwa kudhibiti vitisho vya usalama yaliyokuwa hatarini maisha yake.  Bila shaka, baada ya muda mfupi mwanaume huyo alitoweka na kuwaacha wanawake na madeni karibu yasiyoweza kulipwa au akaunti zao za akiba zikiwa tupu kabisa.  Fjellhøy wa Norway alipotambua kwamba alikuwa mwathirika wa ulaghai, aliamua kupeleka habari yake kwa vyombo vya habari.   Mara tu ripoti inayoelezea vitendo vya Leviev kuchapishwa katika gazeti la Norway VG na kunakiliwa na vyombo vingine vya habari huko Ulaya, mnamo Oktoba 2019, Leviev alijaribu kukimbilia Ugiriki na pasipoti ya uwongo.  Hata hivyo, alipotua Athens alikamatwa na kurejeshwa Israel, ambako alihukumiwa kifungo cha miezi 15 jela na kutozwa faini ya karibu dola za Marekani 50,000 ili kuwafidia waathiriwa.  Katika mahojiano na vyombo vya habari vya ndani, Leviev alikanusha kila mara kuwa ameiba pesa kutoka kwa wanawake waliomshtaki.  Baada ya miezi mitano ya kuwa gerezani, kwa sababu ya janga la corona, aliachiliwa.  ""Labda hawakupenda kuwa na uhusiano na mimi, au hawapendi jinsi ninavyofanya. Labda nilivunja mioyo yao wakati wa mchakato,"" alisema katika mahojiano na Channel 12 ya Israel.  ""Sikuwahi kuchukua dola kutoka kwao, wanawake hawa walifurahia urafiki wangu, walisafiri na kuona ulimwengu na pesa zangu,"" aliongeza.  Ingawa yuko huru nchini Israel, kuna kesi za ulaghai dhidi yake nchini Uingereza, Norway na Uholanzi.  Kama matokeo ya uchapishaji wa waraka huo, Leviev alifunga akaunti yake ya Instagram, lakini kabla ya kuacha ujumbe wa mwisho:  ""Nitasimulia hadithiyangu katika siku zijazo nikiwa nimetatua ni ipi njia bora na ya heshima zaidi ya kusema. hiyo, kwa pande zote mbili zinazohusika."""	https://www.bbc.com/swahili/habari-60329151
religion	Wakati wengine wakihusisha Udi na imani potofu wengine ni fursa ya kujipatia kipato	Katika mfululizo wa makala kuhusu vijana walio chini ya miaka 30 tunaangazia vijana waliofanya vizuri na wanaoendelea kufanya vizuri katika teknolojia, siasa na kijamii kwa nchi za Afrika Mashariki na leo tunae Wadh-hat. Wengine wakiona Udi kama biashara ya kimaskini sana kwa Bi. Wadh-hat ambaye ni mmiliki na muanzilishi wa kiwanda cha kutengeneza manukato ya asili kijulikanacho kama marashizanzibar ilikuwa ni fursa adhimu ya adhimu ya kuanzisha biashara ya manukato. Mwandishi wa BBC Veronica Mapunda ametuandalia Habari hii Video: Frank Mavura	https://www.bbc.com/swahili/habari-59830846
sports	Kombe la dunia: Mataifa ya Afrika Mashariki yanakosea wapi?	"Novemba 21 mpaka Disemba 18, 2022 fainali za Kombe la dunia zitakuwa zikifanyika nchini Qatar, zikiwa za mwisho kushirikisha mataifa 32. Kuanzia fainali za mwaka 2026 zitakazofanyika katika nchi za Marekani, Mexico na Canada, idadi ya timu zitaongezeka na kuwa 48. Toka mashindano haya yaanzishwe mwaka 1932, miaka 89 iliyopita, hakuna timu kutoka Afrika Mashariki iliyowahi kushiriki fainali zake. Si Tanzania, Kenya, Uganda, Rwanda wala Burundi iliyowahi kushiriki fainali hizo. Ukiachilia mbali DRC Congo mwanachama mpya mtarajiwa wa Afrika Mashariki, ambayo iliwahi kushiriki mara moja katika mashindano ya mwaka 1974. Je mataifa haya yana mkosi? Ni swali tata lakini unaweza kusema hivyo, mataifa haya, labda yana mkosi kwenye soka kama utatazama kwa jicho hilo. Kenya inafanya vizuri kwenye riadha kama iivyo kwa Uganda, majina kama Joshua Chiptegei, Jacob Kiplimo na enzi hizo John Akii-Bua yakiiweka Uganda kwenye sura nyingine ya michezo. Kenya kama baba wa mbio ndefu ikijitambia kina Eliud Kipchoge, David Rudisha, Brigid Jepscheschir Kosgei na wengine wengi. Tanzania enzi za kina Filbert Bayi, Suleiman Nyambui John Stephen Akhwari na Juma Ikangaa, ilifanya vyema pia kwenye riadha, ingawa kwa sasa kina Hassan Mwakinyo wanaipaisha nchi hiyo kwenye ndondi duiani. Lakini kwa jicho la mbali ziko sababu sugu za muda mrefu na muda mfupi zinazofanya mataifa ya Afrika Mashariki kuwa wasindikizaji wa michuano ya kombe la dunia kwa miaka mingi Soka la Afrika Mashariki, linakutana na mizozo ya kila leo ya kiutawala na uendeshaji. Imekuwa kawaida kwa miaka mingi kushuhudia mizozo, isiyo na mwisho kuanzia kwenye mashirikisho ama vyama vya soka vinavyosimamia mpira mpaka kwenye vilabu vya mataifa husika. 'huu ni mwiba na mfupa wa muda mrefu unaosumbua soka letu, ukiona Yanga pametulia, ujue simba kunafukuta, au kinyume chake, na kwenye shirikisho, utawala huu ukitulia basi unaokuja unakuwa na vibweka,' anasema Juma Shomvi, mfuatiliaji wa soka na kutoka Morogoro. Kwa mujibu wa Shomvi, migogoro iliyoshuhudwa katika nchi za Tanzania, Kenya na hata Rwanda, iwe kwa ngazi ya vilabu ama ngazi ya mashirisho na vyama vya soka, yanarudisha jitihada za kusaidia soka lenyewe. 'viongozi hawafikirii kuhusu mipango ya kuinua soka, wanafikiria nafasi zao, a muda mwigi unatumika kusuluhisha mizozo badala ya kusimamia soka na kufikiria kuboresha soka Rushwa na matumizi mabaya ya fedha Wiki hii, vigogo wa soka la Kenya, akiwemo Rais wa shirikisho la soka la nchi hiyo (FKF) Nick Mwendwa kukamatwa kwa sababu ya matumizi mabaya ya fedha. Shirikisho la Soka Duniani (Fifa) lilimfungia miaka 10, rais wa zamani wa Shirikisho la Soka Tanzania (TFF) Jamal Malinzi kwa matumizi mabaya ya fedha za shirikisho hilo. Fifa ilisema Malinzi alipokea dola 528,000 ukiwa ni mkopo kwa miaka minne aliyokuwa madarakani, lakini alishindwa kutoa taarifa sahihi ya matumizi ya fedha hizo."" Malinzi na aliyekuwa Katibu Mkuu wa Shirikisho la Soka Tanzania (TFF), Celestine Mwesigwa, aliyekuwa Mhasibu wa TFF, Nsiande Mwanga na Karani Flora Rauya walifunguliwa kesi ya jinai namba 213 ya mwaka 2017 wakikabiliwa na mashitaka 20 yakiwamo ya kula njama, kughushi, kujipatia fedha kwa njia ya udanganyifu na utakatishaji wa fedha wa Dola za Marekani 173,335. Ismail Aaden Rage, aliyekuwa katibu mkuu wa chama cha soka Tanzania(FAT), sasa ni shirikisho (TFF), aliwahi kuhukumiwa mika 3 jela kwa madai ya kuiba Sh milioni 1 kutoka Salvation Army ya jijini Dar es Salaam ambako timu ya Taifa iliweka kambi kwa ajili ya maandalizi na michezo ya kimataifa na Sh 400,000 alizodaiwa kuwalipa posho wachezaji. Baade alikata rufaa na kushinda kesi hiyo. 'nchi zetu masikini, hazina fedha za kusimamia mpira na zilizoko chache, zinapigwa (zinaibiwa), na wajanja wachache, mpira ni pesa ni ngumu kufanikiwa kama wenzetu (Ulaya)', alisema Shomvi Ukiacha hilo,  kumekuwa na malalamiko ya muda mrefu ya upangaji wa matokeo kwa ligi za ndani unaochochewa na rushwa. Makelele haya sio bure, pengine kuna haja ya kutupiwa macho zaidi hasa kwa ligi za ndani zinazojenga soka la ushindani kwa timu za taifa. Mipango ya muda mrefu na mipango ya muda mfupi, ni masuala yanayowekezwa kipaumbele kwenye soka la sasa duniani. Kuanzia, uwekezaji kwenye soka la vijana mpaka uwekezaji kwenye eneo la ufundi. Maandalizi yanaanzia kwenye mipango, na mipango mizuri ni ile inayohusisha soka la soka la vijana Sababu za muda mrefu na mfupi zinachangia, ikiweo kupuuza soka la vijana, amblo ndio singi wa mafanikifo ya wenzetu', anasema Daniel Mlimuka, mchambuzi wa soka Tanzania Angala kwa sasa nchi kama Tanzania, imeanzisha ligi za vijana kwa timu za ligi kuu, pia kumekuwa na shule kadhaa za soka la vijana zilizoanzishwa katika maeneo mbalimbali, lakini miundo mbinu ya viwanja, fedha za uendeshaji na usimamizi wa vijana hao kisoka kutokana na mazingira wanayotoka ya kimasikini, huenda ikawa changamoto kubwa. Sheria kuu ya soka ni uwanja, lakini kwa Afrika mashariki viwanja vyake viko hoi bin taaban. Leo pengine ni viwanja vichache ule wa Benjamin Mkapa Tanzania, Kasarani Kenya, Mandela Uganda na Amahoro Rwanda, inaweza kutumika kwneye michuano ya kimataifa ya kiwango fulani. Viwanja vingi ni vibovu visivyo na hadhi ya viwango. 'unawezaje kushiriki kombe la dunia, ikiwa timu zako hazina viwanja, zinategemea viwanja vya umma, watoto wanacheza wapi leo, kila sehemu kuna nyumba?, anahoji Shomvi. Ukitaja viwanja vizuri 10 vya soka Afrika, Afrika Kusini inaweza kuingiza viwanja 6 kama Soccer City, Moses Mabhida, Cape town, Pete Makaba, Nelson Mandela Bay na Mbombela, Kule Morocco viko vingi ukiwemo wa Stade Mohamed V, Algeria kuna Stade du 5 Juillet au El Djezair, Nigeria inao wa Sam Ogbemudia na Misri inao ule wa Borg Al Arab au Cairo. Ni ushahidi angalau viwanja vizuri vya mataifa haya makubwa Afrika vimekuwa msaada kutengeneza hamasa na soka la nchi hizo kusaidia kufanya vyema kimataifa. Soka sasa ni ushindani, kuna na ligi bora ya ndani ni msaada wa kutengeneza kikosi bora cha timu ya taifa, ama kuwa na wachezaji wengi wanaocheza ligi zenye ushindani zikiwemo Ulaya unakuwa kwneye nafasi nzuri ya kufanya vyema, kutokana na viwango vikubwa vya mataifa yaliyoendelea kisoka na namna wanavyoubeba mpira wao. Mbwana Samatta, nahodha wa Tanzania anayecheza Ubelgiji, unaweza kusema, ndiye mchezaji pekee angalau kutoka Tanzania kucheza ligi zenye Ushindani wa kueleweka Ulaya, Kenya imekuwa na wachezaji wakuhesabu kina Victor Wanyama kama ilivyo kwa Uganda. Leo mataifa mengi Afrika Magharibi, Kaskazini na hata Kusini, yamejaza wachezaji wenye majina makubwa kwneye soka la Ulaya kama Mohamed Salah, Mohamed Elneny (Misri) Sadio Mane na Edouard Mendy (Senegal), Partey (Ghana), Hakim Ziyech na Achraf Hakimi (Morocco), Riyah Mahrez (Algeria), Wilfred Ndidi, Kelechi Ihenacho na Victor Moses (Nigeria) Ukiangalia mataifa ya Afrika yaliyofuzu hatua ya pili ya kombe la dunia kutoka Afrika ; Cameroon, Misri, Morocco, Nigeria,Tunisia, Algeria, Senegal, Mali, Ghana na DRC yana wachezaji wengi kwenye mataifa ya Ulaya na yanawapa faida kubwa yanapokutana na mataifa kama ya Afrika Mashariki yenye wachezaji wengi wa ligi za ndani. Daniel Mlimuka, mchambuzi wa soka Tanzania anasema 'kuwa na wachezaji waaocheza ligi zenye ushidani unakuwa na faida, mfano ni mechi ya Tanzania na DRC, DRC walinufaika na faida hiyo'. 'Nigeria, Misri, Algeria, Cameroon, Senegal, Ghana yamekuwa yakifuzu mara kwa mara kweye fainali za Afrika na dunia kwa sababu ya kuwa na faida ya wachezaji wanaocheza Ulaya', uwezo wao, uzoefu wao na utimamu wao ni mkubwa wa ligi kubwa unayapa faida mataifa haya', alisema. 'hakuna uchawi kwenye soka la Afrika, tukubali kuwekeza kwenye soka la vijana, huu ni muarobaini pekee wa kututoa hapa, anasema Shomvi. Shadrack Mwansasu, mwandishi wa habari za michezo wa BBC Tanzania anasema kuna kazi kubwa ya kufanya kufikia mafanikio kimataifa lakini yanawezekana kama mambo muhimu yatazingatiwa 'miundo mbinu ni muhimu kwa soka, viwanja vizuri vyenye hadhi ni muhimu, malazi kwa wachezaji, vifaa vya michezo,vyakula na walimu bora, mambo haya yanaweza kututoa shimoni', alisema Mwansasu. Kwenye hili la soka la vijana  ambalo ni la muda mrefu, Mchambuzi Daniel Mlimuka anaongezea suluhisho la muda mfupi, ambalo linaweza kusaidia kwa sasa; 'wenzetu wanafaida kubwa ya kuwa na wachezaji wengi wanaocheza nje, hata kama soka la vijana halijatengemaa kwa sasa', Mlimuka anatolea mfano wa mechi kati ya Tanzania na DRC, ambayo ilikuwa muhimu kwa taifa hilo la Afrika Mashariki kufuzu hatua ya pili. 'Stars walipata nafasi nyingi lakini walishindwa kuua mechi, walikuwa wana papara....walikosa utulivu, DRC hawakuhitaji nafasi nyingi kupata magoli, kwa sababu tu walikuwa na watu wanaoweza kuamua mchezo, kwa uzoefu wao wa kimataifa', alisema. Ukiwasikiliza watu wanaofuatilia soka, wanataja miundo mbinu, soka la vijana na ufundi kama vitu muhimu kabisa, lakini yako mengine kama kuwa na ligi bora za ndani, kuwa na idadi kubwa ya wanaocheza soka kwenye ligi zenye ushindani Ulaya, Utawala bora na uwekezaji wa kifedha unaweza kusaidia mataifa ya Afrika Mashariki kujiuliza yanapojiandaa na harakati za kufuzu fainali za kombe la dunia za mwaka 2026"	https://www.bbc.com/swahili/habari-59328951
technology	Mwanablogu matatani baada ya kutoa ujumbe wa Covid-19 akiigiza aya ya Koran mtandaoni	Mwana blogu nchini Tunisia amehukumiwa kifungo cha miezi sita gerezani baada ya kuchapisha taarifa kuhusu Covid-19 ikiwa imeandikwa kwa mtindo wa aya kutoka kwenye kitabu kitakatifu cha Koran. Emna Charqui,28, alikamatwa mwezi Mei kwa kuchapisha ujumbe kwenye ukurasa wa Facebook akiwataka watu kufuata sheria za usafi kwa kuigiza namna ambavyo kitabu hicho kitakatifu kinaeleza. Charqui alisema kwenye mahojiano ya hivi karibuni kuwa hakuwa na nia ya kusababisha taharuki, lakini aliona kuwa ujumbe huo unafurahisha. Alikutwa na hatia katika mahakama ya mjini Tunis kwa kosa la ''kuchochea chuki miongoni mwa watu wa dini tofauti.'' Charqui ana mpango wa kukata rufaa. Tarehe 2 mwezi Mei, Charqui aliweka kwenye mtandao wa kijamii ujumbe akiigiza aya kutoka kwenye Koran. Kwenye maandishi aliwataka watu kunawa mikono na kuzingatia kutotangamana ili kudhibiti janga la virusi vya corona. Picha aliyoiweka kwenye ujumbe wake imeripotiwa kubuniwa na kuwekwa mitandaoni na mtu mmoja raia wa Algeria asiyeamini Mungu mwenye makazi yake nchini Ufaransa. Ujumbe huo wa Charqui uliwekwa wakati wa mfungo wa mwezi mtukufu wa Ramadhani huku Tunisia ikiwa inatekeleza masharti ya kutotoka nje. Ujumbe huo ulisababisha ghadhabu mtandaoni huku watumiaji wa mtandao wakisema ni ujumbe wa kuudhi wakisema kuwa amejionesha wazi kuwa yeye si mtu anayemuamini Mungu  wakitoa wito wa kuadhibiwa kwa Charqui. Siku kadhaa baadae alihojiwa na polisi . Tarehe 27 mwezi Mei taarifa zilisema kuwa Charqui anashtakiwa kutokana na chapisho hilo kwenye mtandao wa Facebook , huku Amnesty International  ikitoa wito wa kufutwa kwa kesi dhidi yake. ''Mashtaka dhidi ya Emna ni ishara kuwa pamoja na kuwa Tunisia imepiga hatua katika masuala ya demokrasiia, mamlaka zimeendelea kutumia sheria za kukandamiza dhidi ya uhuru wa kujieleza,'' Mkurugenzi wa Amnesty International Kaskazini mwa Afrika, Amna Guellali alisema. Bi Guellali ameitaka serikali ya Tunisia kubadili sheria hiyo ''ili iweze kuendana na haki za binadamu	https://www.bbc.com/swahili/habari-53413623
sports	Je Ubora alioanza nao Pogba utaibeba Man United?	"Mabao matatu aliyoweza kufunga Bruno Fernandes yamemfanya kuwa mchezaji wa bora wa mechi ya ligi kuu Uingereza ambayo Manchester United waliweza kufunga 5-1 dhidi ya Leeds katika dimba la Old trafford, lakini Paul Pogba alionekana kuwa ni mwenye msaada kwenye mechi hiyo. Kwa kipindi sasa hakukuwa na mjadala kuhusu ubora wa Fernandes ndani ya Old Trafford tangu ajiunge akitokea Sporting Lisbon Januari, 2020, huku kwa Pogba pengine ndio matumaini yapo tofauti zaidi. Siku ya Jumamosi jina la Graeme Souness lilionekana kuvuma zaidi ikiwa ni moja ya ujumbe kwa nyota huyo wa zamani wa Liverpool na Scottland ambaye ametumiwa kama mfano baada ya msaada aliokuwa akiutoa Pogba kwenye mechi hiyo. Katika utafutaji wa magoli matano, Jina la Pogba limeingia kwenye orodha ya wanaume saba ambao walionekana kuwa na msaada mkubwa katika mechi ndani ya ligi kuu ya Uingereza na hii inamfanya kuwa mchezaji wa kwanza akitokea Manchester United , msaada wa Harry kane uliopelekea magoli 5-2 dhidi ya Southampton septemba 2020. ""Watu wanaongelea ubora wa Paul,"" Amesema  Fernandes, ""lakini ubora wake haujadiliwi. Tunafahamu fika anachokifanya na umuhimu wake. ""Paul ni mchezaji mwenye umuhimu mkubwa kwetu. Ili tupate ushindi kama wa leo tulimhitaji sana."" Ni jambo la kushangaza kwamba katika mchezo mmoja Pogba ameweza kuweka tofauti ya kimahesabu ya kuisaidia timu ukilinganisha na mechi tatu za msimu wa uliopita. Pasi ya kwanza ya wazi aliyopewa Fernandes ilikuwa ngumu kutafsiriwa na Pascal Struijik  na kumfikia  Mason Greenwood, pasi fupi kwa Fernandes kwa mminyio wa chini alioutoa kwa mguu wake wa kushoto kueleke kwa Fred katika nafasi ya kukamilisha mzunguko wao. Mchanganuo wa mchezo mmoja unamuweka Pogba juu kwenye orodha ya wachezaji wenye ushawishi mkubwa ulimwenguni. Tatizo ni kwamba licha ya kufikia viwango hivyo bado raia huyo wa ufaransa ameonekana kuwa hawezi kuwa na mchango zaidi kwenye mechi. Ndio maana kumeonekana kuwepo kwa mazungumzo mengi katika majira ya joto kama wangemuuza mchezaji huyo ambaye aliingia Manchester United kwa dau la £89m akitokea Juventus mwaka 2016 - kwa mara ya pili - huku mkatana wake ukisalia mpaka kipindi kijacho cha joto. Kwasasa Lionel Messi ameshakamilisha usajili wake . Paris St-Germain  ikiwa ndi klabu pekee yenye hadhi kutokana na uwezo wake wa kifedha na kimatamanio wa kukamilisha usajili katika dirisha hili la sasa. Lakini ujio wa Messi nchini Ufaransa unamaana kuwa hawatomtaka mchezaji mwingine yoyote na hii inamfanya Pogba kusalia kwenye timu yake ya sasa. Mazungumzo yanaweza kuendelea juu ya hatma ya mchezaji huyo huko mbeleni, na chaguzi zilizokubalika kwa muda mrefu zimesalia mbili . Ama Pogba ataondoka msimu ujao wa joto kama mchezaji huru-wakala wake  Mino Raiola alitumia mbinu hiyo hiyo kwa mchezaji  Gianluigi Donnarumma msimu uliopita aliondoka AC Milan kwenda PSG - au atasaini nyongeza ya faida na kukaa na Manchester United. Kocha wa Manchester United  Ole Gunnar Solskjaer ameonekana kuchoshwa na mazungumzo yanayomhusu mchezaji huyo licha ya kwamba alifuatwa mara mbili, katika mkutano wake na waandishi wa habari alijaribu kukimbia maswali na kubainisha kuwa kwa sasa anaangalia kwa undani namna kikosi chake kinavyocheza. ""Paulo ana maono na ameonyesha viwangoo bora zaidi,"" alisema. ""Nimevutiwa sana na viwango vyake sanjari na utayari wake pia. Anaonekana yuko tayari kusonga nasi. ""Miezi 18 iliyopita imekuwa ya kushangaza - mwingiliano pekee umekuwa kupitia vyombo vya habari na kutazama mechi kwenye runinga ili kurudisha umoja wetu kwa mashabiki. Hii ndio Manchester United halisi. Hivi ndivyo nilivyoiwezesha timu kupitia  Edinson [Cavani ] na akasema huwezi kuondoka baada ya msimu mmoja bila mashabiki. Kujibu swali lako 'ndio'. "" Swali ni Je? Mashabiki wanaorudi wanaweza kuwa wanafanya kumshawishi Pogba kusalia klabuni hapo. Inaweza isiwe sibabu mojawapo, Fedha iliyowekwa huenda ndio inaweza kumaliza mazungumzo ya mchezaji huyo mwenye miaka 28 na kuamua kitakachotokea hapo baadae."	https://www.bbc.com/swahili/habari-58221147
politics	Matokeo ya uchaguzi Marekani 2020: Donald Trump amfuta kazi Waziri wa Ulinzi Mark Esper	"Rais Donald Trump amemfuta kazi Waziri wa  Ulinzi  Mark Esper, na kutangaza kwenye Twitter kwamba afisa huyo  wa ngazi ya juu wa Marekani ""amefutwa"". Christopher Miller, mkuu wa sasa wa Kituo Cha Kukabiliana na ugaidi amechukua nafasi hiyo mara moja. Hii ni baada ya wawili hao kutofautiana hadharani katika wiki za hivi karibuni. Bw. Trump mpaka sasa hajakubali kushindwa katika uchaguzi  wa Marekani na rais mteule Joe Biden, na ameapa kupinga matokeo hayo mahakamani. Wiki chache zilizosalia kabla ya  Biden kuchukua ofisi Januari 20, Trump bado ana uwezo wa kufanya maamuzi. Bw Miller alionekana akiingia makao makuu ya kitengo cha ulinzi Pentagon  siku ya Jumatatu muda mfupi kabla ya Bw. Trump kutangaza kufutwa kwake. Afisa huyo wa zamani wa vikosi maalum alihudumu katika baraza la usalama la kitaifa la Rais Trump kabla ya kuwa mkuu wa Kituo cha kukabilina na ugaidi mwezi Agosti. Katika barua ya kuacha kazi, Bw  Esper aliwashukuru maafisa wa vikosi vya jeshi na kusema kwamba anajivunia yale aliyoweza kufikia katika kipinďi cha miezi 18 alichohudumu Pentagon. ""Nilihudumia nchi yangu kwa mujibu wa katiba, kwa hivyo nakubali uamuzi wako wa kumleta mtu mwingine kuchukua nafasi hii ,"" aliandika. Mwanasiasa wa ngazi ya juu wa Chama cha Democratic Nancy Pelosi amekosoa uamuzi huo. ""Kufutwa ghafla kwa waziri Esper ni ishara wazi kwamba Rais Trump ana lengo la kutumia siku zake za mwisho ofisini kuvuruga demokrasia ya Marekani na sehemu nyingine duniani,"" alisema spika huyo wa Bunge la Wawakilishi. Bwana Esper alitofautiana na rais kufuatia muenendo wa White House kwa majeshi wakati wa maandamano dhidi ya ubaguzi wa rangi mapema mwaka huu. Wakati Marekani ilipokumbwa na maandamano makubwa kufuatia kifo cha mtu mweusi George Floyd mikononi mwa polisi mjini Minneapolis, Minnesota, mwezi Mei, Bw. Trump alitishia kutumia wanajeshi kuvunja maandamano hayo. Mwezi Juni, Bw. Esper, afisa wa zamani wa jeshi alisema hakuna haja ya kutumia jeshi, tamko ambalo limasadikiwa halikuridhisha White House. Kufuatia tofauti hizo, kulikwa na fununu kwamba rais huenda akamfuta kazi Waziri wa Ulinzi, japo siku ya Jumatatu Trump hakutoa sababu ya kumfuta. Bw. Esper pia ametofautiana na Trump kuhusu hatua ya rais kupuuza shirika la kujihami la nchi za magharibi, Nato. Katika mahojiano na gazeti la Military Times wiki iliyopita , Bw. Esper alisema licha ya kuwa na uhusiano mgumu na White House, hakuamini kuondoka ni hatua nzuri. ""Rais amekuwa wazi kuhusu kile anachotaka. Na amekuwa wazi kuhusu maoni yake… sijaribu kumfurahisha mtu yeyote,"" aliambia mtandao huo. ""kile ninacho jaribu kufanya ni, kutimiza anachotaka — kwasababu amechaguliwa na ndiye kamanda mkuu wa majeshi."" Rais Trump amewafuta kazi maafisa kadhaa na washauri  wakati wa utawala wake, mara nyingi kupitia ujumbe wa Twitter. Mtangulizi wa Bw. Esper alikuwa James Mattis, ambaye alijiuzulu mwaka 2018 baada ya kutofautiana na rais  kuhusu masuala tofauti ikiwemo  vita vya Syria. Wakati wa maandamano ya mwezi Juni, dhidi ya ubaguzi wa rangi, Bw Mattis alimkosoa  Donald Trump akisema ni "" rais wa kwanza katika maisha yangu ambaye hataki kujaribu kuunganisha watu wa Marekani   - wala hajifanyi kuwa anajaribu. Badala yake anajaribu kutugawanya."""	https://www.bbc.com/swahili/habari-54883495
sports	Tetesi za soka Ulaya Jumamosi 16.07.2022	"Chelsea wamefufua nia yao ya kumnunua mlinzi wa Sevilla ya Ufaransa Jules Kounde, 23, baada ya Manchester City kuamua kutomuuza mlinzi wa Uholanzi Nathan Ake, 27 kwa timu ya Thomas Tuchel.  (Guardian) Matumaini ya Chelsea kumsajili Serge Gnabry wa Bayern Munich yamepata pigo baada ya mshambuliaji huyo wa Ujerumani mwenye umri wa miaka 27 kuamua kusalia katika klabu hiyo. (Football London) Baada ya  kumpata winga wa Leeds United wa Brazil Raphinha, Barcelona wanapiga hatua katika majaribio yao ya kumsajili mshambuliaji mahiri wa Poland Robert Lewandowski, 33. (The Athletic) Arsenal wako tayari kumuuza Nicolas Pepe kwa chini ya ada ya rekodi ya klabu ya £72m waliyomlipa, huku winga huyo wa Ivory Coast mwenye umri wa miaka 27 akiwa sio sehemu ya mipango ya meneja Mikel Arteta.  (Diario de Sevilla - in Spanish) Mshambulizi wa zamani wa Manchester United Jesse Lingard, 29, anafikiria kuhamia Saudi Arabia ambako anaweza kulipwa £10m kwa mwaka. Mkataba wa mchezaji huyo wa Uingereza United ulimalizika mwezi uliopita. (Daily Star) Arsenal wana matumaini ya kufikia makubaliano ya kumsajili mchezaji mahiri wa Manchester City Oleksandr Zinchenko, 25.  (ESPN) AC Milan wanajaribu kumjaribu winga wa Ureno Rafael Leao kwa kandarasi mpya huku kukiwa na nia ya kumnunua mchezaji huyo mwenye umri wa miaka 23 kutoka Chelsea. (Gazetta Dello Sport - in Italian) Everton wako kwenye mazungumzo na Burnley iliyoshuka daraja ili kumsajili winga wa Ivory Coast Maxwel Cornet, 25, ambaye alifunga mara tisa katika mechi 26 za Premier League akiwa na Clarets. (The Athletic) AC Milan wanakaribia kutangaza mkataba mpya kwa mshambuliaji wa Sweden Zlatan Ibrahimovic, 40.  (Football Italia) Mshambulizi wa Chelsea na Albania Armando Brojo, 20, bado analengwa na Newcastle United, lakini mkufunzi Eddie Howe ameonya kuhusu ugumu wa ""bei ya juu na upatikanaji mdogo"" huku akijaribu kuimarisha kikosi chake. (Mirror) Tottenham wanakaribia kumtangaza beki wa timu ya taifa ya England chini ya umri wa miaka 21, Djed Spence kama usajili wao mkuu wa sita msimu huu wa joto. Mchezaji wa Middlesbrough mwenye umri wa miaka 21 amefanyiwa vipimo vya afya katika klabu hiyo ya Premier League kabla ya kununuliwa kwa pauni milioni 15. (Sky Sports) Chelsea wanakaribia kumsajili kipa wa Chicago Fire wa Marekani  Gabriel Slonina baada ya kuafikiana na mchezaji huyo mwenye umri wa miaka 18. . (Fabrizio Romano)"	https://www.bbc.com/swahili/articles/cd101eg72nyo
politics	Spika wa bunge Justin Muturi asema haiwezekani kuvunjwa bunge Kenya	"Jaji mkuu nchini Kenya David Maraga amemtaka rais Uhuru Kenyatta kulivunja bunge kwasababu halina wabunge wanawake wa kutosha . Katika barua kwa rais Kenyatta , jaji huyo alisema kwamba kushindwa kuwa na wabunge wengi wa kike ni ukiukaji wa katiba  na ubaguzi dhidi ya wanawake. Katiba inasema kwamba jinsia moja haiwezi kudhibiti zaidi ya thuluthi mbili ya viti vya bunge. Hatahivyo wanawake wana viti vichache ikilinganishwa na viti 116 vinavyohitajika katika bunge hilo la wabunge 350. ''Bunge limefeli ama kupuuza sheria zinazohitajika kuidhinisha sheria hiyo ya jinsia , licha ya maagizo manne ya mahakama'' , alisema jaji Maraga. Kisheria alitarajiwa kumshauri  rais  kulivunja bunge , aliongezea. ''Wacha tuhisi maumivu iwapo ni lazima'', alisema Lakini akimjibu, Spika wa bunge Justin Muturi  alisema kwamba kuvunjwa kwa bunge ni chaguo lisilowezekana . Katiba mpya  ya Kenya ilizinduliwa 2010, na sheria ya jinsia kuhusu thuluthi mbili ilifaa kuidhinishwa baada ya miaka mitano. Huku kukiwa kumekuwa na mjadala kuhusu suala hilo, bunge  hilo lenye wanaume wengi halijapata mbinu ya kupata wanawake wengi bungeni , huku baadhi ya wabunge hao wakihoji dhidi ya kubuni viti vingi hususan vya wanawake  na badala yake kuwataka wanawake kuingia katika kinyang'anyiro cha kuwania ubunge mashinani. '' hatuwezi kusahau kuhusu changamoto zinazotukabili tunapojaribu kuidhinisha suala hili na kuligeuza bunge kuwa eneo la kupigana  kutokana na jinsia, alisema katika taarifa siku ya Jumatatu. Jaji Maraga alisema kwamba bunge la 10 halikuwa na muda wa kutosha kuidhinisha sheria inayohitajika kuhalalisha sheria hiyo ya jinsia. Kulingana na Maraga , mahakama ya upeo chini ya aliyekuwa jaji mkuu Willy Mutunga aliagiza bunge kuidhinisha sheria hiyo kufikia tarehe 27 Agosti 2015. Jaji huyo alisema kwamba pingamizi kadhaa ziliwasilishwa mahakamani zikilitaka bunge kuidhinisha sheria hiyo. ''Hatahivyo Bunge lilishindwa kuidhinisha miswada iliowasilishwa mbele yake''. Maraga aliongezea kwamba sheria hiyo ya jinsia inazuia aina yoyote ya ubaguzi  katika uteuzi na uchaguzi nchini kulingana na jinsia. ""Wanawake na wanaume wana haki ya fursa sawa , kiuchumi, kitamaduni na kijamii."""	https://www.bbc.com/swahili/habari-54232149
