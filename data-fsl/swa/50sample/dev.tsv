health	HIV: Imani potofu ambazo bado zipo mwaka 2021	"Mara ya mwisho Paul Thorn alipowaona wazazi wake, miongo kadhaa iliyopita, walitupa sahani alizotumia kula  kwa kuhofia kuambukizwa. Alipogundulika kuwa na Virusi vya Ukimwi, mnamo 1988, ilibidi aache mafunzo ya uuguzi. ""Niliishi miaka yangu yote ya 20 kwa hofu,"" anasema.  Sasa, Bw Thorn, aliye nchini Uingereza, hafikirii kuhusu virusi hivyo - mbali na kumeza kidonge kwa siku na kumtembelea daktari wake mara mbili kwa mwaka. Watu walio na Virusi vya Ukimwi wanaopokea matibabu wanaweza kufurahia maisha ya kawaida kabisa - na fikra zilizopitwa na wakati na zisizo sahihi kwamba virusi - vinaweza kupatikana kutokana na kushirikiana sahani moja mara nyingi zimetoweka - lakini habari potofu bado zinasambazwa. Doreen Moraa Moracha, kutoka Kenya, alizaliwa na Virusi vya Ukimwi lakini aligundua akiwa na umri wa miaka 13, mwaka wa 2005. Tangazo la televisheni lilimpeleka kwa mwanaume mmoja nchini Tanzania, aliyedai kuwa mganga, ambaye alisema anaweza kumponya Bi Moraa Moracha na mama yake. ""Tulikunywa dawa za mitishamba ambazo alikuwa akiuza na tukarudi tukiamini kuwa hatuna VVU,"" alisema. Aliacha kutumia dawa zake za kupunguza makali ya virusi, ambazo huzuia virusi kujirudia - hadi akashikwa na vipele na homa ya mapafu kwa sababu ya mfumo wake wa kinga dhaifu. Na wingi wa virusi vyake - ni kiasi gani cha VVU kwenye damu - kilikuwa juu sana daktari wake alimwambia ikiwa angepata maambukizi mengine, yangemuua. Ikiwa haijatibiwa, VVU inaweza kusababisha ugonjwa wa upungufu wa kinga (Ukimwi) - ugonjwa ambao mwili hauwezi kupigana hata na maambukizi madogo. Madai ya tiba ni ya kawaida, rais wa Jumuiya ya Kimataifa ya Ukimwi Dk Adeeba Kamarulzaman anasema.  Lakini hakuna chanjo au tiba ya VVU. Visa vya hivi karibuni vya watu kupona virusi vimeongeza matumaini. Mwezi huu, mwanamke nchini Argentina alikua mtu wa pili aliyethibitishwa kuwa hana VVU kwa njia ya mfumo wake wa kinga. Lakini haijaeleweka ni kwa jinsi gani au kwa nini. Joyce Mensah - ambaye anatoka Ghana lakini alihamia Ujerumani kuepuka unyanyapaa - anasema amepoteza mahusiano na hata kazi yake kwa sababu ya imani potofu kuhusu hali yake. Unyanyapaa unatokana na udanganyifu kwamba watu wenye VVU daima wako katika hatari ya kueneza kwa wenzi wao au mtoto, anasema. ""Mtu anapofichua hali yake ya VVU kwa mwanafamilia au mshirika... watu wana dhana hii potofu kwamba si salama kwa 100%, mara tu unapoambukizwa, unakuwa na VVU,"" Bi Mensah anasema.  Kwa hakika, baada ya kutumia dawa za kupunguza makali ya VVU kwa muda wa kutosha, watu hawatapitisha virusi kwa vile hakuna maambukizi yanayoweza kupimika ya kusambaza (ingawa bado watakuwa na VVU na watahitaji matibabu ya maisha yote). Bi Mensah alikuwa na watoto wanne alipokuwa kwenye matibabu - na hakuna aliyepata virusi. Ulimwenguni kote, maambukizi kutoka kwa mama kwenda kwa mtoto yamepungua kwa nusu tangu 2010, kwani matibabu yameenea zaidi. Lakini nchini Ghana, binti wa Bi Mensah hivi karibuni alirudishwa nyumbani kutoka shuleni kwake kwa imani potofu kwamba yeye pia alikuwa na virusi - na angeweza kuwaambukiza wengine. Ian Green, Mtendaji Mkuu wa Shirika la misaada la Uingereza Terrence Higgins Trust, ambaye anaishi na VVU, alisema: ""Suala kubwa zaidi kwa watu wanaoishi na VVU, na hakika uzoefu wangu pia, mara nyingi unajiona kama msambazaji magonjwa. ''Kwa miaka mingi, nilikuwa na hofu kuhusu kusambaza virusi kwa mtu mwingine.  ""Kujua sasa kwamba haiwezekani kwangu kusambaza virusi, hiyo imekuwa ukombozi mkubwa."" VVU sio hukumu ya kifo tena na watu walio na virusi wanaweza kuishi maisha ya kawaida na yenye afya, baadhi ya wanaharakati wanasema mitazamo imebadilika sana. ""Kumekuwa na maendeleo ya kushangaza katika matibabu na zana za kuzuia VVU lakini mtazamo huu kwamba Ukimwi umekwisha, katika suala la kuzuia - sio muhimu sana, na kwa hakika katika suala la kuwekeza katika kutafuta tiba ya VVU,"" Dk Kamarulzaman anasema. Takwimu za Umoja wa Mataifa zinaonesha mwaka 2020, takriban watu milioni 38 duniani kote walikuwa wanaishi na VVU na 700,000 walikufa kutokana na magonjwa yanayohusiana na Ukimwi, ambayo yanaweza kuwa matokeo ya virusi kutotibiwa. Bw. Thorn anasema vijana huona kama ugonjwa wa wazee, Bw. Green anaunga mkono hilo, ambaye anasema wana ""kwa ujumla hawana uelewa"".  ""Wanafikiri kwamba VVU ni kitu cha zamani,"" anaongeza. Jinsi vijana wanavyoona ni ugonjwa wa watu wazima, wengi huona virusi hivyo kuwa ni jambo linaloathiri wanaume wanaojihusisha na mapenzi ya jinsia moja pekee. Duniani kote, zaidi ya nusu ya watu walio na VVU ni wanawake - na ndio huua wanawake walio katika umri wa kuzaa, kwa mujibu wa Christine Stegling, wa shirika la misaada la Frontline Aids. Lakini wanawake wachache anaozungumza nao wanajua hatari yao. ""Ni data muhimu sana kujihusisha nayo, kwa sababu wanawake walio katika rika hilo na wanawake ambao wanaweza kutaka kuwa wajawazito wanapaswa kuwa na mazungumzo kuhusu ngono isiyo salama,"" Bi Stegling anasema. Ingawa maendeleo makubwa yamepatikana, habari potofu ambazo bado zinasambazwa zinaweza kuwaacha watu bila kazi, uhusiano, matibabu sahihi au hata utambuzi wa ugonjwa huo."	https://www.bbc.com/swahili/habari-59486731
technology	Je kombora la Hypersonic lililofanyiwa majaribio na China ni kombora la aina gani?	"China ilidaiwa kufanya jaribio la kombora la hali ya juu la hypersonic hivi majuzi, hatua iliowashangaza idara ya ujasusi nchini Marekani.  Gazeti la Financial Times liliripoti kuhusu jaribio hili la kombora la hypersonic kwenye ripoti yake ya hivi punde. Gazeti hili lilisema liliandika kufuatia habari lililopata kutoka vyanzo  vitano ambavyo halikuvitaja.  Hata hivyo China imekana rasmi madai hayo. Kisha wakasema kuwa walichofanyia majaribio halikuwa kombora la hypersonic bali chombo cha angani.  Licha ya China kukataa hilo, habari hizo zinaendelea kuzua mjadala kote duniani.  Marekani , Urusi na China wote wamejaribu kuunda makombora ya hypersonic.  Hii inahusu kuunda chombo kinachoelekezwa. Chambo hiki kinarushwa angani kwa kutumia roketi. Kisha kinaizunguka dunia na baadaye kufululiza  kwenda kwa lengo lake.  Prof Taylor Favel,  mtaalamu wa sera za nyuklia za China aliliambia gazeti la Financial Times kuwa chombo hiki cha hypersonic ambacho kinaweza kubeba silaha za nyuklia kitaisadia China kuzuia kujikuta imefungwa kwenye mifumo ya makombora ya ulinzi ya Marekani.  BBC imezungumza na baadhi ya wataalamu katika nyanja ya zana za nyuklia na ulinzi kuhusu teknolojia hii.  Kombora la hypersonic ni kombora ambalo husafiri kwenda eneo linalolenga kushambulia kwa kasi kubwa ya mara tano kuliko kasi ya sauti.  Kombora la hypersonic, limekuwa ni teknolojia ya kiwango cha juu zaidi ya makombora kwa kipindi cha miaka 30 hadi 35. Kwanza linarusha chombo kwenda angani. Baada ya hapo linashika kasi ambayo inakuwa vigumu  kulifuatilia na kuliharibu.  Baada ya kombora hili kurushwa njia yake inaweza kubadilishwa. Kombora hili huzunguka kwa kasi ya juu angani.  Kwa njia nyingine wakati nchi inarusha kombora la hypersonic inakuwa vigumu kulizuia kwa kutumia mifumo ya ulinzi ya makombora.   Magazeti yaliandika kuwa habari kuhusu kombora la hypersonic ziliipata ghafla  idara ya ujasusi nchini Marekani.  Lakini China yenyewe imekana habari kama hizo.  Lakini ripoti kutoka kwa watu ni kwamba hilo ndilo lilinafanyika.  Marekani haukutarajia kuwa China inaweza kuboresha teknolojia yake hadi kufikia kiwango kama hicho kwa kuwa China ambayo imekuwa ikinakili teknolojia kwa kati ya miaka 25 hadi 30 huunda kila kila  kitu kuanzia mifumo yake ya makombora hadi vifaa vinavyotumiwa na jeshi.  Kwa hivyo itakuwa ni jambo la kusangaza kwa Marekani, alisema Rahul Badi.  Gazeti la Financial Times linasema kuwa jaribio hilo lilikuwa lenye mafanikio kulingana na taarifa lililopata.  Hata hivyo lilisema kuwa kombora hilo la China liligonga kombora la kwanza kwa umbali wa karibu kilomita 32.  Uwezo wa China uliongezeka kwa jaribio hilo. Nafasi ya Marekani kama nchi namba moja umepingwa.  Hata hivyo PR Shankar, mkurugenzi wa zamani katika jeshi la India, alisema habari  hizi hazikuhitaji kupewa umuhimu sasa.  ""Nchi yoyote iliyo na pragramu ya anga za mbali itakuwa na teknolojia ya hypesonic, lakini kuigeuza kuwa silaha inahitaji mifumo ya ardhini na pia mifumo ya setilaiti na makombora. China bado inasafari ndeefu,"" alisema.  Hali kama hii ilishuhudiwa miaka 60 iliyopita. Wakati  huo nao serikali ya Marekani ilipingwa.  Inafahamika kama Cuban Missile Crisis. Wakati huo vita vya nyuklia vilikuwa vinatokota kati ya Marekani na Muungano wa Usovieti.  Baadaye juhudu zilifanywa kumaliza misukosuko kati ya nchi hizo. Makubaliano kadha yakaafikiwa kusitisha vita vya nyuklia.  Baada ya Cuban Missile Crisis, dunia iliewa kuwa ikiwa nchi moja itarusha kombora la nyuklia, nchi nyingine itafanya hivyo na nchi zote zitaharibiwa. Ndio maana makubaliano  mengi yameafikiwa kuzuia vita vya nyuklia.  Hata hivyo Marekani ilianza kuunda mifumo ya makombora ya ulinzi hatua iliyoenda kinyume na mkataba wa ABM wa mwaka 2001. Ilitetea hatua hiyo yake ikisema kuwaa inajenga mfumo wa ulinzi kujilinda dhidi ya nchi ndogo kama Korea Kaskazini.  Lakini China na Urusi wanahofu kuwa iwapo Marekani inajenga mifumo ya ulinzi, makombora yetu hayatafanya hivyo. Kwa hilo nchi zote zikaanza kuunda makombora ya hypersonic. Zinadai kuwa Marekani inaweza kujilinda kwa kutumia mifumo yake ya makombora ya ulinzi kwa hivyo zinajenga makambora yanayoweza kushambulia bila kuzuiwa."	https://www.bbc.com/swahili/habari-58969085
health	Vidokezo vya kuavya mimba vinavyoweza kujificha kwenye simu yako	"Baada ya Mahakama ya Juu kubatilisha haki ya kikatiba ya raia ya kutoa mimba nchini Marekani, kumekuwa na wasiwasi kuhusu ulinzi wa data, hasa katika majimbo 13 ambayo tayari yamechukua hatua ya kufanya utoaji mimba kuwa kinyume cha sheria. Lakini ni aina gani ya data inaweza kumshtaki mtu, mamlaka inawezaje kuipata, na makampuni ya teknolojia yanafanya nini? Gina Neff, profesa wa teknolojia na jamii katika Chuo Kikuu cha Oxford, alitweet siku moja baada ya uamuzi huo: ""Hivi sasa, na ninamaanisha mara hii, futa kila alama ya kidijitali ya ufuatiliaji wowote wa hedhi."" Ujumbe wake hadi sasa umepokea zaidi ya likes 200,000 na umetumwa tena mara 54,000. Vifuatiliaji vya muda hutumiwa kuwasaidia wanawake kutabiri ni lini hedhi yao inayofuata inaweza kuwa, na mara nyingi hutumiwa ama kujaribu kuzuia mimba au kujaribu kushika mimba. Kuna hofu kwamba programu hizo zinaweza kutumika kuwaadhibu wale wanaotaka kuavya mimba, ikiwa mamlaka ya utekelezaji wa sheria itachukua data hiyo. Kama idadi ya programu zingine zenye hadhi ya juu, Natural Cycles, ambayo inatozwa kama njia ya kidijitali ya kuzuia mimba, ilisisitiza mwezi uliopita kwamba data yote iliyohifadhi ilikuwa ""salama na italindwa"". Hata hivyo, siku ya Jumatatu iliiambia BBC kuwa inashughulikia ""kuunda hali isiyojulikana kwa watumiaji"". Hiyo inaonekana kama inazingatia ujumbe wa moja kwa moja kwa muhusika bila ya mtu yeyote wa katika kuisoma taarifa hiyo. Tukizungumza nini, vipi kuhusu huduma za ujumbe – mawasiliano ya siri kati ya marafiki wawili wa karibu ambao unahisi kuwa wa faragha wakati huo? Kwa lugha ya kawaida kabisa ni kwamba teknolojia hii  inalinda taarifa unazotuma zisiweze kusomwa na mtu mwingine yeyote isipokuwa yule ambae amekusidiwa. Hii inamaana kuwa hata wale ambao wanamiliki mtandao husika (mfano WhatsApp) hawataweza kusoma taarifa hiyo. Polisi nchini Marekani wanatakiwa kuwa na kibali cha kupekua vifaa vya kielektroniki kama vile simu na kipalatalishi sawana jinsi wanavyopekua nyumba. Kwa ujumla, ulinzi hapa unakuja chini ya Marekebisho ya Nne na Tano. Hata hivyo, kuna baadhi ya matarajio. Kundi la haki za kidijitali la Electronic Frontier Foundation linasema polisi wa Marekani wana haki ya kupekua bila kibali iwapo ""wana sababu zinazowezekana za kuamini kuwa kuna ushahidi wa hatia ndani ya nyumba hiyo, au kwenye kifaa cha kielektroniki ambacho kiko chini ya tishio la kuangamizwa mara moja"". Chini ya Marekebisho ya Tano, ambayo ni haki ya mtu binafsi kutojitia hatiani, mtu anaweza kukataa kufungua kifaa hata kikichukuliwa, lakini ukweli ni finyu, kwa mujibu wa wanasheria mbalimbali. ""Mahakama zimefikia hitimisho linalokinzana kuhusu ikiwa na lini usimbaji fiche uliolazimishwa wa nenosiri - au kifaa kinacholindwa na kitambulisho cha kibayometriki kinakiuka Marekebisho ya Tano,"" iliandika Huduma ya Utafiti ya Congress katika ripoti ya 2020. Makampuni makubwa kama Google na Apple mbali na kuendesha huduma ya kuhifadhi data mtandaoni kwa niaba ya wateja wao kwa kutumia hifadhi yao wenyewe, pia hukusanya data tofauti za mtumiaji, ikiwa ni pamoja na shughuli zao mtandaoni na mahali walipo. Google inasema kwamba hata baada ya kitu fulani kufutwa na mtumiaji na hivyo kutoonekana kwao - kama vile historia ya kivinjari - baadhi ya mambo bado yanaweza kubakishwa ""ili kuzingatia mahitaji ya kisheria au udhibiti"". Ikiwa makampuni haya yatapokea mahitaji rasmi, yanaweza kuyapinga, lakini shinikizo ni kwao kutii. Mnamo 2021, New York Times iliripoti kwamba katika miezi sita ya kwanza ya 2020, Apple ilipinga tu 4% ya maombi ya data ya akaunti ya mteja. na kwa ujumla ilizingatiwa 80-85%. Kulingana na ripoti ya uwazi ya Google, ilitoa ""baadhi ya data"" katika 82% ya kesi zilizoomba taarifa katika miezi sita ya kwanza ya 2021. Kati ya kesi 51,000, 20,701 zilikuwa za wito na vibali 25,077 vya utafutaji. Je, huu ni wakati wa makampuni ya teknolojia kutafakari upya mazoea yao ya data? Mwezi uliopita, baadhi ya wajumbe waandamizi wa Bunge la Marekani, akiwemo Elizabeth Warren na Bernie Sanders, walitia saini barua ya wazi kwa Google wakiitaka kukusanya na kuhifadhi data kiasi kuhusu watumiaji wake, ikiwa ni pamoja na taarifa za eneo, kwa wasiwasi kwamba inaweza kutumika. kuleta mashitaka ya utoaji mimba. ""Hakuna sheria inayohitaji Google kukusanya na kuweka rekodi za kila harakati za wateja wake,"" waliandika. Kufikia sasa, kampuni za teknolojia hazijatoa maoni kuhusu ikiwa zinapanga kufanya mabadiliko yoyote kwa njia ambayo wanakusanya na kudhibiti data ya wateja kulingana na uamuzi huo. BBC imeomba taarifa hii. Kile ambacho makampuni mengi makubwa ya Marekani - ikiwa ni pamoja na mmiliki wa Facebook, Meta, pamoja na Disney na Amazon - wamesema ni kwamba watafadhili gharama kwa wafanyakazi ambao wanapaswa kusafiri hadi jimbo jingine kwa ajili ya matibabu ambayo haipatikani walipo, ikiwa ni pamoja na kutoa mimba. Kuna wasiwasi kwamba watu ambao wanaishi katika jimbo ambalo utoaji mimba umepigwa marufuku lakini wanasafiri nje ya jimbo ili kupata huduma hiyo, wanaweza kukabiliwa na mashtaka watakaporudi. Haijulikani kama hii inaweza kuwa hivyo, lakini haitumiki kwa kawaida kwa sheria zingine ambazo hutofautiana kutoka hali moja hadi nyingine, kama vile kamari. Dk Stephanie Hare, mwandishi wa kitabu Technology is not Neutral, anasema kwamba ingawa kujitolea kwa makampuni ni ""hatua ya kwanza inayokaribishwa"", haitoshi. ""Hiyo itasaidia watu wachache tu, ikizingatiwa kuwa baadhi yao wanataka kushiriki habari hizi na mwajiri wao kwanza,"" alisema. ""Kile tunachohitaji kujua ni kile haya mashirika yatafanya ili kudhibiti ukusanyaji wa data wa watumiaji wote, na jinsi gani wanaweza kuzuia data ya mtumiaji kutumiwa dhidi yao katika uchaguzi wao wa afya."" EFF imechapisha mwongozo wa faragha ambao unajumuisha ushauri huu: Kuhusu kutafiti uavyaji mimba mtandaoni, Prof Alan Woodward, kutoka Chuo Kikuu cha Surrey, anaamini kuwa hakuna uwezekano kwamba watekelezaji sheria wataanza kutafuta aina hii ya data ya kibinafsi. ""Hakuna uwezekano wa kuwafuata watu wanaofikiria kutoa mimba,"" alisema. ""Lakini ikiwa wanakusanya ushahidi baada ya tukio, baada ya kumkamata mtu - ushahidi huo unaweza kujumuisha historia ya kivinjari, barua pepe"	https://www.bbc.com/swahili/articles/cn43e55qyz7o
sports	Tetesi za soka Ulaya Jumatatu 03.05.2021: Neymar, Abraham, Kane, Grealish, Keita, Alaba	Mkurugenzi wa michezo wa Paris St-Germain Leonardo haonekani kushawishika kuwa mshambuliaji wa Brazil Neymar,29, atasaini nyongeza ya mkataba na klabu hiyo ya Ufaransa. (Marca) Meneja wa West Ham David Moyes amesema timu yake itaingia sokoni kumsaka mshambuliaji katika dirisha lijalo la usajili, lakini hawatamuwania Muingereza Tammy Abraham ,23 kama bei yake itasalia kuwa £45m. (Football London) Manchester City haitakua ''sehemu sahihi ya wachezaji'' iwapo hawatapata nafasi ya kucheza kila mmoja, hii ni kwa mujibu wa meneja wa City Pep Guardiola. (Manchester Evening News) Mkurugenzi wa ufundi wa AC Milan Paolp Maldini amesema klabu itasitisha mazungumzo na wachezaji kuhusu ongezeko la mkataba baada ya ripoti kuwa mlinda mlango wa Italia Gianluigi Donnarumma ambaye mkataba wake unamalizika msimu huu wa joto, kukabiliwa na mashabiki.  (Ansa, via Mail) Kiungo wa kati wa zamani wa Manchester United Roy Kean anaamini kuwa klabu hiyo inapaswa kujaribu kumsajili mshambuliaji wa Tottenham Harry Kane, 27 na Jack Grealish anayekipiga Aston Villa ili kuwapa changamoto wanaoongoza ligi ya primia Manchester City next  msimu ujao.  (Sky Sports) Kocha wa Liverpool Jurgen Klopp amesema anaona mustakabali mzuri siku za usoni kwa mchezaji wa nafasi ya kiungo wa kati wa Guinea Naby Keita,26, katika klabu hiyo. (Mail) Tottenham wanamuwinda winga wa Brazil Rodrigo Varanda na mazungumzo ya awali yameanza ya kumnasa mchezaji huyo mwenye miaka 18 anayekipiga Corothians. (Sun) Mlinzi wa Austria David Alaba, 28, atapokea mshahara wa Euro milioni 12 sawa na mlinzi wa kati wa Real Madrid Sergio Ramos baada ya kuelekea Bernabeu kwa uhamisho huru mkataba wake na klabu ya Bayern Munich utakapomalizika. (Fabrizio Romano, via AS) Fulham imemfuatilia mshambuliaji wa Peterborough United, Siriki Dembele, 24, ambaye pia anazivutia klabu za Rangers, Celtic na Crysta Palace. (Football Insider)	https://www.bbc.com/swahili/56967884
sports	Eliud Kipchoge: Mwanariadha wa mbio za Marathon	Mwanariadha wa mbio za Marathon Anadaiwa kuwa mwanariadha bora zaidi wa mbio za marathon mwaka huu, Eliud Kipchoge aliimarisha hadhi yake zaidi katika maili 26.2 baada ya kushinda dhahabu yake ya pili ya Olimpiki katika mashindano hayo. Akiwa mtu wa tatu kufanikiwa kutetea taji la Olimpiki , raia huyo wa Kenya baadaye alichaguliwa kuwa mwanariadha bora wa kiume na kamati ya kimataifa ya michezo ya Olimpiki. Ushindi wake mjini Tokyo  una maana kwamba ameshinda mara 13 kati ya mbio 15 za Marathon alizokimbia tangu alipoanza kukimbia mbio hizo 2013 , huku akijiongezea sifa za kuvunja rekodi ya dunia ya 2:01:39 aliyoweka mjini Berlin 2018. Akiwa na umri wa miaka 36, alikuwa mwanariadha mwenye umri mkubwa zaidi kushinda taji la Olimpiki tangu mwanariadha wa Ureno Carlos Lopes wakati huo akiwa na umri wa miaka 37 mwaka 1984 na kupata uhsindi mkubwa zaidi tanagu 1972.	https://www.bbc.com/swahili/habari-59544511
religion	Fahamu kuhusu wanaigeria wanaotaka Israel iwatambue kama wayahudi	"Shlomo Ben Yaakov anaonekana akisoma kitabu cha torati akiwa kwenye nyumba ya ibada ama hekalu la wayahudi nje kidogo ya mji mkuu wa Nigeria, Abuja. Kwa upole sauti yake laini laini kwa lugha ya Kiebrania akifuatishwa na kuitikiwa na makumi kadhaa ya watu nyuma yake. Wengi hawaelewi kabisa lugha hiyo, lakini jamii hii ndogo ya Nigeria inadai asili ya Kiyahudi iliyoanzia mamia ya miaka huko nyuma - na wakikatishwa tamaa kwa kuachwa na kutotambuliwa na Israeli. ""Najiona kama myahudi,"" anasema Yaakov. Nje ya nyumba hiyo ya ibada ya Kiebrania ya Gihon katika kitongoji cha Jikwoyi meza imewekwa ndani ya hema lililojengwa kwa majani ya mitende kusherehekea Sukkot, sikukuu inayokumbusha miaka ambayo Wayahudi walikaa muda mrefu jangwani wakiwa njiani kwenda Nchi ya Ahadi. ""Kama tunavyofanya hivi sasa, Israeli nao wanafanya hivi,"" anasema Bw Yaakov, wakati watu wanagawiana mkate wa jadi wa cholla (uliookwa katika sinagogi) na divai kwenye vikombe vidogo vinavyopitishwa. Yeye anatoka katika jamii ya Igbo - moja ya makabila matatu makubwa nchini Nigeria ambayo yanatokea kusini mashariki mwa nchi hiyo . Jina lake la  kikabila (Igbo) anafahamika kama Nnaemezuo Maduako. Watu wengi wa kabila la Igbo wanaamini kwamba wana urithi wa Kiyahudi kama mojawapo ya makabila 10 yanayoelezwa yalipotea kutoka Israeli, ingawa wengi hawatekelezi ya kiyahudi kama anavyofanya Yaakov. Watu hawa ni chini ya 0.1% ya watu milioni 35 wa jamii ya Igbo. Makabila haya yalisemekana kutoweka baada ya kupelekwa utumwani wakati ufalme wa kaskazini wa Israeli uliposhindwa katika Karne ya 8 KK - na jamii ya Kiyahudi ya Ethiopia, kwa mfano, inatambuliwa kama moja yao. Makabila haya yanasemekana yalitoweka baada ya kutekwa kama watumwa wakati utawala wa kifalme Kaskazini wa Israeli ulipoangushwa katika Karne ya 8 . Jamii ya Kiyahudi ya Ethiopia, kwa mfano, yenyewe inatambuliwa kama sehemu ya wao. Mila ya Igbo kama vile tohara kwa wanaume, kuomboleza msiba (wafu) kwa siku saba, kuadhimisha mwezi mpya na kufanya sherehe za harusi chini ya dari zimeimarisha imani hii juu ya urithi wao wa Kiyahudi. Lakini Chidi Ugwu kutoka kabila la Igbo ambaye ni mtaalam kutoka Chuo Kikuu cha Nigeria huko Enugu, anasema kitambulisho hiki na Uyahudi kiliibuka tu baada ya vita vya wenyewe kwa wenyewe vya Biafra. Watu wa Igbo walikuwa wakipigania kujitenga kutoka Nigeria, lakini walishindwa katika mmoja wa mizozo mikali kati ya 1967-1970. ""Ni kama matusi kusema Igbo ni kabila la wapotevu, hakuna ushahidi wa kihostori kuthibitisha hilo,"" ameiambia BBC.Anasema kuwa kama ushahidi unaonyesha Waigbo walikuwa miongoni mwa wale waliohama kutoka Misri miaka elfu kadhaa iliyopita, huenda Wayahudi walichukua mila za Igbo walipokwenda huko. Miaka kadhaa iliyopita juhudi za kutatanisha zilifanywa kuthibitisha ukoo wa maumbile, lakini vipimo vya vinasaba (DNA), havikuonyesha uhusiano huo wa Kiyahudi.Rabi Eliezer Simcha Weisz, mwenyekiti wa idara ya maswala ya kigeni ya Baraza la Rabbinate la Israeli - chombo kinachoamua madai ya ukoo wa Kiyahudi, anasema pia chombo hicho hakina shaka na hilo. Wanadai kuwa ni sehemu ya kizazi cha baba yetu Jacob - lakini hawawezi kuthibitisha kwamba babu na nyanya zao walikuwa Wayahudi, ""aliiambia BBC.""Na mila wanayozungumzia, unaweza kuipata kila mahali na kwa watu wengi ulimwenguni kote ambao wana 'Gadi', tabia moja ya Kiyahudi."" Alisema Wayahudi wa Nigeria watatambuliwa kwa kugeukia Uyahudi wa Israel kama watafuata mchakato ambao unajumuisha mila na kufika mbele ya mahakama ya Kiyahudi (ambayo haipatikani nchini Nigeria) Washirika ama waumini wa Gihon wanachukulia imani zao kwa uzito - na wao na jamii ya wayahudi inayokadiriwa kufikia 12,000 wanaotekeleza imani ya Kiyahudi - wanaungwa mkono na vikundi vingine vya Kiyahudi vya Orthodox ulimwenguni kote, ambao huwachangia, hufanya ziara za mshikamano na kufanya kampeni ya kutambuliwa. Mmoja wa watu mashuhuri anaowaunga mkono ni Dani Limor, wakala wa zamani wa Shirika la Ujasusi la Israel (Mossad) ambaye wakati fulani aliendesha operesheni ya siri ya kuwachukua Wayahudi wa Ethiopia na kuwapeleka Israeli kupitia Sudan. Amekuwa akitembelea jamii za Kiyahudi nchini Nigeria tangu miaka ya 1980 na anasema kuwa uyahudi katika taifa la Afrika Magharibi ulikuwepo kabla ya vita vya wenyewe kwa wenyewe. Anaamini katika shule ya mawazo ambayo inasema wayahudi hao walitoka Morocco katika miaka 500 iliyopita, kwanza wakiweka makazi eneo la Timbuktu kabla ya kusafiri zaidi kuelekea kusini - na ana matumaini kwamba mwisho wa siku watapata kile wanachostahili cha kutambuliwa. ""Uyahudi ni zaidi ya rangi ya ngozi, uyahudi  uko moyoni,"" aliiambia BBC. Hekalu la Gihon, inayosemekana kuwa ya zamani zaidi nchini Nigeria, lilianzishwa miaka ya 1980 na Ovadai Avichai na watu wengine wawili ambao walikuwa wamelelewa kama Wakristo. Marafiki hao waliamua kuugeukia Uyahudi baada ya kugundua kuwa Agano la Kale la Biblia lilikuwa msingi wa dini ya Kiyahudi. Alisema kufanana kwa mila za Kiyahudi na utamaduni wa Waigbo kuna mfanya aamini kwamba Uyahudi ndio njia ya kweli. Hekalu la Kiyahudi la Gihon huko Abuja kwa sasa lina mchanganyiko wa makabila mbalimbali kati ya familia zaidi ya 40 zinazoabudu hapo.Katika miaka michache iliyopita idadi ya watu wanaoabudu kama wayahudi kusini mwa Nigeria imeongezeka kwa kiasi kikubwa, anasema mtaalam wa BBC kuhusu masuala ya dini Chiagozie Nwonwu. Hii inatokana uwepo wa watu wa Asili wa Biafra (Ipob), kikundi ambacho kilianzisha tena kampeni ya Igbo ya kujitenga mnamo 2014. Kikundi hiki kinaongozwa na Nnamdi Kanu, ambaye alikuwa akiwakumbusha wafuasi wake juu ya unaodaiwa kuwa urithi wao wa Kiyahudi na kuwahimiza waikubali imani hiyo. Kiongozi huyo mwenye haiba, aliwahi kuonekana kwenye picha akisali kwenye Ukuta wa Magharibi huko Yerusalemu. Lakini wafuasi wake hawachukuliwi kama Wayahudi halisi na jamii zilizoimarika zaidi za Nigeria kwani wengine wanachanganya mambo ya Uyahudi na Ukristo katika ibada zao inayohusishwa zaidi na Uyahudi wa Kimesiya. Bwana Kanu sasa yuko kizuizini akikabiliwa na kesi ya uhaini na Ipob, kimepigwa marufuku kikionekana kama kikundi cha kigaidi. ""Mara ya kwanza Ipob alipoibuka, nililia hekalu. Nikasema: 'Kijana huyu mdogo amekuja kutusababishia shida kwa sababu anachofanya sio lazima,"" anasema Bw Avichai, mkongwe wa vita wa Biafra. Anaogopa shughuli za Ipob zinatishia ibada ya amani kwa jamii za Kiyahudi 70 Hili ilitokea mapema mwaka huu wakati kiongozi wa jamii ya Kiyahudi kusini-mashariki aliposwekwa gerezani kwa mwezi mmoja baada ya mkutano wake wa kupokea wageni watatu kutoka Israeli.Walikuwa wamekuja kupiga picha ya mchango wa kitabu cha Torati - mara nyingi huwa ghali sana kwa vikundi vya mitaa kununua - lakini walishukiwa kuwa na uhusiano na Ipob hivyo walirudishwa kwao. Mmoja wa waumini kwenye hekalu la Gihon alieleza kwamba, Kanu alimshawishi na kuamua kujiunga na hekalu hilo - lakini mabadiliko ya hivi karibuni ya kampeni ya Ipob iliyohusisha silaha yalikwenda kinyume na imani ya Uyahudi. Yaakov yeye anasema hataki siasa kwenye Uyahudi - kwake anasema muhimu ni jambo la kiroho. ""Kama wakristo na waislamu wanaunga mkono imani zao nafikiri wayahudi pia wanapaswa kutiwa moyo."""	https://www.bbc.com/swahili/58950780
health	Wakimbizi wa Rohingya 'walazimika kunywa maji ya bahari kuokoa maisha' baada ya kufurushwa	Taifa la Malaysia lililifurusha boti lililokuwa limebeba mamia ya wakimbizi wa Rohingya , likihofia maambukizi ya virusi vya corona . Kufikia muda ambapo boti hilo liliokolewa na walinzi wa pwani ya Bangladesh , kati ya wakimbizi 20  hadi 50 walikuwa wamefariki. Na bado wengine wanaaminika kukwama baharini wakitafuta bandari ilio salama	https://www.bbc.com/swahili/habari-52451536
technology	Vita vya Ukraine: Urusi ina matatizo makubwa- Biden	"Rais wa Marekani Joe Biden amesema uamuzi wa Urusi kujiondoa katika mji wa Kherson wa Ukraine unaonyesha kuwa jeshi lake lina ""matatizo ya kweli"". Bw Biden alisema alikuwa akitarajia hatua hiyo kwa ""muda"" na kwamba itaruhusu pande zote ""kurekebisha misimamo yao"" wakati wa msimu wa baridi. Kherson ndio mji mkuu pekee wa Kiukreni kuanguka kwa vikosi vya Urusi. Lakini mapema Jumatano, kamanda wa Urusi nchini Ukraine alisema haiwezekani tena kuudhibiti  mji huo. Jenerali Sergei Surovikin, ambaye alipewa uongozi wa amri ya kijeshi wiki chache zilizopita, alitoa tangazo hilo akisindikizwa na maafisa wakuu wa jeshi kwenye runinga ya serikali ya Urusi. Alithibitisha kuwa wanajeshi wa Urusi watajiondoa kabisa kwenye ukingo wa magharibi wa Mto Dnipro. Ni pigo kubwa kwa matarajio ya kijeshi ya Urusi wakati inakabiliwa na uvamizi wa Ukraine. Bw Biden alikuwa akizungumza kutoka Ikulu ya White House baada ya uchaguzi wa katikati ya muhula ambapo chama chake cha Democratic kilionekana kuwa na uwezekano wa kupoteza udhibiti wa Baraza la Wawakilishi kwa chama cha upinzani cha Republican. Wapinzani wa rais huyo wa kisiasa hapo awali waliapa kutathmini upya usaidizi wa kijeshi na kibinadamu wa Marekani kwa Ukraine, na Bw Biden aliona kwamba ilikuwa ya ""kuvutia"" kwamba Moscow ""ilisubiri hadi baada ya uchaguzi"" kutangaza kujiondoa. Lakini alisema anatumai ""mbinu ya pande mbili za kukabiliana na uchokozi wa Urusi nchini Ukraine"" itaendelea. Uamuzi wa kurudi nyuma katika eneo la Dnipro ulichukuliwa kwa tahadhari na Ukraine. Rais Volodymyr Zelensky alisema Kyiv ilikuwa ikisonga ""kwa uangalifu mkubwa"" baada ya tangazo hilo. ""Adui hatupi zawadi, hafanyi 'ishara za nia njema', tunashinda yote,"" aliwaambia raia wake  katika hotuba yake ya usiku. Baada ya tangazo la Urusi, raia ndani ya Kherson walisema askari wa Chechen kutoka jeshi la Urusi walikuwa katika jiji, kwenye mikahawa, na wakizunguka barabarani. Na katika eneo la Kiukreni kwenye eneo la kuzunguka jiji, askari walisema adui anaweza kuwa anajaribu kuwavuta kwenye mtego na walikuwa wakiendelea kwa tahadhari. Na Paul Adams, mwandishi wa BBC wa masuala ya Kimataifa Tangu Oktoba, baadhi ya wakazi wa Kherson waaminifu kwa Kyiv wamehisi mabadiliko yakija. Huku maafisa walioteuliwa na Urusi wakianza kuwahamisha raia, ukombozi wa mji huo ulionekana kukaribia. Wakati mmoja wa ishara - na labda wa wazi- ulikuja wakati timu ya Urusi iliwasili katika Kanisa Kuu la Karne ya 18 la St Catherine ili kuondoa mifupa ya Prince Grigory Potemkin, mtu aliyehusika na ukoloni kusini mwa Ukraine kwa niaba ya mpenzi wake, Catherine the Great. Lakini kumekuwa na hisia inayoongezeka ya hofu pia. Ikiwa majeshi ya Urusi yangelazimika kuondoka, wangefanya nini watakapoondoka? Uvumi umeenea: kwamba Urusi inapanga kulipua bwawa la karibu la Nova Kakhovka; kwamba askari wa Urusi wamevaa nguo za kiraia na wamejificha katika nyumba za kibinafsi; au kwamba silaha za kivita za Urusi zitajaribu tu kusawazisha jiji kutoka ng'ambo ya Dnipro, baada ya wanajeshi kuondoka. Chochote kitakachotokea, hii ni  kama wakati muhimu. Mji unaoonekana kama kito katika taji la uvamizi wa Urusi unaweza kuwa karibu kubadilishwa hadi kwa wadhibiti wapya . Rais Vladimir Putin hakushiriki katika tangazo la kujiondoa. Lakini washirika wake wawili wakuu - ambao hapo awali walikosoa juhudi za vita za Urusi - walikaribisha hatua hiyo. Yevgeny Prigozhin, mwanzilishi wa kikundi cha mamluki cha Wagner na mshirika wa muda mrefu wa Putin, alisema kwamba ingawa uamuzi huo haukuwa ""hatua ya ushindi"" ni muhimu ""kutoumia, sio kupata mshangao, lakini kufanya hitimisho na kufanyia kazi makosa.’ Kiongozi wa Chechnya Ramzan Kadyrov - ambaye Bw Putin alimchagua kutawala jamhuri hiyo inayojitawala mwaka 2007 - alisema Jenerali Surovikin alikuwa amechukua hatua  ""kama jenerali wa kijeshi, bila kuogopa kukosolewa"". Ingawa kasi ya Ukraine imepungua  katika wiki za hivi karibuni, njia za usambazaji za Urusi katika eneo la Dnipro zilizidi kuwa ngumu baada ya madaraja machache kuvuka kuharibiwa na makombora ya Ukraine. Kabla ya kujiondoa, Urusi iliwahamisha maelfu ya raia nje ya jiji hilo kwa boti, katika kile Ukraine ilichoeleza kuwa kufukuzwa. Katika hatua nyingine, waandalizi wa mkutano wa G20 wiki ijayo wa viongozi wa dunia nchini Indonesia wameripotiwa kuthibitisha kuwa rais Putin hatahudhuria hafla hiyo. Badala yake atawakilishwa na Waziri wake wa Mambo ya Nje, Sergei Lavrov, msemaji aliliambia shirika la habari la Reuters."	https://www.bbc.com/swahili/articles/cd12800lp2po
entertainment	Maelfu ya watu wamiminika kumuona ng'ombe mbilikimo Bangladesh	Watu wamekuwa wakifika kwa wingi katika shamba moja la mifugo huko Bangladesh kumuona kiumbe maarufu: ng'ombe mbilikimo kwa jina Rani. Ng'ombe huyo jike mwenye urefu wa sentimita 25 ana kilo 28 ana umri wa miezi 23. Pamoja na amri ya kutotoka nje, zaidi ya watu 15,000 wameripotiwa kumtembelea Rani katika makazi yake huko Charigram, karibu na mji wa Dhaka. Mkuu wa shamba hilo Hasan Howladar ameomba utambuzi wa Rani kwenye rekodi ya Guiness Book, akisema Rani ni ng'ombe mwenye umbo dogo zaidi duniani. ''Sijawahi kuona kitu kama hiki katika maisha yangu,'' mgeni Rina Begum ameiaambia BBC idhaa ya Bangla. Bwana Howladar alimnunua Rani mwaka jana katika shamba moja lililo kaskazini magharibi wilaya ya Naogaon. Amesema ana changamoto ya kutembea na anawaogopa ng'ombe wengine walio katika shamba la Shikor Agro, hivyo amekuwa akimtenganisha na ng'ombe wengine. ''Hali sana.anakula kiasi kidogo cha majani mara mbili kwa siku,'' alisema Bw. Howladar. ''Anapenda kuzungukazunguka nje na anaonekana ana furaha tukimbeba.'' Rekodi ya ng'ombe mdogo zaidi ilikuwa ikishikiliwa na Manikyam, nchi jirani ya India, mwenye urefu wa sentimita 61.1 kutoka usawa wa kwato mpaka juu. Bwana Howladar aliambia BBC kuwa wachunguzi kutoka Kitabu cha Guinness of Records watatembelea shamba lake mwaka huu ili kuona ikiwa Rani atachukua taji hilo. Zikiwa zimesalia wiki chache tu kufika tamasha la Kiislam la Eid al-Adha, kumekuwa na uvumi juu ya ikiwa Rani atauzwa kwa ajili ya kafara. Lakini wakuu wa shamba walisema hawakuwa na mipango ya kuachana naye.	https://www.bbc.com/swahili/habari-57795295
sports	Wachezaji 10 bora wa Ligi ya Premier kufikia sasa - kulingana na wasomaji wa BBC Spoti	Bila shaka umekuwa msimu wa kusisimua kwa Southampton na Danny Ings. Timu hiyo imeingia kwenye timu nne bora za  Ligi ya Premier kwa usaidizi wa mabao 5 kutoka kwa mshambuliaji  Ings, ambaye amechaguliwa kuwa bora na mashabiki wa BBC Spoti . Wastani wa magoli kutoka kwa mashabiki wa BBC Spoti, wachezaji wanne wa Ralph Hasenhuttl wameingia kwenye timu ya wachezaji 10 bora huku wachezaji wa  Southampton wakichaguliwa katika kila kitengo. Wachezaji walihitajika kuwa wamecheza angalau mechi nne msimu huu kwa wao kujumuishwa. Wachezaji 10 bora Ings ndiyo anayeongoza na huenda angejumuishwa kwenye kikosi cha England katika michuano ijayo ya kimataifa ikiwa hangepata jeraha la goti. Beki wa Leicester Christian Fuchs pengine huenda ndio jina linaloshangaza wengi katika orodha hiyo ya wachezaji 10 bora. Mchezaji huyo 34 alitaka kuondoka Foxes mkataba wake ulipokamilika mwezi uliopita lakini kuendeleza mkataba wake kwa mwaka mmoja inaonekana kuwa hatua ya kutia moyo kwa kocha Brendan Rodgers. Walinda lango 10 bora Mchezaji mpya wa Chelsea Edouard Mendy ndiyo mlinda lango wa Ligi ya Premier ambaye amefurahisha wachezaji wengi msimu huu. Mlinda lango wa Leeds Illan Meslier na wa Newcastle Karl Darlow pia nao wamekuwa na mchezo mzuri wa kuwawezesha kuingia ndani ya kundi la 10 bora. Fuchs amekuwa na mwanzo mzuri na haishangazi kuona mwenzake wa Leicester Timothy Castagne yule aliyechukua nafasi yake Ben Chilwell wa Chelsea pia nao wameingia kwenye kundi hilo. Licha ya  Brighton kuwa katika nafasi ya 16, Tariq Lamptey amekuwa nyota katika timu ya Seagulls. Jannick Vestergaard na Jan Bednarek wa Southampton wote wameingia kwenye timu 10 bora baada ya kuanza vyema. Tyrone Mings na Ezri Konsa wa Aston Villa ni wachezaji wengine matata sana  kama ilivyo kwa Thiago Silva wa Brazil, waliotia saini makubaliano ya bila malipo na Chelsea. Viungo wa kati 10 bora Wachezaji viungo wa kati wa Southampton wanachukua nafasi tatu za juu pamoja na bingwa wa free-kick James Ward-Prowse wakiwa ndio wanaosemekana kuchukua nafasi za juu wakifuatiwa na mchezaji wa kimataifa wa Scotland Stuart Armstrong na Mhispania Oriol Romeu. Pia umekuwa mwanzo mzuri kwa nahodha mshindi wa tuzo Jordan Henderson ambapo mchezo wake kwa Liverpool hadi kufikia sasa umemuwezesha kuchukua nafasi ya 9. Winga 10 bora Akiwa amefunga mabao 10 na kusaidia mara tano hadi kufikia sasa, Jack Grealish wa Villa anaongoza kwenye orodha hiyo huku mchezaji wa Everton raia wa Colombia James Rodriguez pia naye akionesha mchezo mzuri. Sadio Mane, Patrick Bamford na Calvert-Lewin wameingia kwenye kundi la 10 bora. Lakini pia Rodrigo aliyesajiliwa na Leeds naye ameshika nafasi ya 9 licha ya kufunga goli moja tu hadi kufikia sasa msimu huu. Mshambuliaji wa Villa Ollie Watkins ameorodheshwa juu zaidi ya mwingine yoyote akiwa na wastani wa alama 9.3 kwa mbwembwe zake walipoiadhibu mabingwa Liverpool 7-2.	https://www.bbc.com/swahili/habari-54885510
entertainment	Nyota Jesy Nelson hatohudhuria shughuli kadhaa za kimuziki.	Jesy Nelson amejiondoa kwenye fainali ya kipindi cha mashindano ya muziki kinachojumuisha wanabendi  cha Little Mix: The search :  Jessy alitarajiwa kuungana na wenzake katika kipindi hicho cha mashindano cha BBC lakini msemaji wa kikundi hicho amesema afya yake ni dhaifu. Little Mix wenyewe wametamba kwa vibao mbali mbali ikiwemo Reggaeton Lento.	https://www.bbc.com/swahili/gnb-54872245
technology	WhatsApp: Jinsi ya kukwepa makundi ya Whatsapp	"Mtandao wa Whatsapp umekuwa ukisaidia kuimarisha umoja na urafiki baina ya watumiaji na hasa wanafamilia na marafiki ambao wanaishi mbali kwa kipindi kirefu.  Huwaruhusu mashangazi na wajomba  kwa mfano, kuhakikisha kila mmoja ndani ya familia anachangia mchango wa harusi, kilio, sherehe za kufungua nyumba mpya au tukio lolote jingine ambalo linawafurahisha wao.  Kwa upande mwingine Mtandao wa WhatsApp  umekuwa kiunganishi cha kuwaunganisha watu kwa ajili ya kuchangisha pesa,   hususan za kuandaa harusi miongoni mwa watu wa familia mojo, marafiki na hata kuandaa sherehe mbali mbali, kuwaunganisha watu wanaofanya kazi moja au biashara kwa lengo kufanikisha malengo yao ya kikazi.   Hatahivyo kwa  baadhi mtandao huu umekuwa kero hususani pale watumiaji wake wanapounda makundi yanayolenga maslahi yao ya binafsi na kuwaingiza watu kwenye makundi hayo bila kuwafahamisha lengo la kikundi.  Kwa baadhi, jumbe, picha , vibonzo vinavyoonesha hisia za msomaji(meme) vinavyoendelea kumwagika katika makundi ya kumbi hizi vimekuwa kero kubwa.  Wakati mwingine mtumiaji wa Whatsapp huingizwa kwenye kikundi ambacho hata hamfahamu mtu  mwingine au , hata kama wajumbe wengine huwafahamu  Lakini je unawezaje kuondoka katika kundi la Whatsapp bila kugunduliwa na watu wengine?  Hili haliwezekani. Kusema kweli hadi kufikia leo hii hakuna vyovyote unavyowerza kukweka ukumbi huu pasipo watu wengine kujua kuwa umetoka.  Ukitumia njia ya kuondoka kwenye kikundi (leave group) programu hii itatuma ujumbe kwa wajumbe wote wa kikundi cha Whatsapp ukionesha  jina lako kwamba umeondoka ukumbini. Na kama ni kikundi cha familia basi baadhi watataka uelezee kwanini umeondoka na baadhi wakijaribu kubashiri ni kwanini umeondoka ukumbini.  Wengi wangependelea kuondoka kwenye makundi ya Whatsapp bila kutambuliwa na mtu yeyote, lakini kwa bahati mbaya  WhatsApp haikutoa chaguo hilo  kwa wateja wake.   Kusema ukweli kuna watu wengi ambao wangependa kwa sababu moja au nyingine kujiondoa kwenye makundi haya ya Whatsapp  Lakini inapokuja katika suala la familia, suala hili  linakuwa gumu mno.  Kwa mfano Murielle Alapini, ambaye ni mkufunzi wa usafi kwa njia ya digitali, anaamini kuwa kikundi cha Whatsapp hakipaswi kuwa tatizo kwa mtumiaji. Una uhuru wa kuondoka ukumbini. Kama huhisi vyema kuwa katika kikundi, unaondoka, ''anadai.   Jibu ni rahisi, anasema mkazi huyu wa Kinshasa DRC : ''Wakati nilipoingizwa kwenye  kikundi cha familia, sikuwa nimeambiwa mapema. Nilijipata nipo ndani tu siku moja. Lakini sikuondoka. Nimo. Lakini bila shaka siandiki chochote. Sijibu ujumbe wowote,  lakini siwezi kuondoka  kwasababu familia ni kitu kitakatifu. ''  Na kama unataka kujiondoa ukumbini, unaweza kufanya nini?  Tusikate tamaa. Kwasababu suluhu mbadala zipo  Mbinu rahisi ya kuondoka katika kikundi cha  WhatsApp  ni kuacha kuamua kufunga au kuzima taarifa za kikundi zinazokuarifu kuwa ujumbe umetumwa.  Kwa namna hii hautakuwa ukifahamishwa kuhusu mazungumzo yanayoendelea  ndani ya kikundi cha WhatsApp.  Unaweza kuwa unafuatilia mazungumzo pale unapohisi kufanya hivyo.  Hivi ndivyo unavyozima taarifa za kikundi: nenda wenye - Mipangilio (Settings) kwenye kikundi chako cha WhatsApp. Bofya  'Notifications'. Hapo utaona chaguo la  Taarifa za Kikundi 'Group Notifications'  chini utaona kipengele kinachoonesha 'Alerts'. Bofya uzime kikundi cha WhatsApp.  Weka kikundi cha Whatsapp katika (kumbukumbu) au Archive  Chaguo la  kukiweka kikundi kwenye kitengo cha kumbukumbu na kuzuia taarifa za  kikundi linawezekana. Hivi ndivyo unavyotakiwa kufanya : unafungua WhatsApp, nenda kwa jina la kikundi, bofya kwa muda mrefu na usogeze upande wa kushoto, ambapo utaweza kuona chaguo la  kumbukumbu '' Archive ''. Unabonyeza tu na hilo linafanyika.  Subiri katikati ya usiku wa tarehe 31 Disemba. Kulingana na  Mounass, ambaye hakupenda jina lake litajwe, kitu bora zaidi ni kusubiri hadi tarehe Disemba 31 wakati kikundi cha Whatsapp kinapokuwa na ujumbe mwingi, video na vibonzo  vya kila aina.  Hapo unaweza kutoweka kwa urahisi  na kufanikiwa kujiondoa ukumbini huku ukiomba sana ujumbe maarufu unaoonesha (kwa jina lako) umeondoka( left)  kwenye kikundi "" hautaonekana miongoni mwa mamia ya ujumbe wa kutakiana heri ya mwaka mpya .  Pia una chaguo la kuanzisha mjadala katika kikundi , utakaomkera kila mtu hadi  uondolewe nje ya ukumbi wa Whatsapp.  Mbinu hii  ilipendekezwa na mtumiaji wa Whatsapp kwa jina Raissa. Na inaonekana ilifaa sana familia hii ya Benin.  ""Kuna mmoja wa madada zetu ambaye alitoa maoni yasiyofaa kumhusu dada yetu mwingine. Malumbano yalianza, wakaanza kuitana majina. Hatimaye kikundi kilivunjwa mara moja. Familia nyingine mmoja wao alianzisha kikundi. Lakini hakuna hata mmoja aliyeandika chochote ndani yake "" alisema Bi Claudine mmoja wa wajumbe wa kikundi hicho.  Mtandao huo wa ujumbe ulianzishwa na Facebook mwaka  2014 na kwa sasa una watumiaji bilioni mbili kote duniani.  Ripoti ya taasisi ya The Quartz Africa ya mwaka  2018 tayari ilionesha kuwa usajili wa watu katika mtandao huo ulikuwa ukiongezeka kwa kazi barani Afrika.  Kenya inaongoza katika orodha ya watumiaji wa mtandao wa  WhatsApp kwa usajili wa  (97%), huku Afrika Kusini wakisajili kwa  (96%)  na  Nigeria (95%) zikichukua nafasi ya pili na ya tatu kulingana na ripoti ya  GlobalWebIndex, ya mwaka 2020."	https://www.bbc.com/swahili/habari-58516287
business	Sochi 2019: Mkutano wa kwanza unaidhinisha kurudi kwa ushawishi wa Urusi Afrika	"Katika miaka michache iliyopita, Urusi  imerudi upya kama nguvu  ya kutambuliwa katika bara la Afrika. Ushirikiano mwingi uliokuwepo katika enzi za uliokuwa muungano wa Sovieti ulikatizwa baada ya kuanguka kwa Muungano huo, lakini wakati uhusiano na magharibi ukififia kwa mara nyingine, Kremlin imeidhinisha uhusiano wa kutosha kiuchumi, kiusalama na kisiasa na Afrika. Moscow itajaribu kuimarisha zaidi  uhusiano huu wakati wa mkutano wa kwanza baina ya Urusi na Afrika unaofanyika mjini Sochi kuanzia leo tarehe 23 hadi kesho Oktoba 24. ratiba ya mkutano huo ni kujadili nishati, madini na ushirikiano wa kijeshi. Kufikia 2018, biashara ya Urusi na bara la Afrika ilikuwa na thamani ya dola bilioni 20.4, iliyoongezeka mara nne zaidi ya ilivyokuwa 2010. Kumekuwa na tuhuma nyingi kuhusu Urusi kupanua kwa siri uwepo wake kijeshi kwa kuwatumia mamluki katika baadhi ya mataifa ya Afrika na pia kuwatuma wawakilishi na kusambaza taarifa zisizo sahihi katika kampeni ya kushawishi siasa za dai ya nchi. Moscow imeshuhudia ziara rasmi zinazoongezeka, huku viongozi 12 wa mataifa ya Afrika wakifika katika mji mkuu Moscow tangu 2015. Mkutano huo unafanyika chini ya uenyekiti wa rais Vladimir Putin na kiongozi mwenzake wa Misri ambaye pia ni mwenyekiti wa Muungano wa Afrika, Abdel Fattah el-Sisi. Mkutano huo unatoa fursa kwa Urusi kujadili mikataba ya silaha na ushirkiano wa kijeshi. Licha ya kwamba soko la silaha za Urusi ni Asia, Moscow imefanikiwa kujikita Afrika pia. Kwa mujibu wa taasisi ya utafiti - Stockholm International Peace Research Institute (SIPRI), Asia hununua kiasi ya nusu ya silaha zote zinazosafirishwa kutoka Urusi, huku Afrika ikinunua 30% mnamo 2018, huku wateja wakuu wakitoka Afrika kaskazini - yaani  Algeria na Misri - ikijumuisha 95% ya mauzo yote ya silaha za Urusi  barani Afrika mnamo 2018. Urusi pia imeziuzia silaha Angola, Burkina Faso, Cameroon, Equatorial Guinea, Mali, Nigeria, Sudan kusini na hata Sudan. Mnamo Septemba 2018, mkuu wa idara ya huduma kwa jeshi  Dmitry Shugayev amesema mataifa ya kusini mwa jangwa la Sahara yaliagiza silaha zenye thamania ya zaidi ya dola bilioni 3. Nigeria imeeleza kutaka kusaini ushirkiano wa kijeshi mwezi huu Oktoba, gazeti la Urusi Izvestia limeeleza. Rais Muhammadu Buhari anatarajiwa kukutana na Putin kando kando mwa mutano huo kukamilisha makubaliano  yatakayoisaidia serikali kupambana na wanamgambo wa Boko Haram, Balozi wa Nigeria mjini Moscow amesema. Mnamo Agosti mwaka huu, wizara ya mambo ya nje ya Urusi imesema mazungumzo yanaendelea kuanzisha utaratibu katika bandari Eritrea  "" kuidhinisha biashara ya pande mbili"".  Mradi huo pia utaiweka Urusi karibu na kambi ya kijeshi ya Marekani  katika nchi jirani ya Djibouti. Mamluki Suala moja ambalo litasalia kimya kima ni taarifa za uwepo wa mamluki wa Urusi barani Afrika. Waandishi watatu wa Urusi waliuawa katika Jamhuri ya Afrika ya Kati mwaka mmoja uliopita wakiwa wanachunguza  ripoti kuwa kampuni binafsi ya kijeshi inayoitwa Wagner ipo nchini humo. Inaarifiwa kuwa Wagner ina uhusiano na mfanyabiashara anayehusishwa na Kremlin Yevgeny Prigozhin. Kwa mujibu wa Bloomberg, Wagner ipo katika mataifa mengine kadhaa zikiwemo Jamhuri ya Kidemokrasi ya Congo, Sudan, Libya, Madagascar, Angola, Guinea, Guinea-Bissau, Msumbiji, na Zimbabwe. Hivi karibuni, mwezi huu Oktoba, The Times iliripoti kuwa mamluki wapatao 200 wa Urusi waliwasii Msumbiji kuisaidia serikali kupambana na wapiganaji jihadi. Kremlin ilikana uwepo wa wanajeshi wa Urusi katika taifa hilo. Kumekuwa na taarifa pia kwamba Urusi imekuwa ikijaribu kushawishi siasa katika baadhi ya mataifa ya Afrika kupitia operesheni za mfanyabiashara huyo Prigozhin. Mfano, Kremlin inatuhumiwa kujaribu kushawishi uchaguzi wa urais wa Malagasy mwishoni mwa 2018. Mnamo Mei mwaka huu Urusi ilituhumiwa kuwahiribia jina viongozi wa upinzani Afrika kusini Julius Malema na Mmusi Maimane. Duru za kutoka Kremlin zimetoa taarifa mwezi huu zikipuuzilia mbali kuwa Prigozhin aliuawa katika ajali ya ndege huko Jamhuri ya  Kidemokrasi ya Congo. Mradi wa uchunguzi  - The Dossier Centre, unaofadhiliwa na mkosoaji wa serikali ya Urusi, Mikhail Khodorkovsky, umedai kuwa mfanyabiashara huyo Prigozhin alihusika pia katika mipango ya Urusi kumuunga mkono kiongozi wa Sudan wa zamani Omar al-Bashir. Mnamo Desemba 2018, Al-Bashir alikuwa kiongozi wa kwanza wa jumuiya ya nchi za kiarabu  kuizuru Syria tangu kuzuka vita nchini humo. Alipigwa picha akisalimiana na rais Assad mbele ya ndege ua Urusi  ambayo inaarifiwa ndio iliomsafirisha kwenda Damascus. Kampuni kubwa za mafuta Urusi Rosneft na Lukoil zimehusika katika uchimbaji wa mafuta na gesi barani Afrika. Rosneft imehusika katika utafutaji gesi nchini Msumbiji na inashikilia 20% ya hisa katika mradi huo. Inamiliki hisa pia katika miradi kama hiyo nchini Misri na Algeria, licha ywa kwamba kumekuwana taarifa kwamba Urusi inatazamai kuuza hisa zake hapo baadaye. Lukoil ina miradi nchini Cameroon, Ghana, Nigeria, kwa mujibu wa gazeti la biashara la kila siku Kommersant. Mnamo Juni mwaka huu, iliarifiwa kuwa Lukoil inaelekea kukamilisha ununuzi wa 25% ya hisa ya mradi wa mafuta Marine XII katika Jamhuri ya Congo, gazeti la Urusi Vedomosti  limeandika. Nyuklia Nishati ya nyuklia inatarajiwa kuwa mada kuu katika mkutano huu wa Sochi. Imeripotiwa kuwa Putin huenda akajadili ujenzi wa rusi wa kinu cha kwanza cha nyuklia huko El Dabaa nchini Misri. Ujenzi huo unatarajiwa kuanza mwakani, huku Urusi ikijitolea mkopo wa dola bilioni 25 kwa Misri kufadhili mradi huo. Katika mahojiano na shirika la habari Urusi RIA Novosti, balozi wa Nigeria mjini Moscow Steve Ugbah amesema rais Muhammadu Buhari alinuia kujadili uwezekano wa Urusi kuhusika katika ujenzi wa vinu viwili vya nyuklia nchini mwake. Kwa mujibu wa RIA Novosti, Ethiopia pia inatumai kutumia mkutano huu leo kusaini makubaliano na Urusi  kuhusu ujenzi wa kinu cha nyuklia. Kwa sasa  Urusi ina ushirkiano wa miradi ya nyuklia na Rwanda, Uganda na Sudan. Mkutano wa Sochi pia unatarajiwa kuwa mwenyeji wa mazungumzo yanayolenga masuala matupu kuhusu Afrika. Mfano Misri na Ethiopia zinatarajiwa kutafuta azimio la mkwamo kuhusu mradi wa bwawa la Grand Ethiopian Renaissance katika mto wa Blue Nile nchini Ethiopia. Cairo inasema linaweza kusababisha uhaba wa maji nchini Misri."	https://www.bbc.com/swahili/habari-50141831
entertainment	Vazi la Stormzy, lapewa tuzo ya mitindo ya Beazley.	Vazi aina ya vesti alilolivaa mwanamuziki wa miondoko ya kufokafoka kutoka Uingereza Stormzy wakati wa tamasha ya Glastonbury  mwaka uliopita, limetajwa kupata tuzo ya mitindo ya Beazley.  Stormzy alivaa vazi hilo linalokinga dhidi ya shambulio la visu, ili kuhamasisha watu kuhusu ubaguzi wa rangi. Own it ni kibao kinachopendwa na wengi	https://www.bbc.com/swahili/gnb-54601925
politics	Kinachofuata ni kipi baada ya IEBC kumtangaza William Ruto kama mshindi?	Baada ya kutangazwa kwa William Ruto kama rais mteule wa Kenya ,wengi wanajiuliza kinachofuata ni kipi? Katiba imeweka mud awa kila hatua kuchukuliwa katika hali tofauti baada ya uchaguzi . Haya hapa matukio yatakayofuata  katika kila hali tofauti kulingana na maamuzi yatakayofanywa na kila upande wa kisiasa na mahakama . • Kuwasilisha ombi la kupinga uchaguzi wa urais: Kikomo cha Siku 7 baada ya kutangazwa kwa matokeo • Uamuzi wa ombi: Kikomo cha Siku 14 baada ya kuwasilisha • Uchaguzi mpya baada ya kubatilishwa: kina Kikomo Siku 60 baada ya uchaguzi wa kwanza • Kipindi cha marudio: Ndani ya Siku 30 baada ya uchaguzi wa kwanza -Iwapo hakuna Ombi Lililowasilishwa anafaa kuapishwa  Jumanne ya Kwanza, siku 14 baada ya kutangazwa kwa matokeo. -Iwapo rufaa ya kupinga matokeo itawasilishwa ataapishwa  Jumanne ya Kwanza, siku 7 baada ya mahakama kutangaza uchaguzi kuwa halali. -Matokeo kutangazwa ndani ya siku 7 -Rais Mteule Kuapishwa -Matokeo yatatangazwa ndani ya siku 7 -Rufaa imewasilishwa ndani ya  siku 7 baada ya matokeo kutangazwa - Mahakama ya Juu kuamua ombi hilo ndani ya siku 14 -Rais Mteule Aapishwa iwapo uchaguzi utaidhinishwa na Mahakama ya Juu -Uchaguzi kufanyika  Agosti 9 -Matokeo kutatangazwa ndani ya siku 7 -Ombi kuwasilishwa  siku 7 baada ya mshindi kutangazwa - Mahakama ya Juu kuamua ombi hilo ndani ya siku 14 -Uchaguzi mpya baada ya siku 60 tangu tarehe ya kufutwa kwa uchaguzi -Matokeo ya uchaguzi kutangazwa ndani ya siku 7 -Rais mteule kuapishwa -Uchaguzi Mpya  kufanyika siku 60 baada ya kufutwa kwa  matokeo ya uchaguzi wa kwanza -Matokeo Mapya ya Uchaguzi kutangazwa -Kesi kuwasilishwa  ndani ya siku 7 baada ya kutangazwa kwa matokeo Mapya ya uchaguzi - Mahakama ya Juu kuamua ombi hilo ndani ya siku 14 -Rais Mteule Aapishwa	https://www.bbc.com/swahili/articles/cyd420eqr2zo
business	Wanunuzi wa bidhaa za ngono wanaongezeka sana	Maelfu ya watu huendesha magari hadi katika eneo la A1 kila siku, huenda kununua vitu mbalimba kama vyakula na kujaza mafuta ya gari katika eneo hilo lenye pilika pilika nyingi, lakini hufuata nini hasa? na nani anaenda? nguo za ndani, kamba za kufunga, vifaa vya ngono na midoli ya kufanyia ngono, vyote hivi huuzwa karibu na kituo cha kujazia mafuta katka mitaa ya northbound. kuna maduka zaidi ya saba ya bidhaa hizo za watu wazima, hii ilimfanya mchekeshaji mmoja kuandika katika ukurasa wa Twitter '' hivi madereva eneo A1 huwa wana ashiki kiasi gani?'' lakini kwanini barabara ndefu zaidi ya uingereza imegubikwa na maduka ya bidhaa za ngono? 'Facebook ina uwezo wa kutambua mtu aliyetoka kufanya mapenzi' Kutembea pole pole 'ni dalili ya uzee' ''maduka ni mazuri kwa namna mbalimbal'' amesema Graham Kidd mmoja wa wamiliki wa duka kwa miaka 11 sasa , ''kuna sehemu nzuri ya kuegesha magari, na ni sehemu zenye usiri sio rahisi kukutana na jirani yako. ''tusisahau kuwa kuna uoga wa namna fulani mtu kukutwa katika maduka ya bidhaa za ngono, hivyo yakiwa mbali kama hivi unapata ujarisi wa kuja''. Maduka haya yapo mbali na eneo la makazi ya watu, mbali na shule pamoja na mji, hivyo si rahisi kwa watu kuyalalamikia. ndani ya maduka kumepangwa vizuri na ya kisasa. yapo mbali na maduka mengine ya kawaida. ''tulipofungua duka kwa mara ya kwanza pembezoni mwa barabara, hatukujua kama itakua na mafanikio alisema bwana Kidd ''watu walikosoa kwa mara ya kwanza kwa sababu hawakujua wachukulie vipi , na sio kama tupo karibu na shule hapana''. Maduka ya bidhaa za ngono, yanalenga sana wanaume zaidi kuliko wanawake, wao hununua vifaa vya ngono katika sherehe ambazo wanaume wanakua hawaalikwi. ''tulidhani kuwa kuna umuhimu sasa wa kufungua duka hili ili wenza waje kununua pamoja vifaa vya kujifurahisha wakati wa tendo la ndoa'' aliongeza bwana Kidd. Zaidi ya watu 500 hutembelea kila wiki katika maduka hayo, Michaela Snell amesema kuwa asilimia 25% wanaofika dukani hununua bidhaa za aina mbalimbali , wengine huja tu kuembelea. baadhi ya wateja wao huenda sehemu ambazo hazina bidhaa nyingi za kutisha wakati wengine wakienda moja kwa moja katika sehemu ya vifaa vya ngono. ''huwa tunawasalimia, wengine wanaitikia vizuri lakini wengine wanaogopa na kuenda moja kwa moja kwenye manunuzi, tunapata watu wa aina tofauti hapa'' anasema bi Snell. kwa mujibu wa tafiti iliyofanyika na kampuni ya kinga (kondom), asilimia 79 ya wanawake na asilimia 58 ya wanaume walioshiriki wanasema kuwa wamewahi kutumia vifaa vya kingono (sex toys). Sio lazima kwa wanunuaji kwenda katika maduka, kuna njia za mtandao pia ambazo hutumika kununua bidhaa. Wanunuzi walionda na wapenzi wao wanasema walikubwa na uoga mkubwa kwa mara ya kwanza. Richard Longhurst, mwanzilishi mwenza wa duka la Loveyhoney anasema kuwa mchanganyiko wa bidhaa unawapa nafasi ya kuchagua wanunuzi. Bwana Kidd anasema kuwa duka lao linapata watu wengi wanokuja kuliko wanaonunua kupitia mtandaoni. katika miaka 12 bi Snell anasema kuwa amekua na kampuni hiyo, kufanya kazi kwenye maduka ya bidhaa za ngono kumemsaidia sana kujua masuala ya ngono. ''ninafurahi sana kufanya kazi hapa, nilifanya maamuzi sahihi, nafurahia sana.	https://www.bbc.com/swahili/habari-50044151
entertainment	Diamond Platinumz: Sababu ya Tuzo za Tanzania kufa ni mimi	Msanii maarufu wa Tanzania Diamond Platinumz ametoa EP yake ijulikanayo kama FOA. Msanii huyu ambaye ameshinda tuzo nyingi duniani anasema EP hii ni kionjo tu cha Album kubwa itakayokuja baadaye. Diamond yuko Uingereza kutangaza kazi yake hii mpya na ametembelea studio zetu za London na kuzungumza na mwandishi wetu Salim Kikeke.	https://www.bbc.com/swahili/61127193
politics	Barua kutoka Afrika: Kizungumkuti cha namna ya kutuliza pepo la Robert Mugabe kiongozi wa zamani Zimbabwe	"Katika barua kutoka kwa waandishi wa Afrika, Brian Hungwe anaandika kwamba raia wengi wa Zimbabwea wameshutushwa kusikia kuwa mjane wa rais wa zamani wa Zimbabwe Robert Mugabe, alikua akikaa na mwili wa marehemu nyumbani kabla ya mazishi yake Jumamosi ya wiki iliyopita. Unakula vipi, unalala na kunywa vipi ukiwa umekaa na maiti nyumbani mwako kwa wiki kadhaa? Swali hilo limekuwa kitendawili kwa raia wengi nchini  tangu kufichuka kwamba mwili wa kiongozi huyo wa zamani - aliyefariki zaidi ya wiki tatu zilizopita akiwa na umri wa miaka 95 - unahifadhiwa  katika nyumba yake ya kifahari  Blue Roof mansion katika mji mkuu Harare. Wakati kukishuhudiwa mvutano baina ya serikali na familia yake kuhusu iwapo azikwe katika makaburi ya mashujaa au kijijini alikotoka Zvimba, kaskazini magharibi mwa Harare. wakati kukiwa hakuna taarifa rasmi kuhusu ulikowekwa mwili wa marehemu Mugabe, wengine walieneza uvumi kwamba Mugabe - kama mrithi wa chifu wa Zvimba, kijijini alikotoka, alikuwa tayari keshazikwa katika pango kwa mujibu wa tambiko za ukoo wake wa Gushungo, kufuatia mazishi yake ya kitaifa Harare na maombolezi na hafl aya kuutazama mwili wake huko Zvimba. Lakini picha za jeneza lililokuwa nyumbani kwake zilichipuka Jumatatu (Septemba 23) wakati mwanasiasa wa upinzani Julius Malema alipofika kutoa heshima zake za mwisho kwa Grace Mugabe. ""Mugabe alipumzika kwa amani...anapumzika,"" Bi Mugabe alisema wakati wa ziara ya Malema. Hili lilifuatwa kwa kuutazama mwili wa marehemu alafu chakula cha mchana kilichoandaliwa katika chumba cha pili kutoka alikolazwa maiti. Baadhi ya raia sasa  wanamithilisha na tambiko na tamaduni katika eneo la Tana Toraja nchini Indonesia, ambako huchukua muda mrefu kumzika maiti. Maiti huwekwa nyumbani.  waliofiwa huuosha na kuusafisha. Humletea maiti chakula mara mbili kwa siku pamoja na kahawa na hata siagara za kuvuta. Ni njia ya waliofiwa kukabiliana na majonzi na huzuni wa kuondokewa. watu huamini maiti husikia, na iwapo hawatomshughulikia maiti, pepo abaye yupo miongoni mwao atawasumbua. Tamaduni za watu wa kabila la Shonaambapo ukoo wa Gushungo unaangukia-  unahitaji tambiko kadhaa kutekeleza wkati kunakuwa na kifo. Tambiko hizo zinashinikiza  utambulisho wa pamoja na kuzisaidia familia na jamii kukabiliana na kuodnokewa na mpendwa wao. Wataalamu wa masuala haya nchini Zimbabwea wanasema tambiko za kabila la Shona mara nyingi hutokana na hofu ya maiti. Pepo wa marehemu huaminika kuwana nguvu, na mwenye hisia kama za binaadamu. aanaweza kuwaandamana walio hai  iwapo maiti hatoshughulikiwa ipasavyo. Baada ya kuitawala Zimbabwe tangu uhuru mnamo 1980, Mugabe alikuwa na uzito - alikuwa ni taasisi ya kisiasa. Baadhi ya raia Zimbabwe wanasema huenda pepo wake Mugabe alikuwa hayupo tayari kwa mazishi na pengine ndio sababu mwili wake uliwekwa nyumbani kwake kwa muda mrefu. Familia yake ilionekana kutokuwana tatizo na hilo, baadhi yao wakisema mojawapo ya mambi yake Mugabe ni kwamba mkewe asiondoke kamwe karibu na mwili wake mpaka atakapozikwa. Haijulikani wazi kwanini ametoa ombi kama hilo. Pengine familia inahofia  mwili wake utaharibiwa  kwa sababu za kitambiko. Kwa mujibu wa familia, Mugabe alikuwa na ombi jingine - azikwe  kijijini alikotoka, karibu na marehemu mamake, Bona. Kwa kawaida ombi la marehemu huheshimiwa, lakini alipokuwa hai, Mugabe aliwakaidi baadhi ya wapiganiaji uhuru wenzake waliotaka wasizikwe katika makaburi ya mashujaa mjini Harare. Zaidi kuhusu Robert Mugabe: Mhadhiri wa Historia profesa Gerry Mazarire anasema kumweka Mugabe juu ya mashujaa wengine waliopigania uhuru wa nchi  itakuwa ni kueneza uongo - kwamba yeye ndiye aliyeidhinisha nchi. Pia inadunisha mchango wa wengine - na huenda ingeashira kuwa serikali inashikiliwa mateka kwa kiburi cha mtu aliyefariki, anasema. Raia wengi wa  Zimbabweans chawakuweza kuelewa uamuzi wa  kutozikwa kwa Mugabe katika makaburi hayo ya mashujaa - unapokiuka maombi ya marehemu , unakasirisha pepo wake na ni vigumu kulituliza. Huenda familia ilihisi shinikizo hilo na hatimaye  Robert Mugabe amezikwa kijijini alikotoka huko Zvimba."	https://www.bbc.com/swahili/habari-49881939
business	SportPesa na Betin: Kampuni za kamari zasitisha huduma zao Kenya	Kampuni za kamari SportPesa na Betin zimesitisha operesheni zake nchini Kenya kufuatia mzozo wa muda mrefu kuhusu ulipaji wa kodi na serikali ya Kenya. Kenya imeziwekea kampuni hizo kodi ya asilimi 20 katika shughuli zake zote.SportPesa, na Betin zinadhibiti asilimia  60 ya sekta ya kamari  nchini Kenya , ikimaanisha kwamba maelfu ya wafanyakazi huenda wakapoteza kazi zao. Kampuni hizo za kamari zilisema mbali mbali kwamba zimeamua kuchukua hatua hiyo baada ya kodi ilizowekewa kufanya biashara yao kuendelea. Walisema kwamba kodi hiyo waliowekewa baada ya nyengine kuhusu mshindi imeathiri pakubwa faida yao. SportPesa, ambayo ndio kubwa zaidi nchini Kenya kutokana na ufuasi pia ilisema kwamba kuna ukosefu wa uelewa kutoka kwa serikali kuhusu jinsi mapato katika sekta hiyo hupatikana hatua iliozua mkwamo katika mazungumzo. Kamari ni biashara ya mabilioni ya dola barani Afrika, na utafiti unaonyesha idadi kubwa ya wacheza kamari wakicheza kwenye Ligi ya Primia ya Uingereza ambayo ina ufuasi mkubwa barani . Sportpesa, ambayo ilianza nchini Kenya ilipata pesa za kutosha na kupanuka hadi nchi nne ikiwemo Uingereza, ambapo iko na mikataba ya udhamini na timu ya Everton na  Hull City. Sportpesa pia ni mshirika rasmi wa betting wa Kiafrika wa ligi ya La Liga na ina mkataba na Timu ya Mashindano ya Mchezo wa magari ya langalanga kwa jina Formula 1. Mnamo mwezi Julai zaidi ya kampuni 25 za kamari zilipokonywa leseni zao za kufanya kazi  na serikali, kwa tuhuma za kutolipa ushuru. Kenya pia imekuwa ikizikamata kampuni za kamari zisizo halali , ikizifunga na hata kuwafukuza wakuu wa kampuni hizo kwa kukiuka vibali vyao vya kufanya kazi. Leseni zao bado hazijapeanwa tena. Uchunguzi wa kieneo ulibaini kwamba Kenya ina idadi kubwa zaidi ya wachezaji kamari barani Afrika wenye umri chini ya miaka 35. Wakenya zaidi ya nusu milioni wamepigwa marufuku na wadeni wao na serikali inaamini kwamba wengi walikopa pesa ili kucheza kamari. Utafiti unasemaje kuhusu kamari Kenya? Mchezo wa kamari unaendelea kuenea barani Afrika haswa miongoni mwa mashabiki wa soka. Ni biashara sasa iliyo na thamani ya mabilioni ya dola kwa kampuni zinazoendesha biashara hii, lakini si vile kwa wanaocheza, amebaini mwandishi wa BBC Ferdinand Omondi. Alipotembelea Katika chumba kimoja katikati mwa jiji la Nairobi,  aliwapata vijana kadhaa wakiwa wamesimama wakitizama televisheni kwa umakini, huku wakiwa wameshilia risiti mikononi. Walikuwa   ndani ya chumba cha kucheza kamari,  kwa ajili ya kujaribu bahari yao. Mara  nyingi mchezo wa kamari huchezwa kwa timu za kandanda za bara Ulaya , lakini kwa sasa msimu uko likizoni. Katika televisheni ni michezo ya kandanda bandia iliyotengenezwa kwa kompyuta, ambapo wachezaji wanakuwa ni  vibonzo, lakini bado wanakamari wanacheza kutambua mshindi baina ya timu  mbili bandia. Katika televisheni nyingine kuna  mashindano ya vibonzo vya mbwa , lakini  wachezaji hawajali, wanaendelea kubahatisha, anasema Omondi ambaye alitembelea kituo kimoja cha Kamari jijini Nairobi. Dommie, ni kijana ambaye hana kazi hufika kwenye kituo cha kamli kujaribu bahati yake: ''Sisi kama vijana tunajaribu kutafuta kazi hatuna, tumekuja kupata pesa ya  rahisi hapa, sio eti nanajua nitapata nini, hii ni kubashiri tu'' Ahadi ya kupata ushindi mkubwa ndio kivutio kikubwa Zaidi kwa wachezaji hawa. Utafiti uliofanywa na kampuni ya Geopoll unaonyesha kwa taifa la Kenya ndilo linaloongoza barani afrika kwa wachezaji kamari. Asilimia 75 ya wakenya walio na umri wa chini ya miaka 35 wamewahi kucheza kamari. Tanzania ni  miongoni mwa nchi tano zinazoongoza kwa mujibu wa utafiti huo. Wengi wanacheza kwa urahisi kwa njia ya simu. Mmoja wao ni Justin Sanyo, ambaye anasema kuwa, japo ni mwanasayansi aliye na mshahara wake, hawezi akakosa kutenga kiasi cha mshahara wake kucheza kamari. ''Baadhi yetu wamechukua mchezo wa kamari kama kazi, na kwa wengine ni tabia ya kila siku. Ila tunafahamu kwamba kamari ni biashara, na wenye makampuni wanataka tupoteze fedha ili wapate faida. Kwa hivyo tahadhari ukiwa unacheza, uchague kwa makini sana timu utakazofanya nazo kamari''. Kwa kuwa uwezekano wa kupoteza pesa ni mkubwa kuliko wa kuzipata, kwa wasio na kazi kama Dommie, ni kuhatarisha hela zao  kidogo walizo nazo. Alipoulizwa ikiwa ataweza kuuacha mchezo huo alisema: '' Huu ni mchezo ambao nimejiingiza, lakini usipende mtoto wako ajiingize kwenye mchezo huu, au mtu wako. Mimi nimesoma  niko na vyeti vyangu vimelala nyumbani, wakinipatia kazi mimi nitaacha, lakini sasa nitaachacje mchezo huu wakati ninakuja kubahatisha''. Wachezaji kamari wameufanya mchezo huu kuwa biashara ya thamani ya mabilioni ya dola Afrika na ulimwenguni. Sasa serikali pia zinataka haki zao kwa njia ya kodi. Nchini Kenya makampuni ya kamari hutozwa asilimia 30 ya mapato kama kodi, lakini katika bajeti ya nchi iliyosomwa hivi karibuni, serikali imeongeza kodi nyingine ya asilimia kumi kwa kila hela ilayowekwa kama kamari ama dau. Kumaanisha kuwa mchezaji atatozwa hata kabla hajashinda chochote. Ikiwa hatua hii itawavunja moyo wachezaji au la, ni swala la kusubiriwa.	https://www.bbc.com/swahili/habari-49864826
health	Serikali ya Tanzania yatangaza tahadhari ya mlipuko wa homa ya uti wa mgongo	Serikali ya Tanzania imetangaza tahadhari ya kiafya kufuatia mlipuko wa homa ya uti wa mgongo uliotokea katika  jimbo la Tshopo nchini Jamuhuri ya kidemokrasia ya Congo. Mganga mkuu wa serikali ya Tanzania Dkt. Aifelo Sichwale ameiambia BBC kuwa Wizara inaendelea kufuatilia kwa karibu mwenendo wa ugonjwa huo nchini DRC na kuchukua hatua ili kuzuia na kujiandaa kukabiliana na tishio la ugonjwa huo endapo utajitokeza nchini kama alivyozungumza na Martha Saranga	https://www.bbc.com/swahili/habari-58592857
politics	Saumitra Khan: Mbunge wa India atishia kumpatia talaka mkewe aliyehamia chama pinzani	"Uhusiano wa muda mrefu wa wanandoa wanasiasa  katika jimbo la India la West Bengal umegonga mwamba huku vichwa vya habari vikisema kwamba mume ametishia hadharani kumpatia talaka mkewe baada ya kuhamia chama pinzani. Siku ya Jumanne Saumitra Khan , mbunge kutoka chama cha waziri mkuu Narendra Modi cha Bharatiya Janata BJP alituma ilani ya talaka kwa mkewe Sujata Mondal Khan, siku moja baada ya kujiunga na chama cha Jimbo hilo Trinamol Congress Party TMC. Jimbo la West Bengal linajiandaa kwa uchaguzi mdogo  katika kipindi cha miezi michache  na kinyanganyiro kikuu ni kati ya BJP na TMC. Katika mkutano na waandishi wa habari  katika mji wa jimbo hilo Kolkata , siku ya Jumatatu , bi Mondal Khan alitangaza uamuzi wake kukihama chama cha BJP  huku akitoa sababu kadhaa za hatua yake. Alisema kwamba chama hicho hakikumpa heshima na kwamba kiliwakaribisha viongozi kadhaa wafisadi kutoka vyama vingine na kuahidi kuwazawadi bila ya kutilia maanani wanachama watiifu. ''Chama cha BJP kimekuwa Trinamol ndogo . Hivyobasi kwanini nisalie katika chama hicho? Kwanini nisiende katika timu kubwa ya Trinamol TMC''? , alisema. Saa chache baadaye, katika mkutano ulioitishwa kwa haraka, ambao waandishi wa habari waliutaja kuwa uliokumbwa na viroja, bwana Khan mwenye umri wa miaka 40 alizuia machozi huku akionesha uchungu wake na kutoa hasira wakati akitangaza uamuzi wake wa ""kukata uhusiano wa miaka 10"" na mkewe. Alimuomba mkewe kufuta jina lake la mwisho . ''Tafadhali usiendelea kutumia jina la 'Khan', tafadhali usijiite Saumitra Khan. Nakupatia uhuru wako wote uendelee na siasa yako, chombo cha habari cha Press Trust of India kilimnukuu akisema. Baadaye aliendelea kusema '' TMC kimemuiba mke wangu , kimeiba penzi langu. Mwanahabari mkongwe kabisa katika jiji hilo alisema ilikuwa ""mchezo wa kuigiza wa kisiasa ambao haujawahi kushuhudiwa hapo awali"" na hadithi ya ndoa inayokwisha, iliyochezwa kwenye vituo vya habari vya Runinga, imeamsha watu. Tangu mikutano ya waandishi wa habari Jumatatu, wawili hao walitafutwa na waandishi wa habari na walitoa mahojiano kadhaa - ya kibinafsi na ya kisiasa yanayoingiliana. ""Alikuwa mpenzi wangu. Alikuwa mke mzuri sana. Alikuwa udhaifu wangu pekee. Kwa kweli, nina hisia. Tulikuwa pamoja kwa miaka 10,"" Bwana Khan alimwambia mwandishi wa habari mmoja. Alikubali jukumu la mkewe katika ushindi wake wa uchaguzi mwaka jana - alizuiliwa kuingia katika eneo bunge lake na korti kuhusiana na kesi ya jinai na alikuwa amefanya kampeni nyingi kwa niaba yake, akienda nyumba kwa nyumba akiomba kura na kutembelea vijiji vya mbali kutoa hotuba. ""Lakini muda wetu umeisha. Sina uhusiano wowote naye,"" alisema. ""Nimekubali - Sujata hayupo tena kwangu."" Kwa mwandishi mwengine, alipuuza madai ya mkewe kwamba hakuheshimiwa katika BJP. ""Bwana Modi anamwita kama dada yake. Anaweza kuomba nini zaidi?"" Aliuliza. Bi Mondal Khan pia alivunjika moyo katika mahojiano wakati alimshtumu mumewe kwa kumpuuza kwa miezi 10 iliyopita. ""Amekuwa akijishughulisha na siasa. Hana muda na mimi. Kwa miezi, hajajisumbua kuuliza ikiwa nimekula au nimelala vipi,"" alisema. Aliwashutumu viongozi wa BJP kwa ""kumchochea"" mumewe na kujaribu ""kuharibu ndoa yake"". ""Nani amesema kwamba Soumitra anatishia kuniacha?"" Aliuliza vyombo vya  habari akijaribu kuzuia  machozi kutiririka. Wanasiasa kuhamia vyama vingine sio jambo la  kawaida nchini India. Na kwa kweli hawapaswi kumshangaza Bwana Khan - alianza kazi yake katika chama cha Congress, akahamia TMC mnamo 2013 na akajiunga na BJP mnamo Januari 2019 tu. Pia, haijulikani kwa wapinzani wa kisiasa kukaa pamoja. Huko India, na ulimwenguni kote, kuna matukio ya wanafamilia wanaounga mkono vyama pinzani na ndoa zenye furaha katika uwanja wote wa kisiasa. Huko Bengal pia, kama vile Bi Mondal Khan ameonyesha, wanasiasa kadhaa wa eneo hilo - baba na wana,  wajomba na kaka - ambao wanaunga mkono vyama vivyopingana kabisa ""wanaishi kwa furaha na hakuna mtu anayewaambia waachane"". ""Ni njama ya BJP, wanamwomba aachane nami,"" alimwambia mmoja aliyemuhoji. ""Lakini nadhani siasa na nyumba ni tofauti na zinapaswa kuwekwa kando."""	https://www.bbc.com/swahili/habari-55434051
technology	Twitter: Fahamu watu maarufu waliofungiwa na twitter kwa kukiuka sheria zake	"Mtandao wa Twitter umemfungia mwandishi maarufu wa vitabu nchini Marekani, Dkt. Naomi Wolf baada ya kusambaza taarifa potofu kuhusu chanjo ya corona. Dkt. Wolf, ambaye ameendelea kugonga vichwa vya habari nchini Marekani kwa kitabu chake ambacho kinakosoa masuala mengi kuhusu chanjo ya corona kinachoitwa 'The Beauty Myth'. Akitumia mtandao wake huo wa Twitter wenye wafuasi zaidi ya 140,000, Mwandishi huyo amemfananisha pia Dkt. Anthony Fauci, mmoja wa washauri wa juu wa masuala ya Covid nchini Marekani na shetani. Hivi karibuni pia aliweka pia kwenye ukurasa wake wa Twitter mkojo na kinyesi cha watu waliochanjwa chanjo ya corona akieleza utenganishwe na watu wasiochanjwa. Dkt. Wolf ni mmoja tu kati ya watu mashuhuri ambao walifungiwa mitandao yao kutokana na kuchapisha taarifa potofu. Je ni watu gani wengine maarufu waliokumbwa na rungu la kufungiwa akaunti zao? Rais wa zamani wa Marekani, Donad Trump anafahamika zaidi kwa kuchapisha taarifa tata hasa wakati akiwa Rais wa nchi hiyo. Ni miongoni mwa watu mashuhuru ambao walipenda sana kutumia mitandao ya kijamii kufikisha ujumbe akiwa na wafuasi zaidi ya milioni 88, lakini utata wa machapisho yake yalifanya mtandao wa Twitter kumfungia na kmchunguza. Alichapisha taarifa iliyodaiwa kuleta uchochezi, kufuatia kupinga kwake matokeo ya uchaguzi mkuu wa Marekani, yaliyompa ushindi, Joe Biden. Katika moja ya ujumbe wake aliandika: ""Wamarekani 75,000,000 Wazalendo walionipigia kura, Marekani Kwanza, fanya Marekani kuwa bora tena, watakuwa na sauti inayosikika siku zijazo. Hawatakosewa heshima au kuchukuliwa kwa uonevu kwa namna yoyote ile!!!"". Mtandao wa Twitter ulisema ujumbe huo ""unatafsiriwa kama ishara zaidi ya kuwa Rais Trump hana mpango wa kuhakikisha kunafanyika 'mabadilishano ya madaraka kwa njia ya amani'"". Katika ujumbe mwingine rais aliandika: ""Kwa wote ambao wameuliza, sitahudhuria hafla ya kuapishwa Januari 20."" Rais wa Nigeria, Muhammadu Buhari na yeye hivi karibuni amekutana na rungu la Twitter la kuondoa baadhi ya machapisho yake na kushikilia akaunti yake kwa kile kinachodaiwa kuchapisha taarifa zinazochochea vurugu hasa Kusini Mashariki wa nchi hiyo. Moja ya chapisho la Rais Buhari, lililopigiwa kelele ni lile alilowasema raia wa eneo hilo la Kusini Mashariki mwa Nigeria kwa kushambulia na kuharibu miundo mbinu ya serikali. ""Wengi wa wanaofanya vitendo hivi hawaelewi kabisa kuhusu athari na vifo vilivyotokea wakati wa mapigano ya weyewe kwa wenyewe. Wengi tuliokuwa eneo la tukio kwa miezi 30 na kupigana vita, tutazungumza nao katika lugha abayo wataielewa,"" alisema Buhari kwenye mtandao huo. Raia wengi wa Nigeria walitoa taarifa Twitter, wakitaka chapisho hili liondolewe wakiliona kama linatishia na kuashiria vita. Baada ya Twitter kuchukua hatua, serikali ya nchi hiyo nayo ikajibu mapigo kwa kuzuia shughuli za Twitter nchini humo. Inaelezwa kwamba nchi hiyo ina watumiaji zaidi ya milioni 39 wa Twitter ambao wengi wao sasa baada ya mtandao huo kuzimwa nchini Nigeria wameanza kutumia njia ya VPN ili kuupata mtandao huo. Mwimbaji huyu mkongwe wa Marekani, alikuwa msanii wa mwanzoni kabisa kushitakiwa baada ya kuweka chapisho linalomdhihaki mmoja wa wanamitindo nchini humo. Ingawa kesi hiyo iliisha juu kwa juu, lakini akaunti yake ya Twitter, iliyokuwa na wafuasi zaidi ya 620,000 ilifungiwa. Hata hivyo Msanii huyo amefungua akaunti nyingine ya mtandao huo. Rapa mwanadada Azealia Banks pia wa Marekani mara kadhaa na yeye alifungiwa akaunti yake kwa sababu ya kutoa maneno ya kashfa kwa wapinzani wake, akiwemo nyota Zayn Malik wa Kampuni ya One Director. Mbali na hao pia afisa wa ngazi ya  Ikulu ya Marekani chini ya utawala wa Trump Steve Bannon, alifungiwa akaunti yake na Twitter siku mbili baada ya uchaguzi mkuu wa mwaka 2020 baada ya kumdhihaki Dkt. Anthony Fauci a mkurugenzi wa FBI Christopher Wray. Msanii maarufu wa India, mwaka 2017 alichapisha chapisho lililomdhihaki mwanaharakati wa nchi hiyo Shehla Rashid na kusababisha Twitter kuungia akaunti yake kama ilivyotokea kwa  Kamaal Rashid Khad, ambaye ni muigizaji aliyefungiwa akaunti yake mwaka huo huo. Baada ya akaunti yake kufungiwa Kamaal alitangaza kuifungulia mashataka Twitter, baadae akafungua akaunti nyingine. Mtangazaji maarufu wa marekani Anthony Cumia, Mwanamuziki Talib Kweli, na mwandishi maarufu na mwanaharakati nchini Misri, Wael Abbas, ni miongoni mwa watu maarufu waliokutwa na dhahma ya kufungukiwa akaunti zao na Twitter. Hata chombo cha habari cha Aljazeera, idhaa ya kiarabu nayo ilifungiwa akaunti yake bila kuelezwa wazi sababu zake. Mtandao wa Twitter una mamlaka ya kufungia watumiaji wake wanaokiuka masharti yaliyoweka, wakifungia kwa namna mbili; kwa muda ama moja kwa moja. Kampeni ya kufungia akaunti zinazokiuka masharti ikiwemo ya kutochochea, ilianza mwaka 2015 na siku moja tu baada ya kampeni hiyo kuanza akaunti zaidi ya 10,000 zilifungiwa."	https://www.bbc.com/swahili/57391090
sports	Tetesi za soka Ulaya Jumatatu tarehe 30.08.2021:Dias, Damsgaard, Mbappe, Ronaldo, Kounde, Dalot, Trippier, Edouard, Martinez	Mlinzi wa Ureno Ruben Dias ameongeza kandarasi yake huko Manchester City hadi 2027. Dias mwenye umri wa miaka  24, alijiunga na City  kutoka Benfica kwa mkataba wa miaka sita mnamo Septemba 2020 kwa pauni milioni 65. Alisaidia City kushinda Ligi Kuu na Kombe la Carabao, na kufika fainali ya kwanza ya Ligi ya Mabingwa. Dias alichaguliwa kama Mchezaji Bora wa Mwaka wa kiue na  Chama cha Waandishi wa Soka na Mchezaji bora wa msimu kipindi kilichopita Liverpool , Leeds na Aston Vila huenda zikawasilisha ombi la muda wa lala salama ili kumsajili winga wa Denmark Mikkel Damsgaard , lakini Tottenham imejiondoa katika kivumbi cha kumwania mchezaji huyo mwenye umri wa miaka 21 , ambaye nyota yake ilionekana wakati wa mashindano ya Euro 2020. (La Repubblica via Sport Witness) Paris St-Germain bado hawajajibu ombi la Real Madrid kwa mshambuliaji wa Ufaransa Kylian Mbappe, 22, na klabu hiyo ya La Liga imeweka tarehe ya mwisho ya Jumatatu kwa timu hiyo ya Ligue 1 kukubali au kukataa ombi hilo (Marca) Sevilla haitakubali ofa ya chini ya euro 80m (pauni milioni 68.5) kwa beki wa Ufaransa Jules Kounde. Chelsea imekuwa ikihusishwa na uhamisho wa mchezaji huyo wa miaka 22 baada ya kumuuza mchezaji mwenzake wa kimataifa Kurt Zouma, 26, kwa West Ham. (Marca - in Spanish) West Ham wanakaribia kumaliza makubaliano ya mkataba wa pauni milioni 25 kumsajili kiungo wa Croatia Nikola Vlasic, 23, kutoka CSKA Moscow. (Guardian) Aston Villa wanaandaa ofa ya pauni milioni 15 kwa ajili ya kiungo wa kati wa miaka 21 wa Liverpool na England Curtis Jones, 20, ambaye bado hajaonekana katika kikosi cha Reds msimu huu. (Sun) Everton, Brighton, Leeds na Crystal Palace wote wako kwenye mbio za kumsajili winga wa Manchester United na Wales Daniel James, 23, ambaye yuko huru kuondoka Old Trafford huku mshambuliaji wa Ureno mwenye umri wa miaka 36 Cristiano Ronaldo akiwa tayari kuwasili Juventus. (Star) Everton wako kwenye mazungumzo juu ya makubaliano ya kumsajili mshambuliaji wa Venezuela Salomon Rondon kutoka Dalian Professional ya China. Rafael Benitez, kocha wa Toffees alimsimamia kijana huyo wa miaka 31 nchini China na huko Newcastle. (Sky Sports) Watford wanafanya mazungumzo na Birmingham juu ya kumuuza nahodha wa kilabu mwenye umri wa miaka 33 Troy Deeney kwa upande wa Mabingwa. (Athletic - subscription required) Torino wanatafuta uhamisho wa mkopo kwa kiungo wa Leicester na Ubelgiji Dennis Praet, 27, ambaye hajajitokeza Foxes msimu huu. (Tuttomercatoweb, via Sport Witness) Juventus watafuatilia uhamisho wa mchezaji wa kimataifa wa Ubelgiji Axel Witsel, 32, na Massimiliano Allegri ikitaka kuimarisha safu yake ya kiungo wa kati. (Sky Sport - in Italian) Klabu ya Serie A inaweza pia kumchukua mshambuliaji wa Paris St-Germain ya Argentina Mauro Icardi, 28, ambaye alifunga magoli 124 katika michezo 219 katika kipindi cha miaka sita kwa wapinzani wa Juve, Inter Milan. (Tuttosport - in Italian) Bayern Munich wamefikia makubaliano ya kumsajili kiungo wa Austria Marcel Sabitzer, 27, kutoka kwa wapinzani wa Bundesliga RB Leipzig kwa euro 16m (£ 13.7m). (Bild - in German)	https://www.bbc.com/swahili/habari-58381218
business	Wafugaji 2000 Kenya wanakadiria hasara baada ya kusalia na pesa zisizotumika	"Zaidi ya wafugaji 2,000 wa kuhama hama nchini Kenya wamesalia noti za zamani za shilingi  elfu moja ($10) ambayo haitumiki tena nchini humo.Wafugaji hao ambao wamekuwa wakilisha mifugo wao katika misitu ya Witu na Boni Pwani ya Kenya wanasema hawakufanikiwa kufika nyumbani kubadilisha noti hizo baada ya ''kushindwa kufikia muda wa mwisho wa Septemba 30 uliowekwa na Benki Kuu ya Kenya ."" Wafugaji hao sasa wanatoa wito  kwa Benki Kuu ya Kenya kuwapa fursa ya kubadilisha noti hizo za zamani Baadhi yao waliliambia Gazeti la Nation, kuwa walifahamishwa kwamba noti hiyo ya shilingi 1,000 haitumiki tena walipofika maeneo ya mjini  na kujaribu kuitumia kununua bidhaa. ""Tulijaribu kulipia chakula katika mgahawa mmoja mjini Minjila, tukaambiwa pesa hiyo haitumikio tena. Karibu tukosane na mmiliki wa mgahawa huo lakini tulielezewa kilichojiri,"" alisema Mohammed Barisa. Bw Barisa pia aliongezea kuwa karibu wafugaji 2,000 bado wapo malishoni na hawana habari kuhusu mabadiliko yanayoendelea nchini. Kundi la wafugaji liliondoka nyumbani mwezi Februari mwaka huu kutafutia mifugo yao malisho na maji na inasemekana hawakua na mawasiliano ya aina yoyote au ufahamu kuhusu mabadiliko ya sarafu ya shilingi elfu moja. Wafugaji hao hao wameelezea hasara waliopata kutoka kwa wafanyibiashara walaghai walionunua mifugo yao kwa kutumia Noti hiyo ya zamani walipokua njiani kurejea nyumbani. ""Tuliwauza watu kadhaa kondoo na mbuzi na walitulipa kwa kutumia noti ya shilingi 1,000. Tumesalia na karibu shilingi 200,000 ($2,000), na sasa tumearifiwa kuwa ni karatasi ambayo hakuna benki inaweza kukubali,""Ishmael Barako, mmoja wa wafugaji hao aliimbia gazeti hilo. Wafugaji hao sasa wanatoa wito kwa Gavana wa Benki Kuu ya Kenya Patrick Njoroge kuwapa nafasi ya kubadilisha noti hizo za zamani. ""Tupo katika makundi tofauti kutoka maeneo tofauti na kiongozi wetu anaweza kuthibitisha kila kitu kwa njia ya uwazi ili kutuokoa dhidi ya hasara inayotukodolea macho,""aliongeza Bw. Barako. Kwa mujibu wa Shirika la kitaifa la kukabiliana na Ukame, zaidi ya wafugaji wa kuhama hama 5,000 waliripotiwa kuhamia maeneo ya Lamu na Tana Delta Pwani ya Kenya kutafutia mifugo wao malisho na maji."	https://www.bbc.com/swahili/habari-49944718
health	Jumba la maonyesho kuhusu Uke kufunguliwa London 'kutokomeza aibu'	"Jumba la kwanza la maonyesho duniani linalonuiwa kuonyesha kuhusu sehemu nyeti ya uke linatarajiwa kufunguliwa Uingereza. Vagina Museum linalotarajiwa kufunguliwa mjini London litazinduliwa rasmi kwa mara ya kwanza November 16 kufuatia kampeni ya kuchangisha £50,000 kutoka kwa umma. Jumba hilo linatarajiwa kuelimisha na kutoa uhamasisho  kuhusu sehemu hiyo nyeti ya mwanamke na afya ya uke na pia kukabiliana na unyanyapaa. Muasisi wake analitaja jumba hilo kama "" jumba la kwanza duniani  linalolenga kuangazia umbo la mwanamke."" Jumba hilo litaangazia maonyesho ya sanaa, michezo ya kuigiza, warsha na pia vichekesho, vyote vikiwa ni kuangazia kuhusu uke. Mkurugenzi Florence Schechter aliamua kuliidhinisha jengo hilo la maonyesho mnamo 2017 baada ya kugundua Jumba la Phallological lililopo nchini Iceland, linaloonyesha kwa ukubwa uume, na kukosa kujumuisha sehemu hiyo nyeti ya umbo la mwanamke. Amesema lengo la kufunguliwa jumba hilo la maonyesho London ni ""kufuta unyanyapaa kuhusu mwili na umbo la mwanamke"" kwa kila mtu haijalishi asili, jinsia au mahusiano. Bi Schechter amesema jumba hilo ambalo ni la kitamaduni litaendesha miradi kwa watoto katika familia na pia shuleni. Litaendehsa harakati za kuhakikisha watoto wanajihisi sawa kuzungumzia kuhusu sehemu hiyo nyeti ya mwanamke kuanzia umri mdogo. ""Wanapohisi aibu, inakuwa vigumu kuzungumzia mambo,"" amesema. ""Ni kuhusu kuondoa unyanyapaa kutoka sehemu hiyo ya mwili na kuwa wakweli kuhusu kazi yake."" ""Hii ni sehemu ya mwili ambayo watu wanapaswa kujivunia. Jumba hili ni njia nzuri  ya kusambaza ujumbe kwamba hakuna sababu ya kuona aibu kuhusu uke."" Jumba hilo 'Vagina Museum' linashirikiana pia na madaktari wa Royal College of Obstetricians na madaktari wengine wa afya za uzazi kwa wanawake kuwashirikisha wanawake katika mjadala kuhusu miiko iliopo kuhusu afya ya wanawake. Mradi wa jumba hilo utahimiza elimu ya afya na ushirkiano wa tendo la ndoa na itashirikiana na madaktari na wataalamu wa afya kutoa huduma na usaidizi kwa jamii ya watu waliobadilisha jinsia au waliozaliwa na jinsia mbili wasiokuwemo katika kundi la ima wanawake au wanaume. Zoe Williams, mkurugenzi wa jumba hilo ameiambia BBC kwamba: ""Kufikia sasa kumekuwa na muitikio mzuri sana.  Tumeguswa na namna watu wegi wanasema hii ni fikra nzuri."" Bi Schechter ameongeza kuwa jumba hilo la maonyesho ambalo halitolipisha kiingilio, litaruhusu watu wa jinsia tofauti kwasababu ""sio kila aliye na uke ni mwanamke, na sio kila mwanamke ana uke""."	https://www.bbc.com/swahili/habari-49765301
politics	Mzozo wa Israel na Palestina: Kiasi gani cha fedha Israel hupokea kutoka Marekani?	"Kufuatia kuongezeka kwa ghasia za hivi karibuni kati ya Waisraeli na Wapalestina, Rais Joe Biden anakabiliwa na maswali kutoka kwa wanachama wa chama chake cha Democratic kuhusu kiwango cha misaada ambacho Marekani hutuma kwa Israel. Seneta Bernie Sanders alisema Marekani lazima ""iangalie sana"" namna  pesa zinavyotumiwa. Hivyo basi Israeli hupata fedha kiasi gani kutoka Washington na huitumia kwa shughuli gani? Mnamo mwaka wa 2020, Marekani ilitoa msaada wa dola bilioni 3.8 kwa Israel kama sehemu ya ahadi ya kila mwaka ya muda mrefu iliyofanywa chini ya utawala wa Barack Obama. Karibu misaada hii yote ilikuwa kwa ajili ya msaada wa kijeshi. Mkataba uliosainiwa mnamo 2016 na Rais Obama unaangazia  jumla ya dola za Marekani milioni 38.000 za msaada wa kijeshi kwa muongo mmoja wa mwaka 2017-2028. Kwa kuongezea hili, mwaka jana Marekani ilitoa dola za Kimarekani milioni 5 kuwapa makazi wahamiaji nchini Israel. Nchi hiyo ina sera ya kukubali Wayahudi kutoka sehemu nyingine za ulimwengu kama raia. Kwa miaka mingi, pesa kutoka Marekani zilisaidia Israel kukuza moja ya majeshi yaliyoendelea zaidi ulimwenguni, na pesa hizo zinasaidia kununua vifaa vya kisasa vya jeshi la Marekani. Kwa mfano, Israel ilipata ndege 50 za kivita za F-35, ambazo zinaweza kutumika kwa mashambulizi ya kombora. Kufikia sasa ndege 27 zimeshafikishwa, kwa gharama ya karibu Dola za Marekani milioni 100 kila moja. Mwaka jana, Israel pia ilinunua ndege nane za KC-46A Boeing Pegasus kwa wastani wa dola bilioni 2.4. Hizi zina uwezo wa kuongeza mafuta kwenye ndege kama F-35 angani. Kati ya dola bilioni 3.8 zilizopewa Israeli mnamo 2020, dola milioni 500 zilikuwa kwa ajili ya ulinzi wa makombora, ambayo ni pamoja na uwekezaji katika mifumo mingine ambayo inaweza kuzidhibiti  roketi zinazoingia kwa mashambulizi. Tangu 2011, Marekani imechangia jumla ya dola bilioni 1.6 kwa mfumo wa ulinzi wa Iron Dome. Kwa kuongezea, Israel ilitumia mamilioni kushirikiana na Marekani kwa maendeleo ya teknolojia ya kijeshi, kama mfumo wa kugundua mashimo ya chini ya ardhi yaliyotumiwa kupenya Israel. Serikali ya Israel inawekeza sana katika vifaa vya kijeshi na mafunzo, na hutumia misaada kutoa ujumbe kwamba  si nchi ndogo kuliko mataifa mengine yenye nguvu. Tangu vita vya pili vya dunia, Israel imekuwa ndiye mpokeaji mkubwa zaidi wa misaada ya nje ya Marekani. Mnamo mwaka wa 2019, mwaka wa hivi karibuni kuchapisha takwimu kamili, Israel ilikuwa mpokeaji wa pili kwa ukubwa wa misaada ya kigeni ya Marekani baada ya Afghanistan, kulingana na Shirika la Maendeleo ya Kimataifa la Marekani (USAID). Pesa nyingi zilizotolewa kwa Afghanistan zilitumika kuunga mkono juhudi za jeshi la Marekani la kutuliza nchi hiyo, iliyokuwa katika vita wakati wa uvamizi wa Marekani mnamo mwaka 2001. Lakini kwa kuondolewa kwa wanajeshi wa Marekani nchini  Afghanistan, iliyopangwa kufanyika Septemba mwaka huu, karibu dola milioni 370 tu ziliombwa kufikia mwaka 2021. Israeli inapokea pesa nyingi zaidi katika ukanda wa Mashariki ya Kati. Misri na Jordan pia ni wapokeaji wakuu wa misaada ya Marekani. Wote wawili wana mikataba yao ya amani na Israel. Kila mmoja alipokea karibu Dola za Marekani milioni 1.5 za msaada mnamo mwaka 2019. Wakati huo huo, Rais Biden alirudisha pesa kiasi cha dola milioni 235 kwa shirika la UN linalosaidia wakimbizi wa Kipalestina. Fedha hii ilikatwa na serikali ya mtangulizi wake, Donald Trump, mnamo 2018. Kuna sababu kadhaa kwa nini Marekani inatoa msaada mwingi kwa Israel, pamoja na ahadi za kihistoria zinazohusiana na msaada wa Washington kwa kuundwa kwa serikali ya Kiyahudi mnamo 1948. Kwa kuongezea, Israel inachukuliwa na Marekani kama mshirika muhimu katika Mashariki ya Kati, na malengo ya pamoja na kujitolea kwa pande zote kwa maadili ya kidemokrasia. ""Misaada ya nje ya Marekani  imekuwa sehemu muhimu katika kuimarisha uhusiano huu,"" inasema idara ya Utafiti ya Congress. ""Maafisa wa Marekani na wabunge wengi kwa muda mrefu wamekuwa wakiitazama Israel kama mshirika muhimu katika eneo hilo."" ""Msaada wa Marekani husaidia kuhakikisha kuwa Israel inaimarisha jeshi lake dhidi ya vitisho vya kieneo,"" linasema shirika la usaidizi wa kigeni la Marekani. Na ""inalenga kuhakikisha kuwa Israel iko salama vya kutosha kuchukua hatua za kihistoria zinazohitajika kufikia makubaliano ya amani na Wapalestina na kwa amani kamili ya kikanda."" Kuhakikisha kuwa Israel inaweza kujilinda dhidi ya vitisho katika ukanda imekuwa msingi wa sera za kigeni za Marekani kwa marais wote wa Democratic and Republican kwa miongo kadhaa. Jukwaa la uchaguzi la Chama cha Democratic la mwaka  2020 lilielezea ""msaada mkubwa"" kwa Israel, lakini wengine kwenye mrengo wa kushoto zaidi wa chama sasa wanahoji ahadi ya misaada ya Marekani kwa nchi hiyo."	https://www.bbc.com/swahili/habari-57241990
technology	Serikali ya Tanzania yabadili kanuni za miundombinu ya utangazaji kidigitali	Serikali ya Tanzania imebadili kanuni za miundombinu ya utangazaji kidigitali ambapo sasa chaneli zote za ndani ya nchi zitapatikana kwenye visimbusi vyote. Waziri wa Habari, Mawasiliano na Teknolojia ya Habari, Nape Nnauye amesema tangu kuondolewa kwa chaneli hizo kwenye visimbusi vya kulipia kumekuwa na kilio kikubwa kwa wananchi, na hata wadau wengine. Kuhusu hayo na mengine kuhusu kanuni mbalimbali amezungumza na Scolar Kisanga.	https://www.bbc.com/swahili/habari-60221274
business	Kampuni ya Nike yawasilisha kesi kwa madai ya kuhusishwa na 'Viatu vya shetani'	"Kampuni ya Nike inashitaki ubunifu wa kampuni ya MSCHF iliyopo Brooklyn juu ya uzinduzi wa kile kinachosemekana kuwa ""Kiatu cha shetani"" chenye tone la damu ya kweli ya binadamu kwenye soli za viatu. Viatu hivyo vinavyouzwa kwa dola 1,018 sawa na (pauni 740), ambavyo vimechorwa alama ya msalaba iliyopinduliwa na pentagramu (nyota ya ncha tano katika duara) na maneno ""Luka 10:18"", vimetengenezwa kwa kuboresha muundo wa kiatu cha Nike Air Max 97s. Kampuni ya MSCHF ilitoa jozi ya viatu 666 Jumatatu ikishirikiana na mwanamuziki Lil Nas X na kusema kwamba vyote viliuzwa chini ya dakika moja. Kampuni ya Nike imedai kuingiliwa kwa chapa au alama ya biashara ya kampuni yake. Viatu vya rangi nyeusi na nyekundu ""vilivyotolewa"" na kampuni ya MSCHF Jumatatu, kulikwenda sambamba na uzinduzi wa nyimbo mpya ya mwanamuzi Lil Nas X ya Montero ya (Call Me By Your Name), ambayo ilitolewa kwa mara ya kwanza kwenye mtandao wa YouTube Ijumaa iliyopita. Katika video ya muziki huo, mwanamuziki huyo wa rapa anateleza kwenye mlingoti kutoka peponi au mbinguni hadi jehanamu au motoni, akiwa amevaa viatu hivyo. Taswira na hiyo na viatu ambavyo vimeandikwa andiko la Bibilia Luka 10:18 - ""Akawaambia, 'Nilimuona shetani akianguka kama radi kutoka mbinguni'."" Kila kiatu kina soli maalum ya muundo wa kampuni ya Nike yenye sentimita za ujazo 60 za wino mwekundu na tone la damu ya binadamu, ambayo ilichangiwa na wanachama wa kampuni hiyo. Kampuni ya Nike ambayo ni maarufu kwa viatu vya michezo imesema kuwa katika kesi yake iliyowasilishwa kwenye mahakama moja mjini New York, kuwa haiidhinishi au kuruhusu utengenezaji wa 'Viatu vya Shetani'. Kampuni ya Nike inataka mahakama kusitisha kampuni ya MSCHF kuuza viatu hivyo na pia kuwazuia kutumia nembo yao ya muda mrefu maarufu kama 'Swoosh'. ""Kampuni ya MSCHF na viatu vyake vya shetani ambavyo havijaidhinishwa kuna uwezekano mkubwa kukasababisha mkanganyiko na dhana fulani na kutengeneza fikra mbaya kati ya bidhaa ya kampuni ya MSCHF na kampuni ya Nike,"" Kampuni hiyo ya utengenezaji viatu vya michezo imesema katika kesi yake iliyowasilisha. ""Kwanza, tayari kuna ushahidi wa kutosha unaoonesha mkanganyiko na dhana potofu sokoni, ikiwemo wito unaotaka watu kususia bidhaa za kampuni ya Nike kufuatia uzinduzi wa viatu vya shetani vya kampuni ya MSCHF, ambavyo inaonekana kana kwamba kampuni ya Nike ndiyo ambayo imeidhinisha na kuruhusu utengenezaji wa bidhaa za hiyo."" Kesi iliyowasilishwa inarejelea ujumbe wa mtandao wa Twitter uliotumwa na mshawishi mkubwa wa viatu @Saint  Ijumaa iliyopita, ambao ulianza kuarifu wateja wake kuhusu kuzinduliwa kwa viatu hivyo na kuvipa umaarufu zaidi kwa umma wikendi kwenye mtandao wa kijamii na hata vyombo vya habari vya Marekani. Baadhi ya wenye msimamo mkali akiwemo gavana wa Dakota Kusini Kristi Noem, na wafuasi wengine wa kidini, wameshutumu viatu hivyo vyenye utata na kumkosoa rapa Lil Nas X na kampuni ya MSCHF kwenye mtandao wa Twitter. Hata hivyo, Lil Nas X alimjibu gavana huyo pamoja na viongozi wa kidini kwenye mtandao wa Twitter, na Jumatatu katika mtandao huo, kulikuwa na vibonzo vya mzaha kwenye wasifu wake baada ya kampuni ya Nike kusema kwamba imechukua hatua ya kisheria."	https://www.bbc.com/swahili/habari-56573358
religion	Tamaduni za kipekee na za ‘ajabu’ Afrika	"N﻿a Dinah Gahamanyi B﻿BC Swahili Utamaduni ni jinsi binadamu anavyokabili maisha katika mazingira yake. Hii pamoja na ujuzi, Imani, Sanaa, sheria , mila, desturi, ambavyo mtu anajipatia kama mwanajamii. Inapokuja kwamba mambo fulani yanakubaliwa na jamii fulani kutekelezwa basi huitwa utamaduni wa jamii hiyo. Tutakubaliana kwamba walau kila mmoja wetu ni sehemu ya utamaduni fulani, na tunajivunia tamaduni zetu kwa vile ni sehemu ya maisha yetu. Waswahili husema msahau mila ni mtumwa!. Katika baadhi ya jamii za Kiafrika  na dunia kwa ujumla baadhi ya tamaduni   hujitokeza na kuonekana kuwa za kipekee,  kwa jamii nyingine. Katika Makala hii tunaangazia baadhi ya tamaduni zinazoonekana kuwa za kipekee kutoka baadhi ya mataifa ya  Kiafrika. Utamaduni wa shangazi wa bibi harusi  kufanya tendo la ndoa na mume wa mpwa wake huenda likawa jambo la ajabu katika jamii nyingi, lakini sio jambo geni kwa Jamii ya  Banyankole (au Manakole). Wanyankole ni wenyeji wilaya za Mbarara, Bushenyi, Ntungamo, Kiruhura, Ibanda, Isingiro na  Ntungamo magharibi mwa Uganda. Ndoa katika jamii hii, sawa na jamii nyingi za Kiafrika  ni jambo muhimu sana  kwani wazazi hufurahishwa na ndoa za watoto wao ambao huwapatia wajukuu na kuendeleza kizazi. Heshima ya familia ya bibi harusi  ni jambo muhimu sana…na hii itatokana na  binti yao kuolewa akiwa bikra. Lakini bibi harusi anapoolewa na kubaini kuwa mumewe ana tatizo la kufanya tendo la ndoa, humfahamisha shangazi yake, ambaye huhakikisha iwapo kweli mume wa mpwa wake hawezi kufanya tendo hilo, kwa kufanya tendo la ndoa mume wake ili kujiridhisha kwamba kweli ana tatizo hilo au la. Anapobaini kuwa  kweli mkwe hajiwezi kimapenzi huwapatia wanandoa  ushauri kuhusu hatua inayofuata... unaweza kuwa ushauri wa ufundi wa tendo hilo kama atabaini kuwa ndilo tatizo , au ushauri wa matibabu, pale anapoona mkwe anauhitaji. Utamaduni mwingine  ambao huenda ukawa ni wa nkipekee katika jamii hii ya magharibi mwa Uganda ni ule wa baba mkwe kushiriki tendo la ngono na mke wa mwanaye wa kiume. ‘’Katika mila ya Kinyankole ni jambo  lililokubalika tangu jadi kwa baba wa mwanaume kufanya tendo la ndoa na mke wa mwanaye yaani mkwe. Hii inafahamika kama ‘’kwenda  kuona ni wapi ng’ombe za mahali  zilikoenda,‘’alinieleza  mkazi wa Kampala ambaye hakutaka jina lake litajwe, ambaye pia ni Myankole. ‘’Licha ya kwamba mila hii ilikatazwa na serikali kutokana na kwamba ilionekana kuchangia kueneza maambukizi ya HIV/UKIMWI, bado katika maeneo ya vijiji vya wafugaji hasa wanaohamahama bado inatekelezwa japo kwa usiri sana.... ni vigumu kwa mtu wa nje kujua ila wanafamilia wenyewe'', alisema na kuongeza kuwa : ''Mfano babu yangu amekuwa akilala na wake za watoto wake, ingawa hawapendi lakini wanalazimika kufanya hivyo kwa kuwa ni mila ’’, aliiambia BBC. Serikali ya Uganda ilipiga marufuku mila za kushiriki mapenzi  kiholela baina ya watu wa familia ambazo zilisemekana kuchangia maambukizi ya HIV/UKIMWI. Mwanamke mwingine wa Kinyankole ameiambia makala hii: ''Kutokana na  elimu na dini na kuchangamana kwa Wanyankole na jamii nyingine, baadhi yao wamekuwa wakiachana na tamaduni hizi, japo ni wengine bado wanauendeleza''. Kuogeshwa ndani ya maziwa Kabila la Wanyankole lina tabaka mbili Bahima na Biru, huku Wahima wakiwa ni wafugaji na Biru wakiwa ni wakulima. Katika utamaduni wa Wahima wiki moja kabla ya kuolewa, bibiharusi huogeshwa ndani ya maziwa ya ng'ombe na kuyanywa kila siku  na kisha  hapakwa mafuta ya ngombe ili ngozi yao iwe laini. Ni kasoro kwa mwanamke wa Kihima kuwa mwembamba. Hivyo basi Bibi harusi mtarajiwa  hulishwa nyama, maziwa na mafuta ya ngombe ili aweze kunenepa na kuwa na mwili nyororo. Unene wa mwili wa mwanamke ndio urembo wake Kulingana na utamaduni wa kihima mwanamke mwembamba huonesha kuwa familia anapotoka ni maskini sana. Utamaduni huu unapatikana katika kabila la Wajaluo ambao ni  jamii za Wanailotiki wanaopatikana katika Magharibi mwa Kenya na Mara upande wa Tanzania -Afrika mashariki.  Jamii hii inafahamika kwa kutunza utamaduni wao kwa miaka mingi. Kinyume na tamaduni nyingine, katika jamii ya Wajaluo wa Kenya, mjane anatarajiwa kulala chumba kimoja na marehemu mume wake kabla ya kuzikwa. Kulingana na Wajaluo, hii ni sehemu ya mila inayolenga kuwatakasa wanawake wajane- ili wawe tayari kwa ajili ya kuolewa tena. Wakati mwanamke mjane anapolala chumba kimoja na marehemu mumewe, anatarajiwa kuota ‘’ndoto za lazima’’ akiwa na marehemu kimapenzi, mara ya mwisho, ndipo awe ‘huru’ na tayari kuolewa tena.  Iwapo hataota ndoto ya aina hiyo, hufanyiwa matambiko ya kimila zaidi ili kumtakasa na kumuweka huru ili aweze kuolewa tena. Licha ya kwamba mila hii inaendelea kutekelezwa  Wajaluo hasa wanaoishi katika maeneo ya vijijini, baadhi yao wameonekana kuiacha kutokana na  Ukristo na maisha ya kisasa. Mila ya kusindikiza roho ya mfu Mila nyingine ya kipekee katika jamii ya Wajaluo ni mila ya kufukuza roho ya mfu. Mila hii hufanywa kwa tambiko ambalo  hufanywa na wanaume pekee. Shughuli hii  hufanyika  kwenye mto, ili kuhakikisha maji yanaisomba roho ya kifo. Aina ya mnyama anayeuliwa katika tambiko hili hutegemea hadhi ya marehemu. Mtoto au kijana mdogo anapofariki , jogoo huchinjwa, na iwapo marehemu ni mzee basi mnyama huuawa na tambiko hutekelezwa tena kwa jogoo. Huenda  sio mara ya kwanza kusikia  kuhusu imani zinazoambatana na kifo cha mtu aliyejinyonga. Wakati mtu anapojinyonga mtini katika eneo la Nyanza na baadhi ya maeneo mbali mbali ya  Magharibi mwa Kenya, mwili wake hutandikwa viboko vingi kabla ya kushushwa kutoka kwenye mti au sehemu  aliojinyongea, na maiti huzikwa mbali na nyumbani kwao katika eneo linaloelezewa kama  ‘gunda’ — lililotengwa kwa ajili ya mazishi ya watu waliojinyonga na kutengwa. Utamaduni huu pia hutekelezwa na jamii ya Abaluhya wa Magharibi mwa Kenya na jamii nyingine za nchi mbali mbali za Kiafrika. Katika mila, desturi na tamaduni za makabila mengi muundo wa familia hasa ndoa hutofautiana. Ndoa kawaida huhusisha mwanaume na mwanamke, lakini katika mkoa wa Mara, wilaya ya Tarime, Tanzania, utamaduni wa wanawake kuwaoa wanawake wenzao bado ni jambo la kawaida Alipozungumza awali na BBC mkazi wa mkoa wa Mara nchini Tanzania Wegesa mwanamke wa miaka 60 amemuoa  mwanamke mwenzake -Nyanshwi mwenye umri wa miaka 35  alisema ‘’Kwa mila na desturi msichana harithi kwahiyo  nimemchukua mka mwana wangu  na sasa tumeishi miaka 15…tunaishi vizuri ananisaidia shamba tunaenda naye , maji ananiendea ’’. Awali utamaduni huu uliwawezesha wanawake wagumba  kuwaoa wanawake  watakaowazalia watoto na wanaume wengine na kuitwa wao. Ukeketaji wa wanawake umekuwa mojawapo ya mila ambazo zimepingwa sana katika sehemu mbali mbali duniani ikiwemo Afrika. Mataifa kadhaa yamefaulu kuharamisha utamaduni huo lakini bado kunazo jamii zinazotekeleza utamaduni huo kisiri. Ukeketaji unafanyika kwa njia mbali mbali kulingana na aina ya upasuaji ama oparesheni inayofanyiwa sehemu ya siri ya mwanamke; Kwa mfano Katika jamii ya Wakurya , upande wa Kenya  na Tanzania, jamii ya Wamaasai kutoka nchi hizo, pamoja na Wasomali,  kila mwanamke  anatarajiwa kuwa amekeketwa. Unyanyapaa  unaozingira wanawake ambao hawakupitia mila hii  (FGM) ni jambo linalojitokeza katika utamaduni huu ambapo  mwanamke ambaye hajakeketwa huonekana  mwenye kasoro kubwa, kiasi kwamba hukejeliwa na kunyanyapaliwa na jamii. Baadhi ya watu wa jamii hizi hata hivyo wameanza kuepuka utamaduni huu. Tohara au Sunna (""jadi""): Hii inahusisha kuondolewa kwa ncha ya kisimi. Hii ndio operesheni pekee ambayo, kiafya, inaweza kufananishwa na tohara ya kiume. Kutoboa sehemu za siri: Hii inahusisha kuondolewa kwa sehemu za siri, na mara nyingi pia labia minora. Ni operesheni ya kawaida na inafanywa kote Afrika, Asia, Mashariki ya Kati na Peninsula ya Arabia. Tohara ya Mafarao: Hii ni operesheni kali zaidi, inayojumuisha uondoaji pamoja na kuondolewa kwa sehemu za siri na kushona. Amasunzu ni mtindo unaojitokeza kuwa wa kipekee miongoni mwa tamaduni za Kiafrika. Mtindo huu wa nywele unaaminiwa kuwa ulianza miongoni mwa Wanyarwanda zaidi ya miaka  500 iliyopita. Ni mtindo   uliopendwa na watu wa tabaka mbali mbali za kijamii nchini Rwanda na na rika tofauti . Ulikuwa na maana tofauti…Kwa wapiganaji  uliashiria nguvu na  ushujaa.  Kwa wasichana wadogo ilikuwa ni alama ya ubikra. Ulikuwa ni mtindo wa hadhi kwani ni watu waliokuwa na hadhi katika jamii waliouchana. Amasunzu ni njia ya kuupendezesha mwili. Kwa kuwa Amasunzu ni mtindo ambao unatengenezwa bila vibanio, unahitaji kutembea na kuchanuo ili kuendelea kuzichana nywele ili ziwe nadhifu wakati wote pale zinapolegea. Mti ndo huu umekua ukiendelea kutoweka kwa miongo kadhaa iliyopita, lakini umeanza kujitokeza tena hasa miongoni mwa vijana wa Kinyarwanda. Kwa kuwa Amasunzu ni mtindo ambao unatengenezwa bila vibanio, unahitaji kutembea na kuchanuo ili kuendelea kuzichana nywele ili ziwe nadhifu wakati wote pale zinapolegea. Mti ndo huu umekua ukiendelea kutoweka kwa miongo kadhaa iliyopita, lakini umeanza kujitokeza tena hasa miongoni mwa vijana wa Kinyarwanda. Hadi hivi karibuni ndoa katika jamii ya Wasomali iliangaliwa kama kitu kinachounganisha sio mwanamke na mwanaume pekee bali pia familia na koo. Hadi hivi karibuni kabisa, ndo nyingi za  Kisomali zilikuwa ni za kupangwa, na kwa kawaida zilikuwa zinapangwa baina ya wazee wenye utajiri na baba wa msichana aliyetaka kumuoa. utamaduni huu bado inaendelea kutekelezwa katika maeneo mengi ya vijijini katika karne hii ya 21. Kwa kawaida mwanaume hulipa mahali kwa familia ya bibi harusi mtarajiwa – Wanyama hasa ngamia au pesa. Bibi harusi Msomali  huishi na familia ya mume wake baada ya kuolewa, huku wazazi wake wakimpatia nymba na vifaa vya nyumbani. Hata hivyo kuendelea kutumia ubini wa familia yake. Katika eneo la  magharibi mwa Kenya kwa kuhofia laana . Kulingana na desturi za jamii ya Wabukusu wakazi wa magharibi  mwa Kenya kichwa cha mfu kinafaa kuzikwa kikiangalia   mbali na boma,  na vitu kama viatu ,shati , au tai vinafaa kulegezwa katika mwili wa marehemu. Ili kutekeleza utamaduni huo wazee wa kabila hilo waliwafukua na kuwazika watu wao walioaga dunia kwa sababu ya Corona walipokuwa wakizikwa na maafisa wa afya. Hatua hiyo ilichukuliwa ili kuzuia jamaa za walioaga dunia kuikaribia miili ya wapendwa wao wakati wa mazishi na hivyo maafisa wa afya ndio waliopewa jukumu la kuizika miili yao . Wazee wa jamii hiyo walisema iwapo hilo halingefanyika inaaminika mtu aliyefariki anaweza kuitesa familia yake katika ndoto zao. Utamaduni au mtindo wa 'kupiga matiti pasi' ili kuyazuia yasiwe makubwa umekithiri Afrika Magharibi na hasa nchini Cameroon. Wanaotekeleza hilo hudai kwamba hatua ya kuzuia kukua kwa matiti ya wasichana wanaoanza kubaleghe huwazuia wasichana wadogo kuwavutia wanaume na hivyo basi kuepuka dhuluma za kimapenzi lakini jambo hilo limetajwa na wanaharakati kama ukiukaji wa haki za wasichana na dhuluma za kijinsia . Jiwe hutiwa katika moto kama kaaa kisha kupitishwa juu ya matiti kwa lengo la kuyapunguza. Nchini Cameroun ambako utamaduni huo umekithiri, serikali na mashirika mbalimbali ya haki za binadamu yanapambana na wovu huo ili kuzuia mateso kwa maelfu ya wasichana. Kupiga matiti pasi ni zimwi kama utamaduni wa kuwakeketa wasichana katika baadhi ya jamii Kiafrika. Athari za kitendo hicho kwa Jane hazitaisha hivi karibuni na zinamuathiri hadi wakati huu katika maisha yake ya utu uzima ."	https://www.bbc.com/swahili/articles/c80p2rrr7gxo
religion	Askofu wa Afrika Kusini Desmond Tutu ameaga dunia akiwa na miaka 90	"Askofu wa Afrika Kusini  Desmond Tutu, Mshindi wa tuzo ya Nobel ambaye aliisaidia Afrika Kusini kumaliza ubaguzi wa rangi amefariki akiwa na umri wa miaka 90 . Rais Cyril Ramaphosa amesema kwamba kifo cha muhudumu huyo wa kanisa kimeadhimisha kwa mara nyengine misiba ya kizazi muhimu cha taifa hilo . Alisema kwamba Askofu Tutu alisaidia katika kurithi taifa la Afrika kusini lililokombolewa . Tutu alikuwa mmojawapo ya viongozi maarufu nchini humo na Ugenini. Alishiriki katika vita dhidi ya ubaguzi wa rangi akishirikiana na  Nelson Mandela, na kuchochea  harakati za kukomesha sera ya ubaguzi wa rangi iliyotekelezwa na serikali ya wazungu wachache dhidi ya weusi walio wengi nchini Afrika Kusini kuanzia 1948 hadi 1991. Alitunukiwa tuzo ya Nobel mwaka 1984 kwa jukumu lake katika mapambano ya kukomesha mfumo wa ubaguzi wa rangi. Kifo cha Tutu kinajiri wiki chache tu baada ya Rais wa mwisho wa enzi za ubaguzi wa rangi FW de Clerk , kufariki akiwa na umri wa miaka 85. Rais Ramaphosa alisema kwamba Tutu alikuwa kiongozi maarufu wa dini , mwanaharakati dhidi ya ubaguzi wa rangi na mpiganiaji wa haki za binadamu kote duniani. Alimuelezea kuwa mtu mzalendo , kiongozi mwenye misimamo aliyetoa maana kwa ufahamu wa Biblia kwamba imani bila matendo  ni sawa na kifo. ""Alikuwa mtu mwenye ufahamu wa ajabu, mwadilifu na asiyeweza kushindwa dhidi ya nguvu za ubaguzi wa rangi, pia alikuwa mpole na mwenye huruma kwa wale ambao walikuwa wamepitia dhuluma na vurugu chini ya ubaguzi wa rangi, mbali na watu waliokandamizwa  kote ulimwenguni."" Alitawazwa kama padre mwaka wa 1960, na kuhudumu kama askofu wa Lesotho kuanzia 1976-78, askofu msaidizi wa Johannesburg na mkuu wa parokia ya Soweto. Alikua Askofu wa Johannesburg mnamo 1985, na akateuliwa kuwa Askofu Mkuu wa kwanza mweusi wa Cape Town. Alitumia nafasi yake ya hadhi ya juu kuzungumzia ukandamizaji dhidi ya watu weusi nchini mwake, siku zote akisema nia yake ni ya kidini na si ya kisiasa."	https://www.bbc.com/swahili/habari-59794029
religion	San Miguel de Allende: Kituo cha utalii duniani katika jimbo lenye mauaji mengi zaidi nchini Mexico	"Miongoni mwa mitaa maridadi ya San Miguel de Allende, ndio mji ambao mtu anapaswa kukwepa pale mamia ya watalii wanapojipiga picha  mbele ya kona nzuri za kikoloni za manispaa hii katikati mwa Mexico. Njia zenye mawe, maghala yake ya sanaa, mikahawa ya kupendeza na nyumba za kupendeza zimefanya eneo hili kuwa paradiso kwa mtumiaji yeyote wa mtandao wa Instagram. Pia ule wenye maelfu ya wageni, haswa wastaafu wa Marekani, ambao wamegeuza manispaa hii kuwa makazi yao ya pili au hata ya kwanza, wakivutiwa na hali ya hewa ya kupendeza na bei ya chini sana ya maisha kuliko ile ya nchi yao. Kwa sababu umaarufu wa San Miguel umevuka mipaka. Mwaka jana, lilisemekana kuwa jiji bora zaidi duniani na jarida la Travel + Leisure na wasomaji wa kituo cha utalii  cha Condé Nast Traveler. Hata hivyo, inashangaza kuwa si kilomita nyingi kutoka  jimbo lile lile la Guanajuato, ni baadhi ya manispaa zinazochukuliwa kuwa zenye vurugu zaidi Mexico. Hili, kwa kweli, ndilo eneo nchini ambako mauaji mengi zaidi yalisajiliwa mwaka jana. Lakini je, paradiso hii ya utalii inafanikiwa vipi kuepuka wimbi la vurugu zinazokumba baadhi ya maeneo ya jirani? Akiwa ameketi katika mgahawa katika uwanja wa San Miguel de Allende, Malcolm Halliday wa Marekani anaonja kitu cha Kimexico kama supu ya Azteki. Mbele yake, kuna kundi la watalii linapiga picha kanisa kuu la neo-Gothic ambalo limekuwa alama ya jiji hilo. ''Ni kama ngome ya Disney,'' mvulana mwenye pengo anasema. Halliday aliwasili San Miguel karibu miaka mitano iliyopita akivutiwa na maisha ya kitamaduni. ''Ninapenda mji na mazingira. Marekani pia tuna vurugu katika baadhi ya miji, lakini ukweli ni kwamba hatuna tatizo kubwa hapa,'' anaiambia BBC Mundo kwa Kihispania sahihi. Louise Gilliam, pia Mmarekani na mkazi wa San Miguel, anakubaliana na hilo. ""Kwa muda wote niliokuwa hapa, sijawahi kukumbana na vurugu zozote. Niliishi Chicago, New York, Los Angeles… Na nilikuwa mwangalifu nisiende katika maeneo hatari. ''Popote unapoenda, utakutana na uhalifu usipokuwa mwangalifu'', anahakikishia kwa Kiingereza. Wanakubali kwamba familia na marafiki zao walikuwa na wasiwasi walipopata habari kuhusu nia yao ya kuishi katikati mwa Mexico. Wageni wengi wanashangaa, wanafikiri giza linapoingia hawawezi kutoka nje wakiwa hapa. Ni dhana wanaleta, halafu wanaona ni ukweli. Ni kama kuwapa imani kwamba sisi ni sehemu ya Mexico, lakini sio hivyo.'' alimwambia. Tania Castillo, Mkurugenzi wa Utalii wa San Miguel de Allende, anaiambia BBC Mundo. Lakini manispaa hiyo, ambayo hapo awali ilikuwa moja ya hatua muhimu za Vita vya Uhuru wa Mexico na ambayo iliandaa baadhi ya mikutano ya njama katika mapambano dhidi ya Wahispania, imekuwa sio kivutio cha watalii kila wakati. Mwanzoni mwa karne ya 20, kwa kweli, ilikuwa katika hatihati ya kuwa mji wa kishetani kutokana na migogoro mbalimbali ya silaha ambayo ilikumba eneo hilo. Ilikuwa katika miaka ya 1930 na 1940 ambapo wasanii na wakuzaji walianza kuwasili, wakianzisha shule za sanaa na makumbusho ambayo polepole yaliwavutia wanafunzi wa Marekani na wahamiaji. Kulingana na mtu anayesimamia utalii huko San Miguel, kinachoifanya kuwa moja ya mahali pazuri zaidi ulimwenguni leo ni usanifu wake na wingi wa mahekalu, matoleo yake ya kitamaduni, kisanii, shamba la mizabibu na hoteli ya kifahari, pamoja na mtindo wa maisha ambao ''unachanganya'' ulimwengu na maisha ya miji midogo ya Mexico,'' anasema. Katika doria iliyofanywa na manispaa pamoja na polisi ili kujua hali ya usalama, wakala wa eneo hilo Esteban López anasema kwamba vitendo vingi ni ''ripoti ndogo ndoo tu'' kushughulikia kesi za watu wanaogombana au kunywa pombe mitaani. ''Hebu tufikirie kuwa sisi ni kama kisiwa. Kisha, kila kitu kibaya kinatokea karibu nasi,'' anasema huko BBC Mundo. Hakika, kilomita 50 tu kutoka San Miguel, kuna mojawapo ya manispaa 50 yenye vurugu zaidi nchini Mexico, ambapo serikali iliweka mkakati wa kupunguza idadi ya mauaji, kama ilivyo kwa Celaya au León, na ambao takwimu za mauaji ni hadi mara 20 juu. Lakini sababu kuu kwa nini San Miguel inaepuka vurugu huko Guanajuato ni kwa sababu haipo katika ukanda wa uchimbaji wa hidrokaboni unaovuka sehemu ya jimbo. ''Kukamuliwa kwa mabomba haya ndiko kunakozua vurugu za kudhibiti soko hili haramu. San Miguel iko karibu, lakini haipiti huko,'' anasema mtaalam wa usalama Víctor Sánchez. Ingawa siku za nyuma walitawaliwa zaidi na genge la Santa Rosa de Lima, kukamatwa kwa kiongozi wao, ''Marro'', mnamo mwaka 2020 kulimfanya apoteze nguvu katika manispaa nyingi ambazo sasa zinazozaniwa na genge la Sinaloa, Jalisco New Generation (CJNG). Ingawa, pamoja na eneo lake la kijiografia, kuna baadhi ya sura za kipekee za miundombinu ya San Miguel ambayo inaweza kuifanya isivutie zaidi kwa makundi ya wahalifu. ''Sifa zake za usanifu zinazuia kuwa jiji lenye mipango fulani ya maendeleo. Manispaa haina barabara kuu, haina kituo cha usambazaji na sio kituo cha kukusanya vifaa ambacho lazima kiwe cha kupokea malori, haina miundombinu muhimu kwa usambazaji wa vitu vilivyopigwa marufuku'', anasema meya wake, Mauricio Trejo. Kulingana na Sánchez, sababu nyingine muhimu ya kueleza kutokuwepo kwa vurugu ni kwamba ''hakuna mzozo wa wazi kati ya mashirika mbalimbali ya uhalifu, kama tunavyoona katika manispaa nyingine. Eneo kutoka katikati hadi kaskazini (ya Guanajuato), ilipo San Miguel, ni eneo linalodhibitiwa kabisa na CJNG'' Kwanza: kama ilivyo katika maeneo mengi ya watalii, vikundi vya wahalifu huuza bidhaa haramu kama vile dawa kwa kiwango kidogo, wakichukua fursa ya uwepo wa watalii na wakaazi wa kigeni. ''Shirika la uhalifu lina nia ya kutowafukuza wanunuzi walio na uwezo mkubwa wa kununua. Ikianza kutokea vurugu katika eneo hilo, watalii wataacha kuja,'' anasisitiza. Pia dhana ya pili, inayohusishwa na ile iliyotangulia, ni kwamba ''kwa kuwa kuna mtiririko mkubwa wa fedha, biashara kama hoteli au mikahawa yenye shughuli za pesa zinaweza kujikopesha kuwa sehemu za utakatishaji wa pesa kwa shirika linalodhibiti manispaa na kwa hivyo pia wanataka kuiweka kwa amani ili kutovuta hisia za wenye mamlaka''. Meya, hata hivyo, anakanusha uwepo wa genge la CJNG au shirika lingine lolote huko San Miguel de Allende. ''Hatujagundua kuingiliwa na kundi lolote la uhalifu. Hatujashinikizwa au kutishiwa na kundi lolote,'' alisema kwa msisitizo. ""Hata hivyo, masuala ya biashara ya dawa za kulevya ambayo yanaweza kutokea katika manispaa hiyo yanashambuliwa na Polisi wa Manispaa na programu za utoaji malalamiko na kuzuia matumizi ya dawa za kulevya,"" anakiri.</b> ''Lakini wasifu wa watalii tulionao ni tofauti, wanakuja hapa kutafuta utamaduni.'' Baadhi ya watalii hao, kama vile Aarón González kutoka Mexico City, wanaamini kwamba kila kitu kinatokana na ''makubaliano kati ya mamlaka na vikundi, kwa sababu ni wazi kwamba hawawezi kuwa na udhibiti wote, na serikali haiwezi kuwadhibiti. Au labda inaweza.'' Lakini hapendezwi kwa sababu kuna masilahi na wanapendelea kuwa na mipango yao,"" anasema akiwa ameketi kwenye benchi katika bustani na kufurahia muziki wa mariachi na mkewe usiku unapoingia. Majirani kadhaa ambao walitaka majina yao yasitajwe waliambia BBC Mundo kuhusu kuwepo kwa vitendo vya unyanganyi, shinikizo au ''ukusanyaji wa pesa'' kwa wafanyabiashara katika manispaa ''Nilikuwa na rafiki yangu mwenye biashara ndogo, lakini ilimtokea kwamba ni nilazima auze [dawa], na leo hana biashara tena. Walimwambia kwamba alipie mahali pake au asifanye biashara. Wanakupa pesa ukiingia kwenye biashara, lakini lazima uzilipe. Yeye hakulipa, na ndivyo walivyomfanyia,'' anasema Paula Colunga kutoka alipo mbele ya kanisa kuu. Lakini meya anahakikishia kwamba hakuna mfanyabiashara aliyemjulisha kwamba kwa sasa wanateseka kutokana na unyanganyi. ''Inawezekana bado wanahisi kosa hilo tangu waliposhitakiwa, ingawa tulipoingia [serikali ya manispaa] tuligundua kwamba wengi hawakutokana na vikundi vya uhalifu, bali mamlaka za rushwa, ambazo tayari hazipo na wahusika wamefukuzwa kazi au kuna uchunguzi unaoendelea,'' anaiambia BBC Mundo. Kwa Meya Trejo, ni mkakati wake wa usalama wa manispaa ambao unaelezea kwa nini mji wa San Miguel de Allende huepuka vurugu zinazoenea sehemu kubwa ya Guanajuato. Miongoni mwa mambo mengine, inaangazia kuwa na kituo cha juu cha uchunguzi cha C4, pamoja na mafunzo na fidia ya polisi wa eneo hilo, ''inayolipwa vizuri zaidi katika jimbo na mojawapo ya malipo bora zaidi katika nchi nzima,'' anasema. Hata hivyo, kwa mchambuzi wa masuala ya usalama, Víctor Sánchez, ''itakuwa vigumu kuhusisha kesi ya mafanikio ya San Miguel na hatua ya mamlaka, kwa sababu kama ilitegemea, wangejaribu kuiga katika miji jirani ambako usalama hauko sawa.''"	https://www.bbc.com/swahili/habari-61309292
sports	Tetesi za Soka Ulaya leo 13.05.2022: Guardiola, Calvert-Lewin, Pogba, Lewandowski, Sterling, Rice	"Meneja Pep Guardiola atamaliza mkataba wake na Manchester City, ambao unamalizika 2023, badala ya kusaini nyongeza msimu huu wa joto. Mhispania huyo atafanya uamuzi wa ""dakika ya mwisho"" kuhusu kuongeza muda. (Sky Sports, kupitia Manchester Evening News) Bayern Munich wameingia kwenye kinyang'anyiro cha kumnunua mchezaji wa United ambaye atakuwa huru hivi karibuni Paul Pogba, huku Juventus, Paris St-Germain, Real Madrid na Manchester City wakiwa tayari kuwinda saini ya kiungo huyo wa kati wa Ufaransa mwenye umri wa miaka 29. (Fichajes - Spain) Newcastle itawasilisha ombi la kumsajili katika msimu wa joto  mshambuliaji wa Everton na Uingereza Dominic Calvert-Lewin, 25, kama lengo la kipaumbele chake. The Magpies wamekuwa na nia ya muda mrefu kwa mchezaji huyo, kama ilivyo kwa Arsenal.(Telegraph) Robert Lewandowski, 33, hatasaini mkataba mpya Bayern Munich, na mshambuliaji huyo wa Poland anaweza kuuzwa kwa Barcelona msimu huu wa joto kabla ya kuingia mwaka wa mwisho wa kandarasi yake. (Goal) Chelsea wanataka kukamilisha usajili wa mlinzi wa Sevilla na Ufaransa Jules Kounde, 23, mapema katika dirisha la kiangazi. (Give me sport) Kiungo mshambuliaji wa Manchester City na England Raheem Sterling, 27, anatarajia kujiunga na moja ya klabu maarufu barani Ulaya iwapo ataondoka Etihad msimu wa joto, licha ya kumtaka Arsenal na Tottenham. (The Athletic) West Ham haitafanya mazungumzo zaidi na kiungo wa kati wa Uingereza Declan Rice hadi dirisha la usajili la majira ya kiangazi litakapofungwa baada ya mchezaji huyo mwenye umri wa miaka 23 kukataa kandarasi ya miaka minane yenye thamani ya £83m. (Sky Sports) Aston Villa wanapanga kumnunua kiungo wa kati wa Leeds na England Kalvin Phillips, 26. (Football Insider) Lakini kocha wa West Ham David Moyes anataka kumuunganisha Phillips na kiungo wake wa kati wa Uingereza Rice katika Uwanja wa London Stadium. (Sun) Manchester United wanafuatilia hali ya kiungo wa kati wa Barcelona na Uholanzi Frenkie de Jong katika uwanja wa Nou Camp lakini Barca wameweka bei ya pauni milioni 70 kwa mchezaji huyo mwenye umri wa miaka 25, ambaye anapendelea kuhamia timu moja katika Ligi ya Mabingwa. (Mail) Iwapo Barca watampoteza De Jong msimu wa joto, meneja Xavi atatafuta kuchukua nafasi yake na kuchukua nafasi ya kiungo wa kati wa Manchester City na Ureno Bernardo Silva, 27. (Mundo Deportivo). Mshambuliaji wa Ubelgiji Romelu Lukaku, 28, anataka kusalia Chelsea msimu huu wa joto licha ya kuwa na wakati mgumu Stamford Bridge tangu kuhama kwake kutoka Inter Milan msimu uliopita wa joto. (Give me sport) Beki wa Liverpool na England Joe Gomez, 24, anasakwa na mkufunzi wa Aston Villa Steven Gerrard msimu huu wa joto. (Mirror) Jurgen Klopp ametoa mwanga kwa Liverpool kupambana na Leeds United ili kumsajili beki wa Aberdeen wa Uskoti Calvin Ramsay, 18. (Mirror). Winga wa Arsenal Reiss Nelson, 22, atafanya mazungumzo na Mikel Arteta kuhusu hatma yake baada ya mkopo wa mwaka mzima huko Feyenoord. Vilabu vingine vya Premier League vinamtaka Muingereza huyo, lakini The Gunners wanasalia kuwa kipaumbele chake. (Fabrizio Romano) Tottenham wanaandaa dau la ufunguzi la kutaka kumnunua kiungo wa kati wa Ureno Joao Palhinha, 26, huku klabu yake ya Sporting Lisbon ikimpa thamani ya £25m. (Jornal de Noticias) West Ham wana kivutio cha kumsajili mshamuliaji wa Manchester United na Uingereza Jesse Lingard, 29, ambaye alitumia msimu mmoja kwa mkopo na The Hammers na mkataba wake unamalizika msimu huu. (90 Minutes)"	https://www.bbc.com/swahili/habari-61433201
entertainment	'Rushwa ya ngono ipo kubwa sana kwenye muziki'-Stara	Moja ya changamoto inayoikabili tasnia ya muziki nchini Tanzania inatajwa kuwa ni rushwa ya ngono. Mwanamuziki wa siku nyingi Stara Thomas anathibitisha hilo kwa kusema kuwa wanamuziki wa kike ndiyo waathirika wakubwa zaidi.\n\nAkiongea na mwandishi wa BBC mkongwe huyo wa muziki wa zuku nchini anasema kuwa ni muda sasa kwa wasanii wa kike kuwa na taaluma ya muziki ili waweze kujisimamia na kukabiliana na tatizo hilo.\n\nMwandishi wa BBC Veronica Mapunda amezungumza naye.	https://www.bbc.com/swahili/articles/c80gp9y2v2qo
religion	Junaid Hafeez: Mhadhiri wa chuo kikuu liyehukumiwa adhabu ya kifo Pakistan	Mhadhiri mmoja wa chuo kikuu nchini Pakistan amehukumiwa kifo kwa kosa la  kuikashifu dini ya kiislamu. Junaid Hafeez mwenye umri wa miaka 33, alikamatwa mwezi Machi 2013 na kushutumiwa kutoa maoni yanayomkashifu mtume Muhammad  katika mitandao ya kijamii. Madai ya kudhihaki dini nchini Pakistan huwa yanachukuliwa na uzito wa  juu na kufanya mtu aliyepewa shutuma hizo kuwa katika wakati mgumu. Wakili wa kwanza wa bwana Hafeez , Bwana Rashid Rehman alipigwa risasi na kuuwawa  mwaka 2014 baada ya kukubali kumtetea  mtuhumiwa. Mhadhiri huyo ambaye amekaa kizuizini kwa miaka kadhaa baada ya mashambulio yaliyofanywa na wafungwa wengine mara kadhaa. Maamuzi ya mahakama yalitolewa katika mahakama ya Mutani iliyopo katikati ya mji, karibu na eneo ambalo bwana Hafeez alikuwa ameshikiliwa. Bwana Hafeez alikuwa alisoma shahada yake ya pili nchini Marekani baada ya kupata ufadhili, baadae alibobea  kwenye masomo ya  lugha , picha na maonyesho ya majukwaani. Baada ya kurejea Pakistan alianza  kufundisha chuo kikuu cha Bahauddin Zakariya University (BZU) huko Multan, chuo ambacho alifanya kazi mpaka alipokamatwa. Msimamizi wa kesi ya Hafeez kwa sasa amesikitishwa na maamuzi hayo na kuliambia shirika la habari la AFP kuwa watakata rufaa dhidi ya maamuzi yaliyotolewa. Wakati huohuo mawakili wa serikali walikuwa wanasheherekea maamuzi hayo ya hukumu ya kifo. Shirika la kimataifa la Amnesty limesema uamuzi huo haukuwa wa haki na unasikitisha sana na kukatisha  tamaa. Sheria ya Pakistan inasema nini kuhusu mtu anayedhihaki dini? Sheria ya Pakistan dhidi ya mtu anayedhihaki dini au kuitusi dini ya kiislamu, anastahili adhabu kali ikiwemo kifo. Makosa yanayohusisha dini yalianzishwa na waingereza waliyoitawala India mwaka 1860 na kukua mwaka 1927. Pakistan ilirithi sheria hizi baada ya kutengana  na India 1947. Sheria hizi za awali  ziliwekwa katika kipengele cha uhalifu ili kuhakikisha kuwa watu wanaheshimu dini, hawapiti kwenye makaburi, hawawatukani wanaoamini uwepo wa Mungu na kuheshimu maeneo ya kuabudu. Chini ya sheria hizo, adhabu ilikuwa kati ya mwaka mmoja mpaka miaka 10 gerezani. Lakini katikati ya mwaka 1980 na  1986, adhabu ziliongezwa na kamanda mkuu wa jeshi Zia-ul Haq. Generali Haq alitaka sheria za waislamu na wasio waislamu  zitenganizwe  mwaka 1973,  wakati idadi kubwa ya raia wa Pakistani ni waislamu. Sheria hizo zilianzisha adhabu ya kifo au kifungo cha maisha kwa mtu yeyote anakaye mdhihaki mtume Muhammad. Watu karibu 40 sasa wamehukumiwa hukumu ya kifo kwa kosa la kudhihaki dini ingawa hakuna aliyenyongwa mpaka sasa. Mwaka jana mwezi Oktoba mahakama ya juu zaidi ya Pakistan ilibatilisha hukumu ya kifo kwa mwanamke mmoja wa kikristo aliyekutwa na hatia ya kuikashifu dini ya kiislamu. Mahakama hiyo iliamuru kuachiwa huru kwa mwanamke huyo katika kesi ambayo iliigawa nchi. Asia Bibi alifungwa mwaka 2010 baada ya kukutwa na hatia ya mashtaka kumkashifu mtume Muhammad baada ya kulumbana na majirani zake. Mwanamke huyo alikuwa akisisitiza kuwa hana hatia lakini alitumikia kifungo cha miaka nane kwenye chumba cha peke yake jela.	https://www.bbc.com/swahili/50885355
politics	Matokeo ya Uchaguzi Kenya 2022: Kwa nini hesabu inachukua muda mrefu	"Na Dickens Olewe\nBBC News, Nairobi Wakenya bado hawajui rais wao ajaye atakuwa nani zaidi ya saa 45 baada ya vituo vya kupigia kura kufungwa. Mkuu wa uchaguzi Wafula Chebukati amewataka watu kuwa na subira na kutokuwa na hofu kwamba vyombo vya habari vinatoa hesabu tofauti. Kila shirika linafanya hesabu zake kulingana na uwekaji wa data kutoka kwa vituo zaidi ya 46,000 vya kupigia kura. Lakini ni tume ya uchaguzi pekee ndiyo inaweza kumtangaza mshindi. Hesabu za vyombo vya habari zinaonyesha kuwa wagombeaji wawili wakuu - Raila Odinga na William Ruto – ‘wamekabana koo’ ""Hatupaswi kuwa na hofu kuhusu tofauti tunazoziona kwenye skrini za vyombo vya habari. Matokeo yanatoka kwenye tovuti moja ya umma; mbinu [ya kila kituo cha utangazaji] ni tofauti,"" Bw Chebukati alisema. Alisema mwisho wa kujumlisha matokeo yanapaswa kuonekana ""sawa"". Vikundi vya waandishi wa habari wanaofanya kazi katika vituo mbalimbali vinahusika na kazi ngumu ya kupakia takwimu zilizopokelewa kutoka kwa kila kituo cha kupigia kura moja baada ya nyingine. Kila  chombo cha habari  kinafanya  hivyo kwa kasi tofauti na kuchagua vituo vya kupigia kura kwa mpangilio tofauti. Linapokuja suala la tume ya uchaguzi, juu ya kuandaa matokeo, maafisa wanahitaji kuthibitisha kila moja - kazi nyingine inayochukua muda . Maafisa kwa sasa wanalinganisha matokeo ambayo tume ilipokea kwa njia ya picha kutoka kwa vituo vya kupigia kura na karatasi halisi ya matokeo, ambayo inawasilishwa moja kwa moja  kwenye kituo cha kujumlisha kura katika mji mkuu, Nairobi. Hii ni kuhakikisha kuwa matokeo yote mawili yanalingana na sababu kuu kwa nini mambo yanachukua muda mrefu. Kuhesabu kura katika baadhi ya vituo pia kulicheleweshwa na usafiri hadi Nairobi, haswa na mawakala kutoka maeneo ya mbali, kunaweza pia kuwa sababu za kupunguza kasi. Kuna hali ya wasiwasi nchini kwani chaguzi zilizozozaniwa huko nyuma zilisababisha ghasia au mchakato mzima kufutwa. Kufuatia kura ya 2007, watu wasiopungua 1,200 waliuawa na 600,000 walikimbia makazi yao kufuatia madai ya kuibiwa kwa uchaguzi. Mnamo 2017, hitilafu kubwa za vifaa zilisababisha Mahakama ya Juu kubatilisha matokeo na kuamuru uchaguzi wa urais urudiwe. Viongozi wanakabiliwa na shinikizo la kurekebisha mambo wakati huu. Nchi mara nyingi inasimama wakati wa uchaguzi, shughuli kote nchini zimepungua na shule zinasalia kufungwa angalau hadi wiki ijayo Jumatatu. Katika wilaya ya kati ya biashara ya Nairobi, mitaa yenye shughuli nyingi mara nyingi haina watu. Madai ya wizi wa kura ni ya zamani kama nchi. Ilikuwa ni sehemu ya siasa hata kabla ya chaguzi za vyama vingi kuanzishwa tena katika miaka ya 1990, lakini msukumo wa uchaguzi huru na wa haki haujawahi kulegalega. Baada ya ghasia zilizofuatia uchaguzi wa 2007, vyama vya siasa na wanaharakati walibishania matumizi ya teknolojia badala ya rejista halisi, ambayo inaweza kubadilishwa kwa urahisi, ili kuhakiki wapiga kura. Uchaguzi wa mwaka huu ni mara ya tatu kwa teknolojia kutumika lakini bado haujafanya uchaguzi ambao haujapingwa mahakamani. Ripoti za mapema, hata hivyo, zinaonyesha kwamba tume ya uchaguzi huenda hatimaye ikafanikisha lengo hili lisilowezekana na uchaguzi huu. Kwa kasi ya kuhesabu kura inayoendelea, vyombo vya habari vya humu nchini huenda vikamaliza kujumlisha matokeo ya muda kabla ya mwisho wa siku Alhamisi. Ikiwa kuna kiongozi wazi wa kinyang’anyiro  sherehe zinaweza kuzuka. Hata hivyo, ni tume ya uchaguzi pekee inayoweza kutangaza mshindi baada ya kulinganisha na kuthibitisha matokeo. Kwa mujibu wa sheria, tume ya uchaguzi ina siku saba baada ya siku ya uchaguzi kutangaza matokeo. Ili kushinda kinyang'anyiro cha urais katika awamu ya kwanza, mgombea anahitaji: • zaidi ya nusu ya kura zote zilizopigwa kote nchini • Takribani  25% ya kura zilizopigwa katika kaunti  zisizopungua 24. Vinginevyo upigaji kura unakwenda kwa duru ya pili ambayo kwa mujibu wa sheria inapaswa kufanyika ifikapo tarehe 8 Septemba."	https://www.bbc.com/swahili/articles/ce49zq2e5zno
