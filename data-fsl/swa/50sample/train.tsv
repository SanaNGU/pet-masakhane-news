religion	Zifahamu operesheni kadhaa dhidi viongozi wakuu wa Islamic State na al-Qaeda	"Operesheni za kijeshi zilizoongozwa na Marekani dhidi ya viongozi mbalimbali wa makundi ya wanamgambo zilionekana kushika kasi katika maeneo kadhaa ya ulimwengu na kusababishwa kuuawa kwa viongozi wa wanajihadi ambao wamekuwa wakiendesha shughuli zao kwenye maeneo mbalimbali ulimwenguni. Hawa ni baadhi ya viongozi waliouawa wakati wa operesheni dhidi ya vongozi wa Islamic State na al-Qaeda Kiongozi wa kundi la Islamic State (IS) aliuawa katika msako wa usiku wa kuamkia jana wa kikosi maalum cha Marekani kaskazini-magharibi mwa Syria, maafisa wakuu wa Marekani wamesema. ""Shukrani kwa ustadi na ushujaa wa vikosi vyetu vya jeshi, tumetoka kwenye uwanja wa vita Abu Ibrahim al-Hashimi al-Qurayshi,"" Rais Joe Biden alisema. Maqurayshi walilipua bomu ambalo lilimuua yeye na watu wa familia yake mwenyewe, maafisa wa utawala waliviambia vyombo vya habari vya Marekani. Walisema walipata miili ya watu 13 baada ya uvamizi huo. Al-Qurayshi anaaminika kujiunga na ISIS mwaka 2003-2004, mtu anayeelezwa kuwa na utaalamu mkubwa wa kijeshi na kijasusi na alikuwa mhusika mkuu katika operesheni za ISIS. Idara ya kijasusi ya Iraq inaamini kuwa ISIS imemficha al-Qardaash dhidi ya vita ili kumzuia asidhuriwe kwani ISIS inamhesabu mtu huyo kama mrithi wa al-Baghdadi. Qardash alipata mafunzo ya mahakama katika Chuo cha al-Imam al-Adami huko Mosul. Al-Qureyshi alikuwa na walinzi waliokuwa na silaha nzito huku akipigana kwa saa kadhaa na wanajeshi wa Marekani waliouawa katika operesheni hiyo. Abu Bakr al-Baghdadi, kiongozi wa kundi la Kijihad la Islamic State (IS) na mtu ambaye alikuwa akisakwa sana duniani , alijiua kufuatia uvamizi wa Marekani uliotekelezwa na kikosi maalum cha wanajeshi kaskazini magharibi mwa Syria, kulingana na rais Trump. Kiongozi huyo aliyejiita 'Kalifa Ibrahim' alikuwa amewekewa dola milioni 25 kwa mtu yeyote ambaye angefichua maficho yake na alikuwa akisakwa na Marekani na washirika wake tangu kuanzishwa kwa kundi la IS miaka mitano iliopita. IS lilidhibiti kilomita 88,000 mraba wa eneo kutoa magharibi mwa Syria hadi mashiriki mwa Iraq, na likaweka utawala wake wa ukatili kwa zaidi ya watu milioni 8 , huku likijipatia mabilioni ya madola kutoka kwa mapato ya mafuta , wizi na utekaji nyara. Jina lake Baghdadi - ni Ibrahim Awwad Ibrahim al-Badri - na alizaliwa 1971 katika mji wa kati wa Iraq kwa jina Samarra. Familia yake ni ya Waarabu wa madhehebu ya Sunni inayodaiwa kutoka katika kabila la mtume Muhammad la Quraysh - kitu kinachoaminika kuwa sifa ya kuwa Kalifa. Akiwa kijana, alipewa jina la utani 'Muumin' na nduguze kwa kuwa alihudumia muda wake mwingi akiwa ndani ya msikiti akisoma Quran na kwamba mara kwa mara aliwashutumu walioshindwa kufuata sheria ya Kiislamu au sharia. Kufuatia mashambulizi ya Marekani yaliompindua rais Saddam Hussein 2003, Baghdadi aliripotiwa kuanzisha kundi la wapiganaji wa Kiislamu kwa jina Jamaat Jaysh Al al- Sunnah wa-al-Jamaah ambalo lilishambulia vikosi vya Marekani na washirika wao. Ndani ya kundi hilo, alikuwa kiongozi wa kamati ya sharia. Mapema 2004, Baghdadi alikamatwa na wanajeshi wa Marekani katika mji wa Faluja, magharibi mwa Baghdad, na kupelekwa katika kambi moja ya Bucca kusini. Hamza Bin Laden, mwana wa mwanzilishi wa kundi la al-Qaeda Osama Bin Laden, aliuawa katika shambulio la angani , kulingana na vyombo vya habari vya Marekani vikinukuu maafisa wa ujasusi. Mwezi Februari mwaka 2019, Serikali ya Marekani iliahidi kutoa dola milioni 1 kwa ajili ya yeyote atakayetoa taarifa zitakazosaidia kutambua ni wapi alipo. Hamza Bin Laden, anayedhaniwa kuwa na umri wa miaka 30, alikuwa ametoa ujumbe mbalimbali wa sauti na video akitoa wito wa kufanya mashambulio dhidi ya Marekani na nchi nyingine. Ripoti zilitolewa kwanza na mashirika ya habari ya NBC na New York Times. Hamza Bin Laden aliwatolea wito wapiganaji wa jihadi kulipiza kisasi mauaji ya baba yake aliyeuliwa na kikosi maalum cha Marekani nchini Pakistan mnamo mwezi Mei 2011. Kadhalika alikuwa amewatolea wito watu wa rasi ya Arabia kulipiza kisasi. Saudi Arabia ilimyang'anya uraia mwezi Machi. Aliaminika kuwa katika kifungo cha nyumbani nchini Iran lakini ripoti nyingine zilisema kuwa huenda alikuwa akiishi katika mataifa ya Afghanistan, Pakistan na Syria. Wizara ya mambo ya nje ya Marekani ilisema kuwa nyaraka zilizokamatwa katika uvamizi wa mwaka 2011 katika nyumba ya baba yake ya Abbottabad, Pakistan, zinaonyesha kuwa Hamza Bin Laden alikuwa anaandaliwa kuchukua utawala wa al-Qaeda. Vikosi vya Marekani pia viliripotiwa kubaini video hii ya harusi yake akimuoa binti wa afisa mwingine wa ngazi ya juu wa al-Qaeda ambayo ilidhaniwa kufanyika nchini Iran: Baba mkwe wake alikuwa ni Abdullah Ahmed Abdullah au Abu Muhammad al-Masri, ambaye anatafutwa kwa madai ya kuhusika katika mashambulio ya ugaidi ya mwaka 1998 dhidi ya balozi za Tanzania na Kenya. Al-Qaeda lilikuwa ni kundi lililotekeleza mashambulio mabaya ya ugaidi ya Septemba 11, 2001 dhidi ya Marekani, lakini hadhi yake kwa sasa imeshuka katika kipindi cha miongo kadhaa iliyopita baada ya kuibuka kwa umaarufu wa kundi la Islamic State. Mwanzilishi na kiongozi wa kundi la kigaidi la Al Qaeda, Osama Bin Laden, aliuawa na majeshi ya Marekani nchini Pakistan, rais wa wakati huo Barrack Obama alisema Kiongozi huyo wa al Qaeda aliuawa baada ya makabiliano na wanajeshi wa Marekani nje ya mji wa Islamabad kwa mujibu wa taarifa za kijasusi. Bw Obama alisema baada ya ufyatulianaji wa risasi, majeshi ya Marekani yaliuchukua mwili wake. Bin Laden alishutumiwa kwa kuhusika katika baadhi ya vitendo vya ugaidi ikiwemo mashambulizi mjini New York na Washington, mnamo Septemba 11, 2001. Kifo chake kilikuwa pigo kubwa kwa kundi la al Qaeda lakini kulikuwa na hofu ya kutokea mashambulizi ya kulipiza kisasi. Taarifa za mahali alikojificha zilianza kupatikana Agosti mwaka 2010 Kufuatia uchunguzi wa ujasusi waligundua amejificha mjini Pakistan. Bw. Obama alitoa amri kwa shughuli ya ''kumsaka bin Laden'' kufanyika. Bw Obama alisema operesheni hiyo iliendeshwa na kundi ndogo la wanajeshi wa Marekani katika eneo la Abbottabad, kaskazini mwa Islamabad. Baada ya ufyatulianaji wa risasi, bin Laden aliuwawa na mwili wale kuchukuliwa na majeshi ya Marekani. Alifahamika nchini Afghanistan katika miaka ya mwisho ya 1980, kama mwarabu aliyejitolea kujiunga na kikosi cha Afghanstan kilichoungwa mkono na mujahideen kilichopigana kuvifukuza vikosi vilivyoteka eneo la Usovieti Osama Bin Laden alianzisha shirika la kusaidia wahudumu wa kujitolea ambalo lilikuja kutambuliwa kama al-Qaeda, au ""ngome"" Aliondoka Afghanistan mnamo mwaka 1989, na kurejea tena mwaka 1996 kuongoza makambi ya mafunzo ya kijeshi ya maelfu ya waislamu kutoka mataifa ya kigeni. Al-Qaeda ilitangaza ""vita vitakatifu "" dhidi ya Wamarekani,wayahudi na washirika wao. Mnamo Juni 7, 2006, vikosi vya Marekani vilimuua Abu Musab al-Zarqawi, kiongozi wa al-Qaeda nchini Iraqi, katika shambulio la anga kwenye makazi kaskazini mwa Baghdad. Tovuti zenye uhusiano na Al-Qaeda zilithibitisha haraka kifo hicho. Watu sita waliuawa katika shambulio hilo, akiwemo mwanamke na mtoto, maafisa wa kijeshi walisema. Shambulio hilo lilifanyika miaka mitatu baada ya Vita vya Iraq, ambavyo utawala wa George W. Bush ulikuwa umeanza kutokana na madai ya uwongo kwamba Iraq ilikuwa na silaha za maangamizi makubwa na kwamba kiongozi wa Iraq Saddam Hussein alikuwa akiishi na al-Qaeda. Zarqawi, maafisa wa utawala wa Bush walishutumiwa kimakosa, kuwa aliwahi kuwa kiungo kati ya al-Qaeda na serikali ya Hussein. ""Kifo cha Zarqawi ni pigo kubwa kwa al-Qaeda,"" Bush alisema katika hotuba yake katika Ikulu ya White House siku iliyofuata. ""Ni ushindi katika vita vya kimataifa dhidi ya ugaidi, na ni fursa kwa serikali mpya ya Iraq kubadili wimbi la mapambano haya."" Islamic State ilikua kutoka kwa washirika wa al-Qaeda wa Iraqi miaka kadhaa baadaye na kujitambulisha kama mbadala wa ushirika mbaya zaidi."	https://www.bbc.com/swahili/habari-60259025
sports	Olimpiki Tokyo 2020: Fahamu jinsi mashindano Olimpiki ya kale ya Ugiriki yalivyokuwa	Alhamisisi wiki hii, pazia la michuano ya Olimpiki ya Tokyo linafunguliwa na mashindano makubwa zaidi ulimwenguni ya michezo yatatimua vumbi kwa kwa wiki mbili unusu. Mashindano ya mwaka huu yalitakiwa kufanyika mwaka jana lakini yakaahirishwa kutokana na mlipuko wa janga la virusi vya corona. Mashindano ya Olimpiki ya Tokyo 2020 yanaingia katika rekodi mpya ya kujumuisha michezo 33 itakayohusisha matukio 339, ambayo yatafanyika katika viwanja 42 nchini Japan. Hata hivyo michuano ya Olimpiki si mipya kama watu wengi wanavyodhani. Michezo hiyo ina asili ya Ugiriki na ilianza zaidi ya miaka 2,700 iliyopita mjini Olympia. Hi yo ni takribani miaka 700 kabla ya kuzaliwa Yesu Kristo Kila baada ya miaka minne, karibu watu 50,000 kutoka ulimwengu wa Ugiriki walihudhuria michezo hiyo mikubwa , ambayo pia ilikuwa hafla  ya kidini ambapo walisherehekea kwa heshima ya Zeus, mfalme wa miungu. Hakukuwa na nishani ya dhahabu, fedha au almasi. Wahindi walipokea taji ya mizeituni na kukaribishwa nyumbani kwa shujaa. Wanariadha walishindania utukufu wa jiji lao na washindi walichukuliwa kuwa wameguswa na miungu. Naam tunakukaribisha katika michezo ya Olimpinki ya 436 BC (kabla ya Kristu). Huu hapa muongozo wa utakaokusaidia kuelewa jinsi watu walivyosafiri kwenda kuhudhuria michezo hii ya kale. Mwafaka wa  amani ya Olimpiki inatumika kinadharia kwa muda wa Michezo, vita vinavyoendelea haviwezi kusimamishwa katika maeneo na mikoa fulani. Hii inamaanisha kuna uwezekano mkubwa wa kujikuta mashakani, kwa hivyo kuwa mwangalifu wakati wa safari. Kumbuka: Hakuna mwanamke atakayeruhusiwa kuingia Olympia wakati wa michezo hiyo. Ni wanaume na wanawake ambao hawajaoa au kuolewa waliruhusiwa! Maelfu ya watu watawasili makao makoa makuu, ambayo ni matakatifu ya kidini wala sio jiji lililo na miundo mbinu iliyokamilika. Twasikitika, Olympia kwa sasa ina hoteli moja tu,( the Leonideo), ambayo gharama yake ilikuwa ya juu sana kwa mashabiki wa Olimiki, kwa hivyo ilitengewa wageni wa heshima na maafisa wa michezo. Mahema ya kukodisha yanaweza kupatikana kwani ni maarufu sana, lakini ni ghali. Baadhi ya wahudhuriaji hubeba  mahema yao, lakini kuna wengine wanaamua kulala chini. Vyakula vya kila aina vinapatikana nje ya uwanja na kando ya sehemu wanariadha wanakimbilia, lakini kuwa mwangalifu wafanyabiashara walaghai huenda wakaltoza bei ya juu kupita kiasi. Na hakikisha una pesa za kutosha. TJando na hilo jiandae kwa karamu siku ya tatu ya michezo hiyo, wakati ng'ombe 100 kwa kawaida hutolewa kama sadaka kwa mungu wa mbinguni na radi, Zeus. Siku hiyo,inageuka kuwa mahasusi kwa ajili ya milo maalum. Ijapokuwa sehemu ya nyama inatengewa Zeus, inayobakia hugawanywa kwa wahudhuriaji 50,000 kwa hivyo hakuna aliyekosa kula. Bila shaka hakuna mtu anayetarajiwa kuhudhuria michezo hiyo na kuwa na hofu yaa kutafuta pa kulala na chakula - kila mmoja yuko hapa kwa ajili ya michezo! Lakini je ni wapi mtu anaweza kujionea tafrija hii maarufu? Siku ya 1 Siku ya kwanza ni hafla ya sherehe. Ni wakati ambapo wanariadha hufanya maonyesho yao ya kwanza, haswa kula viapo ambavyo vinawataka kutii sheria, utamaduni ambao umehakikisha kuwa Michezo ni hafla bora ya michezo tofauti  katika ulimwengu unaojulikana Na sio wanariadha pekee ambao huahidi utii kwa uchezaji wa haki - majaji lazima pia wajitolee kuhakikisha Olimpiki iko huru dhidi ya ufisadi. Baada ya ulaji kiapo kukamilika, wachezaji wanapewa nafasi ya kuamua ni wapiga tarumbeta watapewa heshima ya kutumbuiza. Kisha inaamuliwa ni akina nani watatangaza majina ya wanariadha  watatoa utangulizi kabla ya kila mbio na pigano. Siku ya 2 Kwenye uwanja wa mbio, michezo ya farasi, ambayo ni maarufu, inaanza shughuli za siku hiyo. Kuna kila aina ya michezo, ikiwemo mbio za farasi wakubwa wanne wanaovuta mkokoteni kila mmoja na pia ya farasi wadogo Lakini kumbuka: Hata mwendeshaji farasi awe na ujuzi nama gani, washindi halisi ni wamiliki wa farasi. Baada ya yote, wao ndio hupata nyara. Nyakati za mchana, mashindano maarufu ya pentathlon inafanyika, kipimo cha mwisho cha hali ya mwili wa mwanariadha na uwezo wa kimichezo. Ndani ya saa kadhaa, wahusika washiriki michezo mitano tofauti: kurusa sahani(disuss), kuruka, kurusha, mkuki, kukimbia na mieleka. Yeyote atakayevikwa taji ya ubingwa atasalia nayo kwa kipindi cha miaka minne ijayo . Siku ya  3 Hii ni siku ya mapunziko na kujivinjari kwa ujumla, bila kuwa na shughuli zozote za michezo. Kuchinjwa kwa ng'ombe 100 ndio ajenda kuu ya siku. Siku ya  4 Siku hii mashindano tofauti za mbio zinaanza uwanjani. Mbio  uwanja ni moja ya matukio ya kuvutia sana na kufanya iwe maarufu zaidi. Mbio zingine maarufu ni za kukimbia ukiwa umejihami pia, ambamo wanariadha hushindana wakiwa wamevaa ngao, helmeti na mabamba. Baada ya chakula cha mchana, michezo ya mapigano hufanyika. Hii inajumuisha ndondi, mieleka pamoja na, pankration,  ambayoni mchanganyiko wa ndodni na mieleka. Umati wa watu huwa mkubwa kila wakati kwa hafla hizi, kwa hivyo hakikisha unafika mapema. Fahamu kuwa michezo hii sio ya watu wenye roho ndogo. Mchezo wa  pankration haswa huwa wa kikatili, kwani una mashariti machache ya kupunguza kasi ya washiriki. Vizuizi pekee ni kwamba wapiganaji hawapaswi kuuma wapinzani wao, kutoboa macho yao, kuingiza vidole puani, au kulenga sehemu zao za siri. Kando na hayo, mengine yote yanakubaliwa! Siku ya  5 Siku ya mwisho ya Michezo inawapa wale waliopo fursa ya kuwapongeza mabingwa. Mshindi wa kila mchezo anapewa taeria (Ribbon nyekundu ya sufi inayoashiria bingwa wa Olimpiki), na anavikwa taji ya sherehe ya majani ya mizeituni. Siku iliyobaki hutumiwa kusherehekea maonyesho ya juhudi za michezo na utukufu ambao wahudhuriaji wameshuhudia katika siku za hivi karibuni. Washindi wa Michezo hiyo wanaalikwa kwenye karamu ya kipekee ambayo pia inahudhuriwa na majaji, pamoja na wanasiasa na wageni wa heshima walioalikwa. Namna ya kuishi Michezo hiyo hufanyika wakati wa msimu wa joto, ambayo ni hatari. Ndio sababu  ni muhimu kunywa maji yakutosha, ijapokuwa kuna uhaba wa maji kutokana na kupungua kwa viwango vya maji katika mto Cládeo. Inatarajiwa siku zijazo chemi chemi ya maji ya kunywa itajengwa Olimpiki. Kwa sasa kinachopatikana kwa wingi ni mvinyo. Pia ni muhimu kujua kwamba kutokana na uhaba wa maji kwenye mtu msimu huu wa mwaka, kuna uwezekanomdogo wa kuoga wakati wa sherehe hizo. Kutokana na hali ya joto jingi na mkusanyiko wa maelfu ya watu waliokaribiana harufu ya Olimpiki bila shaka sio ya kuridhisha. Kupata kivuli ili kupumzika ni changamoto, kwa hivyo ukipata kivuli chini ya miti ya zeituni jaribu kutulia hapo kwa muda mrefu. Hata bila ya kuwa na joto kali na kinywaji baridi , kusimama saa 16  kwa siku kufuatilia matukia kunweza kuchokesha. Kuna viti vichache uwanjani, na vimetengewa wageni mashuhuri na wanasiasa. Kwa hivyo tumia nafasi unayopata kupumzisha miguu yako. Onyo: Maeno yaliyo nje ya uwanja yamejaa matapeli kuwa mwangalifu zaidi usije ukapoteza pesa zako Usikose... Kitu kingine muhimu, kuna nafasi nzuri ya ktumia michezo hiyo kujiburudisha. Katika siku hizo chache michezo ya Olimpiki kuna kila aina ya  maonyesho ya kupendeza na sehemu tofauti za kujivinjari. Katika kambi ya malazi kuwa washairi wanaoghani tungo zao, hotuba za wanasiasa , wanafilosofia wanaopeana mafunzo yao, wanahistoria waliyo tayari kuwafahamisha na kuwaelimisha watu. Adhabu ya kuvunja sheria? Ijapokuwa majaji hawakuwa na teknolojia ya kisasa kuwaadhibu wanaovunja sheria, walikuwa wakali sana na hawakuwa na huruma katika adhabu walizozitoa. Adhabu ya kuchapwa viboko ilitolewa hata kwa makosa madogo, kama vile kuanza mbio kabla ya firimbi kupulizwa (na wakati mwingine mwanariadha alishurutishwa kukimbia akiwa uchi). Hatua kama hizo zilihitajika ili kuzuia udanganyifu, ambao ulijitokeza mara kwa mara. Kuna, mifano michache ya uvunjifu wa sheria kama vile wanandondi kupokea rushwa na kupoteza pigano lao makusudi. Kwa makosa makubwa zaidi kulikuwa na faini, fedha zilizochangishwa zilitumiwa kugharamia ujenzi wa safu ya sanamu za shaba za Zeus.	https://www.bbc.com/swahili/habari-57884548
business	Mpasuko Venezuela: Marekani yaliwekea vikwazo vya kiuchumi shirika la mafuta la Venezuela	"Marekani imeliwekea vikwazo shirika la mafuta la serikali ya Venezuela PDVSA na kulitaka jeshi la nchi hiyo kuyaunga mkono mabadiliko ya amani ya uongozi. Mshauri wa masuala ya ulinzi wa rais Donald Trump John Bolton amedai kuwa rais wa Venezuela Nicolás Maduro na washirika wake ""hawataweza tena kuiba rasilimali za raia wa Venezuela"". Harakati za upinzani nchini humo kuung'oa madarakani utawala wa Maduro zimeshika kasi katika kipindi cha siku za hivi karibuni. Marekani na nchi zaidi ya 20 zinamtambua kiongozi wa upinzani Juan Guaidó kama rais wa mpito wa nchi hiyo. Waziri wa Fedha wa Marekani Steven Mnuchin amesema mapato yatakayotokana na uuzwaji wa mafuta kutoka nchi hiyo yatazuiwa kwenda kwenye mifuko ya serikali ya Maduro. Kampuni hiyo inaweza kuondokana na vikwazo pale itakapomtambua Guaidó kama rais halali. Venezuela inaitegemea pakubwa Marekani katika mauzo yake ya mafuta - huku ikiuza asilimia 41 ya mafuta yake nchi hiyo. while it remains in the top four crude oil suppliers to the US. Maduro ametengaza kuwa ameiagiza PDVSA kuchukua hatua za ""kisiasa na kisheria ndani ya Marekani na mahakama za kimataifa,"" ili kilinda kampuni yake tanzu ya Citgo iliyopo Marekani. Wakati huo huo, Guaidó amesema ataliagiza bunge kuteua wakuu wapya wa shirika la PDVSA na Citgo, akilenga kushikilia rasilimali za nchi hiyo. Vikwazo vya Marekani vinalenga mali za PDVSA zilizomo ndani ya Marekani, na kuwazuia raia wa Marekani kufanya biashara na shirika hilo. Munchin hata hivyo amesema Citgo inaweza kuendelea na shughuli zake ndani ya Marekani iwapo mapato yake yatawekwa kenye akaunti za benki zitakazofungwa ndani yaa ndani ya Marekani. Bolton pia amelitaka jeshi la Venezuela kumtambua kiongozi wa upinzani kuwa rais wa muda wa nchi hiyo. Bolton alitangaza vikwazo hivyo kwenye mkutano na wanahabari ambapo ujumbe wa utata ulionekana kwenye kitabu chake. ""wanajeshi 5,000 kwenda Colombia"", lakini bado haijajulikana hiyo inamaanisha nini. Colombia inapakana na Venezuela na inamtambua Guaidó kama rais wa Venezuela. Bolton alikataa kusema kuwa operesheni ya kijeshi inaweza isifanyike nchini Venezuela. Msemaji wa Ikulu ya White House alijibu alipoulizwa kuhusu suala hilo kuwa: ""Kama rais (Trump) alivyosema, njia zote zipo mezani."" Hata hivyo, afisaa mmoja wa ngazi ya juu wa Marekani ambaye hakutaka jina lake litajwe aliliambia shirika la habari la AFP kuwa ""hakuna kitu ambacho kitaunga mkono kupelekwa majeshi nchini Colombia."" Mapema jana televisheni ya taifa ilimuonesha Maduro akiwa Ikulu na wanadiplomasia wa nchi yake aliowarudisha kutoka Washington DC. Venezuela ilivunja uhusiano baina ya nchi hizo na kuwapa wanadiplomasia wa Marekani saa 72 kuondoka nchini humo mara tu Marekani ilipomtambua mpinzani kuwa rais. Hata hivyo, Jumamosi walitangaza zoezi hilo lingechukua siku 30. Urusi, China, Mexico na Uturuki wamejitokeza wazi na kusema wanamuunga mkono Maduro. Katika kikao cha Baraza la Usalama la Umoja wa Mataifa kilichofanyika Jumamosi Urusi iliituhumu Marekani kuwa inapanga mapinduzi nchini Venezuela. Zaidi ya nchi 12 za Amerika ikiwamo Canada zimetangaza kumuunga mkono Guiado kama rais. Nchi kadhaa za Ulaya zikiwemo Uhispania, Ujerumani, Ufaransa na Uingereza wamesema watamtambua Guaidó kama raisi iwapo uchaguzi hautarudiwa ndani ya siku nane. Kwa nini watu wanampinga Maduro? Maduro, ambaye amechukua mamlaka mwaka 2013 baada ya kifo cha Hugo Chavez, amekuwa akishutumiwa vikali ndani na nje ya nchi yake kwa tuhuma za uvunjaji wa haki za binaadamu na kushindwa kusimamia vizuri uchumi. Kuna upungufu mkubwa wa huduma za kijamii nchini humo ikiwemo dawa na chakula, na takribani watu milioni tatu wanaarifiwa kuihama nchi hiyo. Mfumuko wa bei wa mwaka ulifikia 1,300,000% kwa miezi 12 kwa mwaka 2018, kwa mujibu wa tafiti ya bunge la nchi hilo. Hata hivyo wapo wale ambao wanamuunga mkono Maduro na kudai matatizo ya Venezuela yamesababishwa na wapinzani wa mrengo wa kulia wakiungwa mkono na Marekani pamoja na nchi jirani ambazo ni adui. Wanadai kuwa vikwazo vya Marekani vimeifanya serikali yao kushindwa kulipa madeni ya nchi."	https://www.bbc.com/swahili/habari-47038184
technology	Tetesi za soka Ulaya Alhamisi 07.04.2022: Mane, Neves, Pogba, Danjuma, Werner, Depay, Gakpo, Lukaku	Paul Pogba , 29, anapendelea kurudi Juventus kuliko kwenda Paris St-Germain baada ya muda wake kuisha majira ya joto. Lakini kwa upande wa Italia wana wasiwasi kuhusu pesa anazotaka kulinganisha na umri wake (Tuttosport - in Italian) Liverpool inamtaka winga wa Villarreal na Uholanzi Arnaut Danjuma, 25, kuchukua nafasi ya mshambuliaji Sadio Mane, lakini Liverpool haina mpango huo kwa sasa hadi mwaka 2023. (Goal) Kama kocha wa Ajax Erik ten Hag akichaguliwa kuwa meneja wa Manchester United kama invyotarajiwa, basi atamsajili kiungo wa kati wa Portugal Ruben Neves, 25, Kutoka Wolves. (Sun)Mholanzi Ten Hag anamtaka pia beki wa Ajax na Jurrien Timber aende naye Old Trafford. (Star) Wakala wa mchezaji wa Chelsea na Ujerumani Timo Werner, 26, yupo nchini Italia akikutana na AC Milan, Juventus na Atalanta . (Corriere dello Sport - in Italian) Arsenal, Everton na Newcastle wote wameonesha nia ya kumsajili mshambuliaji wa Uholanzi Memphis Depay kutoka  Barcelona. (Superdeporte - in Spanish) Winga wa PSV Eindhoven na Uholanzi  Cody Gakpo, 22, ameweka wazi mapenzi yake kwa Arsenal huku akiendelea kuunganishwa na wenyeji wa vilabu vingine ikiwemo Manchester United na Liverpool. (Goal) Viongozi wa ngazi za juu huko Inter Milan sasa wanataka mshambuliaji wa Chelsea na Belgium Romelu Lukaku (28) arudi klabuni hapo. (Mirror) Leicester City wameonesha nia ya kumtaka mlinzi wa FC Mainz's Jeremiah St. Juste, 25. (Bild - via Leicester Mercury) Brighton hawana mpango wa kumuuza kipa wake Sanchez mbali ya kuwa Newcastle wameonesha nia ya kumuhitaji kipa huyo Mhispania (24). (Football Insider) Barcelona ina Imani kuwa ina nafasi kubwa ya kumsajili mshambuliaji wa Bayern Munich na Poland  Robert Lewandowski, 33, msimu huu wa majira ya joto.  (Sport - in Spanish) Kiungo wa kati wa Ajax na Uholanzi Ryan Gravenberch, 19, amekubali kuingia mkataba binafsi na  Bayern Munich. (Bild - via Bundesliga News) Mshambuliaji wa Ufaransa Kylian Mbappe, 23, anaweza kutia Saini mkataba mpya  katika klabu yake ya Paris St-Germain mbali na kuonesha nia kwa  Real Madrid. (Sky Sports) Mlinzi wa Leeds Luke Ayling, 30, amesema kuwa anataka kumalizia muda wake katika soka kama mchezaji katika klabu hiyo. (Star)	https://www.bbc.com/swahili/habari-61019899
entertainment	Miss World: Sheria zinawazuia akinamama kushiriki ni za 'kibaguzi '	"''Masharti ya kuingia katika mashindano ya Mrembo wa Dunia yana ubaguzi …hakuna nafasi yake katika karne hii ya 21'' Mrembo Veronika Didusenko mwenye umri wa miaka 24, alishinda taji la mrembo wa Ukraine (Miss Ukraine) mwaka 2018 lakini alinyang'anywa taji hilo pale waandaaji walipogundua kuwa ni mama. Sheria za shindano zinapiga marufuku mrembo yoyote kushiriki katika mashindano yatakayoruhusu kushiriki katika mashindano ya mrembo wa dunia kama wakiwa na watoto. Na sasa Veronika, ambaye ana mtoto mwenye umri wa miaka 5, ameamua kuchukua hatua za kisheria kwa waandaji wa mashindano hayo kuhusu sheria zao. ''Nataka niwabadilishe, na kuwapa changamoto. Nataka nihakikishe sheria  za kushiriki mashindano ya urembo wa dunia zibadilike na zilingane sawa sawa na wakati huu.'' Aliiambia Radio  1 Newsbeat. ''Nataka niwaweke sawa kutokana kwa maisha ya sasa na kuangalia maisha halisi ya wanake kwa nyanza hizi, na kutambua kuwa wanaweza kufanya kazi na vile vile mambo mengine nje ya kazi.'' Veronika anadai aliamua kushiriki Taji la ''Miss Ukraine'' kukuza kituo chake cha kusaidia watu na alishangaa alipopewa ushindi wa shindano hilo. Angeenda kuiwakilisha nchi yake katika mashindano ya urembo wa dunia lakini siku nne baadae alinyang'anywa taji hilo. '' Ilikuwa ni jambo la aibu na la kufedhehesha kwangu,'' alisema. ''Nilijisikia vibaya kwasababu sio mimi peke yangu ninayofanyiwa haya, ni kitu ambacho wanawake wengi duniani wanakabaliana nacho, ambao labda wanataka kushiriki lakini hawaruhusiwi kushiriki kwasababu tu wana watoto.'' Veronika amekubali kuiona shetia hiyo kwenye fomu ya kuomba kushiriki, lakini alishauriwa kushiriki na waandaji hao. ''Kwanini mwanamke akataliwe kushiriki kwasababu tu ni mama? Haitii maanani kabisa'' ''Kuwa mama haileti madhara yanayomzuia mshiriki kufanya kazi au kuwa mwanamitindo au kufanya kazi  zangu.'' ''Kwahiyo sheria  hizo hazikuleta maana yoyote kwangu.'' Mwenyekiti na mkurugenzi mkuu wa shirika la ''Miss World'' Julia Morley, aliulizwa kuhusu sheria hiyo katika mahojiano mwaka jana. ''Unapojaribu shirika la kimataifa likubaliane na wewe, inabidi uangalie kila mtu na wanapiga kura kulinagana na yale yaliyoruhusiwa.'' Aliiambia Good Morning Britain. ''Chochote ninacho hisi mimi au unachohisihisi umoja wa ulaya  ni kitu kingine kabisa kulingana na kile sehemu zingine za dunia wanazo kubaliana nayo, inabidi waangalie sheria zao za kidini na mambo mengine kadhaa.'' ''Kama unanielewa vizuri hatuna hisia zetu pekee, inabidi tuzingatie na hisisa za wengine. Kwahiyo tunalolifanya sisi ni kutafuta usawa kwa pande zote mbili.'' Ndani ya mwaka 2014, kiongozi wa shindano la urembo nchini Uingereza lijulikanalo kama 'Miss England competition'  Angie Beasley, alisema itakuwa ngumu sana kwa washindi kugawanya muda wao kwa kazii hii ya urembo na kuwa mama. Akizungumza na kituo cha habari cha ITV Bi Angie alisema ''Kitendo cha mama kusafiri sehemu mbali mbali duniani akisaidia vituo vya kutoa misaada kwa watoto kwa mwaka mmoja, ni jambo halimtendei haki mtoto pamoja na familia nzima.'' ''Inaleta matatizo pale linapokuja swala la nani atamlea mtoto au watoto wa mama yule aliyeshinda.'' Lakini Veronika anasema mtoto wake yupo vizuri kwasababu smekuwa akisafiri nae kwaajili ya kazi zake. ''Ameona nchi nyingi sana kwa umri wake. Kwa mwangalio wangu naona ni mtoto ambaye anauwezo wa kufikiri mkubwa kuliko watoto wengine.'' ''Kwahiyo 'Miss World' kusema wanahofia kuhusu mtoto...Ni jambo la kipuuzi sana kwangu'' Veronika anasema anatumaini kuwa kitendo cha yeye kuchukua hatua ya kisheria kutawafanya 'Miss World' kubadilisha sheria hiyo. Shindano hilo linaanza mwaka huu mjini London tarehe 14 Disemba. Anawakilishwa na mwanasheria wa kutetea haki za kibinadamu Ravi Naik ambaye anadai chini ya sheria ya haki swa ya mwaka 2010, sheria hiyo ya kuingilia shindano hilo ni ya ubaguzi. ''Nataka 'Miss World' ibadilishe sheria zake kufanya mashindano haya kuwa wazi kwa watu wote'' amesema  Veronika. ''Kwasababu mashindano yanayoruhusu mtu yoyote kushiriki yanaweza kusaidia ubaguzi wa kijinsia, na kutengeneza nafasi za kazi kwa washiriki na kuweza kuwainua wanawake. ''Kwa mfano, nyumba za mitindo nyingi huruhusu wanawake wajawazito, wanawake wenye umbo kubwa na warembo wa umri wowote, kwa ajili ya hafla zao za mitindo. ''Kwahiyo mashindano ya warembo yanahitaji  kufuata uongozi wao na kuwasherekea wanawake wote kwa usawa.'' Mashindano ya ulimbwende nchini Tanzania mwaka 2014 yaliingia dosari la namna hiyohiyo kwa madai ya udanganyifu wa kuwa na mtoto na hivyo kuvuliwa taji la Tanzania kwa mwaka huo. Bi Basila Mwanukuzi ambaye aliwahi kuwa Mlimbwende wa Tanzania 1998 na sasa ni muandaaji wa mashindano hayo hakutaka kuzungumzia suala hilo la kuwa kile kilichotokea Ukraine kiliwahi kutokea nchini mwake, ""sikuwa kiongozi wakati huo hivyo sijui chochote, "" Aliongeza kusema kuwa , ''Tunafahamu kwamba kila mashindano yanakuwa na sheria na kanuni na taratibu zake ambazo kila mshiriki anatakiwa kuzifuata na katika dunia hii vitu vinasheria zake.'' ''Inafahamika wazi kuwa hata sisi hapa Tanzania tunafuata vigezo vya mashindani ya Miss World, kwa sababu Miss Tanzania iwapo hatatimiza vigezo basi akifika mbele ataondolewa, kisheria inatakiwa usidanganye kwa sababu mwisho wa siku ukweli utajulikana.'' Hata hivyo bi Basila ameona kuwa madai kuwa  kumuondoa mama katika mashindano ya Mlimbwende wa Dunia kwa kigezo kuwa ana mtoto ni uonevu na ubaguzi ni jambo sahihi. ''Mimi kama mama na nina watoto, ukishakua mama unafanya majukumu ya mama... Miss anakua na majukumu mengi, anazunguka duniani. Ni vigumu sana kupata muda wa kumlea mtoto. Vigezo vikiwekwa vinakua na sababu zake na ni lazima vifuatwe"", Basila anasema. Newsbeat imewasiliana na shirika la miss world, kuona kama wanalolote la kuzungumza kuhusu swala hili."	https://www.bbc.com/swahili/50629240
sports	Afcon 2021: Mwamuzi aliyemaliza pambano mapema michuano ya Afcon azungumza	"Mwamuzi ambaye alipiga kipyenga cha mwisho mapema kabla ya kumalizika kwa muda kamili wa mechi katika mechi la Kombe la mataifa ya Afrika anadai angekufa kwa joto kali. Mzambia Janny Sikazwe alimaliza mechi ya Tunisia dhidi ya Mali sekunde 13 kabla ya kumalizika kwa dakika 90 za mechi, ambapo awali alipiga kipyenga cha kumaliza mechi dakika tano mapema, kabla ya kuangalia muda na kuanzisha tena mechi. ""Nimewaona watu wakienda kufanya majukumu nje ya nchi na kurejea nyumbani wakiwa ndani ya jeneza,"" alisema. ""Nilikaribia kabisa kurudi kama hivyo ""Nilikuwa na bahati sikupoteza fahamu. Ingekuwa hadithi nyingine tofauti sana. ""Madaktari waliniambia mwili wangu haukuwa unapoa. Ilibakia muda kidogo tu ningekuwa nimeingia hali ya kupoteza fahamu , ""Ninafikiri Mungu aliniambia nimalize mechi. Aliniokoa."" Mechi ya kundi F huko Limbe iliyochezwa siku ya Jumatano, tarehe 12 Januari ilimalizika kwa utata huku makocha kutoka Tunisia, ambao walikuwa wamefungwa bao 1-0 na kucheza dhidi ya wachezaji 10, wakikimbilia ndani ya uwanja kumkabili  Sikazwe na wasaidizi wake baada ya kumaliza mechi mapema. Hatahivyo, Sikazwe alishikilia uamuzi wake na alihitaji  maafisa wa usalama kumsindikiza nje ya uwanja. Dakika ishirini baada ya shindano waandaaji waliamuru mechi ichezwe mpaka ikamilike ,lakini wachezaji wa Tunisia hawakurudi uwanjani na Mali wakatangazwa washindi. Baadaye Tunisia iliwasilisha malalamiko rasmi kwa Shirikisho la soka Barani Afrika, lakini hilo lilikataliwa na matokeo yakaidhinishwa. Hali ya joto ya Cameroon  ambayo imesababisha baadhi ya mechi kuchezwa katika nyuzi joto 30  na unyevunyevu,imesababisha matatizo katika Kombe hilo- huku watetezi wa kombe hilo  Algeria wakielezea kuwa ni sababu ya wao kutoka sare ya 0-0 na Sierra Leone. Akizungumza na vyombo vya habari vya Zambia wakati alipowasili nchini, Sikazwe alisema athari za hali ya hewa katika Limbe ilikuwa ni sababu ya kucheza vibaya katika kipindi cha mwisho. ""hali ya hewa ilikuwa ya joto sana, na unyevunyevu ulikuwa ni karibu  85%,"" alisema. ""Baada ya kupasha misuli nilihisi  vingine. Tunajaribu kunywa maji lakini hatukuweza kuhusu  maji yanakata kiu - hakuna kitu. ""Lakini sisi [maafisa wa mechi] tunaamini sisi ni wanajeshi na tunaendelea  mbele na kupambana. ""Kila kitu nilichovaa kilikuwa na joto. Hata vifaa vya mawasiliano, Nilitaka kukitupa. Nilihisi joto sana."" Kipindi cha pili cha mchezo kilishuhudia kusitishwa mara kadhaa kwa mchezo ikiwa ni pamoja na waamuzi wawili wasaidizi  kutathmini (VAR), mapumziko ya kunywa vinywaji na madirisha matano ya kubadilisha wachezaji na walau dakika tano za majeruhi zilitarajiwa kuongezwa. Hatahivyo, Sikazwe alisema hakuweza kuwasiliana na maafisa wenzake wa mechi. ""Nilianza kuchanganyikiwa. Sikuweza kumsikiliza yeyote,"" alisema. ""Nilifika wakati ambapo nilianza kusikia kelele fulani na nilidhani mtu fulani alikuwa anawasiliana na mimi na watu walikuwa wananiambia   'hapana umemaliza mechi'.Ilikuwa ni hali ya ajabu. ""Nilikuwa ninajiuliza kichwani kujua ni nani aliniambia nimalize mechi. Labda nilikuwa najiongelesha mwenyewe, sijui. Hivyo ndivyo hali ilivyokuwa mbaya ."" Siku moja baada ya mechi ya Tunisia na Mali  Sikazwe alikwenda hospitali kwa ajili ya kufanyiwa vipimo vya moyo, damu na mwili-lakini vipimo vilikuja vikiwa vya kawaida. Pia aliwapokea hotelini kwake maafisa wa soka ikiwa ni pamoja na Rais wa Caf  Patrice Motsepe na Andrew Kamanga, Rais wa shirikisho la soka la Zambia. Sikazwe alirejea kazini katika Kombe la Mataifa ya Afrika Jumanne tarehe 18 Januari, akisimamia  mashine ya VAR kwa kundi la mechi baina ya  Gabon na Morocco. Awali alisimamia mchezo wa fainali za Kombe la mataifa mwaka 2017 na mechi mbili za makundi katika Kombe la dunia la mwaka 2018,na aliapa kuendelea kuwa mwamuzi. Sikazwe anatarajia kusimamia mechi katika kombe la Shirikisho la Afrika  mwishoni mwa mwezi wa  Februari. ""Familia yangu, watu wa Zambia, mna bahati ninaongea nanyi sasa hivi ,"" alisema."	https://www.bbc.com/swahili/habari-60214133
sports	Tetesi za soka Ulaya Jumapili 08.05.2022: Tielemans, Ronaldo, Johnstone, Pogba, Eriksen	"Mshambuliaji wa kireno Cristiano Ronaldo, 37, amezungumza na kocha wa zamani wa Manchester United Sir Alex Ferguson kuhusu hatma yake klabuni hapo katika mfululizo wa vikao vyao vya siri. (Mirror) Tottenham Hotspur wanajiandaa kumsajili mlinda mlango wa West Brom na England Sam Johnstone baada ya Manchester United kuamua kuachana na mpango wake wa kumsajili kipa huyo. (Mirror) Arsenal inakaribia kukamilisha uhamisho wa £40m  wa kiungo mbelgiji wa Leicester Youri Tielemans lakini Real Madrid wako mguu sawa kumsajili nyota huyo mwenye miaka 25 kama 'the Gunners watashindwa kufuzu michuano ya Ulaya. (Sun) Kiungo wa Manchester United na Ufaransa Paul Pogba amefanya mazungumzo na  Juventus kuhusu kurejea Turin mwishoni mwa msimu. (Football Transfers) Meneja wa Brentford Thomas Frank anataka hatma ya baadaye ya kiungo wa Denmark  Christian Eriksen, 30, iamuliwe kabla ya kumalizika kwa msimu. (Mail) West Ham inaongoza mbio za kumsajili mshambuliaji wa Blackburn na Chile Ben Brereton Diaz, 23. (Sun) Meneja wa muda Ralf Rangnick anatarajiwa kikosi chake cha Manchester United kuongezewa nguvu kwa kuwasili kwa wachezaji wapya sita au nane msimu ujao pamoja na kuja kwa meneja mpya Erik ten Hag. (Mirror) Mlinzi wa Ajax na Argentina Nicolas Tagliafico, 29, anajiandaa kuondoka kwenye klabu yake hiyo ya Uholanzi mwishoni mwa msimu,  licha ya mkataba wake kusalia mwaka mmoja zaidi. (Fabrizio Romano on Twitter) Kiungo wa Leeds United na England Kalvin Phillips, 26, anasema kwa sasa amejielekeza zaidi kumaliza msimu wa ligi kuu England akiwa na timu hiyo yake ya utotoni licha ya kuhusishwa kuhamia vilabu vya Aston Villa na Manchester United katika majira ya kiangazi. (Manchester Evening News) Mlinzi mfaransa Allan Saint-Maximin, 25, anasema hajioni akiondoka Newcastle msimu huu. (Goal) Kiungo wa Paris St-Germain muargentina Leandro Paredes anasema ""ana ndoto "" ya kuchezea Real Madrid. (TyC Sports on Twitter) Liverpool watampa mkataba mpya mlinzi muingereza Joe Gomez mwishoni mwa msimu licha ya kuzagaa kwa tetesi kuhusu hatma ya nyota huyo mwenye miaka 24 kwenye klabu hiyo. (Liverpool Echo)"	https://www.bbc.com/swahili/habari-61369345
technology	Facebook: Je ni kwanini wateja wa mtandao huo hawakuweza kupata huduma?	"Facebook imeomba msamaha baada ya  kushindwa kufanya kazi miongoni mwa wateja wake kote duniani kwa saa kadhaa  siku ya Jumatatu. Programu za WhatsApp na Instagram - ambazo pia zinamilikiwa na kmapuni ya facebook  pia zilishindwa kufanya kazi kwa muda huohuo. Kwa ufupi, mifumo ya facebook ilishindwa kuwasiliana na mtandao duniani. 'Ni kama ambaye kuna mtu aliyeaathiri nyaya za kampuni hiyo katika kituo kikuu cha kutoa data na kuzitengenisha na intaneti' , ilielezea kampuni ya miundo msingi ya tovuti CloudFlare. Maelezo ya facebook yalijaa masuala ya kiufundi. Ilisema kwamba :""mabadiliko kwenye njia ambazo zinaratibu trafiki ya mtandao kati ya vituo vyetu vya data vimesababisha maswala ambayo yalikatisha mawasiliano haya"". Intaneti hugawanyika  kwa mamia ya maelfu ya mitandao. Makampuni makubwa kama Facebook humiliki mitandao yao mikubwa - inayojulikana kama mifumo huru. Unapotaka kutembelea Facebook au Instagram au WhatsApp, kampyuta yako inatakiwa kujiunga na mtandao wake , kwa kutumia BGP - aina ya huduma ya posta kwa wavuti. Ili kuweza kuwaunganisha moja kwa moja na wavuti wanaohitaji ,  BGP hutazama njia zote zilizopo ambazo data zinaweza kutumia kutembea na kutumia njia bora. Siku ya Jumatatu, facebook ghafla ilisita kutoa habari iliohitajika na mfumo huo ili kufanya kazi. Ina maana kwamba hakuna hata mtu mmoja aliyekuwa na uwezo wa kuungana na facebook ama mitandao yake mingine. Kukatika kwa huduma hiyo kuliathiri vibaya biashara za watu na makampuni kote duniani. Downdetector, ambayo hufuatilia kukatika kwa huduma hiyo, iliripoti matatizo milioni 10.6 ya kukatika kwa huduma hiyo  kote duniani - ikiwa ni idadi kubwa zaidi kuwahi kurekodiwa. Kwa wengi, kupotea kwa huduma hiyo ulikuwa usumbufu tu. Lakini kwa wafanyabiashara wengine wadogo katika ulimwengu unaoendelea waliokosa njia nyengine za kuaminika kuwasiliana na wateja wao, huenda lilikuwa tatizo kubwa sana. Vilevile, mashirika mengine ambayo wafanyikazi wake wamekuwa wakifanya kazi mashambani kutokana na mlipuko wa corona wamekuwa wakitegemea WhatsApp kuwasiliana na wenzao. Ripoti nyingi zilianza kujitokeza mnamo 16: 16 BST Jumatatu kwamba Facebook, Instagram na WhatsApp hazifanyi kazi. Mwanzoni, hii ilisababisha utani wa kawaida juu ya jinsi watu wataweza kukabiliana, na jibes kutoka kwa wapinzani kama vile Twitter. Lakini muda mfupi baadaye ikawa wazi kuwa hali hiyo ilikuwa suala kubwa zaidi .. Sheera Frenkel, mwandishi wa teknolojia wa New York Times, aliiambia BBC  kwamba ilichukua muda mrefu kurekebisha tatizo hilo kwasababu ""watu waliojaribu kutatua tatizo hilo hawakuweza hata kuingia ndani ya jengo"" ili kubaini nini kilichosababisha hali hiyo. ''Bado hatujui iwapo tatizo hilo lilitokana na hitilafu ya programu au ni makosa ya kibinadamu''. Hatahivyo, nadharia kadhaa zimeanza kusambazwa - baadhi wakidai kwamba kuna mtu aliyecheza mchezo mchafu ndani ya kampuni ya Facebook . Mwanzilishi wa Facebook Mark Zuckerberg, baada ya kuona aibu , alilazimika kugeukia mtandao hasimu wa Twitter kuomba msamaha. Huenda tatizo kuu kwa Facebook yenyewe ilikuwa athari ambayo ilikuwa nayo kwa mapato na bei za hisa. Kuzima kunamaanisha matangazo hayakutolewa kwa zaidi ya saa sita kwenye majukwaa yake. Inakadiriwa kwamba, kukatika kwa huduma hiyo huenda kulisababisha hasara ya takriban $6bn (£ 4.4bn) kutoka kwa utajiri wa kibinafsi wa Bwana Zuckerberg, huku hisa zake zikishuka kwa karibu 5%. Wengine wanakadiria kuwa facebook ilipata hasara ya $ 60m kama mapato. Vilevile kampuni hiyo imepoteza heshima yake kote duniani."	https://www.bbc.com/swahili/habari-58810661
sports	Maradona: Kwanini mali ya nyota wa zamani wa soka hunda ikazozaniwa	"Jalada la mali, haki miliki picha yenye faida, na gari ambalo linaweza kuendeshwa ardhini na majini kutoka Belarus. Hizi ni baadhi tu ya mali zilizomilikiwa na mwansoka nyota wa zamani wa Argentina Diego Maradona. Mchezaji huyo raia wa Argentina aliyefariki wiki iliyopita akiwa na umri wa 60, ameacha nyuma hali ngumu lya urithi wa mali yake aliyojikusanyia wakati yeye binafsi akikabiliwa na changamoto za maisha. Tangu Maradona alipofariki dunia kumekuwa na uvumi mkubwa kuhusu utajiri wake na warithi wanaostahili kupata sehemu ya utajiri huo. Maradona alikuwa na familia kubwa, akiwa na watoto nane  katika miongo kadhaa ya uhusiano wake wa kimapenzi  na wanawake sita tofauti. Mali yake inatarajiwa kugawanywa sawa miongoni mwa watoto hao. Lakini hakuna ripoti kuhusu wosia, huku wataalamu wa kisheria na wa Muargentina huyo na wanahabari wakisema suala la urithi litakuwa tata sana kutatua na huenda usiwe moja kwa moja. Wanatarajia visa vya makabiliano ya kisheria mahakamani kutatua mzozo wa kifamilia, uchunguzi wa chembechembe za vinasaba DNA na walaghai watakaotafuta njia za kupata urithi wake kwa madai ya kuwa watoto wake huku mawakili waking'ang'ana  kuhesabu thamani ya nyumba za Maradona ""Naona mchakato wa urithi utakumbwa na mzozo,"" Elias Kier Joffe, wakili wake aliye na makao yake Buenos Aires, Argentina aliambia BBC. ""Huenda ikachukua muda kutatua mzozo huo."" Kwa hivyo, watoto wa Maradona ni wapi? Kutambuliwa kama baba wa mtoto kupiti auchunguzi wa DNA ilikuwa hali ya kawaida katika maisha ya Maradona. Mmoja wa mabinti zake wakati mmoja alimtania kwamba anaweza kuunda kikosi cha kwanza cha timu ya mpira ya wachezaji 11. Kwa miaka kadhaa Maradona alikanusha kuwa na watoto wengine isipokuwa  Gianinna, 31, na Dalma, 33, wote wasichana aliozaa na mke wake wa zamani  Claudia Villafañe, ambaye alimpatia talaka mwaka 2003 baada ya kuwa katika ndoa kwa karibu miaka 20. Hatimaye mshindi huyo wa kombe la dunia aliwatambUa watoto sita zaidi kuwa ni wake. Maradona aliwatambua Diego Junior, 34, na Jana, 24, kama watoto wake kati kati ya miaka ya -2010 baada ya mzozo wa mahakamani na mama zao ambao aliwahi kuwa katika uhusiano wa kimapenzi nao. Hakukua na mzozo wa uzazi kumhusu mwanawe wa kiume  wa pili aliyezaliwa mwaka 2013,ambaye sasa na miaka saba Diego Fernando. Maradona aliwashanaza wengi mwaka 2019, wakati wakili wake aliposema kuwa amekubali kuwa baba wa watoto wengine watatu waliozaliwa Cuba , ambako aliishi miaka kadhaa kutoka mwaka 2000 wakai alipokuwa akifanyiwa matibabu ya kuachana na utumizi wa dawa ya kulevya aina ya cocaine. Kufikia sasa, kuna karibu watoto wengine wawili zaidi - Waargentina Santiago Lara, 19 na Magalí Gil, 23 - ambao wanaamini Maradona alikuwa baba yao. Wote wanasema watachukua hatua za kisheria kubaini hilo, ambayo watatumia kupigania sehemu ya urithi wa  which they will need to  Maradona. Tayari, wakili wa Bwana Lara ameomba mahakama kumpatia idhini kufukua mwili wa mwanasoka huyo ili kuchukua sampuli ya kufanyia uchunguzi wa DNA. Hata hivyo haijabainika ikiwa Bwana Lara na Bi Gil watabiani kuwa watoto wake, watapokea kiasi gani cha urithi wake. Urithi unaokadiriwa kuwa wenye thamani ya kati ya $75m (£55m) na $100m ndio ulioangaziwa zaidi na vyombo vya habari vya Agentina. Hii iliangaziwa bili kuashiria chanzo chochote, katika taarifa iliyoandikwa na Julio Chiappetta, mwandishi wa michezo wa Argentina ambaye alikuwa mwandani wa karibu wa Maradona. Maradona alikadiriwa kuwa na utajiri wa thamani ya $500,000 wakati wa kifo chake, kwa mujibu wa mtandao wa Celebrity Net Worth, unaoripoti Utajiri wa watu maarufu. Tovuti hiyo inasema makadirio ya utajiri unazingatia "" uchunganuzi wa kifedha, uchunguzi wa soko, na vyanzo vya ndani"". Thamani ya utajiri wa Maradona inakadiriwa kuwa kiasi gani? Hakuna ushahidi unaoashiria kiwango cha utajiri wa Maradona, lakini baadhi ya ripoti katika vyombo vya habari zinakadiria kuwa metriki mbili. Makadirio ya kwanza jumla ya thamani ya mali yote ya Maradona, kutoka kwa magari yake ya michezo hadi vito vyake. Celebrity Net Worth inasema Maradona alipokea ""mamilioni ya dola kutokana na mshahara na ridhaa ya bidhaa"" wakati alipokuwa mchezaji na kocha wa mpira . Sehemu kubwa ya utajiri wake ulitokana na kandarasi ya  klabu ya soka ya Italia, Napoli ambako kwa mujibu wa ripoti ya mwaka 1991 Gazeti la New York Times alipokea mshara wa dola milioni tatu ($3m), pamoja na $8m  hadi  $10m kutoka kwa ridhaa. Italia ilimjenga na kumsambaratisha Maradona, kumpatia kwa mkono mmoja na kumpokony akwa mkono mwingine. Mwaka 2005, serikali ya Italia ilisema kuwa inamdai Maradona euro milioni 37.2  sawa na dola milioni 48 ya kodi ambayoa haijalipwa kuanzia zama alizokuwa akicheza  Napoli. Hadi wa leo madeni mengi ya nyota huyo wa soka duniani hayajalipwa. Maradona alikataa kulipa madeni hayo, na kama angelishi miaka mingi zaidi,huenda angeliendelea kufanya hivyo. Hata hivyo ukwepaji wa kulipa ushuru kulisalia kuwa kikwazo kikubwa katika maisha yake. Mmoja wa marafiki zake, mwandishi wa michezo wa Argentina Luis Ventura, alisema mwenendo  wa Maradona wa kutumia pesa kiholela ulithiri sana akiba yake. Alipohojiwa katika kipidi cha Televisheni cha Fantino a la tarde, Ventura aliulizwa ikiwa Maradona ""alikufa masikini"". ""Bila shaka masikini,"" Ventura alisema. ""Alipenda sana kuponda raha, na pia alikuwa mkarimu sana, mtu akimuomba pesa alipampatia bila kinyongo."" Mali yake itagawanywa vipi? Katika maisha yake yote Maradona amekabiliwa na mzozo unaohusisha wapenzi wake wa zamani na watoto, pande zote zikiweka katika mitandao ya kijamii malalamiko yao au katika Televisheni ya Argentina Hali ya afya ya Maradona na mali yake imekuwa chanzo cha mizozo. Mwezi November 2019, kwa mfano, Maradona alizungumzia urithi wake baada ya binti yake Gianinna kuelezea hofu yake kuhusu hali ya afya yake katik amitandao ya kijamii. ""Nawaambia nyote kwamba sitaacha kitu changu chocote, Nitatoa sadaka,"" Maradona alisema katika video iliyowekwa Youtube. Baadhi ya mali ya Maradona ambayo aliripotiwa kumiliki ni pamoja na: Chini ya sheria ya Argentina, hatahivyo mtu anaweza kupeana thuluthi moja ya mali yake, na sehemu inayobakia kupewa mke na watoto Kwa kuwa Maradona huenda hakuacha wosia, na hakuwa na mke wakati wa kifo chake,  watoto wake ndi wanastahili kugawanyiwa mali yake yote kwa usawa. ""Waargentina hawana utamaduni wa kuandika wosia. Watu wengi hawafanyi hivyo,"" Bwana Joffe alisema. BBC iliwasiliana na wakili wa Maradona, Matías Morla,  kumuuliza kuhusi wosia wake na masuala mengine, lakini hadi taarifa hii inachapishwa, haijapokea majibu. Bila wosia mambo yatakuwa magumu. Maelezo zaidi kumhusu Diego Maradona:"	https://www.bbc.com/swahili/habari-55214162
religion	Chimbuko la Illuminati na dhana kuhusu nguvu zao	"Ni simulizi ya ulaji njama ambayo bila shaka imevuma zaidi kushinda njama nyingine zote. Ni wachache sana ambao hawajawahi kusikia kuwahusu Illuminati. Huaminika kuwa kundi maalum la watu ambao hudhibiti masuala na uongozi wa dunia, na inasadikika kuwa hufanya shughuli zao kisiri kudhibiti kila kitu na kuunda Utawala Mpya wa Dunia. Kwa wengine, wamehusishwa na utajiri wa ghafla ambao si wa kawaida. Ukitajirika haraka, kunao bila shaka watakaodai kwamba umejiunga na Illuminati. Je, kuna ukweli wowote kuhusu wasiwasi huu? Kuna kundi la watu wanaofanya vikao vya siri kupanga njama za kuitawala dunia na pia kjifaidi wenyewe kwa pesa na utajiri? Simulizi hizi na umaarufu wa illuminati zina ukweli wowote? Wasiwasi huu kuhusu kundi linalopanga njama ya kuweka utawala mpya duniani ulianza miaka ya 1960, sana kutokana na ubunifu wa watu fulani. Kuenea kwa habari hizo kunatoa viashiria fulani kuhusu jinsi binadamu walivyo tayari kuamini mambo wanayoyasikia au kuyasoma, kwa urahisi sana. Aidha, kunaweza kutoa funzo kuu kuhusu taarifa na habari za uongo ambazo zinaenezwa mtandaoni siku hizi. Kwa kuchunguza kuhusu historia ya illuminati, kwa kuanzia huwa ni nchini Ujerumani, Enzi za Kuelimika au Kustaarabika barani Ulaya (1685-1815) ambapo kulikuwa na kundi lililofahamika kama Kundi la Illuminati. Lilikuwa ni kundi la usiri sana ambalo lilianzishwa mwaka 1776 katika eneo la Bavaria. Wanachama wake walikuwa watu walioelimika na wasomi na kusudi lao lilikuwa kuungana na kupinga pamoja na kukabiliana na ushawishi wa makundi ya kidini na wasomi wengine katika maisha ya kawaida ya kila siku. Kundi hilo liliwajumuisha watu kadha maarufu waliokuwa wasomi au wapenda maendeleo wakati huo. Kulikuwa pia na wanachama wa Freemason (wamasoni). Walijipata wakipingwa vikali na makundi ya wahafidhina na Wakristo na mwishowe kupigwa marufuku. Ushawishi wao ulififia na hawakusikika tena kwa muda mrefu. Ilikuwa ni hadi miaka ya 1960 ambapo walianza kutajwa tena. Illuminati tunaowasikia sasa hawajakuwa na uhusiano mwingi na Illuminati waliokuwepo Bavaria enzi hizo, kama anavyosimulia mwandishi na mtangazaji David Bramwell, mwanamume ambaye ameangazia maisha yake katika kunakili na kutoa ufafanuzi kuhusu asili ya hadithi na imani nyingi za kushangaza. Badala ya kuwa na uhusiano na watu hao wa Bavaria, desturi ya kupinga utamaduni uliokubalika, kutumiwa kwa kemikali ya LSD (lysergic acid diethylamide) iliyoweza kubadili hisia za mtu pamoja na watu kutaka kujua sana kuhusu falsafa ya jamii za Asia na Mashariki ya Mbali kulichangia sana kuvuma tena kwa kundi hilo. Hili lilianzia ulimwengu ukiendelea kushangazwa na kuvuma kwa utamaduni na mitindo mipya ya hippie pale kitabu kidogo kwa jina Principia Discordia kilipoanza kusambazwa. Kilikuwa kitabu cha utani wa kidini, kuhusu dini ya utani ambayo ilipewa jina Discordianism. Kitabu hicho kiliandikwa na Greg Hill na Kerry Wendell Thornley mwaka 1963, wakitumia lakabu Malaclypse the Younger na Omar Khayyam Ravenhurst Waliwataka wasomaji kuvutiwa na kuanza kuabudu miungu kwa jina Eris au Disordia, miungu wa kike wa vurugu. Vuguvugu hilo la Discordianism na wafuasi wake walitamani kuwe na kutotii sheria, utani mwingi na visa vingi vya watu kuhadaiwa. Kitabu hicho kimsingi kilikuwa cha kupinga utamaduni, lakini waliokiendeleza walikuwa na imani kwamba kinaweza kusababisha mabadiliko katika mtazamo wa jamii na kuibua maswali kuhusu uhalisia, kama alivyokuwa anaamini mwandishi mwingine Robert Anton Wilson. Mwingine David Bramwell anaamini kwamba ilikuwa ni njia ya kuwazindua watu kutambua uhalisia tofauti. Kwa mujibu wa Bramwell, Wilson na mmoja wa waandishi wa Principia Discordia, Kerry Thornley, ""waliamua kwamba ulimwengu ulikuwa unageuka kuwa wa kiimla sana, wenye kudhibitiwa sana, kuwa na mipanga mingi na kutawaliwa sana"". Walitaka kurejesha vurugu tena kwenye jamii na kutikisa mambo. Na ""njia pekee ilikuwa kueneza habari za kupotosha. Kueneza habari za kupotosha kupitia majukwaa yote - kupitia utamaduni wa kupinga utamaduni uliokubalika katika jamii, kupitia vyombo vikuu vya habari na kupitia njia nyingine zozote zile. Na waliamua kwamba wangelifanya hilo mwanzoni kwa kuwaambia watu kuhusu  Illuminati."" Wakati huo Wilson alikuwa anafanya kazi katika jarida lililokuwa linachapisha picha za utupu la Playboy. Yeye na Thornley walianza kutuma barua bandia kutoka kwa wasomaji wakizungumzia shirika hilo la usiri mkubwa linaloendeshwa na wasomi na watu wenye uwezo ambalo walisema linaitwa Illuminati. Walikuwa hata wanatuma barua nyingine tofauti za kupinga barua ambazo walikuwa wametuma awali. ""Hivyo basi, dhana waliyokuwa nayo ni kwamba ukitoa mambo mengi na ya kutosha ya kupinga jambo, kinadharia - kimsingi - watu wengi wataanza kutazama na kuchungumza ammbo hayo na kufikiria, 'hebu kidogo',"" anasema Bramwell.  ""Wanajiuliza, 'Je, ninaweza kuamini habari hizi ambazo nimepewa?' Ni njia rahisi ya kuwazindua watu na kuwafanya wafikirie kuhusu uhalisia mwingine wanaopendekezewa na watu wengine kuhusu dunia wanayoishi - jambo ambalo halikufanyika walivyokuwa wanatumai lingefanyika."" Vurugu za uvumi huu kuhusu kuwepo kwa Illuminati zilienea sana. Wilson na mwandishi mwingine wa Playboy waliandika The Illuminatus! - msururu wa vitabu vitatu ambapo walidai kwamba Illuminati  walihusika katika 'kuficha' siri kubwa ikiwa ni pamoja na kwa mfano nani aliyemuua John F Kennedy. Kitabu hicho kilipata umaarufu sana kiasi kwamba kilifanywa mchezo wa kuigiza Liverpool, na kikawasaidia waigizaji Waingereza Bill Nighy na Jim Broadbent kupata umaarufu mwingi pia. Leo hii, dhana ya kuwepo kwa Illuminati ni miongoni mwa njama za kudhaniwa ambazo zimefanyiwa utani zaidi duniani. Bendi ya Uingereza ya The KLF wenyewe walijiita The Justified Ancients of Mu Mu, wakichukua jina la bendi ya watu wa Discordian ambao wanafanikiwa kuingia kisiri ndani ya kundi la Illuminati bila yao kutambuliwa na wanachama wa kundi hilo katika msururu wa vitabu hivyo vitatu vyake Wilson. Bendi hiyo ilikuwa imehamasishwa na falsafa ya vurugu ambayo ilikuwa imeendelezwa kwenye dini hiyo ya utani. Mwaka 1975, kulitokea mchezo wa Kamari wa kadi ambapo wahusika walikuwa wanaigiza wahusika wa Illuminati. Hilo lilisaidia kuvumisha zaidi habari za kuwepo kwa kundi kama hilo. Aidha, mchezo huo ulisaidia kuingiza dhana hiyo ya Illuminati kwa kizazi kingine. Siku hizi, ni moja ya njama ambazo zimefanyiwa utani zaidi na zisizoeleweka. Wasanii mashuhuri duniani kama vile Jay-Z na Beyoncé walikumbatia ishara za kundi hilo dhahania wenyewe. Wameonekana mara nyingi wakiinua mikono yao na kuunda umbo la pembe tatu wakiwa kwenye tamasha. Haya yote hayajasababisha ufunuo - kwamba si kundi la uhalisia - kama walivyokusudia waasisi wa dini hiyo ya utani ya Discordianism. Hali sasa ni tofauti sana na zamani ambapo mfano miaka ya 1960 wazo hili lilipoimbuliwa wachapishaji walikuwa wadogo na vitabu havikuweza kuenezwa sana. Hilo lilipunguza kuenea kwa mawazo mbalimbali, yakiwemo ya uwepo wa Illuminati. Sasa hivi kuna utandawazi na mtandao, na habari huenea kwa haraka. Hapana shaka kwamba mtandao wa Intaneti ndio uliochangia zaidi kueneza uvumi na dhana kuhusu Illuminati, katika mitandao ya kijamii kama vile  4chan na Reddit. Hili limechangia kupata umaarufu kwa dhana hii ya Illuminati. Huwa tunaishi katika ulimwengu uliojaa nadharia za uongo, njama na taarifa za vigwena na zaidi kunao wanaoamini mambo haya yote kuwa ya kweli. Mwaka 2015, watafiti wa sayansi ya siasa waligundua kwamba karibu nusu ya wananchi nchini Marekani huamini angalu dhana moja ya uongo kuwa ni ya kweli. Wanaamini mambo mengi sana kuanzia kuwepo kwa Illuminati hadi kwamba Obama alizaliwa Kenya. Wengine wanaamini kwamba mashirika ya kijasusi ya Marekani yenyewe ndiyo yaliyotekeleza shambulio la 9/11 katika jumba la World Trade Centre. ""Hakuna sifa maalum ambazo unaweza kusema watu wanaoamini mambo haya huwa nazo,"" anasema Viren Swami, profesa wa saikolojia ya jamii katika chuo kikuu cha Anglia. ""Kuna mitazamo mingi kuhusu ni kwa nini watu huamini dhana hizi, ambayo haifanani. Ufafanuzi wa kawaida huwa kwamba wanaoamini njama na dhana hizi kwamba ni za kweli huwa wana tatizo fulani la kisaikolojia."" Kitu kingine ambacho watafiti wameeleza kwamba huenda kikachangia kuaminika kwa dhana hizi ni kwamba nyingi huonekana kutoa ufafanuzi wa kueleweka kuhusu mambo ambayo yamekuwa hayaeleweki kamwe au yanayotishia Imani na kujiamini kwa mtu mwenyewe. ""Huwa zinakupa ufafanuzi rahisi sana (kuuelewa),"" anasema Swami, ambaye alichapisha matokeo ya utafiti wake 2016. Kwenye utafiti huo wake, aligundua kwamba walioamini njama hizo na dhana hizo kwamba ni za kweli walikuwa na uwezekano wa juu sana kwamba wanatatizwa na msongo wa mawazo au walikumbana na jambo la kuwashtua sana wakati mmoja maishani ukilinganisha na wale ambao hawaamini kuna njama kama hizo. Watafiti wengine wamegundua kwamba watu wenye viwango vya juu vya elimu wana uwezekano mdogo sana wa kuamini dhana na njama hizo. Jambo ambalo sasa ni tofauti na lina athari kubwa ni kwamba wanasiasa, kwa mfano Donald Trump, wameanza kutumia dhana hizi kujitafutia uungwaji mkono, anasema Viren Swami, wa chuo kikuu cha Anglia Ruskin. Taswira inayojitokeza kutokana na hili ni kwamba Marekani ingawa ipo kwenye enzi ya kisasa, ni taifa ambalo bado kwa kiasi kikubwa limo kwenye giza. Hasa Swami anaamini hili akisema kumekuwa na mabadiliko katika wale ambao wamekuwa wakieneza dhana hizi. ""Asia Kusini, dhana hizi zimekuwa zikitumiwa na serikali kama njia ya kuwadhibiti raia. Lakini nchi za Magharibi, ni tofauti kabisa. Zimekuwa zikitumiwa na watu ambao hawana uwakilishi, wanajihisi hawana uwezo. Ni kukosa uwezo kwao ambako kunachangia kuchipuka kwa dhana hizi kujaribu kuitishia au kutoa changamoto kwa serikali Mfano kuhusu 9/11. Watu wanapokosa uwezo au kujihisi kukosa nguvu, dhana kama hizi zinaweza kupanda mbegu na kuchangia maasi na maandamano ya wananchi na hivyo kuwawezesha watu wa kawaida kuiuliza serikali maswali. Trump na imani yake Rais wa 45 wa Marekani Donald Trump alikuwa mmoja wa watu walioamini wazo la kundi kwa jina ""birther"". Alizungumza mara kwa mara kwenye vyombo vya habari kuhusu jinsi Rais Obama hakuzaliwa Hawaii na badala yake alizaliwa Kenya hivyo hakufaa kuiongoza Marekani. Kadhalika, aliyatuhumu majimbo kadha ya Marekani kwa kutekeleza udanganyifu na ulaghai wakati wa uchaguzi wa mwaka 2016. Maafisa wake wa kampeni walilaumiwa kwa kueneza taarifa kama vile za kashfa ya Pizzagate na mauaji ya haliki ya Bowling Green, mambo ambayo hayakuwa ya kweli. Je, Swami anaamini kwamba mabadiliko haya yataathiri siasa katika kipindi kirefu? ""Watu wanaweza kujitenga na siasa kuu za taifa na kukosa kushiriki katika michakato mingi ya kisasa iwapo wataamini njama na dhana hizi,"" anasema Swami. ""Wanaweza Zaidi kujihusisha na siasa za pembeni. Wanaweza kujihusisha Zaidi na mitazamo ya ubaguzi wa rangi, chuki dhidi ya wageni na misimamo mingine mikali."" Wazo la kuwepo kwa kundi lenye ushawishi mkubwa la kisiri - kama vile Illuminati - linaendana vyema sana kabisa na watu ambao wanajihisi kutengwa. Kwamba hawana usemi tena katika yanayoendelea. Trump alisema alitaka kuwawakilisha na kuwa sauti ya watu kama hao, waliojihisi kutengwa, hasa katika maeneo ambayo zaidi yalikuwa ya viwanda na yalifana zaidi kiuchumi zaidi miaka ya nyuma lakini uchumi wa maeneo yao uliporomoka. Lakini inaonekana kwamba badala yao kujihisi vyema kwamba sasa wanawakilishwa na mtu ambaye si mwanasiasa - badala ya wanasiasa ambao walikuwa wamepoteza imani nao - inaonekana kwamba watu zaidi na zaidi Marekani wana uwezekano wa juu zaidi wa kuamini hadithi kama za Illuminati zaidi kuliko awali. ""Wilson angelikuwa hai leo, angejawa na furaha, na pia kushangazwa kwa kiasi fulani,"" anasema David Bramwell. ""Waliamini kwamba utamaduni ulikuwa umewabana watu zaidi miaka ya 1960. Lakini sasa, hisia ni kwamba watu wako huru lakini zaidi kupita kiasi. Hawadhibitiki tena. ""Labda uthabiti zaidi utatokea watu wakikabiliana na 'habari za uzushi' na propaganda. Tunaanza kufahamu jinsi mitandao ya kijamii inavyotupa mawazo na falsafa ambazo wenyewe tunataka kuziamini. Inaakisi mitazamo yetu kama chumba kikubwa cha mwangwi."" Hili likifanyika, katika mitandao ya kijamii, kwa walio na usemi katika utamaduni na jamii, na kwa kutumia uwezo wa binadamu wa kufikiria, basi itakuwa rahisi kwa watetezi wa ukweli kupuuzilia mbali dhana kama vile ya kuwepo kwa Illuminati, daima."	https://www.bbc.com/swahili/habari-42250810
technology	Mmiliki wa Twitter kusitisha matangazo ya kisiasa	"Wiki hii, mmiliki wa Twitter Jack Dorsey alisema kuwa nguvu ya mitandao ya kijamii sio kuleta mijadala mikali inayoweza kubadili mtazamo wa uchaguzi na kuahidi kuwa atasitisha matangazo yote ya  kisiasa katika mtandao wake. Bado wanatazamia kama mtandao wa Facebook utalazimishwa kufanya hivyohivyo. Bwana Dorsey kuingilia kati namna watu wanavyowasiliana katika twitter. Maamuzi yake yamekuja saa chache kabla mmiliki wa Facebook's Mark Zuckerberg kuzungumzia suala la mafanikio ya kifedha  akiwa kwenye mkutano. ""Tunaamini kuwa ujumbe wa kisiasa unapaswa upatikane na sio kuletwa"" alisema bwana Dorsey wakati akieleza hatari anazoziona zinazoletwa na matangazo ya kisiasa. ""Mashine inaonyesha namna ujumbe wa kisiasa unaolenga jambo fulani au mtu fulani, unakuwa na taarifa ambazo zinapotosha watu kwa taarifa za uongo."" ""Sio jambo ambalo linatufurahisha  kulisema, 'Tunafanya kazi kubwa ya kudhibiti watu kuacha kucheza na mfumo wetu na kusambaza taarifa za kupotosha watu , lakini kama mtu atatulipa kufuatilia na kulazimisha watu kuona matangazo ya siasa… basi ni vyema... wanaweza kusema chochote wanachotaka !'"" Facebook ina kila sababu ya kujiweka mbali na matangazo ya kisiasa katika jitihada zake za kutambua taarifa zisizo sahihi. Katika mkutano wa hivi karibuni kuhusu matokeo ya Facebook , bwana Mark Zuckerberg alisisitiza kuwa sera yake sio kutengeneza fedha . Matangazo ya kisiasa yanachangia asilimia 0.5 tu katika mapato ya mtandao wa kijamii. ""Ninaweza kuwathibitishia kuwa ninapata asilimia ndogo sana kutokana na matangazo ya siasa"", alisema Zuckerberg. Kilichopo wazi katika vyama vya kisiasa kuwa ni bora zaidi kwa wao kuupoteza mtandao wa Facebook zaidi ya kurasa za Twitter ambazo wanazilipia. Alex Balfour, ambaye ni mshauri wa masoko aliyeshauri makampuni makubwa ya michezo kutumia Facebook kutangaza taarifa zao, anaelezea namna inaweza kufanikiwa. ""Kuna maslahi makubwa zaidi ya 30,000 ambayo yanaweza kupatikana kwenye Facebook na Instagram Mambo haya ni sawa kabisa na kuvutiwa kwao na mbwa au katika timu ya mpira, hata kama ulisafiri hivi karibuni au labda una rafiki anayesheherekea siku yake ya kuzaliwa."" aliongeza pia kuwa huwezi kuwatambua watu umri, jinsia au wapo sehemu gani. Facebook imeweza kuyafanya matangazo ya kisiasa kuwa wazi zaidi. ""Tangazo liko wazi kuonyesha kuwa ni nani amelilipia na Facebook iliruhusu mtu yeyote kuangalia maktaba yao Facebook na kuangalia jumla ya fedha iliyotumika katika kila kampuni. Bwana Alex amesisitiza kuwa Facebook imeenda mbali zaidi kwa kuweka taarifa zake kuwa wazi. Aidha Facebook haioneshi dalili yoyote kuwa inataka kufuata nyayo za Twitter kusitisha matangazo ya kisiasa."	https://www.bbc.com/swahili/habari-50274593
business	Zanzibar: Ala ya muziki kwa jina Canoon iliyobeba urithi wa visiwa hivi	Canoon ni ala mashuhuri katika muziki wa asili visiwani Zanzibar, chombo ambacho kimebeba historia ya visiwa hivyo kutawaliwa na waarabu Maulid Mkadam amepiga chombo hiki toka mwaka 1983 na anafurahi kuona kwamba vijana nao wamejifunza kupiga chombo hiki kwani  ni urithi wa visiwa hivyo Eagan Salla alikuwa viswani Zanzibar  hivi karibuni na hii ni taarifa yake	https://www.bbc.com/swahili/habari-59301666
sports	T﻿etesi za Soka Ulaya Alhamisi 29.09.2022	"Chelsea wamejiunga na kinyang’anyiro cha kumsajili liungo wa England na Borussia Dortmund Jude Bellingham – bei ya nyota huyo mwenye umri wa miaka 19- inakadiriwa kuwa pauni milioni  130, huku Liverpool na Real Madrid pia wakimtaka. (Telegraph - usajili unahitajika) Manchester City wanapanga kufanya mazungumza na kiungo wa kati wa Ureno Bernardo Silva kubaini ikiwa atajaribu kuondoka klabu hiyo mwisho wa msimu huu, baada ya mchezaji huyo mwenye umri wa miaka 28-kuonyesha hamu ya kuondo kwa misimu miwili iliyopita. (Mail) Mshambuliaji wa Paris St-Germain Lionel Messi, 35, huenda akarejea Barcelona kulingana na makamu wa rais Eduard Romenu, ambaye aliambia kituo cha redio cha Uhispania El Mati de Catalunya kwamba uhamisho wa mshambuliaji huyo wa Argentina ""unawezekana."" (The Sun) Barcelona wanavutiwa na kiungo wa kati wa Manchester City na Ujerumani Ilkay Gundogan, huku mchezaji huyo mwenye umri wa miaka 31 akiwa amebakiza mwaka mmoja tu kwenye mkataba wake. (Sport) Wolves wameripotiwa kumsajili kiungo wa Chile Dario Osario kutoka Universidad de Chile kwa ada ya £5.5m huku Real Madrid na Manchester City hapo awali zikihusishwa na mchezaji huyo mwenye umri wa miaka 18. (Express) Arsenal bado wanataka kumsajili Douglas Luiz,24, kutoka Aston Villa kuchukua nafasi ya kiungo wa kati wa Ghana anayeuguza jeraha Thomas Partey, 29. Koch awa Gunners Mikel Arteta alishindwa kumpata Luiz msimu uliopita lakini yuko tayari kuwasilisha dau la tatu la kumnunua kiungo huyo wa Brazil, baada ya ofa mbili kukataliwa siku ya mwisho ya uhamisho. (The Sun) Tottenham wanamnyatia  mlinda mlango wa Atletico Madrid na Slovenia Jan Oblak, 29, kama mbadala wa muda mrefu wa kipa wa Ufaransa Hugo Lloris, 35. (Evening Standard). Rais wa Paris St-Germain Nasser al-Khelaifi amesema mauzo ya mali ya Barcelona msimu wa joto ili kufadhili usajili wa wachezaji ""sio sawa"" na kupendekeza Uefa ichunguze uhalali wao. (ESPN) Tottenham wanatazamia kumsajili mshambuliaji wa Uswidi Dejan Kulusevski, 22, kwa mkataba wa kudumu wakati mkopo wake kutoka Juventus utakapoisha. (Fabrizio Romano Atletico Madrid wanafikiria kumnunua mlinda mlango wa Manchester United David de Gea huku kandarasi ya mchezaji huyo wa kimataifa wa Uhispania mwenye umri wa miaka 31 ikikamilika mwishoni mwa msimu huu. ( 90 Minutes) Chelsea wanaweza kumsajili tena mshambuliaji wa Uingereza Tammy Abraham, 24, kutoka Roma kupitia kifungu cha kumnunua tena kwa pauni milioni 67. (Fabrizio Romano)"	https://www.bbc.com/swahili/articles/cxegzjxmrpgo
entertainment	Tyler Perry: Tajiri wa Marekani aliyewapa makao Meghan na Harry nyumbani kwake	"Katika mahojiano yao na Oprah Winfrey, Duke na Duchess wa Sussex wamesema wazi kwamba baada ya kusitishwa kwa ufadhili wao na Familia ya Kifalme - tajiri wa Marekani Tyler Perry ndiye aliyewapa hifadhi ya makao na ulinzi katika eneo la California mwaka 2020. Ni mtengenezaji filamu mashuhuri, 51, mchekeshaji, mwigizaji, mzalishaji wa vipindi na mtunzi. Filamu zake na vipindi vya kwenye televisheni ndio chanzo cha kumfanya kuwa mmiliki wa nyumba Marekani hasa miongoni mwa Wamarekani Waafrika. Bwana Perry anafahamika sana kwa filamu zake za Madea alizoandika, akazisimamia, mwelekezi na aliyeshiriki kama mhusika mkuu, mwanamke mzee anayetumia viungo bandia. Mwaka 2015, alijenga studio yake katika kipande cha ardhi cha ekari 330 nje ya eneo la Atlanta, Georga. Mwaka jana alikuwa bilionea, kulingana na jarida la Forbes. Pia aligonga vichwa vya habari miezi michache alipoweka wazi kwamba anapitia changamoto za kimaisha, akitangaza kuwa ameachana na mchumba wake wa muda mrefu, na mama ya mtoto wake mmoja, Gelila Bekele. ""Nina miaka 51, sina mchumba na najiuliza ukurasa wangu wa maisha unaofuata utakuwaje. Haijalishi vile hali itakavyokuwa, nitasimama na Mungu, nitakuwa baba mzuri kadiri ya uwezo wangu, na kujitahidi kwa kila namna!!"" Bwana Perry aliandika katika ukurasa wake wa Instagram. ""Katika dunia yenye huzuni nyingi, tafadhali jitahidi kuwa mzuri!"" Bwana Perry alijitolea kuishi na wanandoa hao - bure - katika moja ya majumba yake ya kifahari na kutuma ulinzi wake walipokuwa wanahama kutoka Canada hadi Los Angeles mwaka 2020, Mwanamfalme Harry na Meghan walisema hivyo katika mahojiano yao maalum na shirika la habari la CBS nchini Marekani Jumapili. Wanandoa hao walisema waliamua kuondoka baada ya eneo la nyumba waliokuwa wanaishi kisiwa cha Vancouver, magharibi mwa Canada kufahamika na watu wengi. ""Hatukuwa na mpango wowote,"" Meghan amesema katika mahijiano. ""Tulihitaji nyumba na [Tyler Perry] alijitolea kutusaidia na maafisa wake wa ulinzi pia na hilo likatupatia fursa ya kupumua na kufikiria hatua tutakayochukua."" ""Wasiwasi mkubwa ulikuwa ni kwamba wakati tuko Canada, katika nyumba ya mtu mwingine, niliarifiwa kwamba ulinzi utaondolewa ndani ya kipindi kifupi,"" Harry amesema. ""Ghafla ikanijia akilini kwamba: 'Nikafikiria kwa haraka, mipaka inaweza kufungwa, ulinzi wetu utaondolewa, na hakuna anayejua hatua ya kufungiwa itaendelea kwa muda gani, dunia inajua tuko wapi, sio salama, na bila shaka tutahitajika kuondoka hapa.'"" Harry na Meghan walisema kwamba baadaye, waliamua kwenda kuishi California, na kununua nyumba Montecito."	https://www.bbc.com/swahili/habari-56330113
entertainment	Will Perry: 'Nimechoka kuchekwa kila siku'	"Will Perry, muogeleaji aliyewakilisha Uingereza katika michezo ya Olimpiki ya walemavu ,anasema ""amechoka’’ kuchekelewa kwa sababu ya kimo chake kifupi. Anakabiliwa na hali inayojulikana kama achondroplasia na anasema watu kama yeye mara nyingi huchukuliwa video au kudhihakiwa mtaani. Perry mwenye umri wa miaka 21 anatoa wito kwa watu kuwawajibisha wale wanaofanya hivyo."	https://www.bbc.com/swahili/habari-60109732
business	Je wajua kwamba kuuza uraia ni biashara kubwa zaidi duniani?	"Miaka hamsini iliyopita ilikuwa nadra sana kwa mataifa kuruhusu uraia pacha, lakini suala hilo sasa linakubalika karibu kote duniani. Zaidi  ya nusu ya mataifa duniani sasa yanatoa uraia kupitia mpango wa uwekezaji na uhamiaji. Kwa mujibu wa mtaalamu na  wakili wa Uswizi Christian Kalin, biashara hiyo inakadiriwa kuwa na thamani ya dola bilioni 25 kila mwaka. Bw Kalin, ambaye amebatizwa jina la ""Bw. Passport"", ni mwenyekiti wa Henley & Partners, moja ya kampuni ambayo ni mshikadau  mkubwa katika soko linaloendelea kukua kwa kasi duniani. Biashara yake ya kimataifa imewasidia watu matajiri duniani na familia zao kununua makazi na uraia katika mataifa mengine. Dhana ya zamani kuhusu uraia ""umepitwa na wakati"". ""Hii ni moja ya vitu vilivyosalia dunia ambavyo vinafungamana na uhusiano wa damu, au  mahali mtu alikozaliwa,"" anasema. Anaongeza kuwa wakati umewadia kubadilisha dhana hiyo kwa sababu haina msingi katika ulimwengu wa sasa. Kuna wale wanaounga mkono hoja hiyo lakini baadhi ya watu wanaosema kuwa suala la pasipoti linafungamana na utambulisho wa uraia na kwamba kuigeuza kuwa bidhaa inageuza maana halisi ya stakabadhi hiyo. Tulifuatilia nyayo za watu wanaotafuta uraia wa taifa dogo la Vanuatu katika kisiwa cha Pacific island  kufahamu wanavutiwa na nini. Tangu nchi hiyo ilipozindua mpango wa uraia mpya miaka minne iliyopita, imeshuhudia mmiminiko wa raia wa kigeni wanaotaka uraia wake. Pasipoti hizo sasa ni chanzo kikuu cha mapato ya fedha za kigeni kwa nchi hiyo. Baadhi ya watu hupendelea kuwa na pasipoti ya Vanuatu-kwasababu inawawezesha kusafiri bila visa kote Ulaya. Raia wengi wa kigeni wanaomba uraia Vanuatu mara nyingine hata hawatii guu  nchini humo. Badala yake wanatoa maombi ya uraia wa nchi hiyo katika ofisi zao ughaibuni kupitia maajenti walio na leseni kama PRG Consulting, iliyo na makao yake nchini Hong Kong. Hong Kong ni moja ya soko kubwa duniani la uraia Katika uwanja wa ndege wa Hong Kong, BBC ilikuutana na MJ, ajenti wa uraia na mfanyibiashara anayesaidia  kuongeza idadi ya wachina wa bara kupata pasipoti ya pili au ya tatu. ""Hawahisi kuwa salama [inchini China],""alisema kuhusu wateja wake. ""Wanataka kufika Ulaya kufungua akaunti ya benki, kununua nyumba na kuanza biashara."" Uraia ni soko la kimataifa lenye ushindani mkubwa katika mataifa mengi madogo ya kisiwa. Katika mataifa hayo ya Caribbean -pasi ya usafiri inagharimu karibu  $150,000. Pasipoti ya Vanuatu inasemekana kugharimu karibu kiwango hicho. Inagharimu pesa ngapi kununua pasipoti? Pasipoti ya Vanuatu, ni ''rahisi sana'' kupata anasema MJ,(unaweza kuipata katika muda wa siku 30), hali inayoifanya kuwa chagua maarufu. Lakini Bw. Kalin na wengine wanashauri watu kuwa waangalifu kwasababu Vanuatu ina sifa ya ufisadi.Kutokana na hilo, Henley & Partners na wengine hawajihusishi na mpango wa uraia wa Vanuatu. Hata hivyo tahadahi hiyo haijatiliwa maanani na China. Miaka michache iliyopita vituo vya televisheni vya Hong Kong vilipeperusha matangazo ya kuvutia ya kuhusu uraia wa Vanuatu, kwa lengo la kuimarisha usafiri wa wageni katika eneo hilo kutoka bara. Kwa hivyo ni wateja wangapi wa china waliozuru Vanuatu, baada ya kupata uraia wake? Nadhani 10, anabashiri MJ. Port Vila ni mji kuu wa Vanuatu, lakini hauendani na hadhi yake. Barabara husombwa na maji ya mafuriko na kuharibiwa na mashimo. Hakuna hata taa moja ya kuelekeza magari, lakini msongamano wa magari unazidi kuongezeka kwasababu kila leo wakaazi wananua magari ya kifahari. Taifa hilo linasemekana kuwa pepo kwa wanasiasa na wafanyibiashara wanaotaka kufichiwa fedha ambazo wamezipata kwa njia isio halali. Hivi karibuni ilijumuishwa katika orodha ya Muungano wa Ulaya ya mataifa yasiozingatia masuala ya uwazi katika na uwajibikaji hali inayochangia visa vya ufisadi. Watu wa nchi hiyo- wanafahamika kama Ni Vanuatu - walitambuliowa rasmi kama wananchi mwaka 1980, wakati nchi ilipopata uhuru wake. Awali ilifahamika kama New Hebrides, na wana watu wake walikua wametawanyika katika viswa zaidi ya 80. China ya miaka zaidi ya 40 iliopita, walikua hawana nchi. Ukweli ilithipitishwa na Waziri Mkuu wa zamani Barak Sope. ""Sikuwahi kuwa na pasipoti hadi mwaka 1980,'' alisema akiwa katika hoteli na casino iliopo katika bara bara kuu ya Port Vila. ""Ilinibidi nisafiri kwa kutumia kipande cha karatasi ya niliyopewa na Uingereza na Ufaransa. Ilikua inasikitisaha sana."" Bw. Sope anasema ni ""hujuma"" kwa Vanuatu kuuza urai awake, na kuangazi ajinsi waekezaji wa china walivyofurika katika eneo hilo. ""Wachina wana fedha nyingi kutuliko,""alisema. Uwekezaji wa China umekosolewa na raia wa nchi hiyo kama Bw. Sope, amabye analalamika kwamba makampuni ya China yanamiliki fedha zote na zinawajiri wafanyikazi wa China. Serikali ya Vanuatu inayoongozwa na wanaume pekee, ni moja ya mataifa matatu duniani ambayo hayawahusishi wanawake katika siasa. Maafisa hawakuwa tayari kuzungumzia mpango wao wa uraia lakini BBC ilifanikiwa kuzungumza na ajenti wa serikali kuhusu mpango huo, Bill Bani, ambaye alielezea madhumuni ya mradi huo. ""Tunahitaji kuangazia Vanuatu kwa upeo wa kimataifa,"" anasema. ""Mataifa mengine yanauza pasipoti zao kujikimu, sisi hatuna mali asili nyingi.  Mradi huu unatuingizia fedha nyingi."" Lakini kwa wakaazi wengi wa mashambani  sera hiyo  imekuwa tata tangu ilipozinduliwa mwaka 2015. Anne Pakoa, kiongozi wa kijamii, alionesha BBC kijiji kilichojengwa kwa na mabati. Kijiji hicho kipo umbali wa dakika kumi kwa gari kutoka mji mkuu lakini utadhani ni dunia mbilli tofauti kutokana na jinsi kilivyotekelezwa Anne anasema wenyeji hawajaona fedha zinazotokana na uuzaji wa pasipoti, licha ya ahadi kuwa mradi huo utasaidia upya makazi baada ya kimbunga  Pam kilichogonga nchi hiyo mwaka 2015. ""Mababu zetu waliangamia wakipigania uhuru wetu. Lakini watu bado wanabeba pasipoti za kijani niliyobeba kwa $150,000? fedha hizo ziko wapi? Kwa kweli chezo huu unastahili kukomeshwa,"" anasema. Susan, amwanamke mwingine kutoka kijiji hicho alituoneshakisima kichafu. ""Nataka ituwekee maji ya bomba,  ili watoto wapate kuoga na kunywa maji safi na salama,"" aliongeza. Kutokana na soko kubwa uuzaji wa pasipoti ya nchi hiyo, Dan McGarry, anaendesha biashara ya uuzaji magazeti, anasema ni vigumu kubadilisha sera hiyo hivi karibu. Uuzaji wa pasipoti unakadiria zaidi ya 30%  ya kodi ya nchi, kwa mujibu wa Dan. ""Kwa taifa dogo kama letu hiki ni kitu kikubwa. Lakini tanastahili kujiuliza kama hii ndio sababu tuliyopigania uhuru? Hili ni swali ambalo mataifa mengi yamejiuliza, sio Vanuatu pekee inayokabiliwa na hali hiyo. Lakini Bw. Kalin, kutoka Henley & Partners, anasema: ""Uraia kupitia uwekezaji,na na mpango wa uhamiaji wa uwekezaji, ni kigezo kuwa ulimwengu umebadilika na kila kitu kinawezekana."""	https://www.bbc.com/swahili/habari-49988962
religion	Jinsi watumishi wa kidini wanavyovuma TikTok	Kasi ya watumishi wa dini mtandaoni imeongezeka kuanzia kwa watawa mpaka imamu. Lakini lengo lao ni nini haswa?	https://www.bbc.com/swahili/59538354
business	Fahamu jinsi ATM ya maziwa inavyofanya kazi	Nchini Tanzania wengi wao wanaposikia ATM kitu cha kwanza wanachoweza kufikiri huenda ikawa ni sehemu ya kutolea fedha, Lakini huko Kaskazini mwa Tanzania katika mkoa wa Kilimanjaro ipo ATM ya kwanza ya maziwa ambayo imekuwa kivutio kwa wakazi wa mkoa huo. (Video na Eagan Salla)	https://www.bbc.com/swahili/50575131
sports	Tetesi za soka Ulaya Jumatatu 11.07.2022	Bayern Munich inamsaka mshambuliaji wa Tottenham na England Harry Kane, 28, kama mbadala wa Robert Lewandowski, 33 kutoka Poland anayetaka kuachana na mabingwa hao wa Bundesliga msimu huu. (Kicker - in German) Chelsea na Paris St-Germain nazo zitaingia kwenye mbio za kutaka saini ya  Lewandowski kama itashindikana kujiunga na Barcelona. (Mail) Barcelona wanaamini watamsajili kiungo mreno Bernardo Silva, 27, kutoka Manchester City. (Mundo Deportivo - in Spanish) Meneja wa Chelsea Thomas Tuchel ameweka ngumu mshambuliaji wa Manchester United na Ureno Cristiano Ronaldo, 37, kutua Stamford Bridge msimu huu. (Mail) West Ham imeelekeza macho yake kwa winga wa Roma na Uholanzi Justin Kluivert, 23, baada ya kumkosa Arnaut Danjuma, 25 wa Villareall. (Gazzetta dello Sport - in Italian) Chelsea wanajiandaa kukubaliana na ada wanayotaka Napoli ya £34m kwa ajili ya mlinzi wake wa kati raia wa Senegal Kalidou Koulibaly, 31. (Corriere dello Sport, via Sun) Hata hivyo, Juventus wanatarajia kupata fedha za kuwezesha usajili wa Koulibaly kutokana na ada ya £90m wanayotarajia kupata kwa kumuuza mlinzi mholanzi Matthijs de Ligt, 22 anayesakwa na Bayern Munich na Chelsea. (Tuttosport - in Italian) Everton wanatarajia kumpa mkataba mpya kipa wake wa  England Jordan Pickford, 28. (Liverpool Echo) Arsenal iko kwenye mazungumzo na Benfica baada ya kupeleka ofa ya £6.4m kwa ajili ya kumsajili beki wa kushoto mhispania Alex Grimaldo, 26. (Express) Manchester City itasajili beki mpya wa kati msimu huu kama mlinzi mholanzi Nathan Ake, 27, atajiunga na Chelsea. (Fabrizio Romano) Arsenal na Newcastle zinamtaka kiungo mshambuliaji wa Lyon na Brazil Lucas Paqueta lakini ada ya 65m euros inayotakiwa na wafaransa hao kwa ajili ya nyota huyo mwenye miaka 24 inaonekana ni maji marefu. (CBS Sports) Chelsea inataka £7m kutoka kwa Barcelona kwa ajili ya mlinzi wake mhispania Cesar Azpilicueta, 32, ambaye ameshakubaliana  kuhusu maslahi binafsi na klabu hiyo ya Catalan. (Evening Standard) Arsenal inachuana na Manchester United katika harakati za kumsajili kiungo wa Chelsea na Ufaransa N'Golo Kante, 31. (Express) Kiungo wa Barcelona na Hispania Sergio Busquets, 33, anasakwa na vilabu kadhaa vya ligi ya Marekani MLS ili kujiunga navyo msimu ujao. (Fabrizio Romano) Norwich City imekubali kulipa ada iliyovunja rekodi ya klabu ya £11.5m kwa ajili ya kiungo mshambuliaji wa Sao Paulo mbrazili Gabriel Sara, 23. (Mirror)	https://www.bbc.com/swahili/articles/cqlq9w48vvzo
business	Aliko Dangote na Mohammed Dewji miongoni mwa mabilionea wa Afrika 2021	Barani Afrika na kwengineko  duniani, watu matajiri wamepitia mlipuko wa virusi vya corona bila shaka. Kwa mujibu wa jarida la Forbes mwaka 2021, utajiri wa Mabilionea 18 kutoka bara hili uliongezeka kwa $4.1b, ikiwa ni asilimia 12 zaidi ya mwaka mmoja uliopita. Kwa miaka kumi mfululizo Aliko Dangote kutoka Nigeria ndiye mtu tajiri zaidi barani Afrika akiwa na utajiri wenye thamani $12.1b. Thamani  hiyo imepanda kwa dola bilioni 2, ikilinganishwa na mwaka jana kutokana na kupanda kwa asilimia 30 ya bei za hisa za kampuni ya simiti ya Dangote kulingana na Forbes. Mtu wa pili kwa utajiri ni Nassef Sawiris  wa Misri ambaye mali yake kubwa ni asilimia sita ya hisa katika kampuni ya Addidas. Katika nafasi ya tatu ni Nicky Oppeheimer  wa Afrika Kusini ambaye alirithi hisa katika kampuni ya Almasi ya DeBeers  na kusimamia kampuni hiyo hadi mwaka 2012 wakati alipouza asilimia 40 ya hisa za familia yake katika kampuni ya DeBeers kwa kampuni ya kuchimba madini ya AngloAmerican kwa $5.1 billioni. Mwengine aliyetajirika mwaka huu ni mfanyabiashara mwengine wa simiti, Abdulsamad Rabiu. Hisa zake katika kampuni ya simiti ya BUA PLC ambayo iliorodheshwa katika soko la hisa la Nigeria  mwezi Januari, zimepanda maradufu kwa thamani katika kipindi cha mwaka mmoja uliopita. Hatua hiyo iliongeza thamani ya Rabiu kwa asilimia 77 hadi kufikia $5.5 billioni. Kitu kimoja muhimu ni kwamba Rabiu na mwanawe wanamiliki asilimia 97  ya kampuni hiyo na kuifanya kupata umaarufu. Soko la hisa la Nigeria linahitaji asilimia 20 ama zaidi ya hisa za kampuni kuuzwa kwa raia ama hisa hizo ziwe na thamani ya dola milioni 50 ili kuwa na hakika. Msemaji wa soko la hisa la Nigeria aliambia Forbes kwamba kampuni ya simiti ya BUA inaafikia sharti la pili - Kwamba Forbes hutoa punguzo la thamani ya hisa wakati hisa hizo zilizouzwa kwa raia zipo chini ya asilimia 5. Bilionea wa pekee kutoka Afrika mashariki aliyeorodheshwa katika orodha hiyo ya Forbes ni Mfanyabiashara wa Tanzania Mohammed Dewji aliyechukua nafasi ya 13.  Dewji ana thamani ya dola bilioni 1.6 kulingana na ripoti hiyo ya jarida la Forbes. Orodha ya watu matajiri zaidi duniani mwaka 2021: 1. Aliko Dangote     ana thamani ya $12.1b 2. Nassef Sawiris     ana thamani  ya $8.5b 3.  Nicky Openheimer   thamani ya  $8b 4. Johann Rupert  ana thaman ya    $7.2b 5. Mike Adenuga   ana thamani ya  $6.7b 6. Abdulsamad Rabiu  ana thamani ya $ 5.5b 7. Issad Rebrad ana thamani ya $4.8b 8. Naguib Sawiris   ana thamani ya $3.2b 9. Patrice Motsepe  ana thamani ya $ 3b 10. Koos Bekker ana thamani ya $2.8b Huku baadhi yao wakiongeza utajiri wao kwa mabilioni, mabilionea wawili kutoka katika orodha ya mwaka 2020  walishuka thamani na kuwa chini ya dola bilioni moja . Wanawake wawili wa pekee walioorodheshwa mabilionea kutoka Afrika mwaka 2020  wameshuka katika orodha hiyo. Kulingana na Forbes, thamani ya Folonrusho Alakija kutoka Nigeria , anayemiliki kampuni ya kuchimba mafuta ilishuka chini ya dola bilioni moja kutokana na  bei ya chini ya mafuta. Isabel dos Santos ambaye tangu 2013 amekuwa mwanamke tajiri zaidi barani Afrika alishuka kwa thamani kutokana na maamuzi  kadhaa ya mahakama ambayo yalipiga tanji mali yake nchini Angola na Portugal. Mabilionea hao 10 kutoka Afrika wanatoka kutoka mataifa saba tofauti . Afrika Kusini na Misri ina mabilionea watano, ikifuatiwa na Nigeria ilio na watatu na Morocco ilio na wawili.	https://www.bbc.com/swahili/habari-55902661
religion	Shepherd Bushiri:Mchungaji milionea aiomba dunia iingilie kati kesi dhidi yake.	"Nabii milionea  Shepherd Bushiri ametuma ujumbe kwa Jumuiya ya nchi zilizoko kusini mwa Afrika SADC, Bara la Afrika na dunia nzima akidai iingilie kati katika kesi inayomkabili yeye na mke wake nchini Afrika Kusini. Nabii huyo ambaye ni raia wa Malawi pamoja na mke wake Mary wanashitakiwa kwa makosa 419 ikiwa ni pamoja na utakatishaji wa fedha Afrika kusini. Katika ujumbe wake Nabii huyo maarufu, amesema kuwa kesi yake haiwezi kuendeshwa kwa haki nchini Afrika kusini, kutokana na kauli alizozitoa Waziri wa ndani wa Afrika Kusini  Dkt Aaron Motsoaledi alizozitoa  kwa kamati ya bunge Jumanne kuhusiana na kanisa lake. '' La kusikitisha ni kwamba waziri alizungumzia kesi yetu inayotarajiwa kufanyika pamoja na michakato iliyopo ndani ya wizara ambayo ana mamlaka nayo, waziri aliieleza tume kuhusU mchakato ambao unatumiwa na idara yake wa kuwafuatilia watu wanaoingia na kuondoka Afrika Kusini na mchakato unaofuatwa na idara katika utoaji wa vibali'', ulisema ujumbe wa Nabii Bushiri. Nabii Bushiri anasema: ''Hii ni moja ya michakato ambayo mimi na mke wangu tunapaswa kuifuata wakati imeingiliwa na mahakama ya juu nchini Afrika Kusini, ambayo pia waziri ameashirika kuwa alisikitika wakati haki zetu zilipolindwa na mahakama.'' Kwa mujibu wa taarifa hiyo Nabii Bushiri anasema Waziri wa mambo ya ndani alisema kuwa kibali chake  na cha mkewe si vya kudumu kuishi Afrika Kusini ni vya muda mfupi  kwa hivyo kuishi kwao nchini humo ni ukiukaji wa sheria kwasababu ''mimi na mke wangu hatukuwasilisha taarifa stahiki kwa idara yake ili kutoa vibali, wizara yake ilitoa vibali vya kuishi  kimakosa, na hivyo kuamua kufuta vibali hivyo'', imesema  taarifa ya Nabii Bushiri kwa dunia. Kulingana na maelezo yake, Nabii huyo ambaye ni raia wa Malawi anadai mchakato huo wa wizara ya mambo ya ndani tayari umemuhukumu kabla hajawasilisha maelezo yake kuhusu ni kwanini vibali vyao havipaswi kufutwa  kwasababu hawakufanya  kosa lolote, anasema. ''Waziri alisema kuwa mimi na mke wangu tunamiliki paspoti tano tofauti kila mmoja wetu. Anataka kuonesha kuwa hizi ni paspoti zenye majina tofauti na maelezo mengine, hili ni suala lililopo  katika mahakama ya juu ya Afrika Kusini'' Anadai kauli ya Waziri inampa hofu kubwa kuwa hatapata kesi ya haki nchini Afrika Kusini. Anasema anataka kesi yake na mkewe ifanyike nchini Malawi :''Ninaimani na Katiba ya Malawi kwasababu inawalinda raia wake wote ikiwa ni pamoja na mimi na mke wangu''. Maafisa walimkamata yeye na mke wake mwezi Oktoba , 2020 na kumtuhumu kwa makosa ya wizi wa mamilioni ya dola na kuhusika katika sakata ya ufisadi. Baadaye Novemba walimpatia yeye na mke wake dhamana ambayo ilikuwa na sharti kwamba lazima wasalimishe paspoti zao kwa mamlaka za Afrika Kusini. Kuna hofu kuwa kesi hii inaweza kusababisha mzozo wa kidiplomasia kati ya Malawi na Afrika Kusini kwani watu wameanza kujiuliza maswali kuhusu hali za Bw Bushiri na mke wake na vipi waliweza kuingia nchini humo.  Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Nabii Shepherd Bushiri ni muanzilishi wa kanisa   Afrika Kusini  lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Anadai kuwatibu watu wenye virusi vya HIV, kuwafanya vipofu waone njia, anawabadilisha masikini kuwa matajiri, na hata wakati mmoja aliwahi kusema kuwa yeye anaweza kurejesha pumzi ya uhai ndani ya mtu aliyekufa. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu  ina thamani ya randi  ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Akifahamika kama Major 1 au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."	https://www.bbc.com/swahili/54983008
health	Virusi vya corona: Idadi ya wagonjwa nchini Kenya yafika 2021 baada ya watu 59 zaidi kuthibitisha	"Rais wa Kenya Uhuru Kenyatta ameelezea wasi wasi wake kuhusu ongezeko la idadi ya watu walioambukuzwa virusi vya corona katika taifa hilo la Afrika Mashariki. Akiwahutubia Wakenya katika sherehe za kuadhimisha miaka 57 ya Madaraka, rais Kenyatta alisema nchi hiyo inastahili kujikakamua kufikia malengo yake licha ya changamoto zinazosababishwa na janga la corona. ""Hii corona imetuweka katika hali ngumu lakini waanzilishi wa taifa hili walituasa tuwe wakakamavu nyakati kama hizi,"" Bw. Kenyatta alisema. Hii ni mara ya kwanza sherehe hizo zinafanywa kwa njia tofauti kulingana na muongozo wa kudhibiti maambukizi ya corona. Wakati huohuo zaidi ya watu 59 wamepatikana na virusi vya corona , na kuongeza idadi ya wagonjwa nchini Kenya kupita 2000  na kufikia 2021. Wagonjwa wapya wanatoka  katika sampuli 1518  zilizofanyiwa vipimo katika kipindi cha saa 24. Jumla ya sampuli zilizofanyiwa majaribio  tangu virusi hivyo  ni takriban 80, 054. Bwana Kenyatta aidha, ameahidi kutoa maelezo zaidi kuhusu hatua zitakazochukuliwa na serikali yeke kurejelea shughuli za kawaida. Awali katika mahojiano na kituo cha televisheni cha NTV, alisema wataalamu wanakadiria kilele cha maambukizi ya ugonjwa wa Covid-19 kuwa kati ya mwezi Agosti na Septemba. Kiongozi huyo pia amesema Wakenya wanajukumu  la kibinafsi la kuhakikisha maambukizi ya corona yanakomeshwa. Kenya imekuwa ikiripoti ongezeko la idadi ya watu wanaombukizwa corona kila siku. Wizara ya Afya hivi karibuni ilatangaza kuongeza  juhudi za upimaji hasa katika maeneo maalum ambako kumeripotiwa mlipuko wa wa virusi. Kufikia sasa Kenya imethibitisha kuwa na watu 1,962, walioambukizwa virus vya corona idadi hiyo ikijumuisha vifo 64. Rais Kenyatta pia amesema idadi ya maambukizi iko chini kwa sababu Wakenya wanafuata muongozo  wa kinga uliotolewa na Wizara ya Afya Pia amewapongeza wahudumu wa afya nchini  kwa kujitolea kupambana na jana la corona. Nchi hiyo ilitangaza marufuku ya kutotoka nje kati ya saa moja usiku hadi saa kumi na moja unusu asubuhi kwa zaidi ya miezi miwili na pia kudhibiti usafiri wa kuingia na kutoka mji mkuu wa Nairobi katika juhudi za kukabiliana na kuenea kwa maambukizi ya virusi hatari via corona. Amewahimiza Wakenya kujiepusha na ukosoaji wa taifa usiokuwa na msingi kwani hali hiyo inaleta mvutano unaorudisha nyuma hatua iliyopigwa na serikali. ""Tunapotafakari hatua tulizopiga, tujaribu kujitathmini. Tusijikosoe sana…kufanya hivyo mara kwa mara kunachangia ghadhabu inayotufanya kuwa watu wenye hasira ,"" alisema. Rais Kenyatta pia aliangazia baaadhi ya mirradi ya maendeleo iliyotekelezwa na utawala wake ikiw ni pamoja na umarishaji wa miundo msingi wa barabara."	https://www.bbc.com/swahili/habari-52877456
technology	Unaweza kuiamini kwa kiwango gani FaceApp yenye sura yako?	"Kila mmoja anazungumza kuhusu  FaceApp - programu inayobadilisha picha za watu za nyuso na kuwaonyesha wakiwa vijana na wazee. maelfu ya watu wanashirikishana matokeo ya majaribio yao kwa kutumia app kwenye mitandao ya kijamii. Lakini tangu  mbinu hiyo ya mtandao  ya kuhariri picha isambae sana katika siku chache, baadhi wameelezea hofu yao juu ya sheria na mamasharti juu yake Wanadai kwamba kampuni inatumia njia ya kutojali data za watumiaji  - lakini FaceApp ilisema  katika kauli yake kuwa picha nyingi zinafutwa kutoka kwenye hifadhi yake  saaa 48 baada ya kupakuliwa na mtumiaji. Kampuni hiyo inasema kuwa iliwahi kupakuwa picha ambazo watumiaji wake walizichagua kuzihariri na sio picha zilizoongezwa. FaceApp ni nini? FaceApp si prigramu mpya.  kwa mara ya kwanza iligonga vichwa vya habari miaka miwili iliyopita kwa  ""utambuzi wa asili "". Hii ilidaiwa kubadilisha uso wa mtu kutoka asili moja na kuifanya kuwa asili nyingine- jambo ambalo lilipingwa vikali na  kuondolewa mara moja. App hiyo inaweza hata hivyo kuondoa au kuongeza kiwango cha mtu anavyotabasamu. Na inaweza kugeuza mitindo ya mapodozi ya mtu. Hii hufanyika kusaidia akili  isiyo halis (AI). Mtumiaji huchukua picha ya sura yako na kuirekebisha  kwa kutumia picha nyingine. Hii huwezesha kuingiza tabasamu lenye kuonyesha meno,  kwa mfano. wakato anaporekebisha mistari inayozingira mdomo, kidevu na mashavu kwa ajili ya kupata sura mpya Wasi wasi ulijitokeza hivi karibuni wakati mtengenezaji wa programu hiyo Joshua Nozzi alipotuma ujumbe wa twitter kwamba  FaceApp  imekuwa inapakua  picha za watu kutoka kwenye simu zao za   smartphones bila kuomba idhini. Hata hivyo  mtafiti wa masuala ya usalama wa mtandao  wa Ufaransa ambaye  Elliot Anderson alichunguza madai ya bwana Nozzi. Aligundua kuwa hakuna aina ya upakuaji wowote wa picha uliokuwa ukiendelea kutoka kwenye simu za smartphones za watu  - FaceApp ailikuwa ikichukua  tu picha ambazo watumiaji wake waliamua kuzituma. FaceApp pia imeithibitishia BBC kwamba ni picha tu ambazo watumiaji wake waliamua kuzituma zinazopakuliwa. Vipi kuhusu utambuzi wa uso? Wengine wame shuku kwamba FaceApp inaweza kutumia data zilizokusanywa kutoka kwenye picha za mtumiaji kujifunza utambuzi wa sura. Hii inaweza kufanyika hata baada ya picha zenyewe kufutwa kwasababu  vipimo vya utambuzi wa uso wa mtu vinaweza kuchukuliwa na kutumiwa kwa madhumuni ya aina hayo. ""Hapana, hatutumii picha kwa ajili ya mafunzo ya utambuzi wa  sura,""  Mkurugenzi mkuu wa kampuni , Yaroslav Goncharov aliiamba BBC News. ""Ni kwa matumizi tu ya kuhariri picha."" Ni hilo tu? Hapana. Kuna swali juu ya ni kwanini   FaceApp inahitaji kupakua picha wakati  programu hiyo inaweza  kinadharia kutengeneza picha kwenye smartphones badala ya kuzituma  katika cloud. Kwa  FaceApp , hifadhi ya kifaa kama vile simu au kompyuta inayohifadhi picha iko Marekani. FaceApp yenyewe ni kampuni ya Urusi yenye ofisi zake   St Petersburg. Mtafiti wa usalama wa mtandao Jane manchun Wong alituma ujumbe wa twitte kwamba hii inaweza kuifatia FaceApp faida ya ushindani  - ni vigumu kwa wengine wanaotengeneza app za aina hiyo kufahamu namna picha hizo zinavyotengenezwa Kwa baadhi  hiki ndio kiini  cha jambo lenyewe. Wakili wa masuala ya kibinafsi   Pat Walshe  ameainsha jinsi vipengele vya  sera ya taarifa za kibinafsi ya FaceApp vilivyoonyesha kuwa huenda data za mtumiaji zinaweza kutambuliwa kwa madhumuni ya kulenga matangazo. App pia imeambatanishwa na programu ya matangazo - Google Admob,  ambayo huwahudumia wa wanaotoa matangazo ya kibiashara  kupitia Google. Bwana Walshe aliiambia BC News kuwa hili lilifanyika  ""kwa njia ambayo si ya kawaida ""  na kuongeza kuwa : ""Hilo lilishindwa kuwapatia watu njia ya kweli ya kuchagua au udhibiti ."" wa matumizi ya app. Programu tumishi au app inayotumiwa kufanya hivyo imekumbwa na ukosoaji. Kumekuwa na onyo mbali mbali juu ya namna watumiaji wake wanavyotumia data na wanasiasa nchini Marekani hata wanataka shirika la ujasusi nchini humo FBI kufanyia uchunguzi FaceApp. Apple yazindua simu mpya ya iPhone X"	https://www.bbc.com/swahili/habari-49027608
entertainment	Tamasha la Sauti za Busara laja kitofauti mwaka huu	Tamasha la sauti za busara limeanza visiwani Zanzibar, tamasha hili kwa kawaida hufanyika karibu wiki nzima, lakini kutokana na maambukizi ya virusi vya corona, kwa mwaka huu linafanyika kwa  siku mbili pekee. Hata hivyo watazamaji wa tamasha hili hujuimisha watalii na wenyeji, kwa mwaka huu shamra shamra zinaonekana kupungua kutoka na idadi ndogo ya watalii. ''kwa upande wa watalii kwa mwaka huu  si wengi kutokana na athari za corona na mazuio yaliyowekwa, hata kwa upande wa wanamuziki ambao walitakiwa kuja kutoka mataifa mengine ya Afrika imeshindikana kutoka na kufungwa kwa mipaka nchini kwao, kwa hiyo kuna wanamuziki kutoka maeneo matatu tuu nje ya Tanzania.'' Anasema Yusuph Mahmoud mmoja wa waanzilishi wa tamasha hili. Tamasha lilopita, zaidi ya watu 29,000 walihudhuria kutoka mataifa mbalimbali duniani. ''Kwanza tumeweka vitakasa vya mikono kila mahali ukiwa unafika kwenye tamasha hili, lakini pia tumepunguza siku za ufanyikaji wa tamasha ambao kwa mwaka huu ni siku mbili tuu.'' Anasema Yusuph. Kwa upande wa wafanyabiashara wanasema kuwa tamasha la mwaka huu huwezi kulinganisha na miaka iliyopita, huku corona ikiwa ni sababu kubwa ya kuzorotesha biashara. ''Nadhani hali inaonekana kabisa, watu si wengi, ingawa kuna wageni wachache lakini kwa upande wa biashara si sana kama wakati uliopita, na corona imeathiri sana, kwa sasa kuna watalii wengi kutoka urusi na Ujerumani kidogo , zamani walikua wageni kutoka nchi nyingi duniani'' anasema Suleiman mfanyabisha. Vikundi na wanamuziki 11 kutoka Tanzania bara na visiwani watashiriki katika tamasha hili, huku kutoka nje ya Tanzania kukiwa na wanamuziki kutoka nchi tatu, ambayo ni Algeria, Lesotho na Uganda.	https://www.bbc.com/swahili/habari-56039210
politics	Matokeo ya uchaguzi wa Marekani 2020: Mambo 5 ambayo huenda huyafahamu kumuhusu rais mteule Joe Biden	"Joe Biden, ambaye alikuwa makamu wa rais chini ya Barak Obama, aliweza kupata uungwaji mkono wa majimbo muhimu ambayo mwaka 2016 yalimpigia kura hasimu wake wa Republican Donald Trump. Akikaribia kutimiza umri wa miaka 78, Biden atakuwa ndiye rais mwenye umri mkubwa zaidi wa Marekani. Tunakueleza mambo mengine ya kipekee kuhusu maisha ya kibinafsi na ya kitaaluma ya Biden. 1. Ni mwanasiasa aliyesomea Kama Trump alijvyosisitiza katika kumkumbusha wakati wote wa kampeni, Bwana Biden amekuwa mshiriki wakati wote katika siasa za Marekani kwa miaka 47. Kazi yake ya siasa katika  Washington DC ilianza katika Seneti ambapo alishinda kiti cha jimbo la Delaware alipokuwa na umri wa  miaka ya thelathini na zaidi, alikabiliwa na moja ya nyakati za kusikitisha zaidi za maisha yake na hili tutalizungumzia baadaye katika taarifa hii. Kama Seneta, Biden aliimarisha sura yake kama mwanasiasa wa karibu, mpatanishi na mwenye uwezo wa kufikia makubaliano na wapinzani wake. Pia alifanya maamuzi ambayo hayakusifiwa sana na wengi, kama vile  sheria ya uhalifu aliyoandika na kupitishwa wakati wa utawala wa kwanza wa  Bill Clinton. Sheria hiyo ilikuwa ya mageuzi yaliyolenga kukabiliana na ghasia za miongo kadhaa , lakini ilisababisha kunyanyaswa kwa watu wengi , huku ikiwaathiri zaidi Wamarekani weusi na Walatino. Katika kipindi kirefu cha kazi yake kama seneta, hatunabudi kuongeza miaka yake minane ya kuwa Makamu wa rais wa Barack Obama (2009-2017), ambapo alijenga uhusiano mzuri naye zaidi ya uhusiano wa kikazi. Hii ni mara ya tatu akijaribu kupata urais wa nchi. Mara mbili za kwanza aligonga mwamba, akisababisha baadhi ya Wanademocrat kujiuliza iwapo kweli alikuwa mtu anayefaa kukabiliana na Trump. 2. Tukio la kusikitisha lilimpata katika mwanzo wa kazi yake ya kisiasa Kwa bahati mbaya, furaha ya kushinda uchaguzi wa Seneti haikudumu kwa muda. Wiki kadhaa baada ya ushindi wake, familia yake ilihusika katika ajali mbaya ya gari  wakati alipokuwa Washington, DC, akiwafanyisha mtihani watahiniwa ambao wangekuwa wahudumu wa ofisi yake. Mke wake Neilia  na watoto wao watatu walikuwa wakirejea nyumbani baada ya kutoka dukani kununua mti wa Krismasi  wakati lori lilipowagonga na gari lao. Mke wake aliyekuwa na umri wa miaka 30 na binti yao, Naomi aliyekuwa na miezi 13, walifariki. Watoto  - Beau, aliyekuwa na miaka 3,  Hunter, miaka 2, walijeruhiwa sana na kulazwa hospitalini . 3. Maumivu na huruma Biden, ambaye alikula kiapo cha kuwa Seneta katika chumba cha hospitali ambako mwanae wa kiume Beau alikuwa anatibiwa, hakuweza kujua kama angeweza kuendelea na kazi yake kama seneta Nilikuwa nimefikia mwisho sikujua la kufanya Akizaliwa katika familia ya wafanyakazi wenye imani ya Kikatoliki, baba yake  alirejelea maneno haya lakini akimlazimisha  : ""Amka, amka baada ya kuanguka . "" Hicho ndicho alichokifanya. Aliamua kujitupa katika kazi, lakini bila kuwaacha watoto wake. Moja ya mambo yaliyojitokeza zaidi katika miaka yake ya mwanzo kama seneta ni kwamba  : kila siku alilazimika kusafiri kati ya nyumbani Delaware Washington DC, zaidi ya kilomita 300 kwa siku ili kuwa karibu na watoto wake. Biden aliendeleza uhusiano wa karibu na watoto wake ambao uliimarika walipokuwa watu wazima. Mwaka 1977, Biden alimuoa Jill, profesa wa Chuo Kikuu ambaye alizaa naye mtoto wa kike , Ashley,  na kuweza kushirikiana naye kuijenga familia. Wengi walimuona Beau kama mtu anayeweza kumrithi baba yake katika siasa. Baada ya kuhudumu nchini Iraq na kikosi cha walinzi wa  taifa -National Guard mwaka  2008, Beau alikuwa Mwanasheria Mkuu wa jimbo la Delaware kwa mihula miwili akiwa na matumaini mazuri ya kikazi kwa siku zijazo . Lakini  mwaka  2013 alipatikana na saratani nadra ya uvimbe wa kwenye ubongo na akafariki miaka miwili baadaye. Kumpoteza mtu wake wa karibu kiasi hicho kulibadili tabia ya Biden. Wale wanaomfahamu zaidi wanasema kuwa  mtu mwenye ""uwezo mkubwa wa kuhurumia "", jambo lililotumiwa zaidi wakati wa kampeni yake  akielezewa kama mtu anayeweza kuwa rais anayeweza kukabiliana na mizozo ya kiafya, kiuchumi na kijamii kama vile janga la  Covid -19. 4. Raia wa dunia na aliyejitolea kuilinda sayari Biden ametetea haja ya kujenga upya uhusiano wa Marekani na nchi washirika wake ambazo, kwa maoni yake, umeathiriwa wakati wa urais wa Trump. Aliahidi kurejea katika mapatano ya Paris ya kupambana na mabadiliko ya hali ya hewa na Shirika la afya duniani. Maamuzi yake katika ngazi ya kimataifa yamekuwa yakikosolewa. Mwaka 1991 alipiga kura dhidi ya Vita vya Ghuba; hatahivyo, katika mwaka   2003 aliunga mkono uvamizi wa Iraq na baadaye akawa mkosoaji wa harakati za Marekani katika nchi hiyo. Akiwa mtu mwenye umakini, alimshauri Obama kutofanya opereshini maalumu iliyosababisha kifo cha Osama Bin Laden. 5. Mtu anayeweza kusababisha utata Wakosoaji wa Biden wanasema ni miongoni mwa watu ambao wamepitwa na wakati na mzee sana ambaye hawezi kuongoza ofisi ya rais akiwa na tabia ya kufanya makosa. Mtindo wake wa kuwa mkweli na kuchukulia mambo kwa urahisi umemsababishia matatatizo  kama vile aliposema kuwa katikati ya kampeni kwamba kama Mmarekani mweusi hajaamini kuwa anaweza kumpigia kura ina maanisha kuwa huyo sio mweusi, kauli ambayo baadaye ilimlazimu aombe radhi kwa kuitoa. Tabia yake ya  ""usumbufu"" ilibadilika na kuwa kitu kikubwa baada ya mwezi Machi  msaidizi wake wa zamani , Tara Reade, kudai kuwa rais mteule alimnyanyasa kingono miaka 30 iliyopita wakiwa  Washington. Biden na timu yake walipinga shutuma hizo na kesi hiyo iliishia patupu bila kuwa na umuhimu wowote wakati wa kampeni Ingawa mahasimu wake wa Republican walijaribu kumuonesha mwanaume mwenye matatizo makubwa ya ubongo ambaye yuko mikononi mwa wanachama wa mrengo wa itikadi kali za kushoto wa Democrat, Biden ameweza kuepuka hayo na kuwa rais aliyechaguliwa zaidi katika historia ya Marekani. La kushangaza, wakati ilipofanywa tathmini miaka kadhaa iliyopita juu ya iwapo anaweza kushauriwa kushiriki katika uchaguzi wa urais wa mwaka  2016 , Biden alisema: ""Ninaweza kufa nikiwa mwanaume mwenye furaha bila kuwa rais  . """	https://www.bbc.com/swahili/54905829
politics	Prince Philip: Mwanamfalme Harry atahudhuria vipi mazishi ya Babu yake?	"Mtawala wa Sussex, Mwanamfalme Harry atarejea Uingereza kwa mara ya kwanza wiki hii kuhudhuria mazishi ya Babu yake katika Kanisa la Mtakatifu George ndani ya Kasri la Windsor. Mwanamfalme Harry pamoja na mkewe Meghan Markle walijitoa kushiriki majukumu ya kifalme mwezi Machi Mwaka jana. Kama ilivyo kwa wasafiri wengine kutoka nje ya Uingereza, atatakiwa kufuata masharti yote ya serikali kuhusu tahadhari juu ya janga la virusi vya corona. Mazishi ya Babu yake, ambaye ni mume wa Malkia, Mwanamfalme Philip yatafanyika siku ya Jumamosi. Haopana. TMwanamfalme Harry ataungana na Familia ya Kifalme akitokea Marekani ambako anaishi na familia yake bila ya mkewe. Kwa mujibu wa Kasri la Buckingham, Bi Meghan, ambaye ni mjamzito ameshauriwa na daktari wake asisafiri. Kanuni zilizopo kwa wasafiri wanaoingia Uingereza ni: Hata hivyo kuna ruhusa ya kuacha baadhi ya kanuni kutokana na hali fulani. Mathalani hautatakiwa kukaa Karantini kama unaingi Uingereza kutoka eneo linalohesabika kaama ni moja katika safari za anga, mathalani nchi ya  Ireland. Karantini ya siku 10 kwa Mwanamfalme Harry haitakuwa katika hoteli (kwa kuwa Marekani haipo katika orodho ya nchi ambazo Uingereza imeziweka katika mstari mwekundu wa hatari ya maambukizo). Ushauri wa serikali ni kuwa wasafiri kutoka nchi hizo wanaweza kukaa karantini majumbani mwao, ""wakiwa na marafiki na famialia"" ama katika hoteli au makazi ya muda. Muongozo wa mazishi kwa England - wakati wa marufuku ya kutoka nje - unasema waombolezaji wanaotoka nchi za nje wanaweza kutoka katika sehemu walizojitenga katika mazingira maalumu na kwa sababu za kiubinadamu. Mazingira hayo ni pamoja na kuhudhuria mazishi ya ndugu wa karibu ama rafiki. Katika nyakati zote hizo watatakiwa kuhakikisha hawakaribiani na watu wengine na watatakiwa  baada ya hapo. Mwanamfalme Harry pia anaweza kutoka karantini kabla ya siku 10. Mpango maalumu wa kupima virusi unawaruhusu watu kulipia gharama za vipimo binafsi ndani ya siku tano baada ya kuingia Uingereza - kama majibu yatakuwa hauna maambukizi - basi utaruhusiwa kutoka karantini. Hata hivyo, ili Mwanamfalme anufaike na mpango huo, itamlazimu kuwasili Uingereza hivi karibuni."	https://www.bbc.com/swahili/habari-56713978
health	Archie Battersbee: Mahakama Uingereza yaenda kinyume na wazazi na kuamuru mtoto aondolewe mashine ya kupumua 'afe'	"Matibabu ya mtoto mmoja wa kiume huko Uingereza ambaye alipoteza fahamu kutokana na majeraha ya ubongo yanapaswa kusitishwa, hakimu wa mahakama ya Uingereza ametoa uamuzi huo katika kesi inayozua utata nchini humo. Archie Battersbee, 12, alikutwa amepoteza fahamu nyumbani kwao Southend, Kusini Mashariki mwa Uingereza, Aprili 7. Madaktari wanaomtibu katika Hospitali ya Royal London katika mji mkuu wa Uingereza waliambia mahakama kwamba mvulana huyo ""ana uwezekano mkubwa"" ""ubongo wake umekufa"" kwa maana hautafanya kazi tena na wakaomba aondolewe mashine maalumu ya uhai inayomsaidia kupumua. Mama yake Archie, Hollie Dance, amesema ""amesikitishwa"" na uamuzi huo. Familia inapanga kukata rufaa dhidi ya hukumu hiyo. Archie alipata shida ya ubongo na upoteza wakati wa tukio moja nyumbani kwake, ambalo mama yake anaamini huenda lilihusiana na ushindani wa kujifurahisha wa mtandaoni. Tangu wakati huo, hajapata fahamu tena. Wazazi wa Archie hapo awali hawakukubaliana na uamuzi wa hospitali, na wamepata usaidizi wa kisheria kutoka Shirika moja la Kikristo linaitwa Christian Legal Center Kikristo. ""Nimesikitishwa na kusikitishwa sana na uamuzi wa hakimu baada ya kupigana vita vya kisheria kwa wiki kadhaa, wakati nilichotaka ni kuwa kando ya mtoto wangu,"" mama ya Archie alisema katika taarifa iliyotolewa baada ya kupata habari kuhusu uamuzi wa mahakama. ""Kutoa hukumu hii kupitia matokeo ya kipimo cha MRI kwamba 'pengine' atakufa hiyo haitoshi. Hii itakuwa ni mara ya kwanza mtu kutangazwa 'pengine' amekufa kwa mujibu wa kipimo cha MRI."" Alisema alihisi ""kuchukizwa"" kwamba hospitali na hakimu hawakuzingatia matakwa ya familia, na kuongeza kwamba hadhani kwamba ""Archie alipewa muda wa kutosha."" ""Moyo wake bado unadunda, amenishika mkono na kama mama yake najua bado yuko hai,"" alisema. ""Hadi kwa mapenzi ya Mungu, vinginevyo sitakubli kumuacha. Najua miujiza ipo ambapo watu wamepona kutoka tatizo la ubongo kufaau kutofanya kazi"". ""Tunakusudia kukata rufaa na hatutakata tamaa kwa Archie."" Mawakili wanaowakilisha hospitali hiyo walikuwa wamemtaka jaji kuamua ni hatua gani ingemfaa Archie. Wakati wa siku tatu za kusikilizwa kwa kesi hiyo katika Kitengo cha Familia cha mahakama hiyo wiki iliyopita, wataalamu walihakikisha kwamba vipimo tofauti vilivyofanywa kwa mvulana huyo havijaonyesha shughuli za ubongo ""zinazoonekana"". Katika uamuzi uliotolewa, Jaji Arbuthnot alihitimisha kwamba Archie alikufa saa sita mchana wa Mei 31, kulingana na picha za MRI za siku hiyo. Jaji anaona kuwa imethibitishwa kuwa ubongo wa kijana huyo haufanyi kazi. ""Ninatoa ruhusa kwa wataalamu wa matibabu katika Hospitali ya Royal London kusitisha zoezi la kumsaidia kwa mashine ya upumuaji Archie Battersbee."" Hakimu pia alibaini pia kwamba namna familia ya Archie ilivyhoamua kujitoa ni jambo kubwa la ""ajabu"". ""Ikiwa Archie atabaki kwenye mashine za hewa, matokeo yake ni kifo cha ghafla, na matarajio ya kupona hayapo,"" alisema. ""Hawezi kufurahia maisha na kutofanya kazi kwa ubongo wake hakuwezi kurekebishwa. Hawezi kupona ama kupata nafuu. Ubaya wa kifo cha ghafla kama hicho ni kutoweza kwa familia yake kipenzi kumuaga."" Jaji alisema kwamba kama hangehitimisha kwamba Archie alikuwa amekufa, angetoa uamuzi kwamba haikuwa vyema kuendelea kupokea matibabu ya kumudu maisha. ""Hatua nilizozichukua hapo juu ni halali,"" aliongeza. Alistair Chesser, mkurugenzi wa matibabu wa Barts Health NHS Trust, taasisi inayoendesha hospitali hiyo, alisema ""Masikitiko na majonzi"" yake zilikuwa kwa familia ya Archie. ""Kwa mujibu wa miongozo iliyotolewa na mahakama, madaktari wetu watatoa huduma bora zaidi huku mashine ya msaada wa maisha ikiondolewa,"" Chesser alisema. Hata hivyo, kabla ya kuanza mchakato wowote, wataipatia familia muda iwapo wataamua kukata rufaa dhidi ya uamuzi huo."	https://www.bbc.com/swahili/61793669
entertainment	Toni-Ann Singh: Malkia wa urembo wa Jamaica ashinda taji la Miss World 2019	Toni-Ann Singh amejishindia taji la 69 la shindano la malkia wa urembo la Miss World. Ni mara ya kwanza katika historia kwamba mwanamke mweusi anamiliki mataji ya Miss USA, Miss Teen USA, Miss America, Miss Universe na Miss World. Mwanamke huyo mwenye umri wa miaka 23 ni mzaliwa wa eneo la St Thomas nchini Jamaica na anapanga kusomea utabibu na kuwa daktari. Alituma ujumbe wa twitter siku ya Jumamosi  akisema: ''Tafadhali mujue kwamba muna thamani na uwezo wa kuafikia ndoto zenu ....muna malengo''. Toni-Ann aliwafurahisha majaji katika hafla hiyo mjini London baada ya kuimba wimbo wa Whitney Houston ' I Have Nothing', na kujibu maswali tofauti. Alisema: ''Hii ni kama ndoto, nimeshukuru sana. Chochote kile munachokiona ndani yangu, ahsanteni, niko tayari kuanza kazi''. Aliwashinda wagombea wengine 111 wa taji hilo waliokuwa wakiwakilisha mataifa yao, na kuwa mshindi wa nne wa Jamaica tangu shindano hilo lizinduliwe. Alipoulizwa na jaji Piers Morgan iwapo angependelea kuwa mwimbaji, alisema:  Iwapo milango itafunguliwa nitaingia. Waliochukua nafasi ya pili walishirikisha Ophely Mezino kutoka Ufaransa na Suman Rao kutoka India. Kitu kimoja kilichovutia hisia za watu mitandaoni ni jinsi malkia wa urembo wa Nigeria alivyotoa hisia zake kufuatia ushindi wa Toni-Ann. Nyekachi Douglas, ambaye alikuwa katika nafasi ya tano alirukaruka na kupiga kelele na furaha wakati mshindi alipotangazwa.	https://www.bbc.com/swahili/habari-50799539
politics	Joe Biden : Mambo matano usiyoyafahamu kumhusu	"Mwanachama wa Democrat mwenye umri wa miaka 78 alichukua madaraka siku ya Jumatano katika hafla isiyo ya kawaida kwa sababu ya hatua kubwa za usalama ambazo zilipitishwa kuzuia mashambulio na uwezekano wa kutokea vurugu. Biden, ambaye alikuwa Makamu wa Rais wa Marekania wakati wa utawala  wa Barack Obama, anarudi Ikulu na jukumu la haraka la kushughulikia mgogoro wa kiafya na kiuchumi vinavyosababishwa na janga la virusi vya corona. 1. Siasa Joe Biden aliingia katika siasa wakati wapiga kura wengi wa leo walikuwa hawajazaliwa. Kazi yake huko Washington DC ilianza katika Seneti mnamo 1973, ambapo alishinda kiti kwa jimbo la Delaware akiwa na miaka 30 tu. Kuwasili kwake katika siasa kuliambatana na moja ya wakati mbaya zaidi wa maisha yake, ambayo tutazungumza baadaye. Akiwa seneta, Biden alijiimarisha kuwa mwanasiasa wa karibu, mpatanishi na mwenye uwezo wa kufikia makubaliano na wapinzani wake. Alifanya pia maamuzi ambayo hayakupongezwa sana, kama sheria ya haki ya jinai ya 1994 aliandika na kupitisha wakati wa utawala wa kwanza wa Bill Clinton. Marekebisho hayo yalilenga kupunguza machafuko yaliyozidi miongo kadhaa, lakini ilisababisha kufungwa kwa watu wengi, na athari kubwa kwa watu weusi na Walatino. Kwa kazi yake ya muda mrefu ya seneta, lazima tuongeze miaka yake nane akiwa Makamu wa Rais wa Obama (2009-2017), ambaye alijenga uhusiano mzuri zaidi. Urafiki kati ya Obama na Biden ulinaswa katika picha nyingi za utawala wake na wakati uliofuata. Hii ilikuwa mara ya tatu kwamba alijaribu kuwa Rais wa nchi hiyo. 2. Janga lililotikisa safari yake ya kisiasa Kwa bahati mbaya, furaha ya kushinda uchaguzi wa Seneti haikudumu kwa muda mrefu. Wiki chache baada ya ushindi wake, familia yake ilipata ajali mbaya ya gari wakati alipokuwa Washington, DC, akihojiana na wafanyakazi wa ofisi yake mpya. Mkewe Neilia na watoto watatu wa wenzi hao walikuwa wakirudi kutoka kununua mti wa Krismasi wakati lori lilipogongana na gari lao. Mwanamke huyo, 30, na binti mdogo, Naomi, mwenye miezi 13, walifariki. Mke wa kwanza wa Biden, Neilia, alifariki  pamoja na binti mdogo wa wenzi hao katika ajali ya gari. Watoto - Beau, 3, na Hunter, 2, walijeruhiwa vibaya na kulazwa hospitalini, lakini walinusurika. Kipindi cha tofauti cha uchungu kilianza katika maisha ya Biden. 3. Maumivu Biden, ambaye alikula kiapo katika ofisi ya Seneti katika chumba cha hospitali ambapo mtoto wake Beau alikuwa amelazwa, hakujua ikiwa ataendelea na kazi yake kama seneta. ''Nilivunjika moyo''. Alilelewa katika familia ya Kikatoliki ya wafanyakazi, baba yake alikuwa akimpa moyo wa kusonga mbele. Ndivyo alifanya. Aliamua kujitupa kazini, lakini bila kuacha watoto wake. Joe na Jill Biden walioana miaka 40 iliyopita. Katika miaka yake ya kwanza akiwa seneta: kila siku alifanya safari ya kwenda na kurudi kwa gari moshi kati ya nyumba yake huko Wilmington, Delaware, na Washington DC, zaidi ya kilomita 300 kwa siku kuwa karibu na yake . Hivi ndivyo Biden alivyoanzisha uhusiano wa karibu na watoto wake ambao uliimarika tu walipokuwa watu wazima. Mnamo 1977, Biden alimuoa Jill, profesa wa chuo kikuu ambaye ana binti, Ashley, na ambaye aliweza kujenga familia yake na yeye. Wengi walimwona Beau kama mrithi wa baba yake katika siasa. Baada ya kutumikia Iraq na Jeshi la nchini humo mnamo 2008, Beau alikuwa mwanasheria mkuu wa serikali ya Delaware. Beau Biden alikuwa na umri wa miaka 46 alipopoteza  maisha mwezi juni mwaka 2015. Lakini mnamo 2013 aligunduliwa na aina nadra ya uvimbe wa ubongo na akafariki miaka miwili baadaye. Kupoteza watu kama hao wa karibu kulimbadili Biden. Wale wanaomjua vizuri wanasema kwamba ana ""nguvu kubwa ya uelewa"", tabia ambayo iliangaziwa wakati wa kampeni na tangu ushindi wake wa uchaguzi kumwasilisha kama mtu anayefaa kuponya majeraha na kuiunganisha tena nchi. 4. Uwajibikaji duniani Biden ametetea hitaji la kujenga upya uhusiano wa Marekani na nchi washirika ambazo, kwa maoni yake, zimeathiriwa wakati wa urais wa Trump. Anaahidi kurudi kwenye mkataba wa Paris kupambana na mabadiliko ya tabia nchi na kwa Shirika la Afya Ulimwenguni, kwa mfano. Hakosi uzoefu: aliongoza Kamati ya Mahusiano ya Kigeni ya Seneti na anajivunia kwamba ""amekutana na viongozi wote muhimu wa ulimwengu katika miaka 45 iliyopita."" Maamuzi yake katika nyanja ya kimataifa hayaja kuwa bila kukosolewa. Mnamo 1991 alipiga kura dhidi ya Vita vya Ghuba; Hatahivyo mwaka 2003 alikuwa akiunga mkono uvamizi Iraq na baadaye akawa mkosoaji wa ushiriki wa Marekani katika nchi hiyo. Alimshauri Obama asifanye operesheni ya vikosi maalum ambayo ilimalizika kwa kifo cha Osama Bin Laden. Republican wanapenda kusema kwamba Robert Gates, Waziri wa zamani wa ulinzi wa Obama, alisema ""hakuna njia mtu yeyote kutompenda Biden,"" lakini kwamba amekuwa ""akikosea karibu kila sera kuu ya kigeni ya masuala ya usalama wa kitaifa. Katika miongo minne iliyopita. "" Gates hivi karibuni alibainisha kuwa maneno yake yalitafsiriwa nje ya muktadha. 5. Upinzani Wapinzani wa Biden wanasema yeye ni wa zamani aliyepitwa na wakati, mzee sana. Mtindo wake wa kuwa mtu mwenye msimamo umemsababishia shida, kama vile wakati aliposema katikati ya kampeni kwamba ikiwa Mwafrika-Mmarekani hakushawishika kumpigia kura ilimaanisha hakuwa mweusi, kauli ambazo baadaye aliomba msamaha. Joe Biden amekuwa rais na aliyepata kura nyingi katika historia ya Marekani Ingawa wapinzani wake wa Republican walijaribu kumuonesha kama mtu aliye na shida ya kiakili  Biden alifanikiwa kupuuza na kuwa rais aliyepigiwa kura zaidi katika historia ya Marekani. Cha kufurahisha, wakati wa kutathmini miaka michache iliyopita ikiwa au alihimizwa kushiriki katika kinyang'anyiro cha urais 2016, Biden alisema: ""Ninaweza kufa mtu mwenye furaha bila kuwa rais."""	https://www.bbc.com/swahili/habari-55751028
technology	Ndege inayoruka kwa kasi inayotumia nguvu za umeme	"Hivi karibuni kampuni ya Rolls-Royce ya Uingereza imeunda ndege ya umeme ambayo imeweka rekodi ya mwendo kasi. Ndege hiyo ilipewa jina la Spirit of Innovation( Roho ya uvumbuzi). Rolls-Royce anasema ndege hiyo ilikuwa na kasi ya juu ya kilomita 623 kwa saa wakati wakati wa  majaribio. Baada ya mafanikio ya safari ya kasi ya juu ya ndege hii inayotumia betri kikamilifu, mazungumzo yameanza upya kuhusu usafiri wa anga wa kielektroniki. Mafuta ya Fossil sasa yanatumika katika ndege, ambayo hutoa kiasi kikubwa cha kaboni, ambayo ni moja ya sababu kwa nini angahewa inazidi kuwa na joto. Mwanasayansi katika Chuo Kikuu cha South Carolina nchini Marekani. Tanvir Farooq - ambaye anatafiti teknolojia ya anga - anasema sprit of Innovation imethibitisha kuna uwezekano wa ndege kuruka kwa kutumia n nguvu za umeme. ""Ndege inayotumia betri pia imeunda uwezekano wa kuwa abiria,"" alisema. Lakini bado kuna mashaka juu ya jinsi ndege kama hiyo inaweza kuruka kwa kasi. Farooq alisema. ""Ni ndege inayotumia propela. Ndege za aina hiyo zina kikomo cha kasi fulani. Kwa ndege zinazotumia panga, siwezi kuruka haraka kuliko sauti,"" alisema. Anasema mashirika yote ya ndege ambayo yanafanya kazi kwa sasa, kama vile Boeing au Airbus, yana ndege aina ya turbo fan au turbo jet. Katika teknolojia hii, hewa ya kasi ya juu inatolewa na hewa hutolewa nje na moshi wa injini nyuma ya ndege kwa mwendo wa kasi ili kuiwezesha ndege kuruka kwa mwendo wa kasi. Lakini teknolojia inayoendeshwa na propela inafanya kazi tofauti. Inaweza kutajwa kuwa abiria wote au ndege za kivita wakati wa Vita vya Pili vya Dunia vilikuwa na nguvu za propela. ""Propela inazunguka ili ndege isonge mbele. Ndio maana kuna ukomo wa jinsi inavyoweza kwenda kwa kasi na uwezo wake,"" alisema Tanvir Farooq. Kulingana na Rolls-Royce, the Spirit of Innovation imeruka zaidi ya kilomita tatu kwa kasi ya kilomita 558 kwa saa na kilomita 15 kwa kasi ya kilomita 532 kwa saa. Rekodi ya awali ya ndege ya kasi ya juu zaidi inayotumia nguvu za umeme iliwekwa na Siemens e-ndege mwaka wa 2017. Hata hivyo, haikuwa ndege ya umeme kamili - ilikuwa ndege ya mseto. Kumaanisha zingine zilikuwa zinaendeshwa na nishati ya mafuta na zingine na betri. Sasa Rolls-Royce inasema ndege yake ina umeme kamili na ina kasi ya kilomita 213 zaidi ya ndege ya Siemens. Profesa wa vyombo vya angani katika Chuo Kikuu cha South Carolina. Tanvir Farooq alisema, ""Ndege za sasa zina uwezo wa kuruka kwa kasi zaidi kwa kutumia nishati ya kisukuku."" Kasi ya ndege inahesabiwa na nambari ya MAC. Mac hii ni nambari ambayo huamua jinsi ndege inavyosonga haraka au polepole kuliko kasi ya sauti. Kasi ya juu ya Spirit of Innovation ni Mach 0.5. Hiyo inamaanisha inaweza kwenda kwa nusu ya kasi ya sauti. Lakini kasi ya kisasa ya Dreamliner Boeing-7 ni kutoka Mach 0.8 hadi Mach 0.75. Hii ina maana kwamba ndege hizi za kawaida zinaweza kuruka kwa kasi zaidi kuliko Spirit of Innovation. Tanvir Farooq alisema mafanikio makubwa ya Spirit of Innovation ni kwamba inaendeshwa kwa mfumo kamili wa umeme. Propela ambayo inaendeshwa kwenye ndege hii inaendeshwa kwa nguvu ya betri. Inawezekanaje ndege kuruka kwa kasi bila kutumia nguvu za umeme? Bw. ""Kwa upande wa uhandisi na teknolojia, kumekuwa na maendeleo makubwa katika teknolojia ya betri katika kipindi cha miaka minne hadi mitano iliyopita. Nguvu zake zimeongezeka sana. Ndege hii ni mfano wa hilo,"" Farooq alisema. ""Kutokana na nguvu ya juu ya betri, inaweza kuzungusha propela kwa kasi zaidi. Jinsi ndege inavyosonga mbele inategemea kasi ya propela inavyozunguka."" Betri inayotumika katika ndege ya Spirit of Innovation ina nguvu ya kW 400 ambayo ni sawa na nguvu ya breki 535 au BHP supercar. Hii ina maana kwamba gari linakwenda kwa kasi san kiasi cha kwamba unapaswa kuivuta nyuma breki hadi kasi ya 535 ili kuisimamisha. Wakati wa safari ya majaribio ya Spirit of Innovation, hapakuwa na abiria isipokuwa rubani. Lakini je, inawezekana kwa ndege inayotumia betri yenye mamia ya abiria kuruka kwa kasi kama ndege ya kawaida? Wanasayansi wanasema jinsi ndege inavyopaa inategemea mzigo wake. ""Sehemu kubwa ya uzito wa Spirit of Innovation ni uzito wa betri zake. Lakini uzito wa mafuta ya jndege ya kawaida hupungua kadri inavyoendelea na safari. Lakini kwa ndege hii uzito utakuwa mwingi. Kwa sababu analazimika kubeba betri hii mwanzo hadi mwisho wa safari. ."""	https://www.bbc.com/swahili/habari-59418499
technology	Uchaguzi Uganda 2021: Uganda yaagiza mitandao yote ya kijamii kufungwa	"Uganda imeagiza watoaji huduma za mtandao kufunga mitandao yote ya kijamii na programu za kutuma ujumbe kufikia Jumanne hadi wakati usiojulikana, kwa mujibu wa barua kutoka kwa mdhibiti wa mawasiliano nchini humo iliyonukuliwa na shirika la habari la Reuters. Watumiaji walikuwa wamelalamika awali Jumanne, kwamba hawaweza kupata mtandao wa Facebook na WhatsApp, majukwaa ya mitandao ya kijamii inayotumiwa sana katika kipindi cha kampeni kabla ya uchaguzi wa urais kwenye nchi hiyo ya Afrika Mashariki. ""Tume ya mawasiliano Uganda inaagiza kusitisha ufikiwaji na utumiaji, wa moja kwa moja au kinyume chake, kwa mitandao yote ya kijamii pamoja na programu za kutuma ujumbe mitandaoni hadi siku isiyojulikana,"" Barua kutoka kwa mkurugenzi mkuu wa tume imesema hivyo kwa watoaji huduma za mtandao. Msemaji wa tume hiyo Ibrahim Bbossa na msemaji wa serikali Ofwono Opondo hawakujibu simu walizokuwa wanapigiwa ili kutoa maoni yao kuhusiana na hilo. Afisaa katika Wizara ya Habari Judith Nabakooba alisema hakuweza kusema chochote kwa wakati huo. Chanzo katika sekta ya mawasiliano Uganda, kimesema serikali ilikuwa imeweka wazi kwa wakuu wa kampuni za mawasiliano kuwa kupiga marufuku mitandao ya kijamii ilikuwa ni kujibu hatua iliyochukuliwa na mtandao wa Facebook ya kufunga baadhi ya akaunti zinazounga mkono serikali. Mtandao huo mkubwa wa mawasiliano wa Marekani ulisema Jumatatu, umeamua kuchukua hatua ya kufunga mawasiliano kwa mtandao unaohusishwa na wizara ya habari Uganda kwa kutumia akaunti za uongo na kutengeneza nakala zaidi ya moja kuweka ujumbe wao kabla ya uchaguzi unaofanyika wiki hii."	https://www.bbc.com/swahili/habari-55631520
entertainment	Prince Philip: Malkia aitoa kwa umma mojawapo ya picha zake anazozithamini	"Malkia Elizabeth ameitoa kwa  umma moja ya picha zake anazozipenda sana  akiwa pamoja na mume wake wa miaka 73 , Mtawala wa Edinburgh,  katika siku ya mazishi yake. Wanandoa hao wa ufalme wa Uingereza walipigwa picha hiyo wakiwa wamepumzika kwenye majani katika eneo zuri la  Aberdeenshire katika picha iliyochukuliwa na  mkuu wa kaunti ya  Wessex  mwaka 2003. Philip anaonekana akiwa amelala nyuma, huku akiwa ameegemea  kiwiko, huku kofia yake ikiwa imetundikwa kwenye goti lake. Mazishi yake yatafanyika katika  kasri la kifalme la Windsor Castle saa tisa kwa saa za Uingereza(15:00 BST) Jumamosi. Watoto wa Mtawala huyo watatembea nyuma ya jeneza lake wakati wa matembezi ya kuusindikiza mwili wake. Unaweza pia kusoma: Katika picha hiyo iliyopigwa katika siku iliyokuwa ya jua karibu na mji wa  Aberdeenshire wa  Ballater, Malkia na Mwanamfalme Philip  walionekana watulivu na walimtazama kwa tabasamu mkwe wao Sophie ambaye alipiga picha hiyo. Malkia - alikua amevalia sketi, blauzi na sweta pamoja na shanga shingoni-huku wakiwa wameketi na mume wake. Wakati huo huo , Mike Tindall, ambaye amemuoa mjukuu wa Malkia na Mwanamfalme Philip Zara Tindall,  ametoa salamu zake za rambi rambi kwa baba mkwe wake  Mtawala wa  Edinburgh  ambaye amemtaja kama  ""mwanaume aliyejitolea kwa familia yake ambaye hatakumbukwa tu bali atakayependwa daima  "". Mchezaji wa zamani wa timu ya raga ya Uingereza alituma picha kwenye mtandao wa  Instagram  kutoka katika albamu ya picha za kibinafsi ya Familia ya ufalme ya Mwanamfalme Philip akiwa pamoja na  mtoto mkubwa wa kike wa Tindall  Mia. Picha hiyo iliyochukuliwa na  Wanamfalme wa  Cambridge, inamuonesha Mia na babu yake mzaa baba wakila chakula pamoja kwenye benchi mbele ya nyumba ndogo iliyojengwa kwa mbao. Nusu glasi ya bia inaonekana nyuma ya Mwanamfalme upande wa mkono wake wa kulia. ""Imekua ni wiki ya huzuni sana lakini imetupatia muda wa kutafakari kuhusu kumbukumbu nzuri na  hadithi za kibinafsi na tulizoshirikishana ,""  Bw Tindall alisema. Mke wa Tindall aijifungua mtoto wake wa tatu wiki tatu tu zilizopita na akamuita Lucas Philip, ambapo jina lake la kati kati alipewa kwa heshima ya Mtawala wa  Edinburgh,  baba yake  Bw Tindall. Katika wiki tangu alipofariki Mwanamfalme Philip  akiwa na umri wa miaka 99, wanafamilia kadhaa wa familia ya ufalme wamekuwa wakichapisha picha ambazo awali hazikuwahi kuonekana."	https://www.bbc.com/swahili/habari-56785133
entertainment	Dj Babymama ni msichana wa kwanza wa kizanzibari anayepiga muziki	Aisha Bakari Mohamed maarufu kama DJ Babymama ni msichana wa kwanza wa kizanzibari anaefanya shughuli za kupiga muziki katika maeneo mbalimbali (DJ). Huvalia mavazi ya kujistiri ikiwemo hijab wakati wa kazi zake, na kupiga muziki katika maeneo ya starehe kama vilabu na migahawa. Hijab ni vazi la wanawake wa Kiislam ambalo hutumia kujifunika maeneo ya mwili ama kujistiri, Aisha hutumia vazi hilo hata akiwa katika kazi zake, ikiwemo kupiga muziki kwenye vilabu vya burudani. Unaweza kupata taarifa zaidi kwa kusoma Dj Babymama: 'Naheshimu dini yangu na kufanya kazi ninayoipenda'	https://www.bbc.com/swahili/50517378
politics	Pedro Lascurain: Rais ambaye utawala wake ulidumu dakika 45	"Hata dakika 60 hazikupita, wakati urais wa Pedro Lascurain Paredes tayari ulikuwa historia. Mwanasiasa huyo wa Mexico alikua rais wa Mexico mnamo mwaka 1913, na baada ya robo tatu ya saa aliwasilisha kujiuzulu kwake kwa bunge la Congress. Huu ni muhula mfupi zaidi wa urais katika historia na hata umesajiliwa kwa njia hii katika Kitabu cha kumbukumbu cha Guinness. Kwa miongo kadhaa, sura ya Lascurain imekuwa na tuhuma ya kuwa katika huduma ya mapinduzi ya kijeshi, na pia kwa jina la utani la ""rais anayekimbia"". Lakini uchunguzi juu ya kile kilichotokea Februari 1913 unaonyesha jinsi mwanasiasa mwenye elimu nzuri, lakini uzoefu mdogo wa kisiasa, alivyoathiriwa na migogoro isiyotabirika ya Mapinduzi ya Mexico kati ya mwaka (1910-1920). ""Anajulikana katika historia kwa muda wake wa dakika 45 madarakani, rais wa muda mfupi zaidi kuwahi kuwepo. Hata hivyo, hakuna anayeangalia utendaji wake kama kansela,"" mwanahistoria Graziella Altamirano anaiambia BBC Mundo. ""Alichukua jukumu muhimu sana wakati mgumu wa uhusiano na Marekani, na mmoja wa mabalozi wabaya zaidi wa Marekani ambaye Mexico imekuwa naye katika historia yake: Henry Lane Wilson,"" Jinsi alivyokuja kukalia kiti cha urais wa Mexico kwa dakika 45 inaonyesha   usaliti ambao uilimtesa Lascuraini kila mara. ""Ni unyanyapaa ambao haukutoweka na baada ya kipindi hicho alitumia miaka mingi kujaribu kueleza kilichotokea , kwa sababu kila mtu alimwambia alikuwa msaliti,"" anasema mwanahistoria Guadalupe Villa, mtafiti mwingine. ambaye amechunguza historia ya rais hiyo"". Kipindi kifupi sana cha urais wa Pedro Lascurain kilifanyika katikati ya siku 10 zenye wasiwasi - kuanzia Februari 9 hadi 19, mwaka 1913 - ambapo mapinduzi yalifanywa dhidi ya Rais Francisco I. Madero. Tukio hilo linajulikana kama Muongo wa Kutisha. Mwaka huo, Madero alikabiliwa na uasi wa kijeshi dhidi ya serikali yake, ambayo ilikuwa ya kwanza kuchaguliwa kidemokrasia baada ya miaka 30 ya utawala wa kijeshi wa Jenerali Porfirio Díaz. Katikati ya mzozo huo, balozi wa Marekani nchini Mexico, Henry L. Wilson - anayejulikana kwa uingiliaji mkubwa wa kisiasa na kukataa kwake Madero- alitoa matakwa  ya ulinzi wa raia wa Marekani na biashara zao huko Mexico. Lascurain, kama Waziri wa Mashauri ya Kigeni, alilazimika kukabiliana na shinikizo hizi kutoka kwa Wilson, ambaye hata alitaka wazi kujiuzulu kwa rais na kutishia kuandaa uingiliaji wa kijeshi wa Marekani huko Washington. ""Jukumu lake kama waziri wa mambo ya nje lilikuwa muhimu zaidi, kwa sababu ilikuwa wakati wa vitisho ambavyo Mexico imepata katika historia yake,"" anaelezea Altamirano. ""Mara kadhaa kulikuwa na hata meli kadhaa zilizowekwa, katika Pasifiki na katika Ghuba, kuzuia kila kitu kilichokuwa kikifanyika na kile ambacho Marekani ilitaka wakati huo,"" anaongeza. Mexico ilikuwa imepoteza zaidi ya nusu ya eneo lake kwa nchi jirani miongo michache iliyopita, hivyo vitisho vya Marekani vilichukuliwa kwa uzito mkubwa. Dakika zake 45 maarufu za urais Jenerali Victoriano Huerta, ambaye Madero alimtumia kudhibiti uasi huo, hakuwa mshirika wa rais wake. Kama ilivyojulikana baadaye, alikula njama na Jenerali Félix Díaz (mpwa wa Rais wa zamani Porfirio Díaz) na Balozi Wilson kumpindua Madero na kuchukua madaraka ""kwa muda."" Waliuita ""Mkataba wa Ubalozi"". Ili kufikia malengo yake, Lascurain ""alitumiwa"" bila uelewa  wake. Na ni kwamba mnamo Februari 18, 1913, katikati ya mapigano kati ya wafuasi watiifu na waasi, Madero na makamu wake wa rais, José María Pino Suárez, walikamatwa na vikosi vya Huerta. Akiwa na hakika kwamba kila kitu kilikuwa kinyume chake na anguko lake lilikuwa karibu, siku iliyofuata rais aliandika barua yake ya kujiuzulu na kuikabidhi kwa Waziri wa Mambo ya Nje Lascurain ili kuipeleka kwenye Bunge la Congress. Kwa upande wao waliomba njia salama wa kuondoka nchini. ""Maisha ya Madero tayari yalikuwa yameathirika, kama ya Pino Suárez. Tangu mwanzo walihukumiwa kifo, ingawa kulikuwa na ahadi kutoka kwa Victoriano Huerta,"" anasema Villa. Lascurain alihutubia Bunge na barua ya Madero ya kujiuzulu na baada ya kuiwasilisha, kama katiba ilisema wakati huo, ilikuwa juu yake kuchukua serikali. Hivyo ilikuwa kwamba Lascurain akawa rais. Kwa kuamini makubaliano na Huerta, Lascurain alimteua mkuu wa waasi kuwa Katibu wa Mambo ya Ndani (afisa anayefuata katika safu ya ""urithi"") na kukabidhi barua yake ya kujiuzulu ndani ya dakika 45. Kwa hivyo, Huerta alikuwa rais mpya. Hapakuwa  na njia salama au dhamana kwa uhamisho wa Madero na wenzake. Yeye na Pino Suárez waliuawa mnamo Februari 22 nje ya gereza la Lecumberri, katika kisa kilichotajwa kuwa  jaribio la kutoroka. Lascurain alijua hali aliyokuwa nayo tangu alipoandika barua yake ya kujiuzulu. ""Matukio tunayoshuhudia yameniweka katika nafasi ya kuwezesha njia za kutatua ndani ya sheria hali ambayo ingeweza kukomesha uwepo wa taifa,"" alisema wakati akizungumzia tishio la uvamizi wa Marekani. Lakini hati ambazo Altamirano amepata zinaonyesha jinsi rais wa muda mfupi wa Mexico alijua kuwa ameanguka kutoka kwa neema. ""Lascurain anafika nyumbani kwake akiwa amekata tamaa, akaandika barua kwa mkono wake mwenyewe, niliona akisema, 'Nilidanganywa kabisa, mimi ambaye kwa nia njema nilitaka kumnusuru rais na makamu wa rais, walinidanganya kabisa '"" Altamirano anaelezea. ""Wapo wanaosema hakupaswa kujiuzulu, lakini Chumba kilizingirwa na askari, alitishiwa, manaibu walikuwa tayari wamebeba kalamu mkononi kupokea kujiuzulu na dakika zao za kushika wadhifa wa urais kisha wajiuzulu. Kila kitu kilikuwa tayari na silaha. "" Baada kukimbilia uhamishoni nje ya nchi, Lascurain alirudi Mexico na alitumia miaka yake mingi akijaribu kusafisha jina lake. ""Labda alikuwa mjinga kidogo, kwa sababu aliamini alichoambiwa na wengine. Ili uwe mwanasiasa unahitaji kuwa na akili sana. Na hakuwa nayo."""	https://www.bbc.com/swahili/60474014
business	Dudula: Jinsi hasira za wazawa wa Afrika Kusini zilivyowalenga wageni	"Polisi nchini Afrika Kusini wako katika hali ya tahadhari iwapo kutakuwa na makabiliano mapya kati ya wakazi wa kitongoji cha Alexandra mjini Johannesburg na wachuuzi wa mitaani wa kigeni. Alexandra ni mojawapo ya maeneo maskini zaidi nchini Afrika Kusini lakini kutoka kwenye vibanda vyake, wakazi wanaweza kuona kwa urahisi majumba marefu ya Sandton, mojawapo ya wilaya tajiri zaidi za kibiashara katika bara zima, kilomita chache tu kutoka hapo. Matokeo yake watu kutoka kote Afrika Kusini na nchi jirani humiminika katika kitongoji hicho ili kuutumia kama msingi wa kujipatia riziki. Makundi mawili yenye utata - Vuguvugu la Alexandra Dudula na Operesheni Dudula - ambayo yanafanya kampeni dhidi ya raia wa kigeni wasio na vibali yameibuka hivi karibuni na uungwaji mkono unaonekana kuongezeka miongoni mwa jumuiya za Afrika Kusini ambazo zinahisi kutengwa. Hofu na chuki nchini Afrika Kusini Kuna wasiwasi kwamba kampeni zao zinaweza kusababisha kuzuka tena kwa ghasia za chuki dhidi ya wageni nchini humo. Umaskini ndio chanzo kikuu cha mvutano kama wakazi wa Afrika Kusini wanavyoamini - iwe sawa au vibaya - kwamba wageni ndio sababu ya shida zao nyingi. Dudula ni neno katika lugha ya Kizulu ambalo linamaanisha ""kusukuma"" au ""kurudisha nyuma"" - hii inatoa picha kuhusu kile wanachotaka. Ingawa makundi hayo mawili ni tofauti, yametiwa moyo na sababu moja - wote wanatumai kuwafukuza wahamiaji Waafrika wasio na vibali kutoka katika jumuiya zao. Wanaamini kwa kufanya hivi wanaweza kuhakikisha kuwa ajira na fursa za biashara zinakwenda kwa Waafrika Kusini. Alexandra Dudula Movement ilianzishwa mwaka jana. Watu nyuma yake walidai kuwa raia wa kigeni walikuwa wakimiliki kinyume cha sheria nyumba zilizotolewa na serikali huko Alexandra, ambazo zinapaswa kuwa za raia masikini. Lakini kampeni hiyo imepanuka na kujumuisha wito kwa wahamiaji wote wa Kiafrika wasio na vibali kuacha kufanya biashara huko Alexandra. Mwezi uliopita, vuguvugu hilo lilifunga vibanda vyote vinavyomilikiwa na raia wa kigeni ambao hawakuweza kuonesha karatasi sahihi za kuendesha biashara hiyo au pasi halali za kuafiria. Kisha waliwapa vibanda Waafrika Kusini, kama vile mkazi wa Alexandra Wendy Sithole, ambaye alianza kuuza mboga wakati wageni hao walilazimishwa kuacha. ""Sisi kama Waafrika Kusini hatuna ajira na tuna njaa. Tunachotaka ni kupata kazi pia,"" aliiambia BBC. ""Wanatarajiaje sisi kuishi katika nchi yetu wenyewe?"" Sio hatua zote za kikundi zimekuwa za kisheria na mamlaka inachunguza kesi za machafuko ya umma na vitisho. Operesheni Dudula iko katika kitongoji cha Soweto cha Johannesburg - zaidi ya kilomita 25 (maili 16) upande wa pili wa jiji. Ilianzishwa na Nhlanhla Lux Dlamini mwenye umri wa miaka 33, ilikuja kujulikana Juni mwaka jana wakati wakazi wa Soweto waliandamana katika kitongoji hicho kwa kile kilichoitwa ""operesheni ya kusafisha"". Iliwalenga washukiwa wa uuzaji wa dawa za kulevya na watu ambao walidaiwa kumiliki mali ya serikali kinyume cha sheria. Lakini kama vile Alexandra, wigo wa maslahi ya kikundi umeongezeka. Wanachama sasa wanataka wamiliki wengi wa maduka ya kigeni nchini Afrika Kusini kufunga biashara zao na kuondoka nchini humo. Pia wanataka biashara ndogo ndogo, kama vile migahawa na maduka, kuajiri raia wa Afrika Kusini pekee. Hii ni kwa sababu wanakampeni wanaamini kuwa maeneo haya hayawaangalii Waafrika Kusini na kuajiri wahamiaji wasio na vibali badala yake kwa sababu wanaweza kuwalipa chini ya kima cha chini cha mshahara. Mamlaka zimesema ingawa hili linaweza kutokea katika baadhi ya maeneo sio tatizo lililoenea. Makundi yote mawili yamekanusha kuwa nia zao ni chuki dhidi ya wageni na wanadai kuwa wanalinda tu maisha ya Waafrika Kusini, jambo ambalo wanasema serikali ya African National Congress (ANC) inashindwa kufanya. Wanasema hawafungwi na chama chochote cha siasa. Kutoka kwa wageni kuna hisia kwamba wanalaumiwa kwa matatizo makubwa zaidi. ""Hatuchukui kazi ya mtu yeyote, tunaunda fursa zetu wenyewe, hatuzuii Waafrika Kusini kufanya vivyo hivyo,"" Sam Manane, raia wa Msumbiji ambaye amekuwa akiuza vitafunwa huko Alexandra kwa miaka 10 iliyopita, aliiambia BBC. ""Tunalengwa tu."" Serikali ya kitaifa bado haijajibu lakini Waziri Mkuu wa jimbo la Gauteng, linalojumuisha Johannesburg, David Makhura wa ANC, amesema ana wasiwasi kuhusu ghasia za hivi majuzi dhidi ya raia wa kigeni huko Alexandra. Ametoa wito kwa mashirika ya kiraia kushirikiana na serikali katika kuendeleza amani na uvumilivu. Lakini baadhi ya vyama vya upinzani vinajaribu kutafuta mtaji wa kisiasa kutokana na suala hilo. Moja ambayo inachukua mtazamo mkali ni Muungano mpya wa Patriotic Alliance (PA) unaoongozwa na mfungwa wa zamani Gayton McKenzie. PA, ambao una baadhi ya viti vya udiwani lakini bado haujashiriki katika kura ya kitaifa, inataka wahamiaji wote wasio na vibali kuondoka nchini. Mapema mwaka huu, wanachama wa chama cha upinzani cha Economic Freedom Fighters bila kutarajia walitembelea migahawa mjini Johannesburg ""kukagua"" uwiano wa wafanyakazi wa kigeni walioajiriwa na kuweka shinikizo kwa wafanyabiashara kuajiri Waafrika Kusini zaidi. Kuhusu suala la kuangalia hadhi ya watu, serikali imesema kuwa inafanya juhudi zaidi kuhakikisha watu wanakuwa na nyaraka sahihi - lakini hiyo itachukua muda. Hii si mara ya kwanza kumekuwa na ongezeko la chuki dhidi ya wageni nchini Afrika Kusini. Mwaka 2008, kulikuwa na wimbi la mashambulizi nchini kote dhidi ya wakimbizi na wahamiaji - zaidi ya watu 60 waliripotiwa kuuawa na maelfu kuyahama makazi yao. Kulikuwa na milipuko zaidi ya ghasia dhidi ya watu wasiokuwa Waafrika Kusini mwaka 2015, hasa katika miji ya Durban na Johannesburg, ambayo ilisababisha kutumwa kwa jeshi kuzuia machafuko zaidi. Na miaka mitatu iliyopita ongezeko jingine la mashambulizi dhidi ya wageni lilisababisha mamia ya Wanigeria kuondoka nchini humo. Haijabainika ni kwa nini hasa suala hilo linakuja tena lakini matatizo mengi ya kiuchumi ya Afrika Kusini yamezidishwa na athari za hatua za kukabiliana na Covid-19 ambazo zilisababisha kupotea kwa kazi nyingi na kuongezeka kwa gharama ya maisha."	https://www.bbc.com/swahili/habari-60727254
religion	Virusi vya corona: Papa ahimiza upatikanaji wa chanjo ya corona kwa wote	"Kiongozi wa kanisa katoloki duniani Papa Francis ametoa wito kwa viongozi duniani kuhakikisha chanjo ya corona inawafikia watu wote. Katika ujumbe wake wa siku ya Krismasi uliyowasilishwa mtandaoni kwa mara ya kwanza, Papa alitoa onyo dhidi ya kuweka ""kuta"" katika matibabu. Janga la corona mwaka huu lilimaanisha ujumbe wa kila mwaka wa Urbi et Orbi haukuwasilishwa kutoka kwenye roshani ya kwenye St Peter Basilica  kwa umati mkubwa wa watu, kama jadi. Badala yake Papa alizungumza katika chuma  kimoja ndani ya Vatican. Onyo la Papa Francis linakuja wakati kumekuwa na hofu nchi zilizo na uwezo mkubwa zinanunua dozi nyingi za chanjo hali ambayo itakuwa na athari kwa nchi masikini. ""Naomba Mwana wa Mungu awaguse viongozi wa kisiasa na mataifa katika ushirikiano wa kimataifa, kuanzia kwa huduma ya afya, ili kila mtu apate chanjo na tiba,"" alisema. ""Changamoto inayotukabili haijui mipaka, hatuwezi kuweka kuta. Sote tuko katika dau moja."" Papa amesema athari za mzozo wa kiafya zinaashiria umuhimu wa kuwa ulimwengu kuwa kitu kimoja kuliko ilivyokuwa hapo awali."	https://www.bbc.com/swahili/habari-55446408
technology	Sulli Deals: Mwanamke wa India 'auzwa mtandaoni kwa kuwa Muislamu'	"Wiki moja iliyopita makumi ya wanawake wa Kiislamu nchini India walijikuta wanauzwa mtandaoni. Hana Khan, rubani wa ndege aliyekuwa miongoni mwa wanawake waliokuwa kwenye orodha hiyo, aliiambia BBC kwamba alifahamishwa juu ya suala hilo na rafiki yake alipomtumia ujumbe wa Twitter ulioambatanishwa na tangazo hilo. Ujumbe huo ulimpeleka ""Sulli Deals"", progamu tumishi na tovuti ambayo ilikuwa imechukua picha za wanawake zilizo mtandaoni na kuziambatanisha na maelezo kuwa wanawake hao ni ""dili ya siku"". Ukurasa wa kwanza wa App hiyo ina picha za mwanawake asiyejulikana. Katika kurasa mbili zilizofuata Bi Khan aliona picha za rafiki yake. Baada ya ukurasa huo aliona picha yake. ""Nilihesabu majina 83. Huenda kuna mengine zaidi,"" aliiambia BBC. ""Walichukua picha yangu kutoka Twitter na ilikuwa na utambulisho wangu. Hii app imekuwa ikiendelea kufanya kazi kwa siku 20 na hatukuwa na habari. Imenishtua sana."" Ijidai kuwapa nafasi watumiaji wake kununua ""Sulli"" - neno linalotumiwa na Wahindu wa mrengo wa kulia kuwanyanyasa mtandaoni wanawake wa Kiislamu. Hakukua na mnda wa aina hiyo - lengo la app hiyo lilikuwa kuwadhalilisha. Bi Khan anasema alilengwa kwa sababu ya dini yake. ""Mini ni mwanamke wa Kiislamu anayeonekana na kusikika,"" alisema. ""Na wanataka kutunyamazisha."" GitHub - mtandoa  uliotumiwa kama mwenyeji wa app hiyo - ilifungwa baada ya malalmishi kuibuka. ""Tulisimamisha akaunti za watumiaji kufuatia uchunguzi wa ripoti za shughuli kama hizo, ambazo zote zinakiuka sera zetu,"" kampuni hiyo ilisema katika taarifa. Lakini kisa hicho kimewaogofya wanawake. Wale walioangaziwa katika app hiyo ni wanawake wote walio na ushawishi, wakiwemo waandishi wa habari, wanaharakati, wasanii na watafiti. Baadhi yao wamefuta akaunti zao za mitandao ya kijamii na wengine zaidi wanasemakana kuwa na wasiwasi huenda wakaendelea kunyanyaswa. ""Hata ukiwa mkakamavu kiasi gani, picha na maelezo yako ya kibinafsi yakiwekwa mtandaoni bila shaka utaingiwa na hofu, na utapata usumbufu wa kiakili,""mwanamke mwingine aliiambia BBC Idhaa ya Kihindi. Lakini wanawake wengine ambao maelezo yao yaliwekwa mtandaoni waliwakaripia waliohusika, na kuapa kukabilian nao vilivyo. A Makumi wao wamesambaza ujumbe katika makundi ya WhatsApp kuomba msaada na wengine kama Bi Khan wamewasilisha taarifa kwa polisi. Watu mashuhuri, wanaharakati na viongozi pia wamelaani kitendo hicho.  Polisi imesema kuwa imeanzisha uchunguzi lakini haijataja ni nani anaendesha app hiyo. Watu waliounda app hiyo walitumia utambulisho feki,lakini Hasiba Amin, mshirikishi wa mitandao ya kijamii ya chama cha upinzani cha Congress, amelaumu akaunti kadhaa ambazo mara kwa mara huwashambulia Waislamu hususan wanawake wa Kiislamu na kudai wanaunga mkono siasa za mrengo wa kulia. Hii si mara ya kwanza, Bi Amin alisema, kwamba wanawake wa Kiislamu wamelengwa  kwa njia hiyo. Mei 13, wakati Waislamu walikuwa wakiadhimisha sherehe za Eid, chaneli moja ya YouTube ilionesha  mnada wa ""Eid Special"" - ""mnada"" wa moja kwa moja wa wanawake wa Kiislamu kutoka India na Pakistan. ""watu walikuwa wakiweka dau la rupee tano  na rupee 10, walikuwa wakiwaorodhesha wanawake kulingana na sehemu zao za mwili wakitumia vitendo vya kingono na kutishia kuwabaka,"" Bi Khan alisema. Anaamini wale waliojaribu kumnadi kwenye Twitter ndio waliohusika na  app ya Sulli Deals na chaneli y a YouTubel -ambayo imefutwa na mtandao huo. Katika wiki kadhaa zilizopita, Twitter iliziwekea marufuku ya muda akaunti zilizodai kuhusika na app hiyo na huenda ikarudishwa tena hivi karibuni. Wanaharakati wa kutetea haki za binadamu wanasema unyanyasaji wa mtandaoni unaweza ""kudhalilisha, kutisha na mwishowe kuwanyamazisha wanawake"". Wiki iliyopita, zaidi ya waigizaji mashuhuri 200, wasanii, wanahabari na maafisa wa serikali kutoka maeno mbali mbali duniani waliwaandikia barua ya wazi maafisa wa kuu watendaji wa Facebook, Google, TikTok na Twitter kupatia ''kipaumbele'' usalama wa wanawake. ""Intaneti ni mji wa karne ya 21. Ni mahali ambapo mijadala inafanyika, jamii zinajengwa, bidhaa zinauzwa na sifa kutengezwa. Lakini kiwango cha unyanyasaji mitandaoni kwa wanawake wengi kinashiria, ulimwengu wa kidijitali sio salama. Hali hii ni tishio kwa upatikanaji wa usawa wa kijinsia."" Ripoti ya Amnesty International kuhusu unyanyasaji mitandaoni mwaka jana ilionesha kuwa wanawake walio na ushawishi mkubwa wanashambuliwa zaidi. Bi Amin anasema wanyanyasaji hawakuwa na ""hofu kwa sababu wanajua hawatapatikana.'' Aliangazia visa kadhaa vya hivi karibuni vya udhalimu dhidi ya Waislamu vinavyoendekezwa na wafuasi wa chama tawala cha BJP, ama cha waziri wa serikali  kuwapongeza wanaume wa Kihindu wanane walioshtakiwa kwa kumshambulia Muislamu. Kwa wanawake ambao utambulisho wao ulichukuliwa na kutumiwa na app ya ""Sulli Deals"", mapambano ya kupigania haki huenda yakawa magumu. Lakini wamejitolea  kupigania haki. ""Polisi wakifanikiwa kuwanasa wale waliotuuza mtandaoni,Nitaenda mahakamani,"" Bi Khan alisema. ""Nitafuatilia suala hili hadi mwisho."""	https://www.bbc.com/swahili/habari-57789001
politics	Uchaguzi Uganda 2021:Kuzimwa kwa mitandao ya kijamii kuna athari gani?	Baadhi ya maoni kutoka kwa wakazi wanaoishi Uganda kufuatia hatua ya kuzimwa mitandao ya kijamii.	https://www.bbc.com/swahili/55646045
politics	Taiwan: China haikaribii kufanya mashambulizi , lakini Marekani inaitazama kwa karibu, Jenerali Milley	"Shambulio lolote la China dhidi ya Taiwan halijakaribia, jenerali mkuu wa Marekani anasema, lakini akaongozea kwamba taifa lake linaiangalii kwa ukaribu mkubwa China China ni wazi inakuza uwezo wa kushambulia wakati fulani, lakini kuamua kufanya hivyo itakuwa chaguo la kisiasa, Jenerali Mark Milley aliiambia BBC. Uchina inasema Taiwan ni mkoa uliojitenga ambao lazima uunganishwe tena na bara, kwa nguvu ikiwa ni lazima. Imeishutumu Marekani kwa kuunga mkono uhuru wa Taiwan, na kuapa ""kuvunja kwa uthabiti"" jaribio lolote kama hilo. Kumekuwa na ongezeko kubwa hivi karibuni la mzozo kati ya China na Marekani - mshirika mwenye nguvu zaidi wa Taiwan. China imekuwa ikituma ndege nyingi za kivita katika eneo la ulinzi wa anga la Taiwan, huku Marekani ikituma meli za wanamaji kupitia maji ya Taiwan. Mwezi Mei, Rais wa Marekani Joe Biden alisema China ilikuwa ""ikifanya hatari "" kwa kurusha ndege zake za kivita karibu na Taiwan. Aliapa kukilinda kisiwa hicho kijeshi iwapo kitashambuliwa. Beijing ilijibu kwa kuishutumu Marekani kwa ""kukiuka ahadi yake kwa Taiwan"" na ""kuingilia"" masuala ya China, na kuongeza kuwa nchi hiyo ""haitasita kupigana"" ili kuzuia Taiwan kutangaza uhuru rasmi. Alipoulizwa iwapo alifikiri China ingeshambulia Taiwan, Jenerali Milley, mwenyekiti wa wakuu wa pamoja wa wafanyakazi wa Marekani, aliambia BBC: ""Inaweza, inapaswa, ingekuwa, hayo ni maneno muhimu hapo. ""Katika suala la uwezo, nadhani China inaendeleza uwezo wake. Rais Xi [Jinping] ametaja hilo kwenye majukwaa ya hadhara, alilitaja kwenye hotuba, kwamba ametoa changamoto kwa PLA [Jeshi la Ukombozi la Watu wa China] kukuza uwezo wa kushambulia. Taiwan wakati fulani. ""Na ikiwa wangefanya au la, ni chaguo la kisiasa, ni chaguo la sera, ambalo litatokana na jinsi Wachina wanavyoona faida ya hatari ya gharama wakati huo."" ""Hakuna dalili au maonyo ya kitu chochote kinachokaribia kwa wakati huu. Lakini tena, tunaitazama kwa karibu sana,"" Jenerali Milley aliongeza. Marekani haina uhusiano rasmi wa kidiplomasia na Taiwan, lakini inaiuzia silaha kama sehemu ya Sheria yake ya Mahusiano ya Taiwan, ambayo inasema kwamba Marekani lazima ipatie kisiwa hicho njia ya kujilinda. Wakati huo huo, inadumisha uhusiano rasmi na China na pia kidiplomasia inakubali msimamo wa China kwamba kuna serikali moja tu ya China. Uchambuzi wa Tessa Wong, mwandishi wa BBC, Singapore  Hofu moja kuu ni kwamba vita vitaanzishwa iwapo China itaivamia Taiwan. Beijing imesema siku za nyuma inaweza kurudisha kisiwa hicho kwa nguvu ikiwa ni lazima.  Lakini wachambuzi wengi wanasema hii haiwezekani - kwa sasa.  Kumekuwa na mjadala juu ya kama China ina uwezo wa kijeshi kufanikiwa katika uvamizi, na Taiwan imekuwa ikiimarisha ulinzi wake wa anga na baharini.  Lakini wengi wanakubali kwamba Beijing inatambua kuwa hatua kama hiyo itakuwa ya gharama kubwa na mbaya - sio tu kwa Uchina, bali pia kwa ulimwengu.  Msimamo thabiti wa China umekuwa kwamba inatafuta ""kuungana tena kwa amani"" na Taiwan - na kwamba ingechukua hatua tu ikiwa inakabiliwa na uchochezi.  Kichochezi kimoja kinaweza kuwa Taiwan kutangaza uhuru rasmi. Lakini hili ni jambo ambalo Rais wake Tsai Ing-wen ameepuka , licha ya kusisitiza kuwa tayari ni nchi huru.  WaTaiwani wengi wanaunga mkono msimamo huu, ambao unajulikana kama ""kudumisha hali ilivyo"", ingawa idadi ndogo inazidi kusema wanataka kuelekea uhuru.  Vile vile, Marekani itasita kujiingiza katika mgogoro wa gharama kubwa ya kijeshi bara Asia, na imetoa ishara mara kwa mara kwamba haitaki vita.  China na Taiwan: Misingi"	https://www.bbc.com/swahili/articles/cz954777g2wo
religion	Hagia Sophia: Papa 'asikitishwa' na uamuzi wa Uturuki kugeuza kanisa kuwa msikiti	"Kiongozi wa Kanisa Katoliki duniani Papa Francis amesema kuwa ""ameumizwa"" na hatua ya Uturuki kugeuza Hekalu la Hagia Sophia mjini Istanbul kuwa msikiti. Akizungumza katika ibada moja katika makao makuu ya Vatican, kiongozi huyo wa Kanisa Katoliki la Roma aliongeza kuwa mawazo yake ""yapo na watu wa Istanbul"". Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Muda mfupi baada ya tangazo hilo, mwito wa kwanza wa sala au adhana ambayo ilipeperushwa katika vituo vyote vikuu vya habari ilisikika kutoka katika jengo hilo. Vituo vya mitandao ya kijamii ya Hagia Sophia vimeondolewa mtandaoni. Makundi yenye itikadi kali ya Kiislam nchini Uturuki kwa muda mrefu yamekuwa yakishinikiza eneo hilo ligeuzwe kuwa msikiti tena lakini wanazuoni na wanachama wa upinzani walipinga hatua hiyo. Akitetea uamuzi huo, Rais Erdogan alisisitiza kuwa nchi yake imefikia uamuzi wa kitaifa ambao ni haki ya nchi inayojitawala, na kuongeza kuwa jengo hilo litakuwa wazi kwa watu wote- Waislamu, wasiokuwa Waislamu na wageni wa kimataifa. 'Maoni kutotiliwa maanani' Papa ni mmoja wa viongozi kadhaa wa kidini na kisiasa duniani mbao wamekosoa hatua hiyo. Baraza la Makanisa Duniani limetoa wito kwa Rais Erdogan kubatilisha uamuzi huo. Kanisa la Urusi ambalo, lina idadi kubwa ya waumini wa Kikristo wa dhehebu la Orthodox duniani, moja kwa moja lilielezea kusikitishwa kwake na uamuzi uliotolewa  a mahakama ya Uturuki likisema kuwa haikutilia maanani maoni yake kabla ya kuamua juu ya kuamua kuhusu kesi ya Hagia Sophia. Hatua hiyo pia imekosolewa vikali na Ugiriki huku Unesco ikisema Kamati ya Kimataifa kuhusu maeneo ya Kihistoria Duniani huenda ikatathmini upya hadhi ya eneo hilo la kale. Mmoja wa waandishi maarufu wa Uturuki, Orhan Pamuk, ameiambia BBC kuwa hatua hiyo huenda ikaondoa ""fahari"" waliokuwa nayo Waturuki dhidi ya nchi hiyo ya Kiislam. ""Kuna mamilioni ya Waturuki kama mimi ambao walipinga hatua hii na ambao sauti zao hazikusikika,"" alisema Bw. Pamuk."	https://www.bbc.com/swahili/habari-53389423
politics	Ukraine inatumia pesa za kina nani: zake zinapungua, fedha za Magharibi zinaongezeka	Mwezi Oktoba, zaidi ya nusu ya mapato ya bajeti ya Ukraine yalitolewa na mikopo na misaada kutoka kwa washirika wa kimataifa wa Ukraine. Takwimu kama hizo ziliwekwa wazi na naibu wa kwanza wa kamati ya fedha ya bunge, Yaroslav Zheleznyak. Kulingana na takwimu zake, katika mapato ya bajeti ya Oktoba kutoka vyanzo rena Ukrainian - kodi, forodhani na NBU - yalifikia UAH 111,000,000,000, wakati kutoka kwa washirika wa kimataifa - kulingana na takwimu kutoka vyanzo vya wazi - UAH 134,000,000,000 alikuja. Hasa, kulingana na naibu, kodi ilifikia UAH bilioni 53.3, ushuru wa forodha - UAH bilioni 32.4, na UAH nyingine bilioni 25 ilitolewa na Benki ya Taifa. Hapo awali, Wizara ya Fedha, ikitoa mfano wa Hazina ya Jimbo, iliripoti kuwa mnamo Septemba mapato ya ushuru yalitoa zaidi ya nusu ya mapato ya bajeti - karibu UAH bilioni 80, wakati UAH bilioni 72.5 ilikuja kwenye bajeti kutoka kwa washirika wa kimataifa. Kwa ujumla, kwa mujibu wa Wizara ya Fedha, vyanzo vikuu vya kufadhili bajeti ya serikali tangu mwanzo wa vita hadi Oktoba ni vifungo vya kijeshi, mikopo kutoka kwa mashirika ya fedha ya kimataifa, pamoja na mikopo ya nchi mbili na misaada. Mwanzoni mwa vuli, baada ya uanzishaji wa mauzo ya nje ya kilimo Ukraine na kukabiliana na biashara ya kufanya kazi katika hali ya vita, walianza kuzungumza juu ya uwezekano wa kurejesha uchumi wa Ukraine. Hata hivyo, tayari mnamo mwezi Oktoba, hisia za biashara zilizidi kuwa mbaya. Kulingana na NBU, jumla ya biashara kama kipimo kiliimarika kwa kiasi fulani katika Septemba, kilikuwa chini ya pointi 45 katika mwezi Oktoba, ambayo inaonyesha matarajio hasi. Hasa, kati ya mambo yanayoathiri matarajio hayo, NBU inataja uharibifu wa uwezo wa nishati, matatizo ya vifaa na kupungua kwa mapato halisi ya idadi ya watu (mwishoni mwa mwaka, inatarajiwa kwamba mfumuko wa bei na kiwango cha ukosefu wa ajira Ukraine inaweza kufikia 30%). Wajenzi wana hali mbaya zaidi. Matumaini pia yalipungua katika biashara, ambapo hisia zilikuwa bora kuliko sekta zote. Sekta hiyo inatarajia kupungua kwa idadi ya maagizo mapya ya bidhaa, pamoja na zile za kuuza nje, na pia inatabiri kupungua kwa kiasi cha hisa za malighafi, vifaa na bidhaa zolizo tayari kumalizika.	https://www.bbc.com/swahili/articles/cw9n25j3l5po
entertainment	Valentines Day: Je, unatafuta mpenzi - hizi hapa mbinu saba za kumpata mpenzi	Je una upweke wa kimapenzi siku ya wapendanao na pengine ungependelea kumtafuta nyonda wako mkalia ini? Inakadiriwa kwamba takriban watu milioni 240 duniani huenda mitandaoni kutafuta mpenzi kulingana na Statista, lakini unajua kwamba sio wote wanaofanikiwa kupata mpenzi? Hivyobasi tumeweka mbinu zitakazokuwezesha kumpata unayemtafuta  kwa udi na uvumba  kupitia The Man Diet na shangazi Suzie Heyman. 1. Usitafute mpenzi kwa sababu unatafuta tu! Iwapo hutaki acha. Iwapo haumpendi mtu usijaribu kutaka kumuona tena 'Kujaribu ni hatari - kunatupeleka mbio, na kutufanya kuchoka kutupatia hisia mbaya kuhusu sisi binafsi na wengineo. 2. Jiamini Iwapo utaona onyo lolote mbele yako chukua tahadhari. Kuna vishawishi vya kufikiria: Ni makosa yangu - pengine ni makosa yao. Kutumiana ujumbe na watu 100 kwa muda kutakufanya uchoke haraka. Wekeza muda wako kwa wale wanaopendelea kutumiana ujumbe nawe, wale ambao unadhani wana hisia kama zako. 4. Kuchumbiana ni mchezo wa nambari-nenda kule ambako kuna watu wengi. Epuka huduma za kuchumbiana nenda kule ambako kuna watu wengi. Kuchumbiana ni mchezo unaotegemea nambari hivyobasi kutafuta almasi katika pandashuka unahitaji pandashuka. Usikubali bishara inayodai kwamba ina almasi ndani ya vitabu. Hawana. hakuna njia fupi . 5.Tafuta marafiki kwanza Uhusiano mzuri huonekana unapoanza kuwa marafiki kabla ya kuwa na uhusiano. Na inawezekana ukapata mpenzi kutoka kwa rafiki yako. 6. Jenga urafiki na kila mtu Unaweza kufikiria unajua kile kinachokuvutia lakini..... Unapopunguza orodha ya marafiki , huenda ukamkosa mtu unayeweza kuelewana naye na ambaye unadhania sie nyonda mkalia ini kwa kumtazama tu. Hatari moja ya mtandao ni kwamba hamuna mawasiliano hivyobasi hujui chochote kuhusu mutu uliekutana naye. Jieleweshe kwa haraka kuhusu sababu fulani ambazo unadhania hazieleweki. Ombi lolote la fedha kutoka kwa mchumba wako mpya ama mtu ambaye kila mara anavunja mipango - ni mojawapo ya sababu zinazokwambia uliekutana naye hafai hivyobasi katiza mawasiliano naye. Usikubali kupatikana katika penzi lisilo na hisia zozote.	https://www.bbc.com/swahili/habari-51499238
technology	Maandamano ya wakulima: Fahamu kwanini ujumbe wa Twitter wa Rihanna ulizua hisia kali India	"Saa chache baada ya ujumbe wa Rihanna katika mtandao wa twitter kuzua hisia kali duniani baada ya kuwaunga mkono wakulima waliokuwa wakiandamana , serikali ya India ilimshutumu sana mwimbaji huyo wa Marekani. Wizara ya masuala ya kigeni ilitoa taarifa rasmi ikiwakosoa watu maarufu na wengine kwa matamshi yao yasio sawa huku mawaziri na watu maarufu nchini humo nao wakalazimika kuchapisha jumbe dhidi ya propaganda ambayo inatishia umoja wa India. Baadhi ya vyombo vya habari viliangazia sana taarifa hiyo ya serikali: Mmoja ya waigizaji wa kike wa Boollywood  ambaye amekuwa akiunga mkono serikali alimuita Rihanna 'nyota wa ngono' na baadhi ya watu wakimuunga mkono mpenzi wake wa zamani Chris Brown kwa kumshambulia 2009. Ujumbe wa Rihanna siku ya Jumanne unaohusishwa na habari moja kuhusu kuzimwa kwa mtandao  katika eneo ambalo wakulima hao walikuwa wakiandamana na mara moja ukasambaa kwa haraka , ukipata likes 700,000. Kwanini hatuzungumzi kuhusu hili? aliandika msanii huyo ambaye ana wafuasi milioni 100 duniani katika mtandao huo wa kijamii. Hatua ya serikali kukabiliana na ujumbe huo ilikuwa ya haraka sana , ikiongozwa na waziri wa masuala ya ndani Amit Shah aliyetuma ujumbe wa twitter  siku ya Jumatano usiku na neno #IndiaAgainstPropaganda and #IndiaTogether. ""hakuna Propaganda zinazoweza kutishia Umoja wa India! ''Propaganda haziwezi kuamua hatma ya India .....ni maenedeleo pekee. India itaendelea kuwa na mshikamano  na kwa pamoja itaafikia maendeleo'', aliandika. Muda mfupi baadaye , mawaziri na nyota wa Bollywood na wachezaji kriketi pia walianza kutuma ujumbe katika twitter , wakitumia maeneo yaliotumiwa na bwana Shah. Uhuru wa India hauwezi kuigiliwa. Nguvu za kutoka nje zinaweza kutazama lakini haziwezi kushiriki. India inawatambua Wahindi na wanapaswa kuiamulia India. Tusalie watu wamoja kama taifa , aliandika nyota wa Kriketi Sachin Tendulkar. Maandamano hayo yamekuwa changamoto kubwa  kwa serikali ya Waziri Mkuu Narendra Modi. Makumi ya maelfu ya wakulima wamekuwa wakiandamana katika mipaka ya Delhi kupinga sheria tatu mpya za mashamba kwa zaidi ya miezi miwili. Waandamanaji hao, wakiwemo wanaume wanawake, wazee na watoto , wamekataa katakata kusitisha maandamano hayo hata wakati wa majira ya baridi, wakipiga kambi katika maeneo yalio wazi, ambapo wamekuwa wakiishi na kulala barabarani. Wengi wao wakifariki. Serikali imejitolea kusimamisha sheria hizo kwa miezi 18, lakini wakulima wanasema lazima zifutwe. Wiki iliyopita, maandamano hayo yaligonga vichwa vya habari ulimwenguni wakati maandamano ya matingatinga ya wakulima yalipomalizika kwa mapigano makali, na kusababisha mwandamanaji mmoja kupoteza maisha yake huku mamia ya polisi na waandamanaji wakijeruhiwa. Waandamanaji wengine walivamia jumba la kumbukumbu la Red Fort mjini Delhi na kusalia hapo hadi polisi walipowafukuza. Huku Ujumbe wa Rihanna ukisambaa na kuvutia maelfu ya majibu , wengi walimpongeza kwa kuliangazia suala hilo muhimu. Lakini wengi pia walimkosoa kwa kuingilia maandamano ambayo ni kinyume na sheria ambayo imetetewa na serikali na wafuasi wake. Vituo vingine vya habari vinavyounga mkono serikali vilikuwa na vichwa vya habari ambavyo vilimuelezea Rihanna kama ""mgeni asiye na habari"" ambaye alikuwa sehemu ya ""njama ya kugawanya India"" na kuapa kwamba ""propaganda hazitashinda"". Mtangazaji mmoja wa habari - kwa kile kilichoonekana kama maoni ya Waislamu - aliuliza ikiwa mwimbaji huyo wa Barbadia aliitwa Rihanna au Rehana? Waliokuwa wakimpinga walitoa picha za zamani za shambulio dhidi ya mwimbaji huyo na mpenzi wake wa zamani, wakimzidishia unyanyasaji dhidi yake. Wengine walionyesha jinsi ambavyo  wanaume wa India huamua kuwanyanyasa na kuwazima wanawake walio na maoni huru Lakini moja ya pingamizi ya kushangaza dhidi ya  mwimbaji huyo  ilitoka kwa mwigizaji wa  Kangana Ranaut, ambaye amekuwa akiunga mkono chama cha  BJP. Katika msururu wa jumbe zake za twitter, alikosoa kazi ya Rihanna, muziki wake, muonekano wake  na hata rangi yake ya ngozi. Alichapisha picha za nyota huyo wa pop akiwa amevalia vazi la bikini, na kumwita ""nyota wa ponografia"" na ""mwimbaji wa ponografia"", na akasisitiza kwamba alikuwa amelipwa  kuandika ujumbe huo. Lakini ujumbe wa Rihanna, ambao uliwaongezea sauti wakulima wanaoandamana, haungeweza kufikia serikali wakati mwafaka zaidi ya huo. Wakulima hao wametangaza mipango ya kufunga barabara kuu zinazoingia mji mkuu Jumamosi na serikali inapeleka rasilimali nyingi kuwazuia. Misumari ya chuma, fimbo, waya zenye miba, mawe na kuta za muda zimewekwa na mitaro kuchimbwa kwenye mipaka ya Delhi - huku wakulima na wakosoaji wakiishutumu serikali kwa kufanya maandalizi ""kuwa vita"" dhidi ya raia wake. Mamlaka pia inajaribu kupigana vita dhidi ya muonekani wa India ughaibuni kuhusu jinsia inavyokabliana na wakulima wake."	https://www.bbc.com/swahili/habari-55934189
health	'Sikutosheka kushiriki ngono mara 5 kwa siku'	"Shirika la wahisani la Relationship charity Relate  limetoa wito kwa watu walio na uraibu wa ngono kupata usaidizi nchini Uingereza. Waathiriwa wawili wanazungumzia kuhusu athari za kuwa na pepo la ngono. ''Mara nyingine hata kushiriki ngono mara tano kwa siku haikutosha''. Mama wa watoto 3 Rebecca Barker anasema kuwa tatizo hilo lilitawala maisha yake  2014 na kuvunja uhusiano wake Alikuwa akitaka kushiriki ngono na mpenziwe mara kwa mara . ""Ilikuwa kitu cha kwanza kuja katika fikra zangu wakati nilipoamka , sikuweza kuitoa katika fikra zangu'' , alisema mwanamke huyo mwenye umri wa miaka 37  kutoka eneo la Tadcaster Kaskazini mwa Yorkshire. ""Nilihisi kana kwamba kila kitu kilikuwa kikinikumbusha kuhusu tendo la ngono. Nadhani ilitokana na shinikizo la mawazo . Nilihisi kwamba mwili wangu wote ulikuwa ukitamani kushiriki katika shughuli hiyo. ""Ilikuwa ikinigonga na dakika tano baadaye niliitaka kushiriki tena tendo la ngono. Nilihisi upweke, nilisalia nyumbani kwa sababu nilihisi aibu,  nilikuwa nikifikiria kufanya ngono kila wakati. Hata iwapo hakuna mtu ambaye angeweza kugundua kilichokuwa katika fikra zangu , nilihisi vibaya kuwa karibu na watu wengine. Pepo la ngono la Bi Barker  lilizua matatizo makubwa katika uhusiano wake, ijapokuwa mpenziwe alipendelea hali yake kwa mara ya kwanza lakini alishindwa kuidhibiti. ""Mara ya kwanza alikuwa akifurahia lakini mwisho mwisho hakuweza kuelewa na baada ya miezi michache alianza kuuliza maswali  ni wapi hisia hizo zilikuwa zikitoka . ""Alinishutumu kwa kuwa na uhusiano wa nje- alidhani kwamba nilikuwa nikihisi kufanya makosa ndiposa nikataka kushiriki naye tendo la ngono. Mnamo mwezi Novemba 2014, bi Barker ""alitaka kupumzika kutoka katika uhusiano huo na alienda kuishi na mamake. ""Nilipoondoka nilimwambia mpenzi wangu kwamba nilihitaji kuimarika kitabia na hisia. Alinikubali kuondoka na uhusiano wetu ukaisha polepole'' ""Nilikuwa chini ya uangalizi wa mtaalamu wa matatizo ya kiakili wakati huo-ambaye alikuwa akinimbia kwamba atabadilisha dawa zangu , lakini hakusema kwamba kulikuwa na makundi ya usaidizi. Bi Barker alipatikana na shinikizo la kiakili 2012 baada ya kujifungua mwanawe wa tatu. Alisema kwamba alibadilisha kazi aliyokuwa akifanya , akakosana na mpenzi wake na kuhamia Ufaransa. ''Nilifanya mabadiliko katika maisha yangu ili kukabiliana na shinikizo hilo la mawazo na pepo huyo wa ngono na ni hatua hiyo ilionisaidia'', alisema. Relate inaelezea uraibu wa ngono kuwa kushiriki ngono isioweza kudhibitika  na shirika la afya duniani WHO  linatarajiwa kuweka tatizo hilo miongoni mwa matatizo ya kingono katika orodha yake ya kitaifa ya magonjwa (ICD) mnamo mwezi Mei 2019. Graham, ambaye jina lake limebadilishwa anasema kuwa tatizo lake la kuwa na pepo wa ngono lilimlazimu kulala nje na mamia ya makahaba na kumfanya kuwa na hatia kubwa. Wakati unapokuwa na pepo huyo unakuwa ukifikiria kitendo hicho mara kwa mara kutoka wakati unapoamka hadi wakati unapoenda kulala. Haikuwa hali nzuri, wakati unapoamka alfajiri na kutumia dawa za kukabiliana na magonjwa ya zinaa . Inakuharibia maisha yako. Graham, ambaye yuko katika miaka yake ya 60 anakadiria kwamba alilipa mamia ya paundi kwa mwezi kwa miaka kadhaa ili kuimarisha uhusiano wake na baadhi ya makahaba ""Uhusiano ulioanza kama urafiki kazini ulichochea mwengine -lakini kama mahusiano ya afisi ambayo yangeanza kutokana na mhusika mmoja kutokuwa na raha katika ndoa yake tatizo langu lilikuwa pepo wa ngono ambaye nililazimika kumpatia mahitaji yake kila siku. Una uhusiano mmoja na baadaye unataka mwengine na baadaye unajiingiza katika mwengine. Na baadaye niligundua kwamba hatua mojawapo ya haraka ya kukabiliana na tatzio langu ni kulipia huduma hiyo . Nilikuwa nikishiriki ngono na makahaba mara tatu ama hata nne kwa wiki. Ni sawa na kuwa mlevi , ni tatizo linalokujia katika akili yako-Unahisi na kupanda hisia unapolifikiria na unapolitenda katika mipango yako na baadaye unapomaliza unajiambia kwamba hutawahi kufanya tena. Graham alisita kuendelea na maisha hayo ya kutisha wakati mkewe alipopata barua pepe na kumshutumu. Alitafuta usaidizi kwa mashirika yanayowasaidia watu wa tatizo lake nchini Uingereza kama vile Sex Addicts Anonymous (SAA), shirika ambalo lina makundi 78 nchini Uingereza na kwamba amewacha kujihusisha na ngono nje ya ndoa yake  kwa miaka kadhaa. Wakati nilipohudumiwa nakumbuka kuhisi kumshukuru Mungu- na kusema kitu kitabadilika . Nileinda kwa shirikja hilo kwa tiba ya kuwacha kushiriki katika ngono za nje ya ndoa. Nahisi afueni kulekea katika mikutano hiyo na kuona watu ambao wako katika hali mbaya zaidi ya nilivyokuwa. Kwa watu walio katika tatizo hili nataka wajue kwamba kuna njia nyengine na unaweza kujiondoa katika tatizo hilo."	https://www.bbc.com/swahili/habari-43972211
religion	Mgawanyiko wakumba kanisa katoliki Ujerumani kutokana na haki za wapenzi wa jinsia moja	"Mlio wa Kengele ya kanisani unapungua , na vyombo vya muziki vinaanza kucheza  naye Jan Korditschke anaelekea katika madhabahu kuanzisha misa . Inaonekana kama siku ya kawaida na Ibada ya Jumapili ya kanisa katoliki. Lakini kuna hisia zisizo za kawaida. Kuna kitu kisicho cha kawaida ambacho kinatarajiwa kufanyika. Fr Korditschke  anasema kwamba mtu yeyote ambaye angependelea kupokea baraka asimame. Idadi kubwa ya waumini waliopo ndani ya kanisa wanasimama, ikiwemo makumi ya wanandoa wa jinsia moja. Huku muziki ukiendelea kucheza , kuhani anazunguka ndani ya kanisa hilo polepole , huku akiwauliza wale waliosimama ni aina gani ya maombi wangetaka kuombewa. Baadaye anaiunua mikono yake juu ya vichwa vya watu walioinama  na kuwanong'onezea wanachotaka kuombewa. Wengi wanaonekana wakibubujikwa na machozi . Hii ni kwasababu kwa mara ya kwanza wapenzi wa jinsia moja wamehisi kukubalika ndani ya kanisa hilo. ''Ni uchungu sana na nimebaini jinsi nilivyojeruhiwa'', anasema Sangha, ambaye ameishi maisha yake yote kama mkatoliki , aliye na Frieda mpenzi wake kwa zaidi ya miaka 25. ''Kwa miaka 49 sijakaribishwa. Lakini hatimaye watu wanaanza kusema kwamba : Ni sawa kwamba uko hapa''. .Jinsi Vatican ilivyowashangaza Wapenzi wa jinsi moja Kwa Matthias, ambaye alizaliwa  mkatoliki alipokea baraka na mpenzi wake Thomas , na kwamba kuhudhuria ibada ya Misa halijawa tatizo kwao. Lakini taarifa kutoka kwa maafisa Wakatoliki zimemfanya kufikiria kuliwacha kanisa hilo. ''Nimekuwa nikifikiria iwapo nisalie katika kanisa lisilonitaka . lakini kanisa katoliki hapa mashinani linanipatia imani'' . Cha kushangaza ni kwamba ni taarifa kama hiyo ambayo ilipelekea kufanyika kwa ibada ya leo. Mnaamo mwezi Machi , Vatican ilitoa taarifa yenye onyo kali , ikizitaja ndoa za wapenzi wa jinsia moja kuwa 'dhambi' na kusisitiza kuwapiga marufuku wahubiri wanaobariki ndoa hizo. Hiki ni kitu cha kibinafsi  ambacho Wahubiri wanaounga mkono ndoa za jinsia moja wamekuwa wakifanya - lakini hadi kufikia sasa sio hadharani. Pastoral worker Brigitte Schmidt blesses the same-sex couple Nini and Juliana Weinmeister during a ceremony in a Catholic church in Cologne, Germany, May 10, 2021. Badala yake maelfu ya makuhani, watawa, na waumini walizindua kampeni  kwa jina Liebe gwinnt{ Mpenzi hushinda}, ili kuweka wazi hadharani kwamba wapenzi wa jinsia moja wanakaribishwa katika kanisa hilo. ""Nilikasirika na kusikia aibu , kwasababu nahisi ilikuwa taarifa ilioumiza'' , Fr Korditschke  aliniambia. Ni mmoja wa makuhani 120 nchini Ujerumani ambao waliamua hadharani kukiuka marufuku hiyo ya Vatican Katika kipindi cha juma moja wahubiri hao walifanya ibada katika makanisa katoliki kote Ujerumani wakitoa baraka za kibinafsi kwa yeyote aliyewataka , ikiwemo wanandoa  ambao kanisa katoliki inawachukulia kama wenye dhambi  , kama vile watu waliotalakiana  au wapenzi wa jinsia moja. Nilipomuuliza Fr Korditschke , jinsi alivyo na haki ya kukaidi uamuzi wa Vatican , alijibu kwa machozi machoni. Kulikuwa na mtu katika kongamano lake ambaye alikuwa ameweka uwa katika kiti chake kwa mpenzi wake aliyefariki miezi michache iliopita , kabla ya kuzungumzia kuhusu  uchungu aliokuwa nao na kumuombea baraka ili kumwezesha kukabiliana na tukio hilo. Kubarikiwa kwa ndoa za wapenzi wa jinsia moja  ni mojawapo ya vuguvugu nchini Ujerumani ambapo waumini wa kanisa katoliki wanataka mabadiliko. Mashirika ya mashinani kama vile Maria 2.0 pia yanapigania haki sawa za wanawake  katika kanisa. Siku moja baada ya ibada ya Fr Korditschke mjini Berlin , wanawake walihubiri kutoka katika mimbari  kutoka katika makanisa 12 tofauti nchini Ujerumani kitu ambacho The Vatican pia haikifurahikii. ''Kanisa hilo lilikuwa likisema kwamba dunia ni tambarare  na kutuambia ni sharti tuamini hivyo. Kanisa hilo lililazimika kubadili msimamo wake . Ama ulilazimika kuamini kwamba Adam na Eve walikuwa watu wa kawaida'' , anasema Ulrike Goken Huismann, ambaye alitoa hutuba kanisani mjini Dusseldorf. Sio kwamba kanisa halitabadili mafunzo yake. Uongozi wa kanisa hilo la Ujerumani umagawanyika : Upande mmoja Maaskofu wanaomba kuwepo kwa mabadiliko  huku wengine wakiunga mkono msimamo mkali wa Vatican. Hatahivyo, utafiti unasema kwamba Wakatoliki binafsi nchini Ujerumani wana msimamo wa kadri zaidi ya Uongozi wa kanisa hilo. Utafiti mmoja , uliofanywa na Chuo kikuu cha Berlin  na Munster unasema kwamba asilimia 70 ya Wakatoliki Wajerumani wanaunga mkono ndoa za wapenzi wa jinsia moja, huku asilimia 80 wakiwa hawana tatizo na wanandoa wanaoishi pamoja nje ya ndoa na asilimia 85 wanaamini kwamba wahubiri wanapaswa kuruhusiwa kufunga ndoa. Baada ya baraka za wapenzi wa jinsia moja kutolewa mjini Berlin, takriban watu 100 wanakongamana nje ya kanisa kunywa kikombe cha mvinyo na kusherehekea katika jua. Lakini katika lango la kanisa hilo , kuna takriban waandamanaji 10 wanaosema kwamba ''Mungu  habariki dhambi''. Hakuna uadui kati ya makundi hayo mawili, lakini yote yanapaza sauti yakiwa na maono tofauti. Hiyo pia ni sawa anasema Fr Korditschke  akitabasamu. Oktoba 2020: Papa Francis alisema kwamba  wapenzi wa jinsia moja wanapaswa kuruhusiwa kuoana. ''Wapenzi wa jinsia moja ni Watoto wa Mungu na wana haki kuwa na familia. Hakuna mtu anapaswa kufukuzwa ama kuakandamizwa kwasababu."" Oktoba 2014: Maaskofu katika uongozi wa kanisa hilo  wawasilisha maombi ya kuwakubali wapenzi wa jinsia moja ambao waliungwa mkono na papa . Julai 2013: Akiwa katika ndege Papa awaambia maripota kwamba hawafai kukandamizwa na badala yake wanapaswa kukubalika katika jamii. ''Viongozi wa dini walio wapenzi wa jinsia moja wanapaswa kusamehewa  na dhambi zao kusahaulika''a, alisema. 2013:  Katika kitabu cha mbinguni , Papa anasema kwamba kulinganishwa kisheria kwa mahusiano ya jinsia moja na ndoa za kawaida ni ukandamizaji wa tabia za wanadamu "". 2010: Kama Askofu wa Buenos Aires apinga ndoa za wapenzi wa jinsia moja  lakini aunga mkono kulindwa kisheria kwa wapenzi wa jinsia moja."	https://www.bbc.com/swahili/habari-57230027
religion	Mahakama ya mauaji ya Kimbari ya Rwanda iliopo Tanzania yageuzwa kuwa makumbusho ya kihistoria	Dunia bado ina kumbukumbu ya yale yaliyotokea katika mauaji ya Kimbari yaliyotekelezwa huko nchini Rwanda miaka mingi iliyopita na wahusika kukamatwa na kuhukimiwa vifungo mbalimbali na wengine kuachwa huru kutokana na Mahakama kujiridhisha kuwa hawakuwa na hatia. Sasa Mahakama iliyokuwa ikitumika kuendesha kesi hizo nchini Tanzania katika ukumbi wa mikutano wa kimataifa wa AICC imegeuzwa kuwa sehemu ya Makumbusho kwa ajili ya wanafunzi na wafuatiliaji wa historia hii toka pande zote ulimwenguni kujifunza mengi zaidi. Mwandishi wa BBC @frankmavura alipata wasaha wa kuitembelea Mahakama hii.	https://www.bbc.com/swahili/59322641
sports	Je Ubora alioanza nao Pogba utaibeba Man United?	"Mabao matatu aliyoweza kufunga Bruno Fernandes yamemfanya kuwa mchezaji wa bora wa mechi ya ligi kuu Uingereza ambayo Manchester United waliweza kufunga 5-1 dhidi ya Leeds katika dimba la Old trafford, lakini Paul Pogba alionekana kuwa ni mwenye msaada kwenye mechi hiyo. Kwa kipindi sasa hakukuwa na mjadala kuhusu ubora wa Fernandes ndani ya Old Trafford tangu ajiunge akitokea Sporting Lisbon Januari, 2020, huku kwa Pogba pengine ndio matumaini yapo tofauti zaidi. Siku ya Jumamosi jina la Graeme Souness lilionekana kuvuma zaidi ikiwa ni moja ya ujumbe kwa nyota huyo wa zamani wa Liverpool na Scottland ambaye ametumiwa kama mfano baada ya msaada aliokuwa akiutoa Pogba kwenye mechi hiyo. Katika utafutaji wa magoli matano, Jina la Pogba limeingia kwenye orodha ya wanaume saba ambao walionekana kuwa na msaada mkubwa katika mechi ndani ya ligi kuu ya Uingereza na hii inamfanya kuwa mchezaji wa kwanza akitokea Manchester United , msaada wa Harry kane uliopelekea magoli 5-2 dhidi ya Southampton septemba 2020. ""Watu wanaongelea ubora wa Paul,"" Amesema  Fernandes, ""lakini ubora wake haujadiliwi. Tunafahamu fika anachokifanya na umuhimu wake. ""Paul ni mchezaji mwenye umuhimu mkubwa kwetu. Ili tupate ushindi kama wa leo tulimhitaji sana."" Ni jambo la kushangaza kwamba katika mchezo mmoja Pogba ameweza kuweka tofauti ya kimahesabu ya kuisaidia timu ukilinganisha na mechi tatu za msimu wa uliopita. Pasi ya kwanza ya wazi aliyopewa Fernandes ilikuwa ngumu kutafsiriwa na Pascal Struijik  na kumfikia  Mason Greenwood, pasi fupi kwa Fernandes kwa mminyio wa chini alioutoa kwa mguu wake wa kushoto kueleke kwa Fred katika nafasi ya kukamilisha mzunguko wao. Mchanganuo wa mchezo mmoja unamuweka Pogba juu kwenye orodha ya wachezaji wenye ushawishi mkubwa ulimwenguni. Tatizo ni kwamba licha ya kufikia viwango hivyo bado raia huyo wa ufaransa ameonekana kuwa hawezi kuwa na mchango zaidi kwenye mechi. Ndio maana kumeonekana kuwepo kwa mazungumzo mengi katika majira ya joto kama wangemuuza mchezaji huyo ambaye aliingia Manchester United kwa dau la £89m akitokea Juventus mwaka 2016 - kwa mara ya pili - huku mkatana wake ukisalia mpaka kipindi kijacho cha joto. Kwasasa Lionel Messi ameshakamilisha usajili wake . Paris St-Germain  ikiwa ndi klabu pekee yenye hadhi kutokana na uwezo wake wa kifedha na kimatamanio wa kukamilisha usajili katika dirisha hili la sasa. Lakini ujio wa Messi nchini Ufaransa unamaana kuwa hawatomtaka mchezaji mwingine yoyote na hii inamfanya Pogba kusalia kwenye timu yake ya sasa. Mazungumzo yanaweza kuendelea juu ya hatma ya mchezaji huyo huko mbeleni, na chaguzi zilizokubalika kwa muda mrefu zimesalia mbili . Ama Pogba ataondoka msimu ujao wa joto kama mchezaji huru-wakala wake  Mino Raiola alitumia mbinu hiyo hiyo kwa mchezaji  Gianluigi Donnarumma msimu uliopita aliondoka AC Milan kwenda PSG - au atasaini nyongeza ya faida na kukaa na Manchester United. Kocha wa Manchester United  Ole Gunnar Solskjaer ameonekana kuchoshwa na mazungumzo yanayomhusu mchezaji huyo licha ya kwamba alifuatwa mara mbili, katika mkutano wake na waandishi wa habari alijaribu kukimbia maswali na kubainisha kuwa kwa sasa anaangalia kwa undani namna kikosi chake kinavyocheza. ""Paulo ana maono na ameonyesha viwangoo bora zaidi,"" alisema. ""Nimevutiwa sana na viwango vyake sanjari na utayari wake pia. Anaonekana yuko tayari kusonga nasi. ""Miezi 18 iliyopita imekuwa ya kushangaza - mwingiliano pekee umekuwa kupitia vyombo vya habari na kutazama mechi kwenye runinga ili kurudisha umoja wetu kwa mashabiki. Hii ndio Manchester United halisi. Hivi ndivyo nilivyoiwezesha timu kupitia  Edinson [Cavani ] na akasema huwezi kuondoka baada ya msimu mmoja bila mashabiki. Kujibu swali lako 'ndio'. "" Swali ni Je? Mashabiki wanaorudi wanaweza kuwa wanafanya kumshawishi Pogba kusalia klabuni hapo. Inaweza isiwe sibabu mojawapo, Fedha iliyowekwa huenda ndio inaweza kumaliza mazungumzo ya mchezaji huyo mwenye miaka 28 na kuamua kitakachotokea hapo baadae."	https://www.bbc.com/swahili/habari-58221147
technology	Tanzania 'inatumia sera ya hatimiliki ya Twitter kuwanyamazisha wanaharakati'	"Sera ya Twitter inayokabiliana na ukiukaji wa hatimiliki inazidi kutumika vibaya ili kuzilenga akaunti za mitandao ya kujihami zinazomilikiwa na wanaharakati wa haki za kibinadamu nchini Tanzania  kwa lengo la kuwanyamazisha , wamesema wanaharakati wa haki za intaneti. Kila siku katika mtandao wa Twitter , Kigogo, jina la Kiswahili lenye maana ya mtu maarufu ama mtu tajiri huandika tetesi mpya zinazoendelea katika serikali ya Tanzania. Maelezo yanachukiza  na kushangaza  wakati mwingine lakini wafuasi wa Kigogo wanaokaribia kuwa 400,000 hupenda ufichuzi huo ambao hupamba matukio huku mara kadhaa ukikosea kuhusu maudhui yake. ''Mimi ni mfichuzi  na hufichua masuala ya ufisadi na unyanyasaji wa haki za kibinadamu  nchini humo'', Kigogo ambaye utambuzi wake ni siri kubwa aliambia BBC. Lakini muda mfupi kabla ya uchaguzi wa tarehe 28 mwezi Disemba , Twitter ilifutilia mbali akaunti ya Kigogo@2014 kutokana na zaidi ya malalamishi 300 kwa mtandao huo wa kijamii kwamba akaunti hiyo ilikuwa inakiuka hatimiliki - madai ambayo Kigogo ameyakana. Wanaharakati wa haki za Intaneti Acces Now wanadai kwamba sera hiyo inazidi kutumiwa na serikali ya Tanzania kuwanyamazisha wakosoaji wake. Twitter haijajibu moja kwa moja madai hayo lakini ilitoa taarifa  mwezi Oktoba ikipinga kuzuia mitandao ya kijamii  wakati ambapo uchaguzi unakaribia. Katika tukio moja ambalo Kigogo alilielezea, zaidi ya machapisho yake 1,000 yalitumika kuanzisha tovuti tatu, mlalamishi baadaye  alizitumia tovuti hizo kusema kwamba hatimiliki zake zimekiukwa. ''Baada ya akaunti yangu kufungwa kwa  muda niliandikia Twitter lakini  nilikuwa nikizungumza na roboti na sio binadamu .  Nilikuwa nikipata majibu ambayo yalikuwa yamerekodiwa . hakuna akili ya binadamu ilitumika'' , Kigogo alisema . Shambulio hilo lilijiri baada ya Kigogo kuchapisha ujumbe katika mtandao wa Twitter kuhusu njama ya serikali kufanya udanganyifu kwa kutumia makaratasi ya kupigia kura  kabla ya uchauzi  ambapo rais Magufuli alikuwa akiwania muhula wa pili. Tume ya uchaguzi ya Tanzania ilikana madai ya udanganyifu  kabla na hata baada ya uchaguzi. Walalamishi waliiomba Twitter kumsaka Kigogo kwa ukiukaji wa haki za sheria ya hatimiliki za Marekani ama DMCA ambapo Twitter na kampuni nyengine maarufu za teknolojia nchini Marekani ni sharti wafuate sheria zake duniani. Inatoa mwelekezo kuhusu jinsi ya kusimamia malalamishi ya hatimiliki ikiwemo jinsi ya kukabiliana na ukiukaji. Lakini wanaharakati wa haki za intaneti sasa wanasema kwamba kumekuwa na idadi kubwa ya malalamishi ya DMCA kwa lengo la kuwanyamazisha wanahabari, wanaharakati, na mashirika ya kijamii ambayo huripoti matukio ya unyanyasaji wa haki za kibinadamu. Shirika hilo linasema kwamba limekabiliana na kesi tisa ambapo malalamishi ya hatimiliki yametumika kulenga akaunti za watu binafsi nchini Tanzania. ''Baada ya Twitter kuifuta akaunti yangu kwa muda, nilitakiwa kutoa habari zangu binafsi kama vile anwani yangu na nambari ya simu ambayo walisema watampatia mlalamishi'', Kigogo alisema. ''Mpango uliokuwepo ulikuwa majasusi wa Tanzania kupata maelezo zaidi kunihusu ambayo yangewasaidia kunitambua, lakini nilikataa''. Sera ya Twitter inashauri jinsi mtu yeyote anavyoweza kukabili malalamishi ya hatimiliki. Akaunti ya Kigogo ilifutwa mara mbili kwa jumla ya siku 12, kabla ya shambulio la mwezi Oktoba. ''Akaunti hiyo ilikua imedukuliwa …mara tatu, na watu ninaoshuku kuwa majasusi wa Tanzania'', alisema Kigogo. BBC iliitaka Twitter kutoa tamko lake lakini msemaji wake alitupeleka katika chapisho ambalo kampuni hiyo ilichapisha mkesha wa uchaguzi wa Tanzania ikiitaka serikali ya taifa hilo kutofunga intaneti nchini humo. Kufungwa kwa intaneti nchini Tanzania kulianza siku chache kabla ya uchaguzi. Watumiaji wa simu walizuiwa kutoweza kutuma ujumbe  huku wengine wakidai kwamba ujumbe mfupi ulio na majina ya viongozi wa upinzani ulizuiwa. Mitandao mikubwa ya kijamii kama vile Facebook , Twitter na Instagram ilifungwa ama hata kuzuiwa. Ilikuwa vigumu kuingia katika mtandao wa Twitter am a hata simu ya rununu, ijapokuwa baadhi ya watu wanatumia mtandao wa kibinfasi wa VPN ili kukiuka ufungaji huo wa mtandao. Balozi wa Uholanzi nchini Tanzania hivi majuzi aliuliza ni kwanini mtandao wa kijamii wa Twitter bado unaminywa nchini humo? ""Je kuna mtu amesahau kuwasha Twitter,"" aliulizia Balozi huyo kupitia ukurasa wake wa Twitter. Kulingana na Peter Micek, mkuu wa sheria katika kundi la wanaharakati wa haki za mtandaoni Acces Now, Shirika la mawasiliano nchini Tanzania liliweka vifaa ambavyo vingeathiri mtandao wote , kufunga tovuti na kuzuia mawasiliano  ili picha na video zisiweze kusambazwa . BBC ilitafuta tamko la halmashauri ya mawasiliano nchini Tanzania lakini haikuzungumza. Wanaopinga na wasiopinga wote wamehusishwa  na uvumi kuhusu mmiliki wa akaunti ya Twitter ya Kigogo@2014 na mahala anapoishi. Wengine wanasema kwamba inaendeshwa na mtu mwenye uhusiano mzuri na maafisa wa serikali au wakala. Wengine wamejaribu kutafuta sababu za utumizi wa sura ya msanii wa muziki wa Hip Hop nchini Marekani Jay Z kama picha iliotumiwa sana katika akaunti nyengine zinazofanana na ile ya Kigogo. Maafisa kadhaa wa Tanzania wamesema wazi walikuwa wanamsaka jamaa anayemiliki akaunti hiyo wakimlaumu kwa kutoa siri za serikali , uchochezi, kusambaza uwongo na kutishia usalama wa kitaifa. Ujumbe wa Kigogo hunakiliwa na kusambazwa katika mtandao wa WhatsApp na kutoa habari sambamba katika taifa ambalo kumekuwa na msako mkali wa vyombo vya habari na wakosoaji wa serikali tangu rais Magufuli kuchukua madaraka 2015. Kabla ya kushinda awamu ya pili katika uchaguzi uliokumbwa na utata mwezi Oktoba, serikali ya bwana Magufuli ilipitisha sheria kama ile ya kudhibiti maudhui mitandaoni na ile ya kukabiliana na uhalifu wa mitandao ambayo inaagiza kuwepo kwa sajili ya mabloga wote mbali na mikahawa ya mitandao kuweka kamera za CCTV  na kuwapiga faini wale wanaokiuka sheria hiyo. Mwandishi Maria Sarungi Tsehai , ambaye biashara yake ya vyombo vya habari ilifungwa na serikali , aliambia BBC kwamba Twitter ndio mtandao wa pekee ambao Watanzania walio na ushawishi mkubwa walitumia kutoa maoni yao. 'Ni eneo la maoni ambayo hayajachujwa'', alisema. Hivyobasi hakuweza kunyamaza baada ya Kigogo na akaunti nyengine tano maarufu kufungwa kufuatia malalamishi ya hatimiliki siku kadhaa kabla ya uchaguzi. Muda mfupi baada ya bi Tsehai kuandika barua ya wazi , kwa mwanzilishi wa Twitter na afisa mkuu mtendaji  Jack Dorsey akimtaka kusitisha ukandamizaji  na kunyamazishwa kupitia mfumo wa kusimamia ukiukaji wa hatimiliki, akaunti hizo badala yake zilifunguliwa na nyengine kuthibitishwa kwa kutumia usaidizi wa shirika la kupigania haki za mtandaoni Acces Now. Ijapokuwa Kigogo anahisi  hakikisho kuhusu kulindwa kwa akaunti yake na kwamba Twitter sasa ina ufahamu kuhusu utumizi mbaya wa hatimiliki,  anasema kwamba kampuni hiyo inapaswa kuchukua hatua kali zaidi. Mambo yalibadilika baada ya Maria kumuandikia Jack Dorsey, lakini nadhani wanapaswa kuimarisha mfumo wao wa kuchunguza malalamishi ya hatimiliki. Kwa mfano iwapo ni kampuni basi nakala zote ambazo zinahalalisha kampuni hiyo zinahitaji kuchunguzwa na kuthibitishwa, hiyo ndio njia pekee wanaweza kusitisha malalamishi bandia . Shirika la Acces Now linaamini kwamba utumizi wa sheria ya hatimiliki nchini Tanzania unaweza kuigwa na mataifa mengine barani Afrika. Hatua ya serikali kutumia mianya ya sheria ya hatimiliki Tanzania inatia wasiwasi na kuwa tisho kubwa kwa uhuru wa kujieleza  barani Afrika, Berhan Taye kutoka shirika la Acces Kenya aliambia BBC. Aliongezea: Mitandao ya kijamii inayoathirika kutokana na mianya ya sheria ya hatimiliki haina chaguo bali kuangazia suala hilo , na kusaidia kuhakikisha kuwa serikali haziwezi kutumia mbinu hiyo dhidi ya wakosoaji. Kigogo anaendelea kuwafurahisha wafuasi wake na habari tamu  lakini pia anafurahia kile ambacho akaunti yake ya siri imesababisha  na kutumai kwamba itaendelea kuwa dondoo  kuhusu mmiliki wake. BBC imeomba maoni ya Msemaji wa Serikali ya Tanzania juu ya madai yaliyomo kwenye habari hii, lakini mpaka sasa haijapata tamko lolote."	https://www.bbc.com/swahili/habari-55407601
sports	Tetesi za soka Ulaya Jumanne 27.04.2021: Ronaldo, Sima, Varane, Nagelsmann, Shaqiri	Paris St-Germain wapo mbele ya Manchester United katika harakati za kumsajili mshambuliaji nyota wa Ureno na Juventus,  Cristiano Ronaldo, 36. (Tuttosport - in Italian) Manchester United wanamuwinda mshambuliaji wa klabu ya  Slavia Prague's Msenegali Abdallah Sima, 21. (Manchester Evening News) RB Leipzig wanataka dau litakalovunja rekodi la usajili wa makocha la Euro milioni 25 kutoka Bayern Munich ili kumuachia kocha wao  Julian Nagelsmann (Sky Sports) Klabu ya Tottenham sasa itaaelekeza nguvu kumsajili kocha wa Ajax Eric ten Hag, wakati huu ambapo Bayern inaonekana ipo mbioni kumsajili Nagelsmann. (Telegraph) Golikipa Mtaliano Gianluigi Donnarumma, 22, atasalia klabuni  AC Milan licha ya mkataba wake kuisha mwishoni mwa msimu na kutakiwa na na klabu za Manchester United na Chelsea. (TalkSport) Real Madrid hawatakaza msuli kumbakisha klabuni hapo beki wa Ufaransa Raphael Varane, 28, ambaye amekuwa akiwaniwa na Manchester United na Chelsea. (AS - in Spanish) Kiungo wa Uswizi  Xherdan Shaqiri, 29, anataka kuondoka Liverpool mwishoni mwa msimu ili kupata sehemu atakayocheza zaidi.  (Football Insider) Arsenal wameanzisha mazungumzo na kiungo wao kinda Emile Smith Rowe, 20, ili kumpatia mkataba mpya.  (The Athletic - subscription required) Arsenal ipo tayari kuwauza wachezaji wanne mwishoni mwa msimu ili wapate fedha za kufanya usajili. (Football London) Chelsea na Manchester United wanamuwinda kiungo kinda wa Brighton' Andrew Moran, 17. (Team Talk) Barcelona wanaimani kuwa  Eric Garcia, 20, atajiunga na klabu hiyo mwishoni mwa msimu ambapo mkataba wa beki huyo na klabu yake ya Manchester City. (Mundo Deportivo - in Spanish) AS Roma imemchagua kocha wa zamani wa Chelsea na  Juventus Maurizio Sarri kuwa mkufunzi wao mara baada ya msimu huu kukamilika. (Corriere dello Sport - in Italian	https://www.bbc.com/swahili/habari-56897818
politics	Nini maana ya mwisho wa Uenyekiti wa Mbowe Chadema?	Mwenyekiti wa Chama cha Demokrasia na Maendeleo (Chadema), Freeman Mbowe, ametangaza kutogombea uenyekiti wa chama hicho kwenye uchaguzi wa mwaka 2023 ingawa tangazo hilo lililotolewa pasi na mbwembwe za namna yoyote, licha ya kuwa mwangwi wake ni mkubwa katika siasa za Tanzania. Mbowe, pengine kuliko mwanasiasa mwingine yeyote wa upinzani nchini Tanzania katika kipindi cha miaka 20 iliyopita, ameshiriki katika kutengeneza aina ya siasa za upinzani zilizopo nchini kwa sasa. Amekuwa kiongozi wa upinzani nchini chini ya marais wanne tofauti kutoka chama tawala cha CCM na mara zote ametumia fursa na changamoto za wakati husika kukijenga chama chake na kujihami dhidi ya wapinzani wake ndani ya chama hicho. Tangazo hili la Mbowe linamaanisha kwamba katika kipindi cha miaka miwili ijayo, Chadema itahitaji kuwa na Mwenyekiti mpya kwa ajili ya kukipitisha katika nyakati zijazo na kumalizia zama za kipekee katika siasa za Tanzania. Wakati anakabidhiwa kuongoza chama mwanzoni mwa miaka ya 2000, Chadema kilikuwa chama cha upinzani cha kibwanyenye kinachofuata siasa za mrengo wa katikati kulia na chenye wabunge wanne katika Bunge la Tanzania. Katika kilele cha mafanikio ya Chadema, chama hicho kilifikia mafanikio ya kuwa na zaidi ya wabunge 100 ndani ya Bunge na kutengeneza mtandao wa wanachama na wafuasi karibu katika kona zote za Tanzania. Kwa sasa, hakuna mahali hapa nchini ambako unaweza kusema chama hicho hakijafika. Kuna mambo makubwa kama manne ambayo Mbowe aliyafanya wakati wa zama zake za uenyekiti yaliyosaidia kuifikisha Chadema ilipo sasa. Mambo hayo ni mchanganyiko wa bahati, mbinu za kimkakati, uwezo wa kifedha na kuwa na watu wenye akili na maarifa. Jambo la kwanza alilolifanya Mbowe lilikuwa ni kuamini katika vijana. Vijana walikuwa sehemu ya harakati za kudai mabadiliko ya kisiasa nchini Tanzania lakini ni Mbowe ndiye aliyekuwa tayari kuwatafuta na kuwapa nafasi kubwa za uongozi vijana na kutoa picha kwamba chama hicho ni cha vijana. Katika taifa ambalo zaidi ya nusu ya wananchi wake wamezaliwa baada ya mwaka 1999, suala hili lilikuwa ni kete muhimu kisiasa kwa sababu vijana ndiyo wanaotengeneza kundi kubwa la Watanzania. Vijana waliokuja kutikisa katika siasa za Tanzania kama vile Zitto Kabwe, John Mnyika, Halima Mdee, John Mrema na wengineo wengi walionwa mapema na kutongozwa na Mbowe ambaye pia alichukua jukumu la kuwalea kisiasa. Kwa sababu alivuna vijana hao kutoka kada ya kitaaluma, Mbowe alifanikiwa kujenga kada ya wanasiasa vijana wenye upeo mkubwa wa mambo, wanazoungumza kwa kujiamini na uwezo mkubwa wa kujenga hoja. Baada ya mafanikio ya wabunge vijana wa Chadema wa Bunge la mwaka 2005-2010, vijana wengi waliamua kujiunga na chama hicho wakifahamu kuna fursa ya kutumika ipasavyo. Mbowe pia alikuwa na bahati kwamba uenyekiti wake ulijikita katika wakati ambapo Tanzania iliongozwa na Rais Jakaya Kikwete ambaye aliamini katika mfumo wa demokrasia ya vyama na kuachia Bunge la Tisa lililoongozwa na Samuel Sitta kutoa nafasi kwa wabunge kuihoji na kuisimamia serikali ipasavyo. Matukio yaliyotokea katika kipindi cha miaka mitano iliyopita, yamewafundisha Watanzania kwamba endapo Rais wa Tanzania katika kipindi cha kati ya 2005-2010 angekuwa hayati John Magufuli, huenda Chadema isingepata nguvu na mafanikio iliyoyapata wakati wa utawala wa Kikwete. Jambo lingine ambalo Chadema ilikuwa nalo na vyama vingine havikuwa navyo ni kuwa na hazina ya viongozi wa zamani wa serikali wa kiwango cha Edwin Mtei na hayati Bob Makani lakini wakati huohuo ikiwa na wasomi wa kiwango cha Dk. Wilbrod Slaa, Profesa Mwesiga Baregu, Mabere Marando, Profesa Kitila Mkumbo na Kabwe. Matokeo yake ikawa kwamba vikao vya Chadema vilikuwa ni chemchem ya mijadala mikali ya hoja na uvumbuzi wa ajenda muhimu kwa ajili ya kujiongezea wafuasi. Muda si mrefu, Chadema kilijitambulisha kama chama chenye ajenda sahihi na maono safi kwa ajili ya maendeleo ya taifa. Chadema ilikuwa na bahati pia ya kuwa na watu kama Mbowe mwenyewe, hayati Philemon Ndesamburo, Mtei na watu wengine wasiojulikana waliokuwa tayari kuingia mifukoni mwao na kujitolea kifedha kuendesha Chadema. Kwa sababu hiyo, wakati akili za ndani ya chama zilipopendekeza matumizi ya helikopta kwenye kampeni, Chadema ilikuwa na watu waliokuwa tayari kufadhili matumizi ya usafiri huo ikiwa ni mara ya kwanza katika siasa za Tanzania. Wakati chama kikiamua kuanza Operesheni Sangara ya kukitangaza chama katika mikoa ya Kanda ya Ziwa, chama kilikuwa na uwezo wa kufadhili ziara nzima. Mbowe ni mbobezi katika kupanga mipango ya kukitangaza chama chake. Ni katika wakati wake ndipo Chadema ilipoanza kutumia helikopta katika kampeni zake ikitumia muda mfupi kuwafikia Watanzania katika maeneo ambako barabara zilikuwa taabu, akaibuka na vazi kama la kombati lililokuja kuwa mojawapo ya alama za Chadema na chama hicho kikajenga uwezo mzuri wa kujenga majukwaa mazuri kwa shughuli za kisiasa. Ikawa mikutano ya Chadema inahudhuriwa hata na watu wa vyama vingine kwa sababu ya hoja za wazungumzaji, umahiri wa jukwaa, kuona helikopta na sauti nzuri kutoka kwenye majukwaa. Mwaka 2010, chini ya Mbowe tena, Chadema ilifanya jambo lililowashtua hadi waasisi wake. Aliyekuwa mgombea urais wake, Dk. Slaa alifanya kampeni za kipekee akiahidi Watanzania huduma bure za afya na elimu. Misingi ya uanzishwaji wa Chadema ilikuwa ni ubepari na mambo kama ya elimu bure ni kinyume na misingi hiyo. Ilibidi kwanza Mbowe awakubalie akina Slaa, Kitila, Baregu na Zitto waliotaka sera hizo wakiamini zina mashiko kwa Watanzania na kisha ajipe kazi ya kuwashawishi wazee waasisi kwamba Chadema bado ni ileile. Mwaka 2015, Mbowe tena alifanikiwa kushawishi wanachama wa Chadema kumpokea na hatimaye kumpitisha  Edward Lowassa aliyehamia kutoka CCM awe mgombea urais wake. Matukio hayo muhimu katika uongozi wa Mbowe yanamuonyesha kama kiongozi mbunifu, anayeamini vijana, asiye mhafidhina wa kisera na mwenye uwezo wa kufanya kazi na yeyote kwa maslahi ya chama chake. Chadema sasa ina kazi kubwa ya kusaka mtu ambaye atavaa viatu vya Mbowe ambavyo kwa hakika ni vikubwa. Anaweza kuamua mwenyewe kumtengeneza mtu au akaamua kukiachia chama chenyewe kiamue. Misukosuko ya miaka mitano hadi kumi iliyopita, imekipunguzia  Chadema wigo wa viongozi ambao moja kwa moja wangeonekena kuwa warithi wake. Zitto, Slaa na Lazaro Nyalandu wote wameondoka Chadema. Pengine mwanachama mwenye ushawishi ndani ya chama hicho aliyebaki ni Makamu Mwenyekiti, Tundu Lissu, ambaye hata nafasi yake kwenye chama inamweka nafasi ya kwanza kwenye mchakato wa kumrithi Mbowe. Hata hivyo, baadhi ya waasisi wa Chadema - ambao si wengi kwa sasa, wanamwona Lissu kama mwanaharakati zaidi kuliko mwanasiasa na siasa zake zinaonekana haziendani sana na misingi ya Chadema ya awali. Majina mengine ya wana Chadema wenye ufuasi wa kutosha ndani ya chama kwa sasa ni John Heche ambaye amewahi kuwa Mwenyekiti wa Umoja wa Vijana wa Chadema kama ilivyokuwa kwa Mbowe, Peter Msigwa, Godbless Lema, John Mnyika na Benson Kigaila. Kama ilivyokuwa mwaka 2010, Chadema inaweza kuamua kwenda na upepo kwa kuchagua Mwenyekiti ambaye huenda haendani sana na misingi ya ubepari ya Chadema lakini akaweza kukifanya chama hicho imara zaidi na kufikia ndoto ya kuitoa CCM. Kwa vyovyote vile, Mbowe tayari ana mpango wake kichwani. Pengine kuliko mwanasiasa yeyote wa upinzani, anafahamu kwamba kama Chadema watakosea kwenye kumpata mrithi wa Mwenyekiti wao wa sasa, huo unaweza kuwa mwanzo wa mwisho wa chama hicho kikuu cha upinzani nchini.	https://www.bbc.com/swahili/habari-57391091
religion	Jamaa za Msamaria Mwema ambao bado wako hai na wanazungumza lugha aliyoizungumza Yesu Kristo alipokuwa duniani	"Watu wanapomzungumzia Msamaria Mwema huenda zaidi humfikiria Msamaria aliyeangaziwa katika Biblia aliyemuokoa mwanamume aliyepigwa na majambazi, kuvuliwa nguo na kutupwa kando ya njia kufilia mbali. Lakini huenda hawajui kwamba kuna mamia ya Wasamaria wa zama za kale Waisraeli ambao bado wanaishi duniani hadi wa leo. BBC ilifanya ziara nchini Israel kukutana nao. Japo kulikuwa na hali ya taharuki kati ya Waisraeli na Wapalestina, BBC ilipatana na mwelekezi ambaye alikubali kuwatembeza kwa gari kutoka Israeli hadi kaskazini mwa Ukingo wa Magharibi na kuelekea hadi milima ya Gerizim ambako kuna kijiji cha Wasamaria kinachofahamika kama Kiryat Luza. Walipita nyumba za mawe na kufika katika barabara ya vumbi na kusimama mbele ya makavazi moja ya kale. Ndani ya makavazi hayo kulikuwa na chumba kikubwa ambacho kilikuwa na nguo za kale zinazoaminiwa kuvaliwa na wachungaji wa kale, kipande cha mkate na mti maalum. Vitu vyote hivi vinaaminiwa kuwepo hapo kwa maelfu ya miaka iliyopita. Ukuta mmoja ulikuwa umefunikwa na picha za wanaume wazee wenye ndevu na ambao walikuwa wamejifunga kilemba kichwani. Mchungaji ambaye pia ni mlinzi wa makavazi hayo ya kale alinyooshe kidole moja ya wazee hao na kusema kuwa , ''Huyu alikuwa baba yangu, kohen gadol au kuhani mkuu wa wasamaria wema. Kizazi cha makuhani kinarudi nyuma tangu zama za Haruni, ndugu wa Musa."" Amini usiamini Musa huyo ni yule aliyetoa amri kumi za Mungu. Wageni wengi wanaozuru mlima mtakatifu wa Gerizim ni waumini wa dini ya Kikristo ambao wamevutiwa na mifano iliyotolewa katika Kitabu cha Agano Jipya na ukweli kwamba wasamaria ambao bado wanazungumza lugha ya Kiebrania ambayo ilikuwa ikizungumzwa na Yesu. Kulingana na Bibilia Waisraeli waligawanyika katika makabila 12 na Wasamaria wa Israel wanasemekana kutokana na makabila ya: Menasseh, Ephraim na Levi ambayo ni miongoni mwazo. Baada ya  kuhama kutoka Misri na miaka 40 ya kutafuta makaazi, Joshua aliwaongoza wana wa Israel hadi mlima wa Gerizim. Hapo walijumuika na makabila mengine kwa sherehe iliyohusisha kubariki mlima Gerizim (ambao sasa unafahamika kama Mlima wa Baraka) na kulaani mlima Ebal (Mlima wa Laana). ""Kuna falme mbili za kale: Judea (Yuda/Wayahudi) kutoka kusini, na sisi tulikua kabila kutoka kaskazini. Baadae tulitengana lakini asili yetu ni moja,"" alisema, Benyamim (Benny) Tsedaka, mwanazuoni wa Historia na balozi wa wasamaria wa Israel. Aliongeza kuwa mnamo karne ya sita CE (Baada ya kuzaliwa kwa Yesu), Wasamaria wa Israel walikuwa takriban  1,500,000. Waliteswa na kuawa kwa sababu ya kufuata imani za kale zilizokuwa zikifuatwa na Wagiriki, Waroma, Byzantine, Waarabu, Wapiganaji wa Kikristo maarufu kama Crusaders, Mamluki na utawala wa Ottoman. Kufikia mwaka 1919, ni Wasamaria 141 waliyoponea kifo. Hadi wa leo idadi yao imeongezeka zaidi ya 800, nusu yao wanaishi eneo la Holon (kusini mwa Tel Aviv) na wengine wao wanaishi milimani. Wao ni moja ya kundi dogo zaidi la dini ya kale na nyimbo zao ni za kale zaidi duniani. Miaka kadhaa baadae BBC ilizuru eneo hilo kwa mara ya pili, na ilipiga kambi katika mji wa Holon uliyopo kusini mwa Tel Aviv, kukutana na Tsedaka. Tsedaka alikuwa mwenye furaha na bashasha kusimulia hadithi ya watu wake. Alimzungusha mwandishi wa BBC katika eneo la Holon, ambako karibu familia 80 ya Wasamaria zinaishi na kufanya kazi kama mawakili, waalimu, wahudumu wa benki na wahandisi. ""Hakuna daktari hapa,"" alisema Tsedaka, ""kwasababu hiyo itamaanisha kufanya kazi siku ya sabato, ambayo imepigwa marufuku."" Ziara hiyo iliwafikisha katika Sinagogi la Wasmaria, ambalo ni nyumba ndogo ya mawe iliyo na vyumba vingine vidogo. Juu ya lango kuna maandishi ya Kiebrania. Ndani kuna vitabu vingi vya ibada lakini hakuna viti. Tsedaka anasema kuwa wanaume wanaoingia humo hupiga magoti au kukaa chini kwenye sakafu na vitabu vyo vitakatifu vinavyo fahamika kama Torah. Vitabu hivyo vina mataji matatu juu yake, ambayo inawakilisha kabila zao tatu za asili. Wanaume wanalazimika kuomba katika Sinagogi hilo siku ya Sabato lakini kwa wanawake agizo hilo nila hiari. Siku ya Ijumaa kabla ya Sabato kuanza, Tsedaka aliitembeza timu ya kwa gari BBC kutoka nyumbani kwake Holon hadi ukanda wa Magharibi, na kuenda hadi makaazi yake ya pili yaliyopo Kiryat Luza bila visa vyovyote vya ghasia japo waandamanaji wa Palestina walikuwa katika eneo hilo. Wasamaria wanaoishi katika mlima mtakatifu kati ya Palestina na Ukanda wa Magharibi na Wayahudi wa Israel, hujaribu kuwa daraja la kuleta amani kati ya jamii hizo mbili. Wasamaria wengi huzungumza lugha ya kiarabu, wana majina ya kiarabu na yale ya kiebrania. Kando na kuzungumza lugha ya kala na ya kisasa ya waebrania, baadhi yao wanawezo kuzungumza lugha ya kiingereza. Tsedaka aidha aliipeleka BBC katika makaazi tatu ya Wasamaria ambayo inatajwa kuwa takatifu zaidi katika mlima wa Gerizim: ""Huu unaitwa Milima wa Milele,"" Tsedaka alisema ""hapa ni mahali patakatifu kushinda yote. Najua Wayahudi wana sehemu nyingine ya matukio hayo yaliyotokea, lakini historia yetu inasema yaliyotokea hapa."" Jua lilipotua Tsedaka alianza kujiandaa kwa ajili ya kukaribisha siku ya Sabato. Aliingia chumbani kwake na alipotoka nje alikuwa amebadilisha mavazi yake na kuvalia nguo za kale za maombi kwa waisraeli. Aliungana na wanaume wenzake waliyokuwa wamevalia kama yeye na kuelekea upande iliyopo Sinagogi. Walipofika walivua palapa yao na kuziacha mlangoni na kuingia ndani ambako wengine wao walikaa chini, wengine wakapiga magoti na wale waliyokosa nafasi wakasimama pempeni juu ya gunia. Wakati mwingine wanainama vichwa vyao kuelekea upande wa kanisa lao zamani. Sauti ya sala zao ilikuwa ya kina na ya kupoteza. Walipoita jina la Musa, walifunika nyuso zao kwa mikono kama Musa alivyofanya wakati Mungu aliposema nae. Tsedaka, sawa na wanaume wengine huenda kusali katika Sinagogi hilo mara tatu siku ya Sabato kuanzia saa tisa na nusu. Kila mwaka wasomi na watalii kutoka kila pembe ya dunia huzuru mlima huo kutoa sadaka au kushuhudia matambiko ya kidini ambayo imeelezewa katika kitabu cha kutoka. Kuhani mkuu hukagua kondoo wa kila familia ili kuhakikikisha hawaina matatizo ya kiafya. Wanyama wote huchinjwa kwa wakati mmoja na kuchomwa pamoja. Ni ibada ya damu, na washiriki, waliyovalia nguo nyeupe, hupaka damu kwenye vipaji vyao vya uso ili kujikinga na malaika wa kifo. Usiku wa manane, kondoo waliochijwa huliwa kwa na mboga chungu za kienyeji. Mara ya tatu BBC ilipozuru eneo hilo miaka kadhaa baadae, Tsedaka alimtembeza mwanahabari wetu katika mji wa Nablus uliyopo katika ukingo wa magharibi kujionea kisima cha Yakubu. Kisima hicho kimehusishwa na baba yake Yakubu ambaye alizaa makabila 12 ya Israel na inaaminiwa kuwa ni hapo Yesu alipozungumza na mwanamke msamaria. Ziara hiyo pia iliwapeleka katika kaburi la Yusufu ambalo limekuwa katika mji wa Nablus ambao kwa miaka mingi Waislamu, Wakristo na Wayahudi wamekuwa wakizozania udhibiti wake. Siku ya mwisho ya ziara hiyo ya mlima Gerizim mwaka 2012, Tsedaka alipata ruhusa ya  kukutana na kuhani mkuu ambaye ni kiongozi wa kidini wa wasamaria wa Israel ambao wanasemekana kizazi chao kinajumuisha makuhani wakuu 130 wanaofikia mwana wa pili wa kiume wa Haruni ndugu wa Musa. Mazungumzo kati ya BBC na kuhani yalifanyika vyema hadi pale mwandishi wetu alipogusia kuwa amewahi kula nyama ya ngamia. Kuhani mkuu aligeuza uso wake na kuangalia kando kuonesha ishara ya kuambiwa kitu cha kuaibisha. ""Kula nyama ya ngamia ni vibaya zaidi ya kula nyama ya nguruwe!'' Tsedaka baadae alisema kuwa  Kuhani mkuu alimuuliza, ''Vipi yule mgeni wako mlaji wa nyama ya ngamia, alifika nyumbani kwao salama?'' Hiyo bila shaka ni ishara kuwa Wasamaria ambao wanajivunia utamaduni wa jadi wa kidini pia ni wacheshi na kwamba wanajenga urafiki na wageni wanaokuja kujifunza mawili matatu kuwahusu."	https://www.bbc.com/swahili/habari-46778765
health	Onyo yatolewa kuhusu matumizi ya muda mrefu ya Paracetamol kwa walio na shinikizo la damu	"Watu walio na shinikizo la juu la damu wanaotumia paracetamol kwenye maagizo wanaweza kuongeza hatari ya mshtuko wa moyo na kiharusi, utafiti unapendekeza. Madaktari wanapaswa kufikiria juu ya hatari na faida kwa wagonjwa wanaoichukua kwa miezi mingi, watafiti wa Chuo Kikuu cha Edinburgh wanasema. Kunywa dawa za kupunguza maumivu ya kichwa na homa ni salama, wanasisitiza. Wataalamu wengine wanasema utafiti kwa watu wengi zaidi kwa muda mrefu unahitajika ili kuthibitisha matokeo. Paracetamol hutumiwa sana duniani kote kama tiba ya muda mfupi ya maumivu ya kichwa na mengineo lakini pia huagizwa wagonjwa kudhibiti maumivu ya muda mrefu, licha ya ushahidi mdogo wa manufaa yake kwa matumizi ya muda mrefu. Watu nusu milioni - mmoja kati ya kila 10 - huko Scotland walipewa dawa ya kutuliza maumivu mwaka wa 2018. Shinikizo la damu huathiri mtu mmoja kati ya kila watu watatu nchini Uingereza. Utafiti huo ulifuatilia watu 110 wa kujitolea, thuluthi mbili kati yao walikuwa wakitumia dawa za shinikizo la damu, au shinikizo la damu. Katika jaribio, waliulizwa kuchukua 1g ya paracetamol mara nne kwa siku kwa wiki mbili - kipimo cha kawaida kwa wagonjwa wenye maumivu makali - na kisha vidonge vya dummy, au placebo, kwa wiki nyingine mbili. Jaribio lilionyesha paracetamol iliongeza shinikizo la damu, ""mojawapo ya sababu muhimu zaidi za mshtuko wa moyo na kiharusi"" zaidi ya placebo yaani matibabu ya kutuliza akili, daktari wa dawa wa Edinburgh Prof James Dear alisema. Watafiti hao wanashauri madaktari kuwaanzishia wagonjwa wenye maumivu ya muda mrefu kwa kipimo cha chini cha paracetamol iwezekanavyo na kuwaangalia kwa karibu wale walio na shinikizo la damu na walio katika hatari ya ugonjwa wa moyo. Mpelelezi mkuu Dk Iain MacIntyre, mshauri wa pharmacology ya kimatibabu, katika NHS Lothian, alisema: ""Hii sio kuhusu matumizi ya muda mfupi ya paracetamol kwa maumivu ya kichwa au homa, ambayo ni, bila shaka, ni sawa."" Dk Dipender Gill, mhadhiri wa kimatibabu wa dawa na tiba katika Chuo Kikuu cha St George's, London, alisema utafiti huo uliochapishwa katika jarida la Circulation, umebaini ""ongezeko dogo lakini la maana la shinikizo la damu kwa watu weupe wa Uskoti""  lakini kuna mengi ambayo bado hayajulikani. Kwanza, haijulikani kama ongezeko lililoonekana la shinikizo la damu linaweza kudumu kwa matumizi ya muda mrefu ya paracetamol,"" alisema. ""Pili, haijulikani kwa hakika ikiwa ongezeko lolote la shinikizo la damu linalotokana na matumizi ya paracetamol linaweza kusababisha hatari kubwa ya ugonjwa wa moyo na mishipa."" Utafiti mkubwa wa Marekani hapo awali uligundua uhusiano kati ya matumizi ya muda mrefu ya paracetamol na kuongezeka kwa hatari ya mshtuko wa moyo - lakini haikuweza kuthibitisha moja ilisababisha nyingine. Na tafiti nyingine ndogo hazijaweza kuthibitisha uhusiano wowote. Timu ya Edinburgh ilisema hawakuweza kueleza jinsi paracetamol inaweza kuongeza shinikizo la damu lakini matokeo yao yanapaswa kusababisha mapitio ya maagizo ya muda mrefu ya paracetamol. Hapo awali, dawa hizi zilionekana kuwa salama zaidi kuliko dawa mbadala zenye kupunguza maumivu kama vile ibuprofen, ambazo hufikiriwa kuongeza shinikizo la damu kwa baadhi ya watu. Shirika la British Heart Foundation, ambalo lilifadhili utafiti huo, lilisema madaktari na wagonjwa wanapaswa kufikiria upya mara kwa mara ikiwa dawa yoyote, hata kitu ""kisicho na madhara kama paracetamol,"" kilihitajika. Dk Richard Francis, kutoka Chama cha Kiharusi, alisema utafiti zaidi kwa watu walio na shinikizo la damu la kawaida, kwa muda mrefu zaidi, ulihitajika ""kuthibitisha hatari na faida za kutumia paracetamol kwa upana zaidi"""	https://www.bbc.com/swahili/habari-60298750
entertainment	Bilionea wa Kijapani amtafuta mwanamke atakayeandamana naye mwezini	Bilionea wa Kijapan, Yusaku Maezawa anamtafuta mpenzi ambaye ataandamana naye katika safari yake ya kuelekea mwezini mwaka 2023. Bilionare huyo atakuwa abiria wa kwanza kusafiri mwezini. Hivi majuzi mahusiano na mchumba wake wa zamani Ayame Goriki yalitumbukia nyongo. Hivi sasa wanawake tofauti ulimwenguni wanatuma maombi kwa bilionea huyo kupitia mtandao wake.	https://www.bbc.com/swahili/gnb-51089267
business	Urusi yazindua darubini ya kudhibiti joto la anga	"Moja ya safari muhimu zaidi za kisayansi nchini Urusi kuwahi kushuhudiwa katika baada ya utawala wa utawala wa Kisovieti imezinduliwa kutoka eneo la  Baikonur. Spektr-RG telescope chenye darubini ya anga za mbali -ni uvumbuzi uliokamilika kwa ushirikiano na Ujerumani ambayo inatarajia  kupima nishati ya joto kote angani  na kutoa taarifa. Watafiti wanasema taarifa hii itasaidia kupata  muundo wa dunia kwa upana zaidi. Matumaini ni kwamba Spektr-RG  kitaweza kutoa mtizamo mpya  juu ya upana wa anga. Kinatarajiwa pia kutambua idadi ya mpya ya vyanzo vya nishati , kama vile mashimo makubwa meusi yaliyopo katikati mwa nyota nyingi. Wakati gesi inapoanguka katika mashimo  hayo , huwa na joto kali na kumeguka na kugeuka kuwa joto kali. Mionzi yake hatimae husababisha hali mbaya ya joto kwa dunia. Darubini ya Spektr-RG   inatarajiwa kugundua  labda mashimo milioni tatu makubwa sana meusi angani wakati wa itakapokuwa angani hadi mwisho wa maisha yake. Darubini hiyo inazunguka juu ya uzio (orbit) uliopo kwenye  roketi ya Proton ambayo iliondoka  Baikonur Cosmodrome eneo la  Kazakhstan  saa sita na dakika 31 kwa saa za  Kazakhstan. Itachukua hata hivyo wiki nyingi kabla ya darubini hiyo kuanza kazi yake. Chombo hicho cha anga za mbali kitatakiwa kusafiri katika eneo  linalochunguzwa zaidi  yapata kilomita milioni  1.5  kutoka duniani linalofahamika kama -Lagrange Point 2. Ni hapa ambapo chombo cha  Spektr-RG  kinaweza kupata mazingira thabiti bila kuwa nakivuli na kuyumbishwa na joto ambalo vinginevyo lingekipata kama kingekuwa karibu na sayari yetu dunia. Spektr-RG kimetengenezwa kwa muundo wa darubini mbili kwa pamoja. Chumba kinachochukua nafasi kubwa katika chombo hiki cha darubini ya anga za mbali,  ukipenda spacebus au  chassis, ni mfumo uliotengenezwa Ujerumani wa  eRosita na karibu yake umefungwa na kifaa cha kisayansi  kilichotengenezwa na Urusi kinachofahamika kama  ART-XC. Vifaa vyote hutumia kundi la  muduli za kioo  kudhibiti   nguvu za mwangaza kwenye kamera za ung'amuzi. eRosita na  ART-XC zitachukua ramani ya miale kadri inavyosambaa angani katika ukubwa wa nguvu za kati ya  0.2 hadi  30  katika kipimo cha nguvu za kasi ya nishati ya anga- kiloelectron volts (keV). Katika kipindi cha miezi sita, watatakiwa kuwa waChombo cha anga cha China huenda kikadondoka ''karibuni''  mekamlishia uchunguzi wa anga yote, ambao utarudiwa tena na tena kupata usahihi wa taarifa. Wanasayansi wanatarajia taarifa/data zitafichuliwa. Vipimo vitakapokamilika, uchunguzi unaweza kuendela kwa kuchukua nakili za picha ya anga. Lengo kuu la chombo cha Spektr-RG  litakuwa ni kuchunguza sehemu za  anga  zinazotambuka kama  ''kitu cheusi'' au  ""nishati nyeusi"". Sehemu hii ya anga inachukua hadi  96%  ya shemu ya uwiano wa duniani. Ufahamu wa Spektr-RG utatokana na picha ya ramani ya mgawanyo wa joto kali la inayochoma linalotolewa angani."	https://www.bbc.com/swahili/habari-48975059
politics	Stacey Abrams: Mfahamu mwanamke mweusi aliyechangia ushindi wa Biden	"Kamala Harris ataweka historia atakapokuwa makamu rais wa kwanza hapo Januari - lakini mwanamke mwingine mweusi alikuwa na jukumu muhimu katika kuhakikisha Biden na Harris wanajinyakulia nafasi ya kuingia Ikulu.  Wakati anasherehekea kupata ushindi pamoja na Joe Biden, Harris mwanamke wa kwanza mweusi mwenye asili ya Asia kuwa makamu wa rais mteuliwa alihakikisha ametambua kundi fulani kwa kuchangia sehemu kubwa ya kufanikiwa katika kampeni yake.  Seneta Harris alitambua kundi la wanawake walio wachache - hasa wanawake weusi - ambao mara nyingi hukosa kutambuliwa lakini pia wamedhihirisha kuwa ni muhimili wa demokrasia yetu.  Wakiwa nyumbani nje tu ya eneo la Atlanta, Georgia wanafamilia hao walikuwa wana bubujikwa na machozi wakitazama hotuba ya Bi. Harris.  ""Georgia sasa ni bluu, chama ambacho ni chachu ya mabadiliko ya maisha katika jimbo na wakazi wake, hasa raia weusi wanaoishi hapa,"" amesema Kristin Hunt, 27.  ""Yote haya ni kwasababu ya Stacey Abrams na wanawake wengine wengi weusi walio hapa na hata katika mashirika ya vijijini kusajili watu kupiga kura na kudhihirisha kwanini kura zetu ni muhimu.""  Safari ya Joe Biden ya kuelekea Ikulu imeungwa mkono kwa kiasi kikubwa na rais weusi wenye asili ya Marekani. Wapigaji kura weusi ndio waliokuwa na mchango mkubwa katika ushindi wa Biden Kusini mwa Carolina na kupelekea kuchaguliwa kama mgombea wa chama.  Pia alishinda Pennsylvania - wakati wa uchaguzi - mchango mkubwa ukitokea kwa wapiga kura weusi katika miji kama vile Philadelphia na Pittsburgh.  Karibu wapiga kura 9 kati ya 10 weusi walipiga kura ya kuchagua chama cha Democrat, kulingana na kura za maoni ingawa Donald Trump aliongeza idadi ya kura alizopata ikilinganishwa na mwaka 2016.  Lakini unapouliza ni nani hasa katika miji hiyo aliyemsaidia Biden kushinda uchaguzi, wengi watasema ni wanawake weusi katika jamii zao.  Wanawake kama vile Kruzshander Scott, mwandalizi huko Jacksonville, Florida, aliyeniambia kwamba amepokea vitisho na kupewa ulinzi zaidi wiki za mwisho za uchaguzi wakati anaendeleza harakati zake za kuhakikisha wapiga kura weusi wanajitokeza kwa wingi kuliko uchaguzi mwingine wowote ule katika historia. Na Georgia, sifa zimemiminika kwa Stacey Abrams anayefahamika na wengi wa Democrats. Linda Grant, aliyekuwa akihudumu kama mfuatiliaji wa kura ya maoni kwa chama chake, alisema Bi. Abrams mara nyingi hjina lake limechukuliwa kama linalomaanisha ""mambo yafanyike.""  Lakini sio muda mrefu sana uliopita, Wanademocrats wa Georgia walikuwa na matumaini ya kumuita Bi. Abrams kwa nafasi nyingine: Gavana.  Mwaka 2018 aliweka historia ya kuwa mwanamke wa kwanza mweusi kugombea nafasi ya ugavana nchini Marekani. Mpinzani wake wa chama cha Republican alikuwa ni waziri wa muda mrefu wa jimbo hilo, Brian Kemp.  Katika kipindi cha miaka sita uongozini, Bwana Kemp aliahirisha usajili wa wapiga kura kwa zaidi ya wakazi milioni 1 huko Georgia kimakosa.  Lakini kile ambacho ofisi yake ilikiona kama kuendeleza rekodi ya wapiga kura, wengine kama Bi. Abrams alilalamikia kunyimwa haki ya kupiga kura. Bwana Kemp alishinda ugavana kwa zaidi ya kura 50,000 tu. Katika hotuba yake baada ya mpinzani wake kuibuka na ushindi, Bi. Abrams alitangaza kuanzisha oparesheni mpya ya kutafuta kura alizoamini kuwa zilisababisha kushindwa kwake.  Miaka miwili baadae, kabla ya uchaguzi wa 2020, Bi. Abrams na shirika lake lilikuwa limesajili zaidi ya wapiga kura 800,000 katika eneo la Georgia pekee.  Ingawa kura za jimbo hilo zinahesabiwa tena, Bi. Abrams na waliojitolea wamesifiwa kwa kusaidia pakubwa chama cha Democtrats kupata ushindi mdogo kwenye uchaguzi wa urais kwa mara ya kwanza katika kipindi cha zaidi ya miongo miwili.  Januari, huenda wapiga haohao aliowasajili wakawa tena na jukumu muhimu wakati wagombea wote wa kiti cha seneti eneo la Georgia watakapokabiliana tena katika marudio ya uchaguzi nafasi ambayo huenda ikawa na jukumu kubwa katika kuamua ni kina nani watakaodhibiti bunge la Seneti la Marekani.  Ikiwa Wanademocrats watakuwa na mchango mkubwa katika ushindi wa rais mteule Joe Biden, huenda Biden akawa na deni kubwa kwa Bi. Abrams na waliojitolea."	https://www.bbc.com/swahili/54902325
entertainment	Shakira ndiye nyota wa hivi karibuni kuuza haki za nyimbo zake	Shakira amekuwa msanii wa hivi karibuni kuuza haki za muziki wake kwa kitita cha mamilioni ya dola. Nyimbo zake zote 145, pamoja na Hips dont Lie, Whenever, Wherever, na She Wolf, zimejumuishwa kwenye mpango huo. Nyimbo hizo zilimfanya msanii wa kike wa Kilatini aliyeuza  rekodi nyigi zaidi ulimwenguni. Mkataba huo ni baina na kampuni ya Hipgnosis, ambao pia hivi karibuni walipata haki za muziki za mwanamziki Blondie na Neil Young.	https://www.bbc.com/swahili/gnb-55660162
technology	Facebook kuhakiki maudhui yanayochapishwa kwa lugha za kiafrika kupambana na taarifa za urongo	"Mtandao wa kijamii wa Facebook, kwa ushirikiano na shirika la kuhakiki taarifa la Africa Check, umeanza mpango wa kufuatilia taarifa bandia zinazochapishwa katika mtandao huo kwa kutumia lugha za kiasili za kiafrika. Mpango huo uliozinduliwa mwaka jana katika eneo la Kusini mwa Jangwa la Sahara barani Afrika, sasa utajumuisha uhakiki wa lugha za Yoruba, Igbo, Swahili, Wolof, Afrikaans, Zulu, Setswana na Sotho. Taarifa zitakazosadikiwa kuwa  ghushi zitadhibitiwa hali ambayo itahakikisha haziwafikii watumiaji wengu wa mtandao huo ili zisisambazwe kwa urahisi. Facebook inasema kuwa inategemea mrejesho kutoka kwa watumiaji wake kudhibiti taarifa bandia inapochambua uhalisia wa taarifa husika. Mtandao huo wa kijamii wa umekuwa ukilamiwa vikali wa kusambaza taarika ghushi na kauli za uchochezi na chuki. Barani Afrika pekee zaidi ya watu milioni 130 wanatumia mtandao wa Facebook. Hivi karibuni Facebook iliunda mfumo mpya unaowalenga watu wanaoweka matangazo ya uongo kwenye mtandao huo. Mfumo huo umekuja baada ya Martin Lewis, mwanzilishi wa tovuti ya Money Saving Expert, kushtakiwa baada ya jina na picha yake kutumika kwenye matangazo bandia kwenye ukurasa wa Facebook. Facebook iliamua kuchangia kiasi cha pauni milioni 3 kwa ajili ya kutengeneza programu ya kupambana na wadanganyifu nchini Uingereza. Mtandao huo  pia ulichapisha orodha ya mabilioni ya akaunti feki ilizochukulia hatua kati ya  mwezi Oktoba 2018 na  Machi 2019. Katika kipindi hicho cha miezi sita, Facebook ilifunga zaidi ya akaunti bilioni tatu feki - idadi ambayo inasema ni kubwa zaidi kuwahi kufungwa. Zaidi ya ujumbe milioni saba za""chuki"" pia zilitolewa katika mtandao huo wa kijami. Kwa mara ya kwanza, Facebook pia iliripoti kuwa baadhi ya watumiaji wa mtandao huo ambao ujumbe wao ulifutwa wamekata rufaa na kuongeza kuwa zingine zilirudishwa baada ya uchunguzi wa kina. Mwanzilishi wa mtandao huo Mark Zuckerberg aliwakosoa baadhi ya watu wale wanaopendekeza kampuni hiyo ivunjiliwe mbali, akiongeza kuwa wanafanya kila wawezalo kukabiliana na changamoto zinazoibuka. ""Sidhani suluhisho ni kuvunjilia mbali kampuni kwasababu tunashughulikia [tatizo hilo],"" Zuckerberg alisema. Kwa sasa Taasisi ya kujitolea ya Citizens Advice imebuni laini ya simu ili iweze kuwasaidia watu wanapokutana na wadanganyifu mitandaoni-si tu kwa matangazo. Citizens Advice imeainisha viashiria vitakavyojulisha kuwa matangazo ni bandia Ndani ya Facebook, timu ya watu wenye ujuzi imeundwa kwa ajili ya kuchunguza matangazo yaliyoripotiwa kwa kutumia mfumo huu mpya. Kuanzia tarehe 16 mwezi Julai, watumiaji wa Facebook nchini Uingereza wameweza kubofya sehemu yenye madoa matatu kwenye ukingo wa kila tangazo, ili kuweza kuripoti matangazo wanayohisi ni ya udanganyifu. Mamilioni ya watu wanajua kubaini matangazo bandia wakiyaona. Na mamilioni hawajui, hivyo wataalamu wanashauri kuyatambua kwa kutumia mfumo mpya wa kuripoti kwenye Facebook, na kuwalinda wale wasiojua."	https://www.bbc.com/swahili/habari-49350745
sports	Tetesi za soka Ulaya Ijumaa 26.11.2021: Sterling, Vlahovic, Zidane, Pochettino, Rangnick, Milinkovic-Savic, Perisic,	"Paris St-Germain imefanya mazungumzo na Zinedine Zidane wakijiweka sawa na uwezekano wa kocha wao Mauricio Pochettino kuondoka na kujiunga na Manchester United. (Le Parisien, via Metro) Manchester United imeungana na vilabu vingine, vikiwemo Tottenham na Newcastle United, kutaka saini ya mshambuliaji Mserbia Dusan Vlahovic, 21 kutoka Fiorentina. (Mail) Manchester City itapaswa kuongeza juhudi kumpa mkataba wa muda mrefu winga wa England Raheem Sterling, 26 ambaye anahusishwa na Barcelona, ili aweze kusalia klabuni hapo. (Telegraph - subscription required) Ralf Rangnick anatarajiwa kuwa kocha wa muda wa Manchester United lakini awali alikataa ofa kutoka  klabu hiyo ya Old Trafford kabla ya kukubali masharti mapya ya mkataba huo. (Manchester Evening News) Manchester United bado inamsaka Pochettino kuchukua mikoba ya umeneja msimu unaokuja, licha ya kuwasili kwa Rangnick. (90 Min) Kiungo wa Lazio Sergej Milinkovic-Savic, 26, anawaniwa na Manchester United kama mbadala wa Paul Pogba, ambaye mkataba wake na klabu hiyo ya Old Trafford unakwenda kumaliza mwishoni mwa msimu. (Fichajes - in Spanish) Barcelona wanafikiria kutupa ndoano kumsajili mshambuliaji wa Basel Arthur Cabral lakini itabidi wauze baadhi ya wachezaji kabla ya kuu kupeleka ofa kwa mbrazil huyo mwenye miaka 23. (Goal) Mkataba wa winga wa Croatia Ivan Perisic pale Inter Milan unakwisha June 2022 na nyota huyo mwenye umri wa miaka 32 anasema ""chochote kinawezekana, ngoja tuone wiki chache zijazo"" alipoulizwa kuhusu mustakabali wake. (Mediaset Infinity, via Football Italia) Inter Milan wanamatumaini kwamba kiungo wake Mcroatia Marcelo Brozovic,29 atasaini mkataba mpya, mkataba wske wa sasa unamalizika mwishoni mwa msimu. (90 Min) Kocha wa AC Milan Stefano Pioli, 56, siku ya Ijumaa atasaini mkataba mpya kuongeza miaka miwili zaidi na kusalia katika klabu hoyo ya Serie A. (Calciomercato, via Football Italia)"	https://www.bbc.com/swahili/habari-59426733
entertainment	Van Gaal na Neyo walihudhuria tamasha la kuwapatia majina Sokwe Rwanda	Rwanda imewapa majina watoto wa sokwe 25  ikiwa ni desturi inayofanyika kila mwaka kwa ajili ya kuvutia ulimwengu kutembelea sokwe hao . Wakati huo huo serikali ya nchi hiyo imetangaza kwamba idadi ya sokwe hao iliongezeka  kwa kiwango cha asilimia 26 tangu mpango kabambe  wa kuwahifadhi ulipoanza mwaka 2003.	https://www.bbc.com/swahili/49621874
politics	Matokeo ya Uchaguzi Kenya 2022: Majaji wa mahakama ya juu wauliza maswali magumu	Kesi ya kupinga uchaguzi wa rais mteule William Ruto katika mahakama ya Juu nchini Kenya imeingia siku yake ya 3, huku mawakili wa mlalamishi Raila Odinga wakijibu maswali walioulizwa na majaji wa Mahakama hiyo hapo Jana jioni. Mbali na kujibu maswali hayo mawakili wa William Ruto Pamoja na wale wa IEBC walijibu malalamishi yaliowasilishwa na mawakili wa Raila Odinga Pamoja na mawakili wa makamishna wanne waliojitenga na matokeo hayo. Na baada ya fursa hiyo kukamilika mwendo wa jioni majaji wa mahakama hiyo wakiongozwa na jaji mkuu Martha Koome waliwauliza mawakili wa bwana Ruto Pamoja na IEBC maswali magumu ambayo wanapaswa kuyajibu hapo kesho alfajiri Haya hapa ni baadhi ya maswali yalioulizwa na majaji hao Jaji Ouko kwa Wakili Mahat Somane: Kulikuwa na madai kwamba tofauti ya kura 33,000 iligunduliwa. Ni Kura ngapi zinazoshirikisha zilizopotea? Je, kuna matukio ambapo wapiga kura waliingia kwenye vituo vya kupigia kura na kuwapigia kura wagombea wa Urais pekee? Njoki Ndungu kwa timu ya wanasheria wa IEBC wakiongozwa na wakili Githu Muigai Je, nini kingetokea ikiwa mwenyekiti wa IEBC angetangaza matokeo yasiyo sahihi? Je, jukumu la makamishna wengine (IEBC) ni lipi? Jaji Smokin Wanjala kwa wakili Karori: Je, jukumu la makamishna wengine wa IEBC ni lipi? Uangalizi ni nini? Kwa Wakili Mahat: Je, mfumo wa IEBC uliingiliwa naraia wa Venezuela? Je, Raia wa Venezuela alikuwa akidumisha nini kwenye seva ya IEBC? Je, idadi ya wapiga kura ina umuhimu gani katika kupata 50% pamoja na kura moja ya mgombea? Je, tuchukulie kuwa kufikia wakati Bw Joseph Kinyua alipokuwa akitoa mwito wa kutaka matokeo ya uchaguzi yamuunge mkono Bw Odinga, je walijua matokeo? Jaji Smokin Wanjala kwa timu ya wanasheria wa IEBC: Kwa nini mwenyekiti wa IEBC Wafula Chebukati hakujumuisha matokeo ya maeneo bunge 27 kwenye kura ya mwisho ikiwa yalikuwa yamethibitishwa? Jaji Philomena kwa timu ya Githu Muigai. Je, majukumu ya kikatiba ya makamishna sita wa IEBC ni yapi? Maoni kuhusu kuondoka kwa makamishna wanne wa IEBC karibu wakati huo huo mwenyekiti (Wafula Chebukati) alikuwa karibu kutangaza matokeo. Je, kuondoka kwao kunamaanisha chochote chini ya Kifungu cha 140? Je, kuahirishwa kwa uchaguzi wa magavana na maeneo bunge kuliathiri uchaguzi wa rais? Ikiwa waliathiriwa, kwa njia gani? Philomena Mwilu kwa timu ya mawakili wa IEBC: Kuna mtu fulani aliwataja makamishna 4 wa IEBC kama watetezi, kwa jina lolote lile, wanasalia kuwa makamishna. Kuna hati ya kiapo kwamba wanaegemea upande mmoja. Je, kamishna anapaswa kuchukua nafasi gani? Je, wakiegemea  upande mmoja, mahakama ifanye nini? Jaji Mkuu Martha Koome kwa timu ya mawakili wa tume ya IEBC: Je, kuna tofauti kutoka kwa IEBC? Jukumu la IEBC ni kuendesha na kusimamia uchaguzi. Kwa nini mwenyekiti wa IEBC aliwagawia makamishna 'kazi za nyumbani' kinyume na shughuli kuu kulingana na Katiba. CJ Koome kwa timu ya wanasheria wa IEBC: Kwa nini utiririshaji wa moja kwa moja wa matokeo ya uchaguzi wa urais ulikwama? CJ Koome kwa wakili Mahat: Onyesha jinsi Fomu 34A katika hati za kiapo za walalamikaji zilivyobadilishwa kwa kupigwa picha. Katika Kujibu maswali hayo Kiongozi wa mawakili wa IEBC Githu Muigai aliwaomba majaji hao kuwapatia muda mawakili wanaopaswa kujibu maswali kujiandaa ili kuyajibu mapema hapo kesho siku ya Ijumaa. Hatua hiyo ilimlazimu jaji Mkuu Martha Koome kusitisha kikao hicho hadi kesho Ijumaa. Majaji wa mahakama ya juu hapo jana Jioni waliwauliza maswali kama hayo mawakili wa mlalamishi Raila Amolo Odinga ambao walipata muda wa kujiandaa na kuyajibu mapema leo siku ya Alhamisi.	https://www.bbc.com/swahili/habari-62739161
religion	Uganda: Mchungaji Joseph Kabuleta akamatwa kwa ‘kumkashifu’ Museveni	"Mchungaji Joseph Kabuleta ni raia wa hivi punde wa Uganda kujipata mashakani kwa tuhuma za kumkashifu au kumkasirisha rais wa nchi hiyo Yoweri Museveni. Bw Kabuleta, alikamatwa na maajenti wa usalama ambao hawakuwa na sare rasmi mwendo wa saa kumi na moja jioni, Ijumaa iliyopita mjini Kampala. Maafisaa hao aidha hawakuwa na gari rasmi la kazi na wakati wa kumkamata  mchungaji huyo hawakuoa sabababu yoyote ya kuchukua hatua hiyo. Kabla ya kukamatwa kwake Bw. Kabuleta alikua akiendesha kampeini kali katika mitandao ya kijamii ambapo alikua akiikosoa Utawala uliyo madarakani na familia ya Rais. Katika waraka wa hivi karibuni kwa jina ""Mafia Empire and the Transition"",ambao ulichapishwa katika mtandao wa kijamii wa Facebook mnamo Julai 8, Bw. Kabuleta alielekeza lalama zake hususan kwa mwana wa kiume wa Rais Museveni na mshauri wa ngazi ya juu wa oparesheni maalum, Luteni Jenerali Muhoozi Kainerugaba. Alisema mpango mzuri ni kuhakikisha Jenerali Muhoozi hamrithi baba yake kama rais. ""Tayari Jenerali Muhoozi amekuwa akitumwa kumwakilisha baba yake kwa mikutano ya kimataifa na pia kukutana na mabalozi na viongoziwengine wa ngazi za juu na kuelezea katika mtandao wake wa kuhusu ziara hizo ,"" ilisema sehemu ya ujumbe wa Bw. Kabuleta. Aliongeza kuwa: ""Huenda Baba yake ana mpango wa kustaafu kimpango baada ya kuchakachua  uchaguzi wa mwaka 2021 na kuchukua jukumu la kumshauri mwanawe huku akiendelea kundesha biashara ya kampuni ya familia inayofahamika kama Uganda. ""Au pengine mageuzi yakifanyika ndani ya chama cha NRM na taifa lianze mfumo wa utawala wa kibunge ambapo chama kilicho na wabunge wengi kunachukua uraisi."" N akumaliaza: ""Mpango wowote walionayo, Lakini nahisi mambo huenda yakabadilika. Himaya ya Mafia imeanza kuporomoko na Uganda itarejea mikononi mwa Waganda."" Muda mfupi baada ya Kabuleta kukamatwa msemajiowa polisi mjini Kampala Patrick Onyango alinukuliwa na gazeti la New Vision, hana habari kuhusu ''kukamatwa kwake'' na kwamba atazitaarifu vyombo vya habari akipata maelezo kamili. Baadae msemaji wa Idara ya upelelezi wa jinai Charles Twine,alithibitisha kuwa Bw.Kabuleta amekamatwa na kwamba anazuiliwa na polisi s arrest and detention. ""Amekamatwa na kushitakiwa kwa kiuka sheria ya mawasiliano na kwa sasa anazuiliwa,"" Bw Twinealiliambia gazeti hilo. Mjadala mkali waibuka Hatua ya kumkata Bw. Kabuleta imezua mjadala mkali, huku wengi wakilaani kitendo hicho. Andrew Mwenda, Mmiliki wa jarida la kibinafsi,  aliyepata umaarufu miaka ya 1990 hadi mwanzoni mwa miaka ya 2000 kwa kukosoa utawala wa Rais Museveni kwa kukandamiza vyombo ya habari anasema Waganda wana haki ya kumkosoa rais. Bw aliandika katika mtandao wake wa Twitter: ""Kukamatwa kwa Joseph Kabuleta kwa ""kumkasirisha Rais"" ni ushamba na hatua iyo haina nafasi katika ulimwengu wa sasa! Waganda wana kila sababu ya kumkosoa Rais. Wamemchagua awahudumie. Wanatakiwa wawe huru kumwelezea kero lao ikiwa hawajaridhishwa na jinsi anavyoongoza nchi!"" Ameongeza kuwa: ""Uganda ni nchi na wala sio ufalme, rais anachaguliwa na wananchi hatawazwi kuwa kiongozi wakati wa kuzaliwa; kwa hiyo rais amepewa mamlaka na watu kuongoza kwa niaba. Kwa misingi hiyo raia wana kila sababu ya kuelezea jinsi wanavyohisi kuhusu utawala wa kiongozi wao/Je wanahisi anatekeleza wajibu wake ipasavyo!"" Maoni ya Bw. Mwenda yanaegemea kesi ya kikariba iliyowasilishwa mahakamani mwaka 2005, na hatimae kuamiliwa mwka  2010, ambapo mahakama iliondoa katika Katiba kosa la kuwashawishi watu kupinga serikali. Wakili James Nangwala, ambaye alimwakilisha Bw. Mwenda katika kesi hiyo wakati huo alihoji kuwa: ""Nchini Uganda ambapo Rais anachaguliwa mienendo yake sharti ijadiliwe na wanainchi... Kiongozi hastahili kuwapuuza waliomchagua kwasababu wamempatia madaraka kuwaliko."" Kesi hiyo ilitokana na mashataka yaliyowasilishwa mahakamani dhidi ya Bw. Mwenda kufuatia matamshi aliyotoa katika kipindi cha KFM, kuhusiana na kifo cha aliyekuwa makamu wa rais wa zamani wa Sudan  kabla ya taifa hilo kugawannywa mara mbili John Garang. Katika baadhi ya kauli alizotoa Mwenda alisema: ""Unawaona hawa marais wa Afrika. Mtu huyu amesoma hadi chuo kikuu, kwanini mienendo yake sio sawa na mtualiye na elimu? Kwa ninitabia zake ni za kishamba ?' Sheria ya sasa Kufikia sasa karibu watu  15 wamekamatwa kwa madai ya kumkasirisharais Museveni tangu mwaka uchaguzi mkuu wa mwaka 2016. Kando na kesi inayomkabili Bw. Kabuleta, kesi nyingine ambayo inahusiana na suala la kumkosea Rais heshima inamhusisha Mtafiti wa Chuo Kikuu cha Makerere nchini Uganda Dr Stella Nyanzi, ambaye amekuwa akizuiliwa rumande tangu mwezi Novemba mwaka jana. Amefikishwa mahakamani klakini amekata kwasilisha ombi la kuachiliwa kwa dhamana, akihoji kuwa hana haja ya kwenda nyumbani akiwa na hofu ya kuwa atakamatwa tena siku ifuatayo. Dkt Nyanzi anashtakiwa kwa kutekeleza unyanyasaji wa mtandaoni pamoja na kutoa matamshi machafu swala ambalo linakiuka sheria nchini Uganda. Hii ni mara ya pili maafisa wa polisi wanamtuhumu Dkt Nyanzi kwa madai ya kumtusi Museveni na familia yake. Wengine waliokamatwa Mwaka jana, Mbunge wa Manispaa ya Mukono MP Betty Nambooze alikamatwa na kuzuiliwa kwa kukiuka sheria ya kutumia vibaya mitando ya kijamii. Inadaiwa ujumbe aliyochapisha katika mitandao ya kijamii kabla na baada ya kupigwa risasi na kuuawa kwa mbunge wa Arua Ibrahim Abiriga na ndugu yake Saidi Butele Kongo ulikua wa kichocheza. Watu wengine waliokamatwa ni pamoja na Raymond Soufa, maarufu Peng Peng, Nasser Mugerwa pamoja na Jane Kuli, ambao walizuiliwa na polisi kwa kukiuka sheria hiyo. Januari 2019: Polisi katia wilaya ya Gomba walimkamata mtu wa miaka 19 kwa kumtusi Rais Museveni. Mamlaka zilisema,Joseph Kasumba, mkaazi wa Kanoni, alimtukana rais Museveni, majina ya kumdhalilisha. Juni 18, 2019: Andrew Mukasa, ambaye pia anafahamika kama Bajjo, alishitakiwa kwa kuchochea ghasia thidi ya utawala wa rais Museveni na kuvunja sheria ya mawasiliano. Novemba 2017: Wakurugezi watano wa na wahariri watatu wa gazeti la Red Pepper washitakiwa kwa makosa saba ikiwa ni pamoja na ukiukaji wa sheria ya utumizi wa kompyuta, kutia dosari sifa ya rais Museveni na kumsumua kiakili ndugu yake mdogo Jenerali Henry Tumukunde."	https://www.bbc.com/swahili/habari-48989401
entertainment	Akaunti za waigizaji wa ngono zaondolewa Instagram	Mamia ya akaunti za waigizaji wa filamu za ngono zimetolewa katika mtandao wa Instagram mwaka huu, huku wengi wakisema watu hao wako katika hadhi tofauti kuliko nyota wa kawaida. Mtandao huo umedai akaunti hizo huchapisha maswala yaliyo kinyume cha sheria za mtandao huo.	https://www.bbc.com/swahili/gnb-50545703
religion	Sudan: Shule ya kidini inayowafunga wavulana minyororo yafuchuliwa	"Nilipokutana na Ahmed, alikuwa peke yake ndani ya chumba. Alikuwa na alama mwilini mwake kutokana na kuchapo alichokuwa amepewa. Hajui ana miaka mingapi, lakini huenda ana umri wa miaka 10. Shule anayosomea ni moja ya taasisi 23 ya mafunzo ya Kiislamu nchini, ambazo zinajulikana kama khalwas, ambayo nilinasa kanda ya video kisiri katika kipindi cha miaka miwili, kuanzia mwanzoni mwa mwaka 2018. Nilishuhudia na kunasa kanda za video za watoto wengi, baadhi yao wana umri wa miaka mitano, ambao wanapigwa vibaya, kufungwa minyororo mara kwa mara na kufungiwa bila kupewa chakula au maji na masheikh wanaosimamia shule hizo. baadhi ya watoto ambao sikuwaangazia katika taarifa hii waliniambia walinajisiwa na kufanyiwa dhulma zingine za kingono. Kuna karibu taasisi 30,000 za khalwas katika maeneo tofauti nchini, kwa mujibu wa serikali ya Sudan. Zinapokea fedha kutoka kwa serikali na misaada kutoka kwa wahisani ndani na nje ya nchi. Watoto wanafunzwa kuhifadhi Quran. Kwasababu hazitozi ada yoyote, familia nchingi zinachukulia shule hizo kuwa elimu mbadala ya umma, haswa katika maeneo ya vijijini ambayo hakuna shule zinazoendeshwa na serikali. Wanafunzi huishi huko na kurudi nyumbani wakati wa likizo. Kwa wengi shule hizo ambazo zimekuwa zikuhudumu kwa miaka na mikaka ni sehemu muhimu ya utamaduni wa Wasudan, na huchukuliwa kama sehemu ya utambulisho wa kitaifa. Hata hivyo katika miaka ya hivi karibuni video zinazoonesha watoto wakipigwa katika shule hizo zimekuwa zikisambazwa katika mitandao ya kijamii, huku taarifa masheikh wanaotuhumiwa kuwabaka wanafunzi ndani ya khalwas zikiangaziwa katika vyombo vya habari nchini Sudan. Lakini Mashirika ya kutetea haki za binadamu zimepuuza madai hayo. Nilitaka kufichua jinsi unyanyasaji unavyofanyika ndani ya shule hizi, na kuwapa sauti watoto ambao hawana nafasi ya kuelezea kile wanachopitia. Mimi binafsi nilikabiliwa na hali wanayopita. Nikiwa kijana mdogo, Nilijiunga na khalwa. Kila siku nilikuwa najitahidi kadri ya uwezo wangu kuepuka kichapo cha waalimu. Nilijua kuwa nitakosana na marafiki na familia yangu kuhusiana na uchunguzi huu, lakini taarifa hii inastahili kuangaziwa. Nilituhumiwa kuwa sehemu ya ""Njama ya magharibi kushambulio elimu ya kidini"" na baadhi ya watu miliozungumza nao. Kufikia wakati niliwasiliana na BBC, Nilikuwa nimenasakisiri kanda za video kwa miezi kadhaa. Katika khalwas ya kwanza niliyozuru ilikuwa inafahamika kama Haj el-Daly, ambako nilisikia watoto wanateswa. Niliingia katika shule hiyo kupitia msikitini na kuswali na wa watu wengine wakati wa sala ya mchana, na kuchukua video kwa kutomia simu yangu wakati nikiendelea na sala. Nilipopiga magoti  nilisikia sauti yakusikitisha. Nilipoangalia juu niliona watoto waliokuwa mbele yangu walikuwa wamefungwa nyororo miguuni kwa pamoja kama wanyama. Maombi yalipoisha watoto hao walitoka msikitini na kuelekea upande mwingine.  Lakini nilipokuwa natoka nilisikia makelele na sauti ya kilio. Nilifuatilia sauti hiyo na kufika katika chumba kilichokuwa namwangaza mdogo, ambako nilimpata mtoto akilia, miguu yake ilikuwa imefungwa pamoja kwa minyororo. Nilianza kurekodi video ya kile nilichokiona. Huyu alikuwa Ahmed. Aliniambia anataka kwenda nyumbani. Nilijaribu kumtuliza lakini nilisikia sauti ya sheikh akizungumza kuja mahali tulipokuwa, niliacha kurekodi video na kuondoka katika khalwa hiyo. Lakini nilirejea siku ya pili ili niweze  kufichua mengi zaidi kuhusu vitendo ya ukatili vinavyofanywa dhidi ya watoto. Nilipokuwa nakizungumza na watoto na kurekodi video kwa kutumia simu yangu, Niligundua mmoja wa wanafunzi wakubwa kidogo alikuwa akiangalia nilichokuwa nikifanya. Aliondoka ghafla na baadaye alirejea akiwa na sheikhe anayesimamia shule hiyo. Sheikh alianza kunikaripia na kuuliza, kwanini narekodi video ya wanafunzi. Nilifanikiwa kutoroka na kuingia mtaani. Mamlaka ya usimamizi wa Haj el-Daly imeambia BBCkuwa kuna sheikh mpya anayesimamia shule hiyo na kuongeza kuwa visa vya watorto kupigwa  na kufungwa minyororo miguuni vimekomeshwa. Nilifika nyumbani nikiwa na uoga - laiti ningelishikwa hakuna mtu angelijua niko wapi. Lakini nilisikitishwasana na kile nilichokiona. Hali hiyo ilinikumbusha wakati wangu nilipokuwa khalwa kama mvulana mdogo, mahali ambapo kupigwa ni jambo la kawaida, japo hakuna mtu aliyefungwa minyororo miguuni. Siku yangu ya kwanza kujiunga na khalwa nilikuwa na furaha sana wakati huo nilikuwa na umri wa miaka 14, nikijipimisha sare zangu zinazofahamika kama jalabiya - nguo za kitamaduni - nikisubiri kwa hamu asubuhi ifike. Lakini awali niligundua kulikuwa na kitu ambacho sio cha kawaida, nilihisi kuna kitu ambacho sio cha sawa. Niligundua watoto walionekana kuwaogopa masheikhe mawaalimu. Unyanyasaji ulianza nyakati za jioni. Tukiwa na usingizi au kufunga macho, sheikh alikuwa akituchapa. Hali ambayo bila shaka ilitufanya kuamka. Nilikaa katika khalwa  kwa karibu mwezi mmoja, nikivumilia kuchapwa mara kwa mara. Niliporudi nyumbani, Niliwaambia wazazi wangu kuwa sitaki kurudi, japo sikuwaambia jinsi nilivyonyanyaswa. Hawakufurahia hatua yangu ya kutaka kuacha masomo, lakini hawakunilazimisha kurudi. Baada ya kukaripiwa na sheikh anayesimamia chuo cha Haj el-Daly, nillikosa ujasiri wa kuendelea mbele na kurekodi video za unyanyasaji ndani ya khalwas. Niliwasilisha ushahidi wangu kwa waandishi waarabu wa habari za ufichuzi (ARIJ), ambao waliniunganisha na BBC idhaa wa Kiarabu. Kuanzia wakati huo mambo yalibadilika . Mhariri wangu mjini London aliniunganisha na mtayarishi, Mamdouh Akbik. Yeye ni Msyria na mimi Msudan, japo sote tunazungumza kiarabu lafudhi zetu ni tofauti sana. Lakini baada ya muda tuliweza kufanya kazi pamoja vizuri sana Tulichora ramani ya mahali zilipo khalwas, tukakusanya ushahidi, na kuzungumza juu ya usalama na vifaa kote. Lakini kilichobadilisha mambo ni wakati nilipokea vifaa vya kurekodi vya siri. Ilinipa ujasiri wa kuendelea na kazi yangu. Sudan nchi kubwa iliyo na milima ,Bahari nyekundu na majangwa. Katika kipindi cha uchunguzi, huenda nilisafiri maili 3,000, hususana kwa basi. Nilikutana na familia ambazo watoto wao wavulana walinyanyaswa vibaya. Katika baadhi ya visa wengine walifariki wakiwa shuleni na ilikuwa vigumu kubaini chanzo cha kifo. Mashekhe wana ushawishi mkubwa katika jamii zao na ni nadra sana familia kuwasilisha kesi dhidi yao. Kesi zinazowasilishwa mahakamani zinajivuta hadi familia zinakufa moyo na kuachana nazo. Au wakati mwingine zinaishi kutatuliwa nje ya mahakama na familia kulipwa kulipwa fidia. Baadhi ya familia zinaamini mashekhe hawana nia mbaya na kwamba lengo lao nikuwakuza wanafunzi katika maadili ya kidini, na ikiwa ""ajali"" ikitokea katika mchakato huo, basi ni amri ya Mungu. Familia yangu yenyewe inakubaliana na nadharia hiyo. Hali iliyonibidi kufanya siri uchgunguzi wangu. Ilikuwa vigumu sana hasa wakati nilitembelea khalwa zilizopo nyumbani kwetu Kaskazini mw Darfur, ambako jamaa zetu wengi wanaishi. Baada ya filamu hiyo kupeperushwa hewani, Nilifurushwa katika kundi la WhatsApp la familia. Nilidhani pengine wangeliniuliza maswali au kujadiliana na mimi, lakini badala yake nilitengwa. Lakini nilipigiwa simu na wazazi wangu ambao waliniambia wataniunga mkono japo walihofia sana usalama wangu. Nilishukuru sana wazazi wangu walinielewa."	https://www.bbc.com/swahili/habari-55232878
sports	Tetesi kubwa tano za soka Ulaya jioni hii (26.07.2022)	Frenkie De Jong ameiangushia bomu Man Utd, kwa mujibu wa ripoti kutoka Uhispania. Inadaiwa kuwa Mholanzi huyo yuko tayari kuondoka Barcelona iwapo tu uhamisho wake kwenda  Chelsea kunaweza kukubaliwa. Hata hivyo The Blues bado hawajajiandaa kufikia ofa ya United, inaripotiwa. Lakini wanaweza kuongeza pesa za ziada kwa kuuza wachezaji wengi wasiohitajika. Wakati huohuo mustakabali wa Cristiano Ronaldo umekuwa na sura mpya kwani amewasili Manchester kuthibitisha nia yake ya kutaka kuihama klabu hiyo Masaibu ya Timo Werner Chelsea hatimaye yanaweza kumalizika kufuatia habari kwamba Juventus wanavutiwa na mshambuliaji huyo. Kwa hakika, The Blues tayari wamempa Mjerumani huyo kwa wababe hao wa Serie A msimu huu wa joto kama sehemu ya ofa ya pesa taslimu pamoja na mchezaji kwa ajili ya beki Matthijs de Ligt. Hata hivyo, walipendekeza  mkataba wa moja kwa moja kwa Mholanzi huyo, ambaye hatimaye alijiunga na Bayern Munich. Manchester United wanaripotiwa kuwa tayari kutuma ofa moja ya mwisho kwa Antony licha ya Ajax kuweka gharama  inayozidi £65m. Na, wakati vyanzo vya Old Trafford vimekuwa na hamu ya kusema kwamba fowadi huyo hangefika kama mbadala wa Cristiano Ronaldo, bado kuna kazi ya kufanya ikiwa mchezaji yeyote atacheza dhidi ya Brighton wikendi ya ufunguzi. Klabu  ya AC Milan kwa mara nyingine imekwama katika harakati zake za kumsaka mlinzi wa Club Brugge Charles De Ketelaere Inasemekana kuwa Rossoneri wameafikiana na kiungo mshambuliaji, lakini klabu hizo mbili zimesalia katika mzozo kuhusu ada ya uhamisho. Wawakilishi wa kila mmoja wao walikutana nchini Uswizi mapema leo, lakini majadiliano yalimalizika bila azimio.	https://www.bbc.com/swahili/articles/cd1nnp2jwrwo
technology	Ni kwanini watumiaji wa WhatsApp India wameagizwa kupakua programu mpya?	Shirika kuu la  usalama wa mtandao nchini India, Cert, imewaomba watumiaji wa mtandao wa WhatsApp kupakua  programu mpya ( ya hivi punde) katika simu zao baada ya kugundua kuwa kulikuwa na  programu mpya  ya udukuzi  katika programu ya awali ya ujumbe wa programu hiyo. Programu hiyo ya software ilisababshwa na faili ya video iliyotumwa kutoka kwa namba isiyojulikana. Katika taarifa , WhatsApp ilisema kuwa haikuwa na sababu ya kuamini kuwa watumiaji wa simu waliathiriwa. Taarifa ya programu hiyo ya udukuzi ilikuja muda mfupi baada ya  WhatsApp kukiri kuwa programu yake ilitumiwa katika kuweka mfumo wa ujasusi kwenye simu. Facebook ambayo inamiliki mtandao wa WhatsApp, ilikuwa imetangaza kuwepo kwa udhaifu wa usalama wa mfumo wa WhatsApp siku chache zilizopita. Ilisema kuwa watumiaji wanapofungua faili zao za video, programu hiyo ya  software inajiweka yenyewe katika simu- katika mtindo sawa na ule wa  udukuzi wa programu inayofahamika kama Pegasus, unaoaminiwa kuwa umekuwa ukitumiwa dhidi ya waandishi wa habari na wanaharakati. Cert imesema kuwa  programu hiyo iliruhusu washambulia wa kimtandao kuingilia simu na kufanya mabadiliko katika kifaa, bila kujadi simu iko sehemu gani kijiografia. Programu hiyo ya udukuzi inahitaji tu mtumiaji wake kufungua faili ya video, kinyume na ile ya  Pegasus  ambayo kusababisha athari pale mpokeaji wa simu kupitia WhtatsApp anapoijibu. Programu ya ujumbe imesema pia kwamba ilikuwa imetoa maagizo mapya  ya usalama  ya hivi punde ambayo yanaweza kuzuwia udukuzi huo. India  ina watumiaji wa mtandao wa WhatsApp milioni 400, idai inayoifanya nchi hiyo kuwa  yenye soko kubwa zaidi la mtandao huo dunia.	https://www.bbc.com/swahili/habari-50477587
health	Virusi vya corona: Wezi wavunja duka na kuiba whiskey baada ya pombe kupigwa marufuku Afrika Kusini	Siku mbili baada ya Afrika Kusini kurejesha marufuku ya kununua pombe kupambana na kusambaa kwa virusi vya corona, wezi walivunja kwenye duka moja la vilevi mjini Cape town. ''Kimsingi wamechukua Whisky zote , Mark Kallend, mmiliki wa duka la vinywaji vya kilevi Liquor Bothasig, aliambia News 24 kuhusu tukio hilo mapema asubuhi siku ya Jumanne. ''Waling'oa lango la kuingilia kwa kutumia gari lao…wakafunga kamba kulizunguka kisha wakaling'oa. Kisha walirusha jiwe zito dirishani,'' alisema. ''Chupa za mvinyo na brandy hazikuguswa'', aliongeza. Bwana Kallend amesema tukio hilo limeonesha jinsi watu walivyo katika hali ya kukata tama. Katika hotuba yake siku ya Jumapili Rais Cyril Ramaphosa alisema kupigwa marufuku kwa pombe - hatua ya pili mwaka huu kutapunguza mzigo kwa mfumo wa afya nchini humo. Zaidi ya 40% ya watu 40,000 wenye matatizo ya kiakili yaliyorekodiwa nchini humo katika kipindi cha juma moja yanahusiana na matumizi ya vilevi, jambo ambalo mfumo wa afya hauwezi kugharamia kwa sasa. Linapokuja suala la virusi vya corona, Afrika Kusini ni nchi iliyoathirika zaidi barani Afrika ikiwa na wagonjwa zaidi ya 275,000. Vifo vilivyotokana na Covid-19 pia vimeongezeka na kuwa zaidi ya 4,000 na serikali inakisia kuwa idadi inaweza kufikia 50,000 mwishoni mwa mwaka.	https://www.bbc.com/swahili/habari-53413625
religion	Reinhard Bonnke: Mtu aliyebadilisha sura ya Ukristo barani Afrika	Raia huyo ambaye ni mzaliwa wa Ujerumani Reinhard Bonnke, ambaye alivutia umati mkubwa wa watu barani Afrika wakati wa mahubiri yake anaombolezwa na mamilioni ya Wakristo barani humo  kufuatia kifo chake akiwa na umri wa miaka 79. Mwandishi wa Kenya Jesse Masai anatazama ushawishi wake. Akilinganishwa na wahubiri wengine wa Uingereza kama vile Charles Spurgeon hadi Billy Grahama wa Marekani , hadhi ya Bonke kama baba wa mahubiri ya kisasa ipo juu sana. Katika bara la Afrika kumekuwa na mahubiri ya wiki moja , yanayoshirikisha idadi kubwa ya watu, mahema mengi , majukwaa ya kuvutia, vipaza sauti vya hali ya juu, wakalimani na mara nyingine wahubiri wakiiga jinsi Bonke alivyokuwa akifanya mahubiri yake hususan matamshi na jinsi alivyoshikilia kwa kutumia nguvu kipaza sauti. Mwisho wa hotuba zake angewauliza ni nani kati ya walioko katika kongamano hilo alikuwa akisikia wito wa Mungu ili kuchukua kipaza sauti hicho kutoka kwa mikono yake. Ujumbe wake wa matumaini hususan miongoni mwa mataifa ya Afrika ambayo yameathiriwa na ukame  na majanga mengine ulikuwa muhimu. Je Reinhard Bonnke alikuwa nani? Wengine kama vile mhubiri mwenye umri wa miaka 83 wa kanisa la Pentocostal  Wilson Mamboleo - ambaye alisaidia mahubiri ya Bonnke katika eneo la Afrika mashariki anadai kwamba wahubiri wakuu barani Afrika kama vile muhubiri wa Nigeria TB Joshua na  Teresia Wairimu wa Kenya ni miongoni mwa  walioshawishiwa na Bonnke. Bonnke alijiunga na rais wa Kenya, Uhuru Kenyatta wakati wa kuanzishwa kwa kanisa la Muhubiri Wairimu la Faith Evangelistic Ministry mjini Nairobi mwezi Agosti 2016. Shirika lake la Christ For All Nations (CFAN) , linalojulikana kwa kazi yake barani Afrika linadai Bonnke alisimamia zaidi ya watu milioni 79 katika Ukristo. Katika mikutano mikuu ikiwemo mmoja uliofanyika katika mji wa Lagos , 2000 uliodaiwa kuvutia takriban watu milioni 1.6- Bonnke alidai kwamba ana uwezo wa kuponya kwa kutumia uwezo wa Mungu. Pia aliwaambia wafuasi wake kwamba alishuhudia watu wakifufuka , licha ya kwamba miujiza kama hiyo ilipingwa na wakosoaji wake. Uhubiri wa Bonnke mara nyengine ulizua utata. Stephen Mutua ambaye kati ya mwaka 1986 na 2009 alikuwa mkurugenzi wake wa kimataifa anakumbuka ghasia katika eneo la Waislamu la Kano nchini Nigeria 1990. Waislamu walikuwa wamekasirishwa na hatua ya Bonnke kupata ruhusa ya kuhubiri katika eneo hilo. ''Katika ghasia hizo, nilijikuta katika gari ambalo haliwezi kuingia risasi kwa mara ya kwanza katika maisha yangu , kabla ya jeshi la Nigeria kutuondoa kwa ndege  hadi mjini Lagos'' , Dkt Mutua anakumbuka. Bonnke ambaye alikuwa akielewa hali ya kidini ya Nigeria , aliomboleza na taifa hilo katika ujumbe kwa serikali ya kijimbo katika eneo hilo na kuapa kurudi. Kirasmi takriban watu wanane waliuawa lakini ripoti ambazo hazikuthibitishwa zinasema kwamba mamia ya watu walipoteza maisha yao. ''Baada ya kisa hicho tulinyimwa Visa  na hatukurudi tena Nigeria  kwa miaka 10''. Dkt Mutua ambaye sasa anaongoza kanisa la African Evangalist Network  mjini Nairobi, anasema kwamba mambo yalibadilika wakati rais Olesegun Obasanjo alipochukua madaraka 1999. Anasema kwamba Nigeria, ambalo ndio taifa lenye idadi kubwa ya watu barani Afrika limekuwa likimkaribisha Bonnke zaidi ya taifa jingine lolote lile la Afrika. Rais wa Nigeria Muhammadu Buhari , Muislamu kutoka kaskazini alimuomboleza muhubiri huyo akisema kwamba kifo chake kilikuwa hasara kubwa kwa Nigeria na dunia nzima kwa jumla. ''Licha ya kwamba alikuwa akiwahubiria maelfu ya watu , uhubiri wake ulikuwa ukiwagusa watu kibinafsi  na kuhisi kwamba alikuwa akiangazia mahitaji yao'', anasema. Hatahivyo Profesa Esther Mombo kutoka taasisi ya uhusiano wa Wakristo na Waislamu katika eneo la Eastleigh anasema kwamba athari za Bonnke barani Afrika zillikuwa hazieleweki na mara nyengine ulihitaji utafiti kufafanuliwa. Taasisi hiyo ambayo ilianzishwa mwaka 2010 imekuwa katikati ya majaribio kadhaa ya kujenga uhusiano kati ya Waislamu na Wakristo katika muktadha wa Kiafrika. Profesa Mombo anasema kwamba mahubiri ya Bonnke mara nyingi hayakuleta uwiano bali uadui na chuki. ''Watu walioathirika kutokana na matamshi hayo walikuwa watu kawaida . Kuna wale ambao pia walitumiwa vibaya'', anasema.	https://www.bbc.com/swahili/habari-50836590
technology	Marianna Vyshemirsky: 'Picha yangu ilitumiwa kueneza uvumi kuhusu vita vya Ukraine'	"Picha ya mwanamke mjamzito akikimbia hospitali ya uzazi iliyoshambuliwa kwa bomu ilikuwa mojawapo ya picha iliyozua hisia kali kuhusu vita vita vya Ukraine. Lakini picha hiyo lililengwa na kampeni ya ajabu ya upotoshaji ya Urusi ambayo ilikosolewa vikali na pande zote. Picha ya Marianna Vyshemirsky akiwa amejifunika duvet na paji lake la uso likitoka damu ilionekana kote duniani. Ilikuwa imeandikwa picha unayoiona hapo juu ilipigwa baada ya shambulio la Urusi mjini Mariupol. Ilizagaa mitandaoni , kwenye kurasa za kwanza za magazeti na pia ilijadiliwa katika baraza la usalama la Umoja wa Mataifa. Lakini bada ya kuponea shambulio hilo, Marianna anakabiliwa na shambulio lingine- la upotoshaji na chuki inayoelekezwa kwake na familia yake. Huku Urusi ikijaribu kueneza taarifa za uwongo kuhusu shambulio hilo, Marianna mwenye umri wa miaka 29 alilaumiwa kimakosa kwa ""kuigiza"". Wanadiplmasia wa Urusi walidai kuwa ""ameigiza"" zaidi ya mara moja kama wanawake wawili tofauti. Nimezungumza kwa kina na marafiki na jamaa zake, lakini nimekuwa nikijaribu kumhoji somo yangu kwa wiki kadhaa. Lakini hatimaye alipojitokeza kwa skrini ya simu ya simu,  kidogo unahisi uzito wa jambo linalomkabili. Alisimulia BBC jisnsi alivyotoroka hospitali ya uzazi, na unyanyasaji wa mtandaoni uliofuatia tukio hilo. ""Nilipokea vitisho kwamba wananitafuta na wakinipata, wataniua, na mwanangu kukatwa vipande vipande,""anasema. Haya ni mahojiano yake ya kwanza katika vyombo vikuu vya habari vya Magharibi  baada ya kuokolewa na kupelekwa mji uliopo karibu ambao ni sehemu ya Donbas inayodhibitiwa na waasi wanaotaka kujitenga na ambao wanaungwa mkono na Urusi. Marianna alikuwa ametulia, na hukutoa masharti yoyote wakati wa mahojiano yake na mwandishi wa BBBC lakini alikuwa na mwanabologu anayeunga mkono waasi hao wanaotaka kujitenga. Alimuelezea mwandishi jinsi alivyojihisi baada ya kujipatata kati kati ya vita vya habari gushi - wakati akijifungua binti yake Veronika katika mazingira ya vita. ""Aliamua kujitokeza wakati mgumu,"" anaelezea, ""lakini ni vyema alijitokeza katika mazingira hayo badala ya kukwepa kabisa."" 'Mambo yalibadilika' Maisha  mjini Mariupol yalikuwa tofauti sana kabla ya kuzuka kwa vita. Marianna alikuwa akinadi bidhaa za urembo katika mitandao ya kijamii, naye mume wake Yuri alikuwa akifanya kazi katika kiwanda cha chuma cha Azovstal. ""Tuliishi maisha ya kawaida,"" anasema, ""lakini, ndio hivyo tena mambo yalibadilika."" Akaunti yake ya Instagram inaonyesha jinsi alivyotazamia kwa furaha kuwa mama. Lakini wakati Marianna alipolazwa hospitali, Mariupol ilikuwa mji ambao umeshambuliwa zaidi kwa mabomu nchini Ukraine. Mnamo Machi 9, alikuwa akizungumza na wanawake wengine wakati mlipuko ulipotikisa hospitali hiyo. Alijifunika blanketi kichwani. Mara mlipuko wa pili ukatokea tena. ""Ungelisikia jinsi vitu vilivyotawanyika kila mahali, vingine vilikuwa silaha butu,"" anasema. ""Mlio wa king'ora  ulikuwa kwenye masikio yangu kwa muda mrefu."" Wanawake walipewa hifadhi pamoja na raia wengine katika vyumba vya chini ya ardhi. Marianna alijeruhiwa usoni na vigae vya kio vilikuwa vimekwama kwenye ngozi yake, lakini daktari alimwambia hahitaji kushonwa. Kitu ambacho alihitaji, ilikuwa kuchukua vitu vyake kutoka kwa vifusi vya hospitali hiyo. Alimuomba afisa wa polisji kusaidia. ""Kila kitu nilichokuwa nimemnunulia mwanangu kilibaki kwenye wodi ya uzazi,"" anasema. Alipokuwa amesimama nje ya hospitali, kusubiri kuchukua vitu vyake, alipigwa picha na wanahabari wa Associated Press. walimpiga picha tena alipokuwa akishuka ngazi kutoka kwenye jengo hilo. Picha hizo kwa haraka zilisabaa mitandaoni. Na hapo ndipo madai ya uwongo kwamba picha hizo zilikuwa za ""kuigizwa"" zilianza kuonekana katika chaneli ya Telegram ambayo inaunga mkono-Kremlin. Blogu Blogu ya Marianna inayoangazia masuala ya urembo ilitumiwa kuashiria kwamba alikuwa ""muigizaji"" ambaye alitumia alikuwa ametumia vipodozi kutengeneza majeraha bandia. Uongo huu ulirudiwa na kukuzwa na maafisa wakuu wa Urusi na vyombo vya habari vya serikali. Pia walidai picha ya mwanamke mwingine mjamzito kwenye machela alikuwa Marianna, ingawa ni wazi kuwa picha hizo ni za watu tofauti. Mwanamke aliyekuwa kwenye machela na mwanawe ambaye alikuwa hajazaliwa alifariki kutokana na majeraha aliyopat akatika mashambulio hayo. Kutoroka mashambulio bila uwezo wa kufikia mtandao wa intaneti, Marianna hakuziona picha hizo hadi siku kadhaa baadaye. Kufikia wakati huo, Instagram yake ilijaa jumbe za shutuma na vitisho. Alijipata akishambuliwa mtandaoni kwa tuhuma za uwongo.. ""Nilisikitika sana kwasababu nilishuhudia kila kitu kiuhalisia,"" alisema. Lakini alijizuia ukosoaji wa moja kwa moja wa maafisa wa Urusiambao walieneza taarifa ghushi kumhusu. Badala yake alikosoa shirika la habari la Associated Press. ""Nilichukizwa kwamba waandishi wa habari ambao walikuwa wamechapisha picha zangu kwenye mitandao ya kijamii hawakuwa na mahojiano na wanawake wengine wajawazito ambao wanaweza kuthibitisha kwamba shambulio hili kweli lilifanyika."" Anasema hatua hiyo ingesaidia kuelezea watu walioshawishika kwamba ni ""maigizo"". Lakini kwa mujibu wa Marianna yeye alikuwa miongozi wa wagonjwa wa mwisho kuondolewa katika hospitali hiyo, na wakati huo ndipo waandishi wa habari wa AP walipofika eneo la tukio.  Wanahabari hao walihoji watu wengine waliokuwepo mahala hapo. Na hawakuhusika kwa vyovyote na taarifa ya uwongo iliyosambazwa baadaye na maafisa wa Urusi. BBC iliwasiliana na AP kupata kauli yake. Kumtafuta Marianna Siku kadhaa baada ya shambulio hilo, Marianna alijifungua mtoto Veronika katika hospitali nchingine. Sawa na maelfu ya wengine, Marianna na Yuri walikuwa wakijizatiti kutoroka mjini Mariupol. Kwa wiki kadhaa, Na ilikuwa vigumu kuwasiliana nao. Baadaye jamaa za Marianna waliambia BBC kwamba wanandoa hao walikuwa wameondoka mji huo na hawakuwa na uhakika wamekimbilia wapi.  Kisha mwanzoni mwa April, wakaibuka tena katika eneo la Donbas. Alifany amahojiano na Denis Seleznev, mwanablogu ambaye ni mfuasi wa waasi wanaoungwa mkono na Urusi. Kulikuwa na uvumi uliohoji ikiwa alikuwa huru kusema alichotaka Marianna alimwambia mwandishi wa BBC: ""Ilinibidi nisimulie kila kitu kilichotokea, kama nilivyoshuhudia kwa macho yangu."" Katika mahojiano yetu naye yaliyowezeshwa kupitia Denis. Marianna anazungumzia kisa hicho kutoka nyumbani. Alikuwa naye wakati wa mahojiano hayo  lakini hakuingilia kati. Jamaa wa Marianna na marafiki zake wametuhakikishi akwamba sasa yuko salma. Vita vya Ukraine: Maelezo zaidi Mengi ya yale anayosema katika mahojiano yake na BBC yanadhoofisha upotovu wa serikali ya Urusi. Kremlin ilipendekeza kimakosa na mara kwa mara hospitali iliyoshambuliwa kuwa hospitali namba moja ya Mariupol, na kwamba ilikuwa haifanyi kazi tena. Lakini kitengo cha habari cha BBC kiligundua hospitali ambayo Marianna alikuwa - ni hospitali nambari tatu. Tuliwasiliana na Ubalozi wa Urusi huko London kwa maoni. Marianna anathibitisha kwamba hospitali hiyo ilikuwa ikimtibu yeye na wagonjwa wengine - kinyume na madai ya Urusi kwamba haikuwa ikifanya kazi kama kituo cha afya. Urusi pia ilidai kuwa hospitali hiyo ilikuwa imetekwa na kikosi cha Azov - kikundi chenye utata cha kitaifa cha Ukraine ambacho kimehusishwa na Wanazi mamboleo, madai ambayo wao wenyewe wanayakanusha."	https://www.bbc.com/swahili/habari-61479893
religion	Ramadhani njema: Kuna umuhimu gani wa mtoto kufunga?	Mamilioni ya Waislamu duniani kote wanaadhimisha mwezi mtukufu wa Ramadhani  kila mwaka kwa kufunga, kusali na kufanya matendo mema. Nadia ni mtoto  mwenye umri wa miaka 10 anayeishi Mombasa, Kenya na alianza kufunga tangu akiwa na umri wa miaka nane. BBC ilikutana na mtoto huyo ambaye amesimulia jinsia alivyoanza kufunga na kwa nini ni muhimu kwake kufunga.	https://www.bbc.com/swahili/habari-48256270
technology	Fahamu madini yaliojaa katika simu yako ya zamani usioitumia	Kuna dhahabu, platinamu na vifaa vingine vya thamani katika kila simu - kigumu ni kutoa sehemu hizo. Simu aina ya iPhone yenye almasi inaweza kukurejeshea $ 95m - lakini ikiwa kipande hiki cha johari hakina bei uliko, usijisikie kukata tamaa. Kila simu aina ya smartphone ina madini ya thamani ikiwa ni pamoja na dhahabu, fedha, shaba, platinamu na paladi. Hii ni zaidi ya maelezo ya kufuraisha juu ya kifaa ambacho huwa nawe kila wakati. Vito hivi vya thamani sasa vinaonekana kuwa vya thamani zaidi kuliko hapo awali, kwani tunakabiliwa na matarajio ya siku moja tutakosa uwezo wa kuzichimba kutoka ardhini. Ghafla smartphone yako inaonekana yenye thamani zaidi kuliko unavyofikiria. Thamani iliyofichwa ya vito vya ndani vya vifaa vyetu vya zamani vya kielektroniki, na jinsi tunavyoweza kupata vifaa hivyo vya ndani ni moja wapo ya mada ambayo itajadiliwa katika mkutano wa BBC unaoangazia mawazo yanayobadilika duniani utakaofanyika huko Sydney mnamo mwezi Novemba. Simu za smartphone ni vito vya mfukoni na adimu duniani. iPhone ya kawaida inakadiriwa kuwa na karibu 0.034g ya dhahabu, 0.34g ya fedha, 0.015g ya paladi na chini ya gramu moja ya gramu ya platinamu. Pia ina alumini isiyo na thamani lakini bado muhimu (25g) na shaba (karibu 15g). Na huo ni mwanzo tu. Simu za mkononi pia zina madini kadhaa nadra sana ulimwengu - vitu ambavyo ni vingi kwenye ganda la Dunia lakini ni vigumu sana kuvichimba na kupata faida yake kiuchumi - ikiwa ni pamoja na yttriamu, lanthanamu, terbiamu, neodymiamu, gadolinium na praseodymiamu. Halafu pia kuna plastiki, glasi, betri… ni orodha ndefu sana ya vitu. Hizi zote zipo kwa kiasi kidogo. Lakini zaidi ya watu bilioni mbili hivi sasa wana smartphone, na idadi hiyo inakadiriwa kuongezeka. Isitoshe, mkusanyiko wa baadhi ya vitu hivi, kama dhahabu na fedha kwenye simu ya rununu ni wa kiwango cha juu sana kuliko Tani moja ya iphone ingeweza kutoa dhahabu mara 300 zaidi ya tani ya madini ya dhahabu na fedha mara 6.5 zaidi ya tani ya madini ya fedha. Kwasababu wale watumiaji bilioni mbili wa simu za smartphones wanabadilisha na kuanza kutumia simu mpya ya kisasa zaidi iliyoboreshwa takribani kila miezi 11, ambayo inamaanisha smartphone ya zamani hutupwa kwenye droo au mahali pengine na kusahaulika, au hutupwa nje. Ni asilimia chache sana yaani kama 10 ya simu hizi huchakatwa tena na vitu vyao vya thamani vinapona na kutumiwa tena. Na ijue kwamba ni madini ya dhahabu ya kweli yaliyokaa kwenye kabati, kwenye masanduku, kwenye takataka. Nini kinatokea kwa rasilimali hizi wakati simu inakuwa haifanyi tena kazi? Ikiwa unafikiria kujaribu uchimbaji wa dhahabu kidogo kwa kiwango cha mtu binafsi, kiasi kidogo katika kila smartphone inapaswa kukufanya ufikirie mara mbili. Lakini mara tu unapoanza kufikiria kwa kiwango kikubwa, inaonekana kuvutia zaidi: simu milioni moja za mkononi zinaweza kutoa karibu tani 16 za shaba, 350kg ya fedha, 34kg ya dhahabu na 15kg ya paladi. Changamoto ni jinsi ya kurejesha madini na vifaa hivyo salama na kiuchumi. Sehemu kubwa ya takataka za kielektroniki - ikiwa ni pamoja na simu za rununu - huuzwa au kutupwa katika nchi kama Uchina ambapo wafanyikazi na watoto wanaolipwa pesa kidogo wanaripotiwa kutumiwa kuvunja vifaa hivyo vya elektroniki na mara nyingi wakitumia kemikali hatari kupata vitu muhimu. Mji mmoja kusini mashariki mwa China uitwao Guiyu umedai kutiliwa shaka ya kuwa kitovu kikubwa cha taka za kielektroniki ulimwenguni. Hilo linasababisha matatizo mabaya ya kiafya kwa wakaazi wake na uchafuzi wa mazingira, mito na hewa kwa zebaki, madini yenye sumu kama aseniki, kromiamu na yale ya risasi. Hata takata za kielektroniki ambazo zinachakatwa tena katika nchi yake ya asili kuna changamoto. Kwa mfano, huko Australia, kuchakata tena taka za kielektroniki bado kunahusisha kuyeyusha vyuma viwanda ambako ni gharama kubwa na pia kunachafua mazingira. Je kuna njia bora ya kukabiliana na hili? Bila shaka, kua njia nyingine. Kwanza, tunaweza kuacha kubadilisha simu za mkononi ndani ya kipindi kifupi kuliko tunavyobadilisha nguo zetu za ndani. Lakini kwa kutambua kuwa kubadilisha tabia ya watumiaji labda ni miongoni mwa machaguo ya chini zaidi tunayoweza kuchukua, tunahitaji kupata chaguo bora zaidi. Mwanasayansi wa vifaa vya elektroniki Veena Sahajwalla kutoka Chuo Kikuu cha New South Wales anachukua njia ndogo kutatua tatizo la kiulimwengu. Njia yake haiitaji mwingilio wa moja kwa moja, kupunguza hitaji la mawasiliano ya kibinadamu na vifaa hatari zaidi ndani ya simu ya mkononi. Simu yake ya mkononi imevunjwa kwa kutumia nguvu ya juu ya umeme. Halafu vile vitu vya thamani hutolewa kwa mkono wa roboti, na kuwekwa ndani ya tanuru ndogo ambayo kiwango chake cha joto kinadhibitiwa kwa usahihi kutoa vito vya thamani ndani yake. Vifaa vyovyote vyenye sumu au visivyohitajika vinachomwa kwa njia salama. Nani anayejua - fanya hivyo kwa kipidi kirefu na unaweza kujijengea mazingira ya kuwa na dhahabu yako ngumu, smartphone iliyotiwa almasi.	https://www.bbc.com/swahili/habari-58674442
religion	Papa Francis aomba msamaha kwa mauaji Rwanda	"Kiongozi wa kanisa Katoliki duniani Papa Francis ameomba msamaha kutoka kwa Mungu kwa ""dhambi na makosa yaliyotekelezwa na Kanisa na waumini wake … ambao walitekwa na chuki na ghasia"" wakati wa mauaji ya kimbari Rwanda. Alikuwa akiongea baada ya kukutana na Rais Paul Kagame mjini Vatican. Ombi lake la msahama limetokea baada ya ombi la Rwanda Novemba mwaka jana kwa Vatican kuomba radhi kutokana na mchango wa mapadri wa kanisa Katoliki na baadhi ya viongozi wake wakati wa mauaji hayo ya mwaka 1994. Kwa mujibu wa Vatican Radio, Papa pia ""ameelezea nia yake kwamba kutambua udhaifu huu wa kanisa kipindi hicho, ambao, uliathiri sana sifa za Kanisa, kunaweza kuchangia 'kutakaswa kwa kumbukumbu' na kuendeleza, kwa matumaini na uaminifu, amani siku za usoni."" Wakati wa mauaji hayo yaliyodumu siku 100, Watutsi 800,000 na Wahutu wenye msimamo wa kadiri waliuawa na Wahutu wenye msimamo mkali. Mauaji hayo yalitekelezwa hadi katika makanisa ambapo watu walikuwa wamekimbilia kutafuta hifadhi."	https://www.bbc.com/swahili/habari-39329437
politics	Jill Biden: Kutoka ualimu mpaka mama wa taifa la Marekani Mke wa Rais mteule Biden ni mtu wa namna gani?	Kutoka kuwa mwalimu hadi kuwa mama wa taifa la Marekani, hapa angalia kile tunachojua kuhusu mke wa Rais mteule Joe Biden.	https://www.bbc.com/swahili/habari-55706007
politics	Cyril Ramaphosa: Rais wa Afrika Kusini anafikiria kuhusu hatima yake huku akikabiliwa  na kashfa ya ufisadi	"Raia wa Afrika Kusini wanasubiri, wengi wao wakiwa na hofu kubwa, kufahamu iwapo Rais Cyril Ramaphosa anakaribia kujiuzulu kutokana na kashfa inayohusisha  ng'ombe, kochi na wizi wa mamia kwa maelfu (na pengine mamilioni) ya dola. Mengi sasa yanategemea mkutano, kuanzia Ijumaa, wa viongozi wa chama tawala nchini humo, African National Congress (ANC). Wafuasi sugu  wa Bw Ramaphosa - na anasalia kuwa kiongozi maarufu - wanafikiria wakati huu kama vita vya kila kitu au chochote kati ya mtu mwenye heshima, anayejaribu sana kusafisha nchi iliyojaa ufisadi, na nguvu za machafuko na ANC ambao wakijaribu kumwondoa ili kusalia na mali  zao na kuepuka kwenda gerezani. Mchambuzi mmoja alifananishakisa hiki na Henry V wa Shakespeare, akimsihi Bw Ramaphosa ""kukaza mishipa"" na kupambana kusafisha jina lake. Hakuna shaka kwamba kesi dhidi ya Bw Ramaphosa ilikuwa – angalau mwanzoni - ilichochewa kisiasa. Mpinzani mashuhuri wa kisiasa, anayehusishwa na aliyekuwa Rais wa Afrika Kusini aliyefedheheshwa, Jacob Zuma, alifichua kwa kiasi kikubwa madai kwamba mamilioni ya dola - zilizofichwa kwenye kochi  - zilitoweka kwenye shamba la Ramaphosa la Phala Phala, na kwamba kulikuwa na njama ya polisi kuficha ukweli. Rais - mfanyabiashara tajiri na mwanasiasa wa zamani wa mapambano ya ukombozi, aliyewahi kuungwa mkono na Nelson Mandela kumrithi – alitangaza  kuwa hana hatia. Lakini hadithi hiyo haijatoweka, na baada ya muda, huku maelezo mapya na kukanusha kukifichuka, hata baadhi ya wafuasi wake wamekiri kuwa kashfa hiyo imekuwa ikishughulikiwa vibaya na Bw Ramaphosa na wasaidizi wake. ""Kuna maswali ambayo hajaweza kujibu ... kuhusu kiasi hiki kikubwa cha fedha. Angetuambia angeweka haya yote [biashara] katika dhamana au wakfu. Nadhani alikuwa hakuwa muangalifu sana na mzembe ..’alisema Nombonisa Gasa, mchambuzi wa masuala ya kisiasa. Katika ulimwengu wa ANC uliojaa joto kupita kiasi - chama ambacho kimetawala kwa muda mrefu kiasi kwamba uhasama wake wa ndani kwa sasa unahisi kama vita vya wazi - kampeni na ugomvi unazidi kupamba moto. Chama hicho kinatazamiwa kuchagua kiongozi baadaye mwezi huu - huku Bw Ramaphosa akiwa kipenzi  kwa wengi na ni rahisi kushinda. Lakini mahesabu hayo sasa yanabadilika haraka. Imeripotiwa sana kwamba Bw Ramaphosa tayari ameamua kujiuzulu, lakini anashawishiwa na washirika kufikiria tena, au angalau kupitisha muda ili kuhakikisha kuna mchakato mzuri wa mpito kwa mtu anayeaminika. Naibu wake wa sasa, na mrithi wa moja kwa moja, Makamu wa Rais David Dabede Mabuza, hatajwi kama mtu sahihi kwa jukumu hilo. Lakini je, kuna yeyote katika uongozi wa sasa wa ANC - wengi waliojichafua wenyewe, kwa madai ya ufisadi - kupata viwango vya uungwaji mkono wa kitaifa ambao Bw Ramaphosa bado anao? Na kama sivyo, je, tunatazama kufumuliwa polepole kwa chama kilichowahi kuikomboa Afrika Kusini kutoka kwa ubaguzi wa rangi - na kushindwa katika uchaguzi mwaka wa 2024? Chama kikuu cha upinzani nchini Afrika Kusini, Democratic Alliance, hakika kinatumai kufaidika na mzozo uliopo, kikitaka uchaguzi wa mapema. Baadhi ya wachambuzi wanaona kudorora kwa ANC kama jambo lisiloepukika, na kinafaa kwa demokrasia changa ya nchi. ""Waafrika Kusini wengi wana wasiwasi sana kuhusu kitakachotokea baadaye. Kwa sababu hakuna mtu aliye tayari [kuchukua nafasi ya Bw Ramaphosa]. Lakini huu ni mwanzo wa mwisho wa ANC - na hilo ni jambo zuri. ANC imefanya yake. Iliikomboa nchi. Ni wakati wa kitu kipya,"" mchambuzi wa siasa Thembisa Fakude alisema. ""Nadhani Afrika Kusini imeweza kuanzisha vishawishi vikali vya kidemokrasia, na [kujiuzulu kwa Bw Ramaphosa - ikiwa itatokea, kutakuwa] mfano wa kuigwa kwa Afrika - huyu hapa kiongozi ambaye alijiuzulu kwa hiari."" Huenda hilo lisifanyike - lakini bado kuna uwezekano – wa kundi la Bw Zuma ndani ya chama cha ANC kunufaika na machafuko hayo, kurejea madarakani, na kuzima mpango mzima wa kupambana na ufisadi. Hiyo itakuwa kichocheo cha ANC kusahaulika kisiasa katika chaguzi zijazo. ""Kundi la Zuma linapigania kuungana, zaidi ya kundi la watu wana manung'uniko kwa sababu wanaweza kukabiliwa na mashtaka ya ufisadi. Lakini ni mapema mno kusema hawawezi kurejea,"" alisema Bi Gasa. Lakini hata mtu aliye na uwezo kidogo kuliko Bw Ramaphosa huenda akatikisa masoko na kuwafukuza wawekezaji wachache wa kigeni ambao bado wako tayari kuipa Afrika Kusini nafasi, wakati ambapo uchumi – unaoathiriwa na kukatwa kwa umeme kila siku - unajitahidi kujikwamua kutoka janga hilo, na ufisadi ambao umekuwa ukikumba serikali tangu enzi ya utawala wa Bw Zuma. Mwaka jana, mzozo ndani ya ANC ulizua ghasia mjini Durban na kwingineko kusababisha vifo vya zaidi ya watu 300 na serikali kulazimika kulipa fidia ya mabilioni ya dola. Kulikuwa na hisia kwamba Afrika Kusini ilikuwa inakabiliwa na hali ngumu hasa ikizingatiwa - kwamba sasa inaelewa jinsi demokrasia yake changa ilikuwa dhaifu. Huenda ikawa hivyo, lakini kwa kuwa  hakuna chama kimoja, kinachoaminika kilicho tayari kunufaika na mapambano ya ANC, wasiwasi hapa ni kwamba Afrika Kusini inaelekea kwenye zama za siasa za muungano zisizotabirika na zisizo imara, zinazotumiwa kirahisi na vyama vidogo vya watu wengi. Kuhusu Rais Ramaphosa mwenyewe - wengi wanashangaa kama ana ubavu wa kuhimili vita vya muda mrefu, au kama mfanyabiashara bilionea huyo anayesifiwa kwa mtazamo wake wa kujenga taasisi za serikali, lakini anakosolewa kwa ukosefu wa misuli ya kisiasa - anaweza kupendelea kuondoka ANC. vita vyake na kurudi kwenye shamba lake la mifugo. ""Hakuwa na ubavu wa kutosha wakukabiliana vikali kuwaondoa watu wenye sumu zaidi wanaoipinga katiba [katika ANC]. Tulihitaji mtu mwenye mtazamo wa imara,"" alisema mchambuzi wa kisiasa Eusebius McKaiser."	https://www.bbc.com/swahili/articles/cv2v022pyp4o
politics	Mohamed Ibrahim Moalimuu:Msemaji wa Somali anusurika katika shambulio la bomu	"Waziri Mkuu wa Somalia Mohamed Hussein Roble amesema msemaji wa serikali amejeruhiwa katika ""shambulio baya la kigaidi"" kwenye gari lake siku ya Jumapili ""hali yake inaendelea vizuri"". Mohamed Ibrahim Moalimuu, mwandishi wa habari wa zamani wa BBC, alipelekwa hospitalini baada ya mlipuko wa bomu kwenye makutano ya barabara katika mji mkuu, Mogadishu. Kundi la wanamgambo wa kiislamu la al-Shabab limedai kuhusika. BBC News Somali inasema Bw Moalimuu amenusurika katika mashambulizi kadhaa ya hapo awali. Shambulio hili la hivi karibuni la bomu katika mji mkuu linakuja siku chache baada ya lingine lililoua takriban watu wanane - lile lililotekelezwa na kundi la wanamgambo wa Kiislamu la al-Shabab karibu na kambi ya Jeshi la Wana-anga la Somalia na uwanja wa ndege wa kimataifa. Al-Shabab imekuwa ikipambana na serikali ya Somalia kwa zaidi ya muongo mmoja, na inashikilia ngome katika baadhi ya maeneo ya nchi hiyo. Mashambulio haya ya hivi karibuni yanatokea huku kukiwa na mvutano wa kisiasa wa miezi kadhaa kati ya waziri mkuu na rais kuhusu uendeshaji wa uchaguzi uliocheleweshwa. ""Inaonekana hali imetulia kwa sasa,"" mwandishi wa habari wa Somalia Mohamed Mohamed aliiambia BBC Focus on Africa radio mapema wiki hii. ""Viongozi wa kanda na waziri mkuu wameweza kupata makubaliano ambayo yanaharakisha uchaguzi ndani ya siku 40 - kuanzia tarehe 15 Januari."" Mapema mwezi huu, takriban watu wanane waliuawa katika mlipuko wa bomu katika mji mkuu wa Somalia, Mogadishu, waokoaji wamesema. Kundi la wapiganaji wa Kiislamu la al-Shabab limesema lilitekeleza shambulio hilo. Mlipuko huo ulitokea kwenye barabara ya eneo la kuingia kambi ya Jeshi la wana anga la Somalia ambalo iko karibu na uwanja wa ndege wa kimataifa. Walioshuhudia tukio hilo wameliambia shirika la habari la AFP kwamba msafara wa usalama wa kibinafsi, ukiwasindikiza wageni, ulikuwa ukipita wakati bomu hilo likilipuka. ""Mlipuko huo ulikuwa mkubwa kiasi kwamba umeharibu majengo mengi yaliyo karibu na barabara na magari yanayopita eneo hilo,"" Hassan Nur alisema. Kundi la wanamgambo wa Kiislamu la Al Shabab mara kwa mara hutekeleza mashambulizi ya kujitoa mhanga. Somalia pia iko katikati ya mzozo wa kisiasa kutokana na mzozo wa madaraka kati ya rais na waziri mkuu kabla ya uchaguzi."	https://www.bbc.com/swahili/60014631
religion	Evelyn Joshua: Mfahamu mke wa muhubiri maarufu wa Nigeria TB Joshua	Nabii Evelyn Joshua  aliyekuwa mke wa Temitope  Balogun Joshua , ametuma ujumbe wake kwenye ukurasa wa Twitter akimuomboleza mume wake ulioonekana kuwatia moyo waomboleza, kufuatia kifo cha mumewe. Amesema:''Kumpoteza mpendwa wako sio rahisi, iwe ghafla au kwa kifo kilichotarajiwa inaumiza kila mara. Kifo kinaweza kusambaratisha maisha yetu. Ndio maana ni muhimu  kuwaendelea kuwa na  Mungu. Yeye pekee ndiye anayeweza kupunguza maumivu yetu na kutufariji katika nyakati hizi. Kimbilia kwake'', uliandikwa ujumbe huo. Nabii Evelyn Joshua ni mke wa TB Joshua, Mhubiri wa televisheni tajiri na mwanzilishi wa kanisa la Synagogue, Church of All Nations. Alizaliwa tarehe 17 Disemba 1968 katika eneo la  Okala Okpumo, Jimbo la Delta  nchini , Nigeria, kwa wazazi wake Bwana  na  Bibi  Nicholas Akobundo. Kwa hivyo basi mwezi Juni, 2021 Evelyn Joshua anatimiza umri wa miaka 52. Evelyn Joshua alianza masomo yake katika Shule ya Msingi ya  St Emecheta iliyopo katika mji wa  Ezi,  katika jimbo la Delta nchini  Nigeria. Mwaka 1977, alihamia katika mji wa Lagos na kuendelea na masomo yake katika shule ya msingi ya  Orile na baadaye akaendelea na masomo ya sekondari. Alipohitimu, alipata fursa ya kufanya kazi katika  kampuni ya  Nigerian Distilleries  Ota, iliyopo katika jimbo la Ogun. Evelyn Joshua amekuwa Muhimiri katika maisha ya mumewe na huduma yake ya kanisa. Japo alionekana nadra sana kando ya mumewe wakati wa mahubiri ya mikusanyiko ya watu , Bi Evelyn ndiye Mkuu wa pili wa Kanisa la The Synagogue, Church of All Nations, na anasemekana amechangia pakubwa  katika shughuli za  huduma na maendeleo ya  kanisa hilo. Evelyn Joshua anaaminiwa kuwa ndiye mtu wa pili mwenye ushawishi zaidi katika kanisa la Synagogue baada ya mume wake. Mara kwa mara amekuwa akikutana na kuwapa ushauri nasaha watu binafsi ambao hawakuweza kukutana na TB Joshua. Pia huhubiri kanisani. Evelyne alikutana na Temitope Balogun Joshua wakati alipokuwa katika kazi zake na baadaye akawa mtu maarufu. Manamo mwaka  1990, Evelyn alisafiri katika eneo la Egbe kumtembelea dada yake, wakati alipokuwa huko alikutana na mchungaji   TB Joshua, ambaye alimzidi umri wa miaka miatano. Alikuwa amekwenda kukutana naye kwa ajili ya kupata ushauri nasaha na muongozo wa kiroho , na mkutano wao ambao ulidumu kwa muda wa dakika arobaini na tano, ulikua chanzo cha safari yao ya ndoa. Kulingana na marehemu nabii TB Joshua, kukutana na mke wake kulipangwa na Mungu, na alimuomba amuoe siku hiyo hiyo. Evelyn alikuwa na hofu juu ya ombi la ndoa ambayo haijui, licha ya kwamba alisema ndio, na wakaoana kwa miaka 30  kabla ya kufariki kwa Muinjilisti huyo tarehe 5 Juni, 2021. Ndoa yao inasemekana kukabiliwa na misukosuko na changamoto kutokana na tofauti za tamaduni zao, lakini waliweza kuzishinda changamoto hizo na kuendelea na maisha yao ya ndoa. Ndoa ya Mchungaji TB Joshua na Evelyn Joshua ilizaa matunda, kwani waliweza kubarikiwa na watoto watatu, wawili miongoni mwao wakiwa maarufu. Kulingana na Bi Evelyne TB Joshua, mume wake, hakujali sana suala la jinsia ya watoto wake licha ya kwamba watoto wa kiume huangaliwa kwa namna ya kipekee katika utamaduni wa jamii yake. Serah Joshua Serah, mwanae mkubwa kati ya mabinti zake watatu, ni muhitimu wa mafunzo ya sheria katika Chuo Kikuu cha masuala ya kiuchumi  London School of Economics na kwa sasa anasomea Shahada yake ya  uzamifu (PhD). Alisajiliwa katika baraza la mawakili nchini Nigeria kama mwanasheria anayefanya kazi hiyo mwezi Disemba 2015. Serah aliolewa na mwanaume wa Kitanzania mjini Arusha mwaka 2021. Mwanae Promise pia ni mwanafunzi wa Chuo Kikuu cha London School of Economics akisomea masomo ya mahusiano ya kimataifa na siasa . Promise kwa sasa anasomea Shahada ya uzamili. Mtoto wa mwisho mdogo kati ya watoto wa Evelyne hafahamiki, kwani hakuna taarifa zinazomuhusu.	https://www.bbc.com/swahili/habari-57395887
business	Uchumi wa China 'kuupiku ule wa Marekani kufikia 2028' kutokana na janga la corona	"Uchumi wa China utaupiku ule wa Marekani kufikia 2028 , miaka mitano mapema ya ilivyokadiriwa  ripoti imesema. Kituo cha kutafiti  uchumi na biashara kilicho na makao yake huko Uingereza CEBR  kilisema kuwa uwezo wa China kukabiliana na mlipuko wa virusi vya corona utaimarisha ukuaji wake ikilinganishwa na Marekani na Ulaya katika kipindi cha miaka ijayo. Wakati huohuo India inatarajiwa kuwa taifa la tatu lenye uchumi mkubwa duniani kufikia 2030. Kituo hicho cha CBR hutoa matokeo ya utafiti wake kila mwaka tarehe 26 mwezi Disemba. Ijapokuwa China ilikuwa nchi ya kwanza kuathiriwa na mlipuko wa virusi vya corona , ilifanikiwa kuudhibiti ugonjwa huo kupitia vitendo vyenye masharti makali ikimaanisha kwamba haikulazimika kusitisha kufunga baadhi ya maeneo na kufungua kama inavyofanyika barani Ulaya. Kutokana na hilo ikilinganishwa na mataifa mengine yenye uchumi mkubwa , imefanikiwa kuzuia mfumuko wa kiuchumi mwaka 2020 na badala yake taifa hilo linatarajiwa kukua kwa asilimia 2 mwaka huu. Uchumi wa Marekani umeathiriwa vibaya na virusi vya corona kulingana na takwimu. Zaidi ya watu 300,000 wamefariki nchini humo huku takriban watu milioni 18.5 wakiambukizwa . Uharibifu wa kiuchumi umezuiwa na sera za kifedha  pamoja na vichocheo vya kiuchumi , lakini tofauti za kisiasa kuhusu kiwango cha kifedha cha kuchochea uchumi huo huenda zikawawacha takriban Wamarekani milioni 14 bila ajira na marupurupu mwaka mpya. "" Kwa muda, mada kuu ya uchumi wa ulimwengu imekuwa mapambano ya kiuchumi kati ya Marekani na China, ""inasema ripoti ya CEBR. Janga la Covid-19 na uchumi unaolingana kwa kweli umesababisha China kufaidika zaidi na uhasama huo. Ripoti hiyo inasema kwamba baada ya kuimarika kufuatia kuisha kwa virusi vya Covid 19 , uchumi wa Marekani utakuwa kwa asilimia 1.9 kila mwaka kutoka 2022-24 na baadaye kupunguza kasi kwa asilimia 1.6% katika miaka itakayofuata. Kwa upande mwingine uchumi wa Wachina umedhamiriwa kukua kwa 5.7% kila mwaka hadi 2025, na 4.5% kila mwaka kutoka 2026-2030. Sehemu ya China ya uchumi wa dunia imepanda kutoka 3.6% mwaka 2000 hadi 17.8% sasa na nchi hiyo itakuwa na ""uchumi wa kipato cha juu"" ifikapo 2023, ripoti inasema. Uchumi wa China haunufaiki tu kwa kuwa na Covid-19 iliyodhibitiwa mapema, lakini pia kutengeneza sera mahsusi kulenga viwanda kama utengenezaji wa bidhaa za hali ya juu, alisema naibu mwenyekiti wa CEBR Douglas McWilliams ""Wanaonekana wanajaribu kuwa na udhibiti wa kati katika ngazi moja, lakini uchumi wa soko huria katika maeneo mengine,"" aliiambia BBC ""Na ni soko huria ambalo linawasaidia kusonga mbele haswa katika maeneo kama teknolojia."" Lakini wastani wa Wachina utasalia kuwa na watu masikini zaidi katika suala la kifedha kuliko Mmarekani wa kawaida hata baada ya China kuwa na uchumi mkubwa zaidi ulimwenguni, ikizingatiwa kuwa idadi ya Wachina ni kubwa mara nne."	https://www.bbc.com/swahili/habari-55459109
sports	Tetesi za soka Ulaya Jumapili tarehe 05.06.2022: Eriksen, Jesus, Raphinha, Mourinho, Mane	Chelsea wanaongoza katika kinyang'anyiro cha kumsaka mshambuliaji wa Barcelona na Ufaransa Ousmane Dembele, ambaye atapatikana bure baada ya mkataba wa mchezaji huyo mwenye umri wa miaka 25 utakapokamilika mwezi Juni. (Talksports) Manchester United wanatumai kwamba wanaweza kumnasa mchezaji wa Denmark Christian Eriksen kwa uhamisho huru kufuatia mkataba wake wa muda mfupi na Brentford kumalizika mwishoni mwa mwezi Juni. (Mirror) Arsenal wako tayari kumpa mshambuliaji wa Manchester City na Brazil Gabriel Jesus, 25, mshahara wa wiki wa pauni 190,000 ili kuhamia Emirates Stadium msimu huu wa joto. (Sun) Liverpool wameingia kwenye kinyang'anyiro cha kumnunua winga wa Leeds na Brazil Raphinha, 25, baada ya tetezi za kuondoka msimu huu kwa mshambuliaji wa Senegal Sadio Mane, 30, kuzidi kuongezeka. (Sun) Mane amesisitiza kuwa anataka kuondoka, huku  mshambuliaji huyo akihusishwa na Bayern Munich, akikaa kimya bila kudai chochote kuhusu kandarasi kwenye uongozi wa juu wa Anfield. (Daily Telegraph) Meneja wa Roma Jose Mourinho, 59, ameibuka kuwa mpinzani wa Zinedine Zidane kuwania nafasi ya Mauricio Pochettino kama meneja wa Paris St-Germain. (Daily Mail) Tottenham, Newcastle na Aston Villa zote zinamtaka winga wa Ubelgiji Yannick Carrasco mwenye umri wa miaka 28 kutoka Atletico Madrid. (Fichajes) AC Milan na Juventus wanamfuatilia winga wa Chelsea mwenye umri wa miaka 23 Christian Pulisic, ambaye hafurahishwi na kusugua benchi Stamford Bridge. (Daily Mail) Tottenham pia wanavutiwa na mshambuliaji wa Newcastle mwenye umri wa miaka 25 na Mfaransa Allan Saint-Maximin. (Football London) Newcastle itahitaji kulipa pauni milioni 50 ili kumsajili beki wa Manchester City Mholanzi Nathan Ake, 27. (Sun) Crystal Palace wanafikiria kumnunua kiungo wa kati wa Rangers na Nigeria Joe Aribo, 25. (The Athletic) Wolves wanakaribia kumnunua kwa pauni milioni 30 beki wa kati wa Sporting Lisbon Mreno Goncalo Inacio, 20. (Mirror). Wolves pia wamehusishwa na mshambuliaji wa Benfica na Uswizi Haris Seferovic baada ya meneja Bruno Lage kupigwa picha akiwa na mchezaji huyo mwenye umri wa miaka 30. (Semih Atlilar on Twitter)	https://www.bbc.com/swahili/61694675
business	Mgahawa wa chai wa China waomba msamaha kwa kuwaita wanawake bidhaa ya 'kujadiliana' bei	"Mgahawa maarufu wa Kichina umeomba msamaha kwa kutumia nembo iliyoonekana kuwadhalilisha wanawake katika badhaa yake, baada ya maandishi hayo kuibua hisia kali kwenye mtandao. Mgahawa huo unaoitwa Sexy Tea shop uliwaelezea wanawake kama bidhaa ya  ""kujadiliana"" bei  katika moja ya vikombe vyake, na kuongeza kuwa wateja wanaweza kumchukua mwanamke huku wakisubiri kupewa vivywaji. Awali mgahawa huo pia uliuza pakiti za chai yenye nembo  ""Lazima nikuchague wewe, ninakutaka wewe''  ambayo pia ilikuwa na picha ya vijusi cha chura. Baadae mgahawa huo ulisema kuwahaukuwa na nia ya ""kuwadharau wanawake"". Uliongeza kuwa itaacha kutumia vikombe vyake  na kuongeza kuwa ""umeaibika sana"" na kutengeneza vikombe hivyo. Mgahawa huo hivi karibuni uliweka maneno yaliyoandikwa kwa lafudhi ya  ""Changsha  kwenye vikombe vyake "" - , inayozungumzewa zaidi katika mji mkuu wa jimbo la  Hunan. Kampuni inayomiliki mgahawa huo ina migahawa ya aina hiyo 270 huko. Ilichapisha maandishi kadhaa ya lugha hiyo isiyo rasmi kwenye vikombe, ikiwa ni pamoja na maneno ""jian lou zi"", yanayomaanisha chukua mali kwa bei rahisi. Pia ulitoa mfano wa jinsi sentensi inavyoweza kutumiwa  , katika sentensi  ""Ninapotaka kununua chai yenye povu, kuna wasichana wengi warembo pale. Kama ukikutana na mmoja kama huyu, unaweza kumwambia rafiki yako  - Nilimchukua kwa majadiliano"". Picha ya kikombe cha mgahawa huo  ilisambazwa sana kwenye   mtandao wa kijamii ya Uchina  Weibo  na mara ujumbe huo ukaibua ukosoaji mkubwa kuhusu maandishi yaliyoandikwa kwenye kikombe cha mgahawa huo. ""Hii ni aina ya uuzaji wa bidhaa inayotumiwa  matusi ,"" mtu mmoja alisema kwenye mtandao huo. ""Maandishi yenyewe hayana matusi-ni mfano uliotolewa na kampuni ndio wenye matusi ,"" mwingine aliongeza. ""Kwani hakuna yeyote katika timu ya masoko aliyeona kuwa kuna kosa katika hili ?"" Baadae kampuni inayomiliki mgahawa ilitoa taarifa ndefu ikiomba radhi kwa jinsi ilivyotoa ufafanuzi wa  maandishi yake. "" Tulitengeneza sentensi ambayo ilikuwa haifai kabisaambayo hata wajtu katika  Changsha hawakuipenda....  tumeaibika sana. Hatukuwa kabisa na nia ya kuwavunjia heshima wanawake ,"" ilisema. ""Tumeondoa mara moja wenye migahawa yetu vikombe vilivyokuiwa na maandishi ya lugha ya Changsha na tunatathmini sana tukio hili."" Watumiaji wa mtandao pia wanasema kuwa sio mara ya kwanza kwa mgahawa  huu unaojiita  Sexy Tea  kutumia maneno kingono katika kunadi bidhaa zake. Wengi wamezungumzia kuhusu picha za vijusi vya chura ambavyo imevichapisha kwenye vikombe vyake, ambavyo wamesema vilimaanisha mbegu za kiume."	https://www.bbc.com/swahili/habari-56153401
politics	Uchaguzi wa Marekani 2020: Mfahamu Joe Biden anayeweza kumuondoa Trump madarakani	"Joe Biden ndiye mtu pekee anayeweza kumuondoa Donald Trump ambaye anawania miaka minne zaidi katika Ikulu ya White House. Makamu wa rais wa Barack Obama amechaguliwa rasmi kama mgombea wa Chama cha Democratic kwa uchaguzi wa urais wa Novemba. Kwa wafuasi wake yeye ni mtaalamu wa sera za kigeni na mzoefu wa miongo kadhaa Marekani, katika kuhutubia umma kwa haiba rahisi inayeweza kufikia watu wa kawaida. Biden ni mtu ambaye jasiri aliyepitia majanga makubwa katika maisha yake. Kwa wakosoaji wake yeye ni mtu aliye juu-ya-kilima anayepambana kupata ushawishi. Je! ana vigezo vinavyohitajika kumuondoa Trump madarakani? Biden si mgeni katika kampeni - alianza kuwa seneta mnamo 1973 (miaka 47 iliyopita) na kampeni yake ya kwanza ya urais ilianza mnamo 1987 (miaka 33 iliyopita). Ni mtu anayependa kuzungumza sana mbele ya umati, anazungumza haraka sana..anaweza kumaliza kampeni kabla ya muda wa kumaliza. Kwenye mikutano ya hadhara alianza kudai: ""Wazee wangu walifanya kazi katika migodi ya makaa ya mawe kaskazini mashariki mwa Pennsylvania"" na kwamba alikuwa na hasira hawakupata fursa katika maisha waliyostahili. Lakini hakuna hata mmoja wa ndugu zake ambaye alikuwa mchimbaji wa makaa ya mawe - alikuwa ameiba maneno hayo kutoka kwa hotuba ya mwanasiasa wa Uingereza Neil Kinnock, ambaye jamaa zake walikuwa wachimbaji. Na hiyo ilikuwa ya kwanza tu kati ya mengi ya yale yaliyojulikana kama ""Mabomu ya Joe"". Akijisifu juu ya uzoefu wake wa kisiasa mnamo 2012 aliwaambia umati: ""Jamani, naweza kuwaambia nimewajua marais wanane, watatu kati yao nimekuwa na uhusiano nao wa ukaribu,"" kwa bahati mbaya akimaanisha alikuwa akifanya mapenzi nao badala ya kuwa marafiki wa karibu tu. Akiwa makamu wa rais Obama,mnamo 2009 aliwapa watu hofu kwa kudai kuwa kulikuwa na ""asilimia thelathini ya kushindwa katika uchumi"". Na labda alikuwa na bahati ya kuchaguliwa kuwa mgombea mwenza wa rais mweusi wa kwanza baada ya kumuelezea Barack kuwa wa ajabu ""Mwafrika wa kwanza wa  Marekani mwerevu, msafi na muonekano mzuri"". Licha ya maoni hayo, msaada wa Biden kati ya wapiga kura weusi umekuwa mkubwa sana wakati wa kampeni ya urais ya sasa, lakini hivi majuzi kumekuwa na gumzo kwenye kipindi kilichoendeshwa na mtangazaji wa redio mwenye asili ya Afrika, Charlamagne Tha God kiliibua taharuki baada ya kudai: ""Ikiwa unapata shida kujua utampigia nani kura kati yangu na Trump, basi wewe sio mweusi. "" Sentensi hiyo moja ilianzia kwenye chombo cha habari, na kusababisha timu yake kujaribu kupunguza wazo kwamba hathamini kura za watu weusi. Lakini kuna upande wa ujuzi wake wa kuongea - katika ulimwengu wa wanasiasa wanaoweza sana kama roboti ni miongoni mwao ingawa yeye huonekana kama mtu halisi. Anasema katika kumbukumbu ya kigugumizi cha utoto , yeye ni mtu asiyependi kusoma kwa kufuata muongozo bali anazungumza kutoka moyoni. Biden anaweza kufanya kampeni na kutoa hotuba kwa wafanyakazi ambayo haijawafurahisha umati wa watu lakini baada ya hapo akawashika mikono, kupiga makofi na kupiga picha nao kama nyota ambaye ameibua ushindi.""Yeye huwaleta na kuwakumbatia,"" Waziri wa zamani wa Marekani na mgombea urais John Kerry aliliambia jarida la New Yorker. ""Ni mwanasiasa mjanja sana, na yote ni ya kweli. Hakuna hata moja imewekwa. "" Lakini jinsi anavyowapata na kuwagusa sana imekuwa ni shida. Wanawake nane walijitokeza mwaka jana kumshtaki Biden kwa kuwagusa, kuwakumbatia au kuwabusu, na vituo vya habari vya Marekani vilitumia njia za karibu-na-kibinafsi za kuwasiliana na wanawake kwenye hafla za umma - ambazo wakati mwingine alionekana ni pamoja na kunusa nywele zao. Bwana Biden aliahidi kuwa makini zaidi wakati anapokutana na umma. Mnamo Machi, Tara Reade, alidai kuwa Biden alimnyanyasa kingono miaka 30 iliyopita, wakati alipokuwa akifanya kazi kama msaidizi katika ofisini yake. Biden amekana madai hayo na kampeni yake ilitoa taarifa ikisema: ""Hii haikutokea kabisa."" Wanademokrasia wanaotetea matumaini yao ya urais wataonyesha kuwa zaidi ya wanawake kumi wamemshtaki hadharani Rais Trump juu ya visa  vya unyanyasaji wa kijinsia, lakini je! Kweli unaweza kupunguza aina hii ya tukio kuwa mchezo wa nambari? Tangu harakati ya #MeToo ilipozuka, Wanademokrasia - pamoja na Biden - wamekuwa wakisisitiza kwamba jamii inapaswa kuamini wanawake, na majaribio yoyote ya kupunguza madai dhidi yake huwaacha wanaharakati wengi wasiwasi sana. Katika mahojiano ya hivi karibuni ya Runinga, Reade alisema: ""Wapenzi wake wamekuwa wakisema mambo ya kutisha sana juu yangu  kwenye mitandao ya kijamii, lakini kuna kiwango cha unafiki na kampeni hiyo ikisema imekuwa salama - haijakuwa salama,"" Kampeni ya Biden imekataa dai hili. Shida ingawa imekuwa hapo zamani, wafuasi wa Biden wanatarajia mtindo wake - mdogo na asiyejitenga, mwenye joto na watu wa kawaida - atamzuia asiingie katika mtego sawa na wagombeaji wengi wa urais wa Kidemokrasia wa zamani. Ana uzoefu mkubwa huko Marekani - zaidi ya miongo mitatu katika Seneti na miaka nane kama makamu wa rais wa Obama - lakini aina hii yawasifu mrefu hausaidii kila wakati. Al Gore (miaka nane katika Baraza la Wawakilishi, miaka nane katika Seneti, miaka nane kama makamu wa rais), John Kerry (miaka 28 katika Seneti) na Hillary Clinton (miaka nane kama mke wa rais, miaka nane katika Seneti) wote alishindwa kuwapiga wapinzani wasio na uzoefu wa Republican katika mbio za hivi karibuni za urais. Mashabiki wa Biden wanatumai tabia yake ya chini zaidi inamaanisha hatapata shida sawa. Zaidi ya mara moja, Wamarekani wamethibitisha kwamba watampigia kura mgombea huyo ambaye anadai kuwa sio mtu wa ndani wa Washington lakini badala yake anaelekea Ikulu ya White House kutikisa uanzishwaji wa kisiasa. Na hicho ni kitu ambacho karibu haiwezekani kwa Biden kudai, baada ya kutumia karibu miaka hamsini katika siasa za kiwango cha juu. Na rekodi yake ndefu inaweza kutumika dhidi yake. Biden amehusika au kusema kitu juu ya kila tukio kuu katika miongo michache iliyopita, na maamuzi hayo hayawezi kuonekana mazuri sana katika hali ya sasa ya kisiasa. Mnamo miaka ya 1970, alijiunga na ubaguzi wa kusini kupinga tabia ya kusafirisha watoto kwenda shule katika vitongoji vingine ili kujumuisha shule za umma. Hii imekuwa ikitumiwa mara kadhaa kumshambulia wakati wa kampeni hii. Republican wanapenda kusema kwamba Robert Gates, katibu wa ulinzi wa Obama, alisema Biden ""haiwezekani kupenda"" lakini alikuwa ""amekosea karibu kila sera kuu ya kigeni na suala la usalama wa kitaifa kwa miongo minne iliyopita"". Matumaini ya Kidemokrasia yanaweza kutarajia mengi zaidi wakati kampeni inaendelea. Kwa kusikitisha kwa Biden moja ya sababu anaonekana kuwa mbali kuliko wanasiasa wengi ni kwa sababu ameguswa na jambo moja ambalo linatuathiri sisi sote - kifo. Alipokuwa akijiandaa kuapishwa, muda mfupi baada ya kushinda uchaguzi wake wa kwanza wa Seneti, mkewe Neilia na binti yake Naomi walifariki katika ajali ya gari ambayo pia iliwaumiza wanawe wawili, Beau na Hunter. Beau baadaye alikufa kwa uvimbe wa ubongo mnamo 2015, akiwa na miaka 46. Kupoteza watu wengi karibu naye mdogo sana kumemfanya Biden kuelezewa na Wamarekani wengi - kuonyesha kwamba licha ya nguvu yake ya kisiasa na utajiri bado ameguswa na mabaya kama hayo maishani ambayo wanakabiliwa nayo. Lakini sehemu ya hadithi ya familia yake ni tofauti sana, ile ya mtoto wake mwingine Hunter. Nguvu, rushwa na uongo? Hunter alikua wakili na mshawishi kabla ya maisha yake ya kibinafsi kudhibitiwa. Mkewe wa kwanza alitaja utumiaji wake wa dawa za kulevya, pombe na vilabu vya kuvua nguo kwenye karatasi zao za talaka na akatupwa nje ya hifadhi ya Jeshi la Wanamaji la Marekani baada ya kupimwa na kukutwa na dawa za kulevya. Alikiri kwenye jarida la New Yorker kwamba wakati mmoja alipewa almasi na tajiri wa nishati wa China, ambaye baadaye alichunguzwa na mamlaka ya Beijing juu ya mashtaka ya ufisadi. Njia inayozidi kuongezeka ya umma Hunter amejumuisha maisha ya faragha (mwaka jana alioa mkewe wa pili, wiki moja baada ya kukutana naye) wakati akipata pesa nyingi imeleta vichwa vya habari vibaya kwa baba yake. Hapo awali alikuwa mwenyekiti wa kamati ya uhusiano wa kigeni ya Seneti na amejigamba kwamba ""amekutana na kila kiongozi mkuu wa ulimwengu katika miaka 45 iliyopita"". Wakati hii inawahakikishia wapiga kura kuwa ana uzoefu wa kuwa rais, ni ngumu kutabiri jinsi rekodi yake katika eneo hilo itakavyocheza na wapiga kura. Kama siasa zake nyingi, inaweza kuelezewa kuwa ya wastani. Alipiga kura dhidi ya Vita vya Ghuba ya 1991, kisha akiunga mkono uvamizi wa 2003 wa Iraq, lakini akawa mkosoaji wa ushiriki wa Merika huko. Kwa kawaida alikuwa mwangalifu, alimshauri Obama dhidi ya kuanzisha uvamizi wa vikosi maalum kilichomuua Osama Bin Laden. Kwa kushangaza, inaonekana kiongozi wa al-Qaida hakumfikiria sana Biden. Nyaraka zilizopatikana na kutolewa na CIA zilionyesha kuwa Bin Laden aliwaamuru wauaji wake wamlenga Obama lakini sio makamu wa rais wa wakati huo, kwani aliamini ""Biden hajajiandaa kabisa kwa wadhifa huo [wa urais], ambao utasababisha Marekani kuingia katika mgogoro. Maoni ya Biden hayakubaliki sana na wanaharakati wengi wapya katika Chama cha Democratic , ambao wanapendelea maoni kali ya kupambana na vita ya wapenzi wa jinsia moja. Lakini pia, Wamarekani wengi waliomshangilia Rais Trump kwa kuuawa kwa jenerali wa Irani Qasem Soleimani mnamo Januari. Mipango yake na sera zake zinafuata mpango kama huo, ambao unakwaza wanaharakati wengi wa Democratic ila kuna wastani wa kutosha wa wapiga kura Na mnamo Novemba watu sio lazima kupiga kura zao kwa shauku, inabidi wampiga kura yeye tu. Kura zimeendelea kumuweka Biden karibu alama tano hadi 10 mbele ya rais Trump katika mbio za Ikulu, lakini uchaguzi ambao unatarajia kufanyika  Novemba bado uko mbali, na hakika kutakuwa na vita vikali mbeleni. Wagombea hao wawili tayari wamekabiliana juu ya kuunga mkono maandamano ya kulaani vurugu za polisi dhidi ya Wamarekani weusi, na jinsi serikali inavyoshughulikia mlipuko wa virusi vya corona. Hata barakoa zimekuwa suala la kisiasa, na Biden mara nyingi anaonekana kwenda mbali ili kupigwa picha akiwa amevaa moja, wakati Trump amechukua msimamo mwingine. Lakini zaidi ya uporaji mdogo na usimamizi wa picha za kampeni za kisiasa kuna mambo makubwa zaidi yaliyo hatarini. Ikiwa Biden atashinda itakuwa wakati wa taji la taaluma ndefu na ya kushangaza ya kisiasa; ikiwa atashindwa itampa miaka minne zaidi mtu ambaye anafikiria ""kabisa, hana sifa kabisa kuwa rais wa Marekani"" - ambaye ""hawezi kuaminiwa"". Miaka michache iliyopita, akifikiria ikiwa ataingia kwenye kinyang'anyiro cha urais 2016, Biden alisema: ""Ninaweza kufa mtu mwenye furaha bila kuwa rais."" Hiyo sio kesi tena."	https://www.bbc.com/swahili/habari-54325220
politics	Mzozo wa siasa DRC: Wabunge kumuondoa madarakani Spika wa bunge	"Spika wa bunge la DRC Jeanine Mabunda ameondolewa katika nafasi yake baada ya wabunge kupiga kura ya maoni dhidi yake iliyowasilishwa bungeni na Upinzani. Miongini mwa wabunge 484 katika Bunge hilo kura 281 zilisema kwamba kiongozi huyo wa muhimili huyo aondoke katika nafasi yake. Zaidi ya wanabunge mia mbili  kati ya wabunge  mia tano waalifanya kikoa cha kupiga kura ya kumuondoa madarakani  Spika wa bunge Jeanine Mabunda kutoka chama cha Joseph kabila. Mwandishi wa BBC, nchini DRC anasema ; Upande wa chama cha Kabila tayari kulikuwa na mzozo katika vyama vilivyokuwa vinamuunga mkono, hivyo hiyo inaweza kuwa sababu ya kuanguka kwao. Na hatua inayofuata ni waziri mkuu kujiuzulu sasa kwasababu rais atamchagua mtu atakayeunganisha vyama bungeni hivyo nia ya rais kuvunja muungano huo. Lakini kinachoshangaza inakuwaje spika huyo ashindwe kupata kura za kutosha kumtetea kupata kura za kutosha wakati wabunge wa chama chake ni wengi zaidi. Tuhuma zimemwendea rais wa zamani Joseph Kabila kwa kumchagua mtu dhaifu ambaye hajawahi kuwa kiongozi au kusimamia watu wowote. Hata kutoka kwa wafuasi wake Kabila wanaona kuwa nafasi ile ilihitaji mtu ambaye ana uzoefu wa kisiasa, tofauti na spika aliyeondolewa. Huku wabunge wa upande wa rais aliyeko madarakani Felix Tschisekedi  wanamtuhumu  kwa uongozi mbaya. Kwa mujibu wa mbunge Moindo Nzangu , ambaye aliwasilisha mapendekezo ya kura hiyo mwanzilishi Spika Bi Jeanine Mabunda atatakiwa kujitetea mbele ya wabunge kabla ya kumpigia kura ya kutokuwa na Imani naye. Vurugu na ghasia zilitokea ndani ya bunge hilo wiki hii wakati ulipowasilishwa muswada wa kura ya maoni  na watu kadhaa walijeruhiwa wakati wanaharakati na wabunge walipoanza kurushiana viti na kuharibu samani ndani ya bunge. Mzozo wa hivi karibuni wa  kisisia nchini Congo umeibuka tena  baada ya rais Félix tshikedi kutangaza nia yake ya kuvunja bunge ili apate wingi wa wabunge ambalo kwa sasa lina idadi kubwa zaidi ya wabunge kutoka chama cha mtangulizi wake rais mstaafu Joseph Kabila. Jumapili Rais wa Jamuhuri ya Demokrasia ya Kongo, Félix Tshisekedi, alitangaza kuweka mpango wa kuvunja serikali ya muungano na wafuasi wa aliyekuwa rais wa taifa hilo, Joseph Kabila. Alisema  alipata ushauri wa wiki tatu kabla ya kutoa tangazo hilo la kusitisha serikali ya muungano. Bwana Tshisekedi anasema ameshindwa kutekeleza matakwa  ya Wakongo kwa kipindi cha miaka miwili kutokana na changamoto hiyo. Jambo muhimu ambalo ameliamua Rais Tschisekedi  ni kuchagua maofisa wapya kuunda baraza jipya kwani bunge la sasa lina wafuasi wengi wa Kabila ambao hawamsikilizi. Alisema alikuwa amejiandaa kuvunja bunge lote kama kuna ulazima. ""Ni wakati muafaka wa kuzingatia maadili, kanuni na mfumo wa mipango iliyopo. Hivyo ni muhimu kufanya mageuzi yakinifu na sahihi katika bunge lililopo sasa ni muhimu'', alisema Bw Tschisekedi.. Alimteua  'mtoa taarifa' ,kwa mujibu wa katiba kifungu namba 78, aya ya pili. Mtoa taarifa huyo atawajibika kuainisha watu watakaokuepo kwenye serikali mpya ya muungano, ambayo itakuwa na wajumbe wengi ambao ni wafuasi wa chama kilichopo madarakani tofauti na awali. Utakuwa muungano mpya ambao serikali utauweka na kufanya kazi kwa miaka iliyosalia ya uongozi wangu, alisema alisema na kuongeza kuwa :''Kwa mujibu wa maono yangu, ili kufanikisha kukidhi matakwa ya watu mabadiliko hayo yanapaswa kufanyika.Kwa maana nyingine , sababu ya kusitisha muungano huu ni kukabiliana na mvutano uliopo ambao unaweka kizuizi katika jitihada za serikali.'' Wachambuzi wa masuala ya kisiasa nchini Congo wanasema, huenda  isiwe rahisi kwa Bwana Tschisekedi kufanya mageuzi ya kiuongozi ikizingatiwa kuwa kuwepo kwake madarakani kuna mkono wa mtangulizi wake Joseph Kabila ambaye bado ana ushawishi mkubwa wa kisiasa nchini humo."	https://www.bbc.com/swahili/habari-55258311
health	Virusi vya corona: Fahamu matukio makubwa yaliyofutwa ama kuahirishwa kutokana na corona	Mwaka 2020 ambao umefika ukingoni, utabaki katika historia ya dunia kama mwaka wa janga la virusi vya corona. Japo mlipuko huo ulianza mwishoni mwa 2019, mwaka 2020 ndiyo hasa dunia ilipitia katika machungu yake. Hali ilivyo sasa, ukingoni mwa 2020 ni ya matumaini zaid baada ya kinga kadhaa kuonekana kuwa na ufanisi. Tayari kinga aina ya Pfizer/BioNTech imeshaanza kutolewa nchini Uingereza na mataifa kadhaa duniani yapo mbioni kuanza kutoa kinga kwa wananchi wake. Shughuli nyingi za kiuchumi, kisiasa na hata michezo zinaendelea, japo bado hazijarejea katika kiwango cha kabla ya janga hilo. Hata hivyo miezi ya mwanzoni na mpaka kufikia katikati ya mwaka, hali ilikuwa mbaya, idadi ya maambukizo na vifo ikipanda kila uchao, milango ya kutangamana baina ya watu na mataifa ikawa inafungwa mmoja baada ya mwengine. Kutokana na hali hiyo, matukio kadhaa, madogo na makubwa yaliathirika kwa viwango tofauti, baadhi yakifutwa kabisa, mengine yakibadili utaratibu wa uendeshaji na huku mengine yakiakhirishwa. Haya ni baadhi ya matukio makubwa yaliyoathirika na athari zake. Mwezi Agosti mwaka huu ilipangwa kufanyike uchaguzi nchini Ethiopia. Uchaguzi huu ilitarajiwa kuwa utotoa kipimo halisi cha kukubalika kwa Waziri Mkuu kijana Abiy Ahmed kwa raia wa nchi hiyo. Bw. Abiy aliingia madarakani mwezi Aprili 2018, na punde tu mambo yakaanza kubadilika. Ethiopia ambayo ilikuwa na jina baya la kuminywa kwa demokrasia, maandamano ya upinzani wa jamii ya Waoromo na mgogoro wa mpaka baina yake na Eritrea yote hayo yakapatiwa ufumbuzi. Wafungwa wa kisiasa wakaachiwa, maandamano yakaisha, na baraza la mawaziri likapata uwakilishi mkubwa wa wanawake. Kufikia mwishoni mwa mwaka 2019, mapinduzi hayo yakampatia tuzo ya amani ya Nobel. Hatua iliyokuwa ikisubiriwa baada ya hapo ikawa ni uchaguzi mkuu, hata hivyo virusi vya corona vikatapakaa dunia nzima, na kufikia Mwezi Machi mwaka huu virusi hivyo  vikatangazwa kuwa janga la dunia. Serikali Kuu nchini Ethiopia  kuakhirishwa kwa kura ya mwezi Agosti kutokana na janga hilo. Serikali zote za majimbo nchini humo, isipokuwa kwa jimbo la Tigray ziliridhia kuakhirishwa kwa uchaguzi. Mwezi Septemba, jimbo hilo ambalo lipo chini ya chama cha TPLF likafanya uchaguzi ambao Abiy na serikali ya Addis Ababa ilisema kuwa ni wa haramu. Uchaguzi huo, ukachochea zaidi mgogoro baina ya TPLF na serikali ya Abiy. Toka awali chama cha TPLF kilionekana kutokuunga mkono na kuridhishwa na mapinduzi ya kimfumo ambayo yalikuwa yakiendeshwa na Abiy, hususan kuleta suluhu na nchi ya Eritrea na kuunganisha vyama vya kikabila vilivyounda serikali chini ya muungano wa ERDF toka 1991 kuwa chama kimoja cha siasa cha PP. TPLF, ilikuwa ni mwanachama kinara wa ERDF na toka mwaka 1991 ndiyo waliokuwa vinara kwenye serikali ya Ethiopia. Abiy anatoka katika jamii ya Oromia ambayo ndiyo ilikuwa ikiongoza maandamano dhidi ya serikali. Mabadiliko aliyokuwa akiyatekeleza hayakuwapendeza TPLF ambao waliona kuwa nguvu na ushawishi wao umepotea, huku Abiy kwa upande wa pili akiona kuwa matendo ya TPLF yalikuwa yakionesha dharau dhidi ya utawala wake. Hali ya mambo baina ya pande hizo mbili ilichacha zaidi Novemba 4, baada ya serikali kuu kutuhumu wapiganaji wa chama cha TPLF kushambulia kambi ya jeshi la taifa katika eneo la Tigrinya kwa nia ya kupora silaha. Huo ukawa mwanza wa vita ya wenyewe kwa wenyewe baina ya pande hizo, ambapo kufikia wiki ya kwanza ya Disemba bwana Abiy alitangaza kuwa serikali kuu ilikuwa 'imeshalikomboa' jimbo la Tigray kutoka kwa waasi wa 'TPLF'. Laiti uchaguzi usingeakhirishwa kutokana na mlipuko wa corona, yawezekana mgogoro wa kisisasa nchini Ethiopia usingefikia hali mbaya ambayo imeshuhudiwa mwishoni mwa mwaka huu. Hija na maadhimisho ya pasaka Moja ya matukio makuu katika kalenda za dini kubwa zaidi mbili duniani Uislamu na Ukristo ni Hija ambayo mwishowe hupatikana siku kuu ya Eid al-adha (ama idi ya kuchinja) na siku kuu ya Pasaka ambayo ni kumbukumbu ya kusulubiwa na kufufuka kwa Yesu Kristo. Ibada ya Hija ni moja ya nguzo tano za usilamu na ni lazima kwa kila mwenye uwezo wa kifedha na afya kuitekeleza walau mara moja katika maisha yake. Ibada hiyo hufanyika nchini Saudi Arabia katika miji mitakatifu ya Makka na Madina na katika miaka ya hivi karibuni imekuwa ikifanywa na mpaka watu milioni mbili kwa mkupuo. Mwaka huu, ibada hiyo iliadhimishwa mwishoni mwa mwezi Julai mpaka mwanzoni mwa Agosti, hata hivyo ni watu 1000 tu ndio walioruhusiwa kuitekeleza na si mamilioni kama ilivyozoeleka.  Hatua hiyo ilifikiwa na mamlaka za Saudia ili kuzuia kusambaa kwa maambukizi ikizingatiwa mahujaji hutoka kila pembe ya dunia. Matukio kadhaa ya kumbukizi ya kidini hufanyika wakati wa pasaka kwa takribani juma moja, ambapo Wakristo wa madhehebu mbalimbali duniani hujumuika makanisani na majumbani kuabudu na kusherehekea katika mwezi wa Aprili. Kipindi hicho kwa mwaka huu ndio ilikuwa kilele cha maambukizi katika mataifa mengi duniani. Kutokana na tishio hilo, makanisa mengi duniani yalikuwa yamefungwa huku ibada zikiongozwa kwa njia ya mtandao wa intaneti.  Katika kanisa la Mtakatifu Petro jijini Vatican, Papa Francis aliongoza ibada bila ya kuwepo waumini katika kanisa hilo kubwa lenye uwezo wa kupokea maelfu ya watu. Ibada hiyo ilirushwa mbashara ili mamilioni ya waumini wa kanisa katoliki kuifuatilia wakiwa nyumbani. Haya ndiyo mashindano makubwa zaidi ya michezo ulimwenguni, na mwaka huu yalipangiwa kufanyika nchini Japani mwezi Juni na Agosti. Dalili za kushindikana kwa michuano hiyo zilishaonekana toka mwishoni mwa mwezi wa pili, lakini mpaka kufikia katikati mwa mwezi Machi maafisa kutoka nchi ya Japani ambayo ndio waandaaji wa michuano hiyo pamoja na Kamati ya Kimataifa ya Olimpiki (IOC) walikuwa wakisisitiza kuwa michuano itaendelea kama ilivyopangwa awali. Mataifa kadhaa ikiwemo Canada, Australia na Uingereza yalitishia kujitoa katika mashindano hayo endapo yangefanyika mwaka huu. Machi 24, Japani na IOC wakatangazwa kuhirishwa kwa michuano hiyo kwa kipindi cha mwaka mmoja. Kwa sasa masikio ya wapenzi wa michuano hiyo yanaelekezwa Julai 2021. Kwa ukanda wa Afrika Mashariki, Kenya ndio imekuwa ikiwakilisha vyema, na watu wengi nchini humo huyasubiria mashindano hayo kwa hamu kubwa. Uganda wao hujitokeza mara moja moja huku  Tanzania ikiwa msindikizaji, mara ya mwisho taifa hilo kushinda medali ilikuwa miaka 40 kamili iliyopita mwaka 1980. Suleiman Nyambui na Filbert Bayi wakishinda medali za fedha. Kenya imekuwa ikizoa medali kila baada ya miaka minne hususani kwenye eneo la riadha. Mwaka 2016, jijini Rio Brazil Kenya ilinyakua jumla ya medali 13, kati ya hizo sita zikiwa za dhahabu. Mwaka 2012 jijini London Kenya iliibuka na medali 11, mbili zikiwa za dhahabu. Na mwaka huu pia, kapu la Kenya la medali linategemewa kuendelea kunona. Bingwa asiye mpinzani Eliud Kipchoge anapigiwa upatu kuitetea medali yake ya dhahabu katika mbio za marathon aliyoishinda jijini Rio 2016. Ilikuwa iwe ni mara ya kwanzan katika historia kwa mashindano ya  timu za taifa za kandanda za Ulaya yatafanyika katika nchi 12 tofauti. Hii ni michuano ya pili kwa ukubwa ya kandanda duniani baada ya Kombe la Dunia na hufanyika kila baada ya miaka minne. Mechi ya ufunguzi ilipangwa ifanyika jijini Roma kati ya Italia na Uturuki huku fainali ikipangiwa kuchezwa Wembley, Uingereza. Mfumo huo ulipendekezwa ili kuwa kama alama ya kusherehekea miaka 60 mashindano hayo. Hata hivyo, katikati ya mwezi Machi, waandaaji wa michuano hiyo UEFA walitangaza kuikhirisha kwa mwaka mmoja mpaka mwakani, ili kuruhusu mapambano dhidi ya janga hilo kufanyika. Sasa mashabiki wa kandanda wanasubiria kwa hamu michuano hiyo kufanyika mwakani na ushindani unatarajiwa kuwa mkubwa, timu nne zilizocheza nusu fainali ya Kombe la Dunia 2018 Croatia, Uingereza, Ubelgiji na Ufaransa zinatoka Ulaya. Mwaka 2016, timu ya taifa ya Ureno ambayo haikupigiwa chapuo na wengi iliwaacha mahabiki midomo wazi kwa kunyakua kombe hilo. Inaelekea haya ndiyo yatakuwa nashindano ya mwisho ya Euro kwa nyota wao Cristiano Ronaldo mwenye miaka 34, swali ni kuwa ataweza kuiongoza timu yake kutetea ubingwa?	https://www.bbc.com/swahili/habari-55257876
entertainment	Mpiga picha aliyehatarisha maisha yake kutengeneza makala kuhusu Boko Haram	Mpiga picha wa Nigeria Nelly Ating, ametengeneza makala ya wahanga wa Boko Haram tangu mwaka 2014. Angalia baadhi ya picha alizoweza kuzikusanya katika makala yake.	https://www.bbc.com/swahili/55172438
technology	Wavulana wa Nigeria: Kuanzia kuchukua filamu kwenye simu hadi kuwa maarufu Netflix	Wavulana tisa  katika mji wa Nigeria wa Kaduna walianza kufanya jaribio la kutengeneza filamu za kufikirika mwaka  2016. Waliazima simu za  smartphones kwa watu wa familia zao, na kutengeneza kifaa cha kushikia simu  cha mbao  wakati wanapiga picha za video. Miaka mitatu baadaye, walipiga picha za filamu fupi iliyopendwa, na kuwafanya mamilioni ya watu, waiwemo nyota wa   Hollywood. Mwandishi wa BBC  Damilola Oduolowu alikutana na watengenezaji  hawa wadogo wa filamu nchini Nigeria na hii ni simulizi yao.	https://www.bbc.com/swahili/habari-60288440
religion	Ufaransa yaanza msako dhidi ya makumi kadhaa ya misikiti	"Maafisa nchini Ufaransa wameanzisha msako katika makumi kadhaa ya misikiti na kumbi za sala zinazoshukiwa kuwa na uhusiano na Waislamu wenye itikadi kali. Waziri wa mambo ya ndani Gérald Darmanin ametangaza msako huo , akisema kuwa baadhi ya misikiti inaweza kufungwa iwapo itabainika kuwa inachochea ""kujitenga"". Hii inakuja wiki moja kabla ya kutangazwa wazi kwa sheria mpya ya kupambana na itikadi kali. Msako huu unafanyaika kufuatia mashambulio ya mwezi Oktoba, ambapo waislamu wenye itikadi kali wanalaumiwa kuhusika ,ikiwa ni pamoja na kukatwa kichwa kwa mwalimu wa Ufaransa  Samuel Paty. Katika taarifa kwa wakuuwa usalama wa kikanda iliyoripotiwa na vyombo vya habari vya Ufaransa, Bw Darmanin alisema kuwa kutakuwa na msako maalumu na upelelezi katika misikiti 76 na kumbi za ibada, 16 kati yake zikiwa katika  mkoa wa Paris. Iliagiza ""hatua ya haraka "" kuhusu misikiti 18 kati yake, huku msako wa kwanza ukiwa tayari umefanyika Alhamisi. Katika ujumbe wake wa Twitter alitoa wito wa kuchukuliwa  kwa kile alichokiita ""hatua kubwa na zisizotarajiwa kukabiliana na makundi yenye itikadi kali "". Wakaguzi wa majimbo watachunguza ufadhili wao, mawasiliano ya maimamu wao na uwezekano wa shule za Koran kwa watoto wadogo, limeripoti shirika la habari la  Reuters. Mwandishi wa BBC mjini Paris Hugh Schofield anasema mamlaka ya Bw Darmanin hivi  yamekosolewa hivi karibuni kutokana na mzozo juu ya unyanyasaji wa polisi nchini Ufaransa na mapendekezo ya sheria ya kulinda utambulisho wa maafisa wa polisi. Anwani 76 za misikiti zinazotarajiwa kusakwa na wapelelezi zina maeneo  2,600 tu ya ibada za Waislamu nchini Ufaransa. Bw Darmanin alisema kuwa ukweli unadhihirisha kuwa  ""tuko mbali katika kudhibiti hali ya kusambaa kwa itikadi kali  "" miongoni mwa Waislamu nchini Ufransa. Ufaransa ilishitushwa na kukatwa kichwa kwa mwalimu  Samuel Paty na kuchomwa vifu kwa watu watatu ambao walikufa katika kanisa  kuu la  Nice. Bw Paty  aliuliwa baada ya taarifa juu yake kusambazwa kwenye mitandao ya kijamii akionesha vibonzo vya Mtume Muhammad  katika darasa. Mahakama ya juu iliamrisha kufungwa kwa msikiti Mkubwa wa  Pantin, baada ya kuchapisha video inayompinga Bw Paty. Msikiti huo upo katika eneo linalokaliwa na watu wa kipato cha chini katika eneo la kaskazini -mashariki mji mkuu Paris. Taifa lisilozingatia dini - au  laïcité - ni moja ya nguzo muhimu za  utambulisho wa taifa la Ufaransa . Sheria za Laïcité  kwamba eneo la umma-iwe madarasa, maeneo ya kazi au maeneo ya wizara -yanapaswa kuwa huru dhidi ya dini."	https://www.bbc.com/swahili/55183476
religion	Afrika Kusini yafanya mazishi ya kitaifa kwa ajili ya Askofu mkuu Desmond Tutu	"Ibada ya wafu ya mwanaharakati aliyepinga ubaguzi wa rangi nchini Afrika Kusini Askofu Mkuu Desmond Tutu inafanyika katika Kanisa kuu mjini  Cape Town. Tutu, ambaye ni mshindi wa Tuzo ya amani ya nobel ambaye alisaidia kumaliza utawala wa ubaguzi wa rangi nchini Afrika Kusini, alifariki Jumapili  iliyopita akiwa na umri wa miaka 90. Kifo chake kiliibua majonzi makubwa miongoni mwa raia wa Afrika Kusini. Maelfu wametoa heshima zao za mwisho katika Kanisa kuu la  St George's ambako mwili wake umekuwa ukilazwa katika jeneza la kawaida. Tutu alikuwa mmoja wa watu waliokuwa na msukumo mkubwa nyuma ya vuguvugu la kumaliza sera ya ubaguzi wa rangi na ubaguzi kwa ujumla iliyotekelezwa na serikali ya wazungu wachache  dhidi ya  weusi walio wengi nchini Afrika Kusini kuanzia mwaka 1948 hadi 1991. Rais wa Afrika Kusini  Cyril Ramaphosa asoma wasifu wake mkuu katika mazishi ya kitaifa Jumamosi, ambako watu 100 pekee ndio watakaohururia kwasababu ya masharti ya  kudhibiti maambukizi ya virusi vya corona. Tutu alikuwa amesisistiza kuwa  hapapaswi kuwa na matumizi ya ""majivuno au ya kifahari""  katika mazishi yake na akasema  ""anapaswa kuzikwa katika jeneza la bei ya chini kabisa iwezekanavyo"". Alisema pia kwamba ni maua tu katika kanisa kuu  ""kutoka kwa familia yake  "", kulingana na Wakfu wa  Tutu IP Trust na  the Desmond and Leah Tutu Legacy Majivu ya mwili wake yanatarajiwa kuwekwa nyuma ya madhabahu katika kanisa kuu la  St George mjini Cape Town - Kanisa la Kianglikana ambalo alilihudumia kama Askofu mkuu kwa miaka 35. Awali ilifichuliwa kuwa mwili wa Tutu utachomwa kwa kutumia mbinu ya maji -inayofahamika kama aquamate-iliyoelezewa kama mbinu Rafiki kwa mazingira kuliko kuuchoma kwa moto wa kawaida, PICHA: Watu wengi katika  Cape Town walijitokeza kuupatia heshima mwili wa Tutu ambao umelala ndani ya jeneza. Mwanaume mmoja kwa jina , Wally Mdluli, aliyesafiri kwa baiskeli umbali wa kilomita   zaidi ya 1,000 (maili 620) kutoka upande  Bloemfontein hadi  Cape Town -  alielezea jinsi alivyoomba  msaada kutoka kwa marafiki na familia  wamsaidie kulipia safari yake n ahata alivyolala kweney kituo cha mafuta njiani  alipokuwa akija kwa mazishi. ""Nilihisi nimeridhika baada ya kuliona jeneza. Ni kama roho yake iko ndani yangu,"" alimwambia mwandishi wa BBC  Nomsa Maseko mjini  Cape Town. Tutu alitumia haiba na utambulisho wake wa juu kuzuzungumza wazi dhidi ya ubaguzi wa rangi na unyanyasaji wa watu weusi katika nchi yake, kila mara akisema anazungumzia hivyo kwa misingi ya kidini na sio kisisasa. Baada ya  Nelson Mandela  kuwa rais wa kwanza mweusi wa Afrika Kusini mwaka 1994,Tutu aliteuliwa naye  katika Tume ya ukweli na maridhiano iliyobuniwa kuchunguza uhalifu uliofanywa na wazungu na weusi wakat iwa enzi ya ubaguzi wa rangi. Tutu alitunukiwa Tuzo ya amani ya Nobel mwaka 1984 kwa mchango wake katika mapambano ya kumaliza mfumo wa ubaguzi wa rangi."	https://www.bbc.com/swahili/habari-59846068
health	Uraibu: Ni nini kinaendelea katika ubongo wetu kinachotufanya tuwe waraibu wa kucheza kamari?	"Watu wengi wamegeukia kamari mtandaoni wakati wa janga la corona. Ingawa wengi wanaweza kucheza kamari kama burudani bila kuwa na madhara makubwa, lakini janga hili limesababisha ongezeko la uraibu wa aina hii ya mchezo. Uingereza, kwa mfano, imeshuhudia ongezeko kubwa zaidi la idadi ya wanawake wanaotafuta msaada. Uraibu huu unaweza kusababisha afya ya akili, utambuzi, na matatizo ya uhusiano, na pia kusababisha kufilisika na uhalifu. Tofauti na ulevi wa pombe na dawa za kulevya, dalili ambazo zinaonekana kwa mwili, ulevi wa kamari una dalili zisizo wazi. Nakala yetu mpya, iliyochapishwa katika jarida la Lancet Psychiatry, inakagua utafiti kuhusu uraibu wa kucheza kamari na inatoa mapendekezo juu ya njia bora ya kuzuia na kutibu hali hiyo. Kulingana na makadirio ya hivi karibuni zaidi ya Shirika la Afya Duniani (WHO), katika mwaka wa 2016 hasara ya kila mwaka duniani kote kutokana na wachezaji ilikadiriwa kuwa dola bilioni 400. Mnamo mwaka 2021, Tume ya Kamari ya Uingereza ilikadiria kuenea kwa ugonjwa wa kulazimishwa wa kucheza kamari katika 0.4% ya watu. Uchunguzi mwingine ulionesha kwamba viwango vya juu zaidi vya tatizo la kucheza kamari vilishuhudiwa huko Asia, ikifuatwa na Australasia na Amerika Kaskazini, zenye viwango vya chini zaidi katika Ulaya. Watafiti wameunda mfano wa kamari ili kupima uraibu wa kucheza kamari, kama vile 'Iowa Gambling Task' na 'CANTAB Cambridge Gambling Task'. Ya pili, ambayo inatathmini kufanya maamuzi na kushiriki kamari hatarishi, washiriki wanaulizwa kukisia ikiwa chipu ya manjano imefichwa kwenye kisanduku cha buluu au nyekundu, na uwiano wa masanduku ya bluu na nyekundu hubadilika kwa wakati. Kisha wanaweza kuamua ni alama ngapi za kuweka kamari kwenye chaguo lao. Ikiwa ni sahihi, pointi huongezwa kwa jumla lakini ikiwa wanapoteza, pointi hutolewa. Lazima wawe waangalifu wasije ""banduliwa"", hiyo ni kusema wasipoteze alama zao zote. Jukumu hili husaidia kugundua wacheza kamari ambao wako katika hatari ya kupata tatizo la kucheza kamari, lakini ambao huenda hawapo, hasa ikiwa wanaonyesha dalili za kuhamasishwa. Kupitia programu hizi, utafiti umeonyesha kuwa kamari, kwa watu wenye afya, ni kawaida kati ya watu kati ya umri wa miaka 17 na 27 na hupungua kulingana na umri. Uchunguzi mwingine uliweka wazi kwamba wacheza kamari walio na matatizo ya uraibu huelekea kuongeza uchezaji wao wa kamari baada ya muda na hatimaye kufilisika. Uraibu wa pombe na nikotini pia umehusishwa na kulazimishwa zaidi kucheza kamari. Tafiti za Upimaji kwenye ubongo wa mchezaji zinaonyesha wazi kuwa maeneo kadhaa ya ubongo yanahusishwa na kucheza kamari. Tafiti za Upimaji kwenye ubongo wa mchezaji zinaonyesha wazi kuwa maeneo kadhaa ya ubongo yanahusishwa na kucheza kamari. Utafiti umeonyesha kuwa maeneo muhimu yanayohusiana na kufanya maamuzi hatari ni pamoja na gamba la mbele la ventromedial (linalohusika katika kufanya maamuzi, kumbukumbu, na udhibiti wa hisia), gamba la mbele la obiti (ambalo husaidia mwili kujibu mihemko) na kizio (ambacho hudhibiti mfumo wa neva). Kwa hivyo, wenye uraibu wa kucheza kamari  wanaweza kuonyesha shughuli nyingi katika maeneo haya. Wacheza kamari wanapotazama matokeo ya dau lao, wao pia huonyesha kuongezeka kwa uwezeshaji wa ubongo katika mfumo wa malipo wa ubongo. Na hii inaweza kuwa na nguvu hasa kwa watu walio na uraibu wa kucheza kamari. Vipitisha habari ambavyo husaidia seli za neva kuwasiliana, pia inajulikana kuwa kemikali muhimu katika mfumo wa malipo ya ubongo. Utafiti ulionyesha kuwa wenye uraibu wa uchezaji kamari walikuwa na viwango vya juu zaidi vya msisimko wakati vipitisha habari vilipotolewa katika akili zao, ikilinganishwa na watu wenye afya. Utoaji wa vipitisha habari unaonekana kuongeza shuruti ya kucheza kamari kwa kuongeza viwango vya msisimko, kupunguza vizuizi vya maamuzi hatari, au mchanganyiko wa hayo mawili. Zaidi ya hayo, sehemu ya ubongo ambayo ina jukumu katika mchakato wa utoaji malipo, imeonyeshwa kuhusika katika tabia hatari kwa vijana na watu wazima. Eneo hili lina dopamini nyingi na linapendekeza jukumu la ziada la dopamini katika tabia hatarishi. Hivi sasa, ugonjwa wa uraibu wa kucheza kamari hugunduliwa kwa kutumia mwongozo wa Utambuzi na Takwimu wa Matatizo ya Akili (DSM-5), iliyochapishwa na Chama cha Wanasaikolojia cha Marekani. Taasisi ya Kitaifa ya Ubora wa Huduma ya Afya ya Uingereza (NICE) pia inatayarisha miongozo ya matibabu na udhibiti wa ugonjwa huu, ambayo itachapishwa mwaka wa 2024. Chaguzi za sasa za matibabu ni pamoja na aina fulani za tiba ya utambuzi wa kitabia (ambayo inaweza kuwasaidia watu kubadilisha mwelekeo wao wa mawazo) na vikundi vya kujisaidia. Dawa fulani, kama vile vizuizi teule vya serotonin reuptake (SSRIs), zinaweza kuwa na ufanisi katika kupunguza baadhi ya dalili za ugonjwa wa uraibu wa kucheza kamari, mfano, mfadhaiko. Pia tunajua kwamba vipokezi vya opioid kwenye ubongo husaidia kuchakata zawadi - na kwa muda mrefu vimeshukiwa kuwa vichochezi vya uraibu. Tuligundua kuwa kuna ushahidi kwamba dawa inayoitwa Naltrexone, ambayo huzuia vipokezi vya opioid, inaweza kusaidia baadhi ya watu walio na ugonjwa wa uraibu wa kucheza kamari. Lakini utafiti zaidi unahitajika kabla ya kuwa matibabu ya kawaida. Pia kuna mambo unayoweza kufanya ili kudhibiti kamari yako. Tovuti ya Wizara ya afya ya Well ina taarifa kuhusu huduma zinazopatikana kwa wacheza kamari wenye matatizo. Anatoa ushauri kama vile kulipa bili kabla ya kucheza kamari, kutumia wakati pamoja na marafiki na familia ambao hawachezi kamari, na kushughulikia madeni. Wachezaji pia watakuwa wenye hekima wakiepuka kuona kucheza kamari kuwa njia ya kupata pesa, kuacha kuhangaikia zoea lao la kucheza kamari, na kuepuka kutumia kadi za mkopo kulipia dau. Kama ilivyo kwa masuala yote ya afya ya akili, jambo la msingi ni kupata usaidizi na matibabu ya mapema. Hili ni muhimu hasa ili zawadi za kawaida, kama vile kutumia muda na familia, kwenda matembezini au kufanya mazoezi, ziendelee kuwa za kufurahisha na mfumo wa zawadi ""usitekwe"" na mchezo."	https://www.bbc.com/swahili/habari-61094447
technology	Hivi ndivyo Ulimwengu wa siri wa kutumiana picha za utupu za wanawake mtandaoni bila ridhaa yao unavyoshamiri duniani	"Maelfu ya wanawake wanakabiliwa na vitisho na ulaghai kutoka kwa watu wasiojulikana baada ya maelezo yao ya binafsi, picha zao za faragha na video walizochapisha kwenye jukwaa la mtandao wa kijamii wa Reddit. BBC imefichua mtu aliyekuwa nyuma ya moja ya vikundi hivi. ""$6 kwa picha zake za utupu, nitumie ujumbe DM."" ""Nina video zake ambazo ninataka kuuza."" ""Tutamfanya nini?"" Kuangalia picha na maoni mtandaoni kumeniacha mgonjwa. Kulikuwa na maelfu ya picha. Utiririshaji wa picha za wanawake walio  watupu bila nguo au waliovalia kiasi unaoonekana kutokuwa na mwisho. Chini yake, wanaume hao walichapisha maoni mabaya, ikiwa ni pamoja na vitisho vya ubakaji. Mengi yalikuwa maoni machafu kutumwa hapo. Kidokezo kutoka kwa rafiki yangu kilimuongoza kwenye picha hizi. Moja ya picha zake zilichukuliwa kutoka Instagram na kuwekwa kwenye Reddit. Hakuwa uchi, lakini hata hivyo, iliwekwa pamoja na  lugha ya ngono na ya kudhalilisha. Nilichopata ni soko. Mamia ya watu ambao hawakujulikana walijitolea kutumiana, kubadilishana na kuuza picha chafu na kila kitu kilionekana kuwa kilitoka bila idhini ya wanawake waliopigwa picha. Ilikuwa kama mageuzi mapya ya kile kinachoitwa ponografia ya kulipiza kisasi, ambapo mambo binafsi ya faragha huwekwa mtandaoni bila idhini, kwa kawaida na washirika wa zamani wenye hasira za kuachana Sio tu kwamba picha hizi za faragha zilitumwa miongoni mwa maelfu ya hadhira, lakini wanaume, waliojificha nyuma ya kivuli cha kutokujulikana, waliunganishwa pamoja ili kufichua utambulisho halisi wa wanawake hawa, zoezi linalojulikana kwa Kiingereza kama doxing. \n\nAnwani zao, nambari za simu, na majina ya kwenye mitandao ya kijamii walipeana mtandaoni na wanawake hawa baadaye walilengwa na maoni machafu ya kingono, vitisho na ulaghai.\n\nNilihisi kama nilikuwa nimejikwaa kwenye kona yenye giza sana ya mtandao, lakini yote haya yalikuwa yakifanyika kwenye jukwaa kubwa la mitandao ya kijamii. Inajielezea kama ""ukurasa wa mbele wa mtandao"". Ina hadhira ya takriban watumiaji milioni 50 kila siku duniani kote kwa kuwaruhusu watu waanzishe na kudhibiti mijadala, Reddit katika kipengele  kinachojulikana kama ""subreddits,"". \n\nSubreddits nyingi hazina madhara, lakini Reddit ina historia ya kukaribisha maudhui ya ngono yenye utata. Mnamo mwaka wa 2014, idadi kubwa ya picha za binafsi za watu mashuhuri zilitumwa kwenye wavuti, na miaka minne baadaye, Reddit ilifunga kikundi kilichotumia teknolojia ya ""deepfake"", aina ya akili ya bandia ili kuweka juu picha ya watu mashuhuri kwenye video za ngono. Ili kukabiliana na mizozo hii, kampuni hiyo yenye makao yake makuu nchini Marekani ilianzisha sheria kali zaidi na ikaimarisha marufuku yake ya kuchapisha au kutishia kuchapisha maudhui ya kingono au ya fargha kutoka kwa watu bila ridhaa yao. Nilitaka kuelewa jinsi picha za fargha  za wanawake zilivyoendelea kutumwa kwenye Reddit na ni athari gani walipata wanawake walioathiriwa. Kisha nilitaka kujua ni nani alikuwa nyuma ya haya yote. Marufuku ya Reddit haikufanya kazi. Kulikuwa na dazeni za subreddits zilizojitolea kutuma picha za faragha za wanawake kutoka kote Uingereza. Ya kwanza ililenga wanawake wa Asia Kusini na ilikuwa na watumiaji zaidi ya 20,000, ambao wengi wao walionekana kuwa wanaume kutoka jamii moja na kuna maoni ya Kiingereza, Kihindi, Kiurdu na Kipunjabi. Niliwatambua baadhi ya wanawake kwa sababu walikuwa na wafuasi wengi kwenye mitandao ya kijamii. Baadhi hata mimi binafsi niliwajua. Mwanamke mmoja tuliyewasiliana naye anasema sasa anapokea jumbe za ngono kwenye mitandao yake ya kijamii ""kila siku"", baada ya kundi hilo kuchapisha picha yake akiwa na blauzi iliyofunika kifuani tu kwenye Instagram sambamba na maoni kuhusu kumbaka. Wanaume kwenye subreddit pia walikuwa wakituma na kuuza picha za uchi za wanawake. Picha hizi zilionekana kama selfie ambazo zilitumwa kati ya wapenzi wao na hazikukusudiwa kutumiwa na umma. Pia kulikuwa na video ambazo ilionekana kuwa wanawake hao walikuwa wamerekodiwa kwa siri wakati wa tendo la ndoa. Ujumbe mmoja ulikuwa na picha za mwanamke aliye uchi akifanya ngono ya mdomo. ""Je, kuna mtu yeyote aliye na video ya hii?"" mtumiaji asiyejulikana aliuliza, ""Nina jalada lake lote kwa $ 6,"" mwingine alijibu. ""Mitandao yao ikoje?"" aliuliza wa tatu. Ayesha - sio jina lake halisi - aligundua video zake zikitumwa kwenye subreddit mwaka jana. Anaamini kuwa mpenzi wake wa zamani alimpiga picha kwa siri. Sio tu kwamba ilibidi ashughulikie uaminifu wake ukivunjwa, lakini pia alilazimika kukumbana na wimbi la unyanyasaji na vitisho kwenye mitandao ya kijamii wakati maelezo yake ya kibinafsi yalipowekwa kwenye jukwaa hilo. ""Usipofanya mapenzi na mimi, nitawatumia wazazi wako. Nitakuja kukuchukua... Usipokubali kufanya mapenzi na mimi, nitakubaka."" Wanaomfuatilia pia walijaribu kumtusi ili kupata picha zake zaidi. ""Mimi ni Mpakistani, na si sawa katika jamii yetu kufanya mapenzi kabla ya ndoa au kitu kama hicho, hilo halikubaliki,"" anasema. Aisha aliacha kujumuika au hata kuondoka nyumbani na hatimaye akajaribu kujiua. Baada ya jaribio lake la kujiua, ilimbidi kuwaambia wazazi wake kilichotokea. Mama yake na baba yake waliingia kwenye msongo wa mawazo, anasema.\n\n""Niliona aibu sana kwa kila kitu kilichokuwa kikiendelea na kuwaweka katika hali hii,"" aeleza.\n\nAisha aliwasiliana na Reddit mara kadhaa. Kuna muda, video iliondolewa mara moja, lakini ilichukua miezi minne kuondoa nyingine. Na hakuishia hapo. Maudhui yaliyoondolewa tayari yalikuwa yametumwa kwenye tovuti nyingine za mitandao ya kijamii, hatimaye kuonekana tena kwenye subreddit ya awali mwezi mmoja baadaye. Sehemu ndogo iliyomwaibisha na kumnyanyasa Aisha iliundwa na kusimamiwa na mtumiaji anayeitwa Zippomad, jina ambalo hatimaye lingetoa fununu ya mahali alipokuwa. Kama msimamizi, Zippomad alitakiwa kuhakikisha kuwa kikundi chake cha majadiliano ya subreddit kinafuata sheria za Reddit. Lakini alifanya kinyume. Tangu BBC ilipoanza kumfuatilia kwa mara ya kwanza ameunda akaunti mpya mara tatu, baada ya jina la awali kufungwa na Reddit kwa sababu ya malalamiko. Kila akaunti mpya alitumia tofauti ya jina moja, ikiwa ni pamoja na matusi ambayo yanakera sana kurudiwa. Kila moja ilikuwa na maelfu ya watumiaji. Biashara ya picha za utupu imeenea kiasi kwamba wataalam wa unyanyasaji mtandaoni wanaipa jina: utamaduni wa mkusanyaji.\n\nClare McGlynn, profesa wa sheria katika Chuo Kikuu cha Durham nchini Uingereza na mtaalamu wa aina hii ya unyanyasaji mtandaoni, anasema: ""Hili sio jambo la wapotoshaji au wa ajabu wanaofanya hivi. Kuna wengi  na kuna makumi ya maelfu ya wanaume"". Anasema kuwa wanaume wengi wanaohusika hupata hadhi katika jamii hizi kwa kukusanya mikusanyiko mikubwa ya picha bila idhini. Uhifadhi huu wa kupita kiasi unaweza kufanya iwe vigumu kuondoa, kama Ayesha aligundua wakati video zilizoondolewa zilichapishwa tena kutoka kwa mikusanyiko mingine.\n\nWanawake saba ambao walijaribu kuondoa picha zao kutoka Reddit waliniambia hawakuhisi kampuni hiyo ilikuwa ikifanya vya kutosha kusaidia. Reddit ilituambia kwamba iliondoa zaidi ya picha 88,000 za ngono zisizo na ridhaa mwaka jana na inasema inalichukulia suala hilo ""kwa uzito mkubwa."" Inasema hutumia zana za kiotomatiki za moja kwa moja na ina wafanyikazi waliojitolea kutafuta na kuondoa picha za faragha zilizochapishwa bila ruhusa. ""Tunajua tuna kazi zaidi ya kufanya ili kuzuia, kugundua na kuchukua hatua kwa yaliyomo kwa haraka na kwa usahihi zaidi, na sasa tunawekeza katika timu zetu, zana na michakato ili kufikia lengo hili,"" msemaji wa kampuni alisema. Kama makampuni ya teknolojia, sheria ya Uingereza inapigania kuwalinda wanawake dhidi ya kutumwa picha zao za binafsi mtandaoni. Mtu asiyemfahamu alipowasiliana na Georgie na kumwambia kwamba picha zake chafu zilikuwa zimetumwa mtandaoni, alienda polisi. Alijua kwamba mtu mmoja tu ndiye angepaswa kuzifikia. ""Siwezi hata kuhesabu ni watu wangapi wanaweza kuwa wameona tayari. Na hakuna njia ya kuwazuia watu zaidi kuona,"" anasema. Mpenzi wake wa zamani alimtumia ujumbe mfupi akikiri kwamba alituma picha hizo, lakini anasema alimwambia ""hakuwa na nia ya kuniumiza au kuniaibisha."" Alitaka kumfuatilia Zippomad, mtumiaji wa Reddit aliyeunda jukwaa lililolenga wanawake wa Asia Kusini, akiwemo Ayesha. Nilipoangalia historia yake kwenye tovuti, hakukuwa na majina halisi, anwani za barua pepe au picha. Jina lake la mtumiaji pekee ndilo lililotoa kidokezo kwa yeye ni nani, kwa hiyo niliwasiliana naye kwa kutumia akaunti fake na kujitolea kuinunua. Alikubali kukutana na mwandishi wetu wa siri hatimaye alikutana uso kwa uso na mwanamume aliyeunda jukwaa hilo ambapo faragha nyingi za wanawake zilikuwa zimekiukwa. Jina lake ni Himesh Shingadia. Ana elimu ya chuo kikuu na anafanya kazi kama meneja katika kampuni kubwa. Hakutarajia angepatikana hata kidogo. Baada ya kuwasiliana na kipindi cha Panorama cha BBC, Shingadia alifuta subreddit yake. Katika taarifa, anasema kundi hilo lilinuia ""kuthamini wanawake wa Asia Kusini."" Kutokana na wingi wa watumiaji, anasema aligundua haiwezi kusimamia kongamano hilo. Anasema hakuwahi kutuma maelezo ya faragha ya mtu yeyote au kufanya biashara ya picha mwenyewe na anasema alisaidia kuondoa maudhui ya ngono alipoulizwa na wanawake. ""Zippomad anaona aibu sana kwa matendo yake, hii haionyeshi utu wake halisi,"" taarifa hiyo ilisoma. Reddit pia iliondoa vikundi vingine kama hivyo Hiyo ina maana kwamba karibu picha za wanawake elfu moja hatimaye zimeeondolewa lakini hiyo ni faraja kubwa baada ya maumivu ya kufichuliwa bila ridhaa."	https://www.bbc.com/swahili/articles/cmj3j7mn66do
business	Jeff Bezos anadaiwa kumiliki boti ya kifahari yenye thamani ya dola milioni 500	"Habari kwamba Jeff Bezos amenunua boti walioiita ""superyacht"" imeamsha hamu katika ulimwengu wa siri wa watandawazi matajiri . Wataalam wanasema biashara ya boti hizi imekuwa ikiongezeka kwa miaka, hata wakati wa kushuka kwa uchumi wa ulimwengu unaosababishwa na janga virusi vya corona. Jeff Bezos, mwanzilishi wa Amazon , na mtu  tajiri zaidi duniani, ameshuhudia utajiri wake ukichuoa mara mbili zaidi tangu mwaka 2017, mfuko wake ulituna zaidi mwaka jana kutokana na watu wengi zaidi kugeukia kwenye utaratibu wa manunuzi kupitia mtandao. Si Bezos pekee. Matajiri wakubwa duniani wameshuhudia utajiri wao ukipanda miaka ya hivi karibuni. Na kupitia hayo yote, soko la meli  limeendelea kukua, wataalamu wanasema wakieleza  linakua kubwa kadiri zinapopata umaarufu. Kulingana na wataalam na madalali, mwaka 2020 walishuhudia boti zaidi zikiuzwa kuliko hapo awali, na 2021 iliweka tena kuvunja rekodi za mauzo. Chombo hicho cha futi 416 (mita 127) kinatengenezwa Uholanzi na kampuni ya Oceanco, kwa mujibu wa wasifu mpya wa Bezos uliochapishwa na Bloomberg News. Inakadiriwa kugharimu karibu dola za Kimarekani milioni 500, pesa ndogo sana mtu kama yeye tajiri zaidi duniani, ambaye utajiri wake ulishawahi kupanda na kufikia dola bilioni 13 kwa siku moja mwaka 2020. Inakadiriwa utajiri wake sasa una thamani ya karibu dola bilioni 200. Mradi wake wa boti , unaofahamika kama Y721, utamalizika mwezi ujao, kwa mujibu wa Bloomberg, inasemekana kuwa Bezos aliweka oda miaka kadhaa iliyopita, kwani meli kama hizi hutengenezwa kwa miaka takribani mitano. Oceanco, mtengenezaji wa boti hiyo , hajazungumza lolote kuhusu mradi huo. Awali walitengeneza boti aina ya Black Pearl ya ukubwa wa futi 350, boti ya pili kwa ukubwa duniani. Jeff Bezos:  awa mtu wa kwanza kuwa na utajiri wa zaidi ya dola bilioni 200 Mambo matano unayopaswa kujua kuhusu bilionea namba moja duniani Vyombo hivi vya majini mara nyingi hununuliwa na mashirika kisha hukodishwa na wamiliki wa kampuni, hali inayofanya kuwa vigumu  kusema boti ipi inamilikiwa na nani. Katika bandari maarufu za ujenzi wa meli, kama ile ya Uholanzi ambapo Oceanco ipo, watu watajaribu kufuatilia nambari za mkia za ndege binafsi kwa jaribio la kujua ni mabilionea gani wamefika kutembelea boti yao ya baadaye. Suala kubwa hapo ni faragha katika suala la umiliki wa boti, anasema Tucker ''soko la siri''. Mark Zuckerberg na Bill Gates, mabilionea katika nyanja ya teknolojia wanadaiwa kuwa na boti hizo. ""Hizi ni mali binafsi na moja ya sababu zinanunuliwa kwa faragha,"" anasema Tucker. Faragha pia hutoa ulinzi wa usalama, si suala dogo kwa watu matajiri zaidi ulimwenguni. Lakini licha ya umaarufu unaozidi kuongezeka, matajiri  wanaweza kutaka kuweka mali zao katika hali ya usiri siku hizi."	https://www.bbc.com/swahili/habari-57112002
business	Nchi 10 tajiri zaidi barani Afrika	Bara la Afrika linatajwa kuwa maskini zaidi duniani, huku umaskini wa bara hilo ukichangiwa na hali ya uchumi kuyumba, ukosefu wa usalama, ufisadi, vita vya wenyewe kwa wenyewe na vitendo vya kigaidi katika bara hilo. Shirika la Fedha Duniani IMF na Benki ya Dunia, katika ripoti ya pamoja iliyochapishwa mwishoni mwa 2021, zimetangaza nchi 10 tajiri zaidi barani Afrika. Misri imekuwa nchi ya kwanza barani Afrika kuwa na ukuaji wa juu wa uchumi  kulingana na ripoti hiyo. Mapato ya kila mwaka ya Misri ni $1.38 trilioni. Misri ina jumla ya watu milioni 102, na nchi hiyo inategemea kilimo, uchimbaji madini na utalii. Nigeria, ambayo ni ya pili  kwa utajiri  barani Afrika, ina pato la taifa la dola trilioni 1.14.\nNigeria ina jumla ya watu milioni 206.1, ikiifanya kuwa nchi yenye watu wengi zaidi Afrika \nUchumi wa Nigeria unategemea mafuta na kilimo. Afrika Kusini, ambayo ni nchi tajiri zaidi barani Afrika, inaorodheshwa ya tatu ikiwa na pato la taifa (GDP), inayofikia dola bilioni 861.93 kwa mwaka. Nchi hiyo ina watu 59,899,576, uchumi wake unategemea madini , hususan dhahabu  na mali asili nyingine. Algeria ni nchi ya tatu tajiri  zaidi barani Afrika, na pato la taifa  (GDP) ni dola bilioni 532.57. Nchi hiyo ina watu 44,911,520 na uchumi wake unategemea mafuta na gesi asilia inayouzwa nje ya nchi. Morocco, ambayo iko Afrika Kaskazini na inashikilia  nafasi ya nne kati ya nchi 10 tajiri zaidi barani Afrika na Pato la Taifa (GDP) la nchi hiyo ni dola bilioni 302.77. Nchi hiyo  ina wakazi 37,462,423 na uchumi wake unategemea kilimo, madini na utalii. Ethiopia, ambayo iko Afrika Mashariki na kushika nafasi ya sita kati ya nchi tajiri zaidi barani Afrika, ina Pato la Taifa la $298.57 bilioni kwa mwaka. Ethiopia ina wakazi milioni 115 na uchumi wake unategemea Kilimo . Kenya, ambayo inapatikana eneo la Afrika Mashariki na imeorodheshwa ya saba miongoni mwa kumi tajiri zaidi barani Afrika, ina Pato la Taifa la kila mwaka la $269.29 bilioni.  Kenya ina watu 54,039,625, na uchumi wake unategemea kilimo, utalii na biashara. Angola, ambayo iko eneo la kati mwa Afrika, inaorodheshwa ya nane miongoni mwa nchi kumi tajiri zaidi barani Afrika. Ina Pato la Taifa la kila mwaka la bilioni 217.97 za Kimarekani. Angola ina jumla ya watu 35,601,398, na uchumi wake  unategemea mafuta na madini. Ghana, ambayo ipo magharibi mwa Afrika inaorodheshwa ya tisa miongoni mwa nchi 10 tajiri zaidi  katika bara la Afrika ina jumla ya  pato la dola bilioni 193.63 kwa mwaka. Ghana ina watu 33,483,283, na uchumi wake unategema uzalishaji wa viwanda kama vili teknolojia na uchukuzi. Hatimaye, Sudan, ambayo ipo katika eneo la Afrika Mashariki, inaorodheshwa ya 10 miongoni mwa nchi tajiri barani Afrika, ikiwa na pato la taifa la dola bilioni 189.87 za Kimarekani kwa mwaka. Sudan ina watu 46,888,316, na uchumi wake unategemea mafuta na kilimo. Ripoti  hiyo ilisema kuwa bara la Afrika lina mali asili nyingi, lakini nchi katika bara hilo zinatumia mali hizo kuzua vita, ufisadi na misukosuko ya kisiasa ambayo imechangia masuala haya.	https://www.bbc.com/swahili/articles/c1d557dmlnxo
politics	Waziri Mkuu wa Sudan Abdalla Hamdok ajiuzulu baada ya maandamano makubwa	"Waziri Mkuu wa Sudan Minister Abdalla Hamdok ametangaza kujiuzulu wiki chache baada ya kurejeshwa madarakani katika mkataba wenye utata na majeshi. Wanajeshi walichukuwa madaraka Mwezi Oktoba na kumweka Bw.Hamdok chini ya kifungo cha nyumbani, lakini akarejeshwa madarakani baada ya kufikia mkataba wa kugawana na kiongozi wa mapinduzi. Waandamanaji walipinga makubaliano hayo, wakishinikiza utawala kamili wa kisiasa  na kiraia. Kujiuzulu kwake kunafuatia  siku nyingine ya maandamano, ambapo madaktari walisema takribani watu wawili waliuawa. Katika hotuba iliyooneshwa kwenye televisheni,Bw. Hamdok alisema Sudan iko katika ""kipindi hatari ambacho kinatishia ustawi wake kwa jumla "". Alisema  alijaribu kila awezalo kuzuia nchi ""kutumbukia kwenye janga "", lakini ""licha ya yote yaliyofanywa kufikia uwiano... hilo halijafanyika "". "" Niliamua kurudisha jukumu hilo na kutangaza kujiuzulu uwaziri mkuu, na kutoa nafasi kwa mwanaume au mwanamke mwingine wa nchi hii adhimu ili... kuisaidia kupita kile kilichosalia cha kipindi cha mpito kwa nchi kuelekea utawala wa kidemokrasia ya kiraia,"" aliongeza kusema. Viongozi wa kijeshi walikubali shingo upande makubaliano ya kugawana madaraka yaliyolenga kupeleka nchi katika utawala wa kidemokrasia kufuatia maandamano makubwa yaliyochangia kuondolewa madarakani kwa rais wa muda mrefu  wa Sudan Omar al-Bashir mwaka 2019. Chini ya mkataba uliyofikiwa na Bw. Hamdok mwezi Novemba, waziri mkuu aliyerejeshwa madarakani alitakiwa kuongoza baraza la mawaziri hadi uchaguzi utakapofanyika. Lakini haikubainishwa utawala mpya wa kiraia utakuwa na uwezo kiasi gani, na waandamanaji walisema kuwa hawataki wanajeshi. Maelfu ya watu walimiminika katika barabara za mji mkuu Khartoum na  mji wa Omdurman siku ya Jumapili. Waandamanaji waliimba ""madaraka kwa raia"" na kutoa wito kwa jeshi kuachana na siasa. Katika mitandao ya kijamii, wanaharakati wamesema 2022 itakuwa ""mwaka wa kuendelea kwa upinzani"". Zaidi ya watu 50 wameuawa kwenye maandamano tangu mapinduzi hayo, ikiwa ni pamoja na angalau wawili siku ya Jumapili, kulingana na Kamati Kuu ya Madaktari wa Sudan wanaounga mkono demokrasia. Kiongozi wa mapinduzi Jenerali Abdel Fattah al-Burhan ametetea mapinduzi ya Oktoba mwaka jana, akisema jeshi lilichukua hatua ya kuzuia vita vya wenyewe kwa wenyewe vilivyokuwa vinatishia kuzuka. Anasema Sudan bado inajitolea kwa mpito kwa utawala wa kiraia, na uchaguzi umepangwa kufanyika Julai 2023. Januari 1 iliadhimisha Siku ya Uhuru wa Sudan lakini kuna mambo machache ya kusherehekea nchini humo kwa sasa. Kujiuzulu kwa Waziri Mkuu Abdalla Hamdok ni pigo kubwa kwa viongozi wa kijeshi ambao walidhani makubaliano na Bw Hamdok yangewaridhisha waandamanaji na kuhalalisha kusalia kwao mamlakani. Ni wazi mahesabu hayo hayakuwa sahihi. Lakini ina maana kwamba jeshi sasa liko madarakani, na hivyo kurudisha nyuma mafanikio yaliyopatikana wakati nchi hiyo ilipojaribu kurejea katika utawala wa kiraia. Mgogoro wa sasa wa kisiasa unatishia kuirejesha Sudan katika miaka ya utawala wa kimabavu wa kiongozi wa zamani aliyeondolewa madarakani Omar Al Bashir. Pia kuna hofu ya nchi hiyo kutengwa tena kimataifa, Marekani ikiwa tayari imeashiria kuwawekea vikwazo wale wanaohujumu kurejelewa kwa utawala wa kiraia."	https://www.bbc.com/swahili/habari-59856167
sports	‘Blaze’: Je unadhani una kasi zaidi ya mtoto huyu?	Rudolph ‘Blaze’ Ingram, mwenye umri wa miaka 7 hivi sasa alianza kukimbia akiwa na miaka mitatu pekee baada ya kuangalia mashindano ya Olimpiki na babake. Kasi yake kwa sasa anapokimbia mbio za 100m ni sekundi 13,48 tu.	https://www.bbc.com/swahili/habari-47288349
business	Coronavirus: Athari za kiuchumi za mashirika ya ndege Afrika	"Mashirika ya ndege Afrika yamepoteza $ 40m tangu kutokea kwa mlipuko wa virusi vya corona nchini China mnamo Februari, kulingana na Shirika la kimataifa la usafiri wa anga IATA. Shirika la ndege kubwa barani  Afrika Ethiopia Airlines limekataa  kufuta safari za ndege kwenda China licha ya kuongezeka kwa shinikizo kutokana na kuzuka kwa coronavirus. Kwa kulinganisha, Shirika la ndege la Afrika Kusini, South African Air ways, Royal Air Maroc, Air Tanzania, Air Mauritius, EgyptAir, RwandAir na Kenya Airways zote zimesimamisha safari za kwenda na kutoka China. Lakini mkurugenzi mtendaji wa shirika la ndege Ethiopia Tewolde Gebremariam alisema Jumatano kwamba kuahirisha safari za ndege kwenda China si suluhisho la kupambana na kusambaa kwa virusi vya corona. Shirika la habari la Xinhua limeripoti. Aliongeza kuwa si haki kuitenga China kwasababu ya virusi. ""Kuruka moja kwa moja kwa China haimaanishi kuwa virusi vya corona , kwa sababu abiria kutoka China wanaweza kusafiri kwenda nchi za kiafrika kupitia njia nyingine nyingi.'' Alieleza mkuu huyo. Bwana Tewolde alisema Shirika la Ethiopia limeathiriwa na virusi kama mashirika mengine, akionesha kupungua kwa 20% ya mahitaji. Athari za kiuchumi Makamu wa rais wa IATA, Rafael Kuuchi, aliiambia BBC kuwa upotevu wa mapato katika soko la usafiri wa anga kwa kiasi kikubwa kumetokana na kuahirisha safari za ndege kuelekea China. Anasema madhara ya kiuchumi yanakuwa mabaya zaidi kwa mashirika ya ndege ya Afrika, ambapo mwaka jana yalipata hasara ya pauni milioni 78. Mpaka sasa Misri, Tunisia, Morocco,Algeria, Nigeria na Senegal. Shirika la afya duniani (WHO) limeonya kuwa nchi zilizo na mfumo mbaya wa afya huenda zikashindwa kukabiliana na mlipuko wa virusi vya corona hasa Afrika. Visa vya maambukizi ya virusi vya corona vimeendelea kuenea duniani, ina maana kuwa mashirika ya ndege muda mfupi ujao yatawawia vigumu kujiendesha na kusababisha kuwapunguza kazi mamia ya wafanyakazi wake."	https://www.bbc.com/swahili/habari-51747925
health	Virusi vya corona: Je ni habari gani hizi zinazotoa matumaini kuhusu tiba ya corona?	Ni miezi mitatu tangu shirika la afya duniani WHO kutangaza kwamba kusambaa kwa virusi vya Covid-19 kumesababisha janga. Ilikuwa tarehe 11 mwezi Machi na tangu wakati huo tafiti chungu nzima zimezinduliwa kuhusu tiba ya ugonjwa huo. Ukweli ni kwamba tayari hatua kubwa zimeafikiwa katika utafutaji wa tiba ya maradhi hayo. Maabara zilizopo katika mataifa tofauti duniani zimeanza kuchunguza takriban tiba 150. Baadhi yake tayari zilikua zikiuzwa katika maduka ya dawa na sasa zinafanyiwa vipimo iwapo zinaweza kutibu ugonjwa huo. WHO imekuwa ikizifanyia majaribio dawa zinazoleta matumaini kwa mgonjwa. Hatua tatu zinazochunguzwa: Dexamethasone, dawa ya kwanza ambayo imeonekana kuokoa maisha ya watu walio na Covid-19 imebainika kuwa hatua kubwa katika vita dhidi ya corona. Vipimo vya mapema vimeonesha kwamba dawa hiyo ya bei nafuu  hupunguza hatari ya kifo kwa thuluthi moja miongoni mwa wagonjwa ambao wanahitaji mashine za kuwasaidia kupumua  na moja kwa tano miongoni mwa wagonjwa ambao wanalazimika kutumia oksijeni. Maambukizi ya virusi vya corona husababisha uvimbe  mwilini wakati kinga inapojaribu kukabiliana navyo. Hali hiyo inaweza kusababisha mfumo wa kinga mwilini ulio dhabiti  na ni utendaji huo ambao unaweza kusababisha madhara makubwa kwa mgonjwa. Dawa ya Dexamethasone hukabiliana na tatizo hilo. Majaribio ya dawa ya remdesivir, inayotumika kutibu virusi vya ukimwi, pia yameonesha matumaini . Dawa hiyo ilitengenezwa kwa lengo la kutibu Ebola. Majaribio yaliofanywa nchini Marekani miongoni mwa zaidi ya watu 1,000 duniani  yamebaini kwamba  remdesvir ilipunguza muda wa dalili kujitokeza kutoka siku 15 hadi siku 11. Katika utafiti huo, baadhi ya wagonjwa walipewa tiba hiyo huku wengine wakipokea dawa kama hiyo lakini bandia. Ni mojawapo ya dawa nne  katika majaribo hayo ya WHO na mtengenezaji wake Gilead pia anafanya majaribio. Hatahivyo huku remdesvir ikiwa inaweza kusaidia mtu kupona na hata kuzuia watu kutibiwa katika chumba cha wagonjwa mahututi, tafiti kufikia sasa hazijatoa ishara zozote kwamba inaweza kutibu virusi vya corona. Dawa za kukabiliana na virusi vya HIV zinadaiwa kuwa na uwezo mkubwa katika awamu za kwanza za ugonjwa na kuzuia utendakazi wa dawa hizo wakati ugonjwa huo upo katika awamu za mwisho. Japokuwa mengi yamesemwa kuihusu, kuna ushahidi mchache kwamba baadhi ya dawa za HIV kama vile Lopinavir na ritonavir, huenda zikawa na uwezo wa kutibu virusi vya corona. Matokeo yake yanaonesha kwamba zinaweza kufanyakazi katika maabara lakini majaribio dhidi ya wanadamu yamekuwa na matokeo mabaya. Mchanganyiko huo haukuimarisha hali ya mtu kuweza kupona, kupunguza idadi ya vifo ama hata kupunguza viwango vya virusi hivyo  miongoni mwa wagonjwa wa corona walio katika hali mbaya. Hatahivyo tangu majaribio hayo yafanyiwe wagonjwa walio katika hali mahututi { robo ya wagonjwa hao walifariki}  Huenda maambukizi yalikuwa katika awamu ambayo dawa hizo zilishindwa kuyadhibiti. Dawa  za malaria ni miongoni mwa dawa zinazofanyiwa majaribio na shirika la Afya duniani . Chloroquine na , hydroxychloroquine  zinaweza kuwa na nguvu za kukabiliana na virusi  mbali na kutuliza mfumo wa kinga mwilini. Baadhi ya watu wanaamini kwamba dawa hizo zinaweza kufanya kazi kama tiba mbadala ya corona , kutokana na madai yaliotolewa na rais wa Marekani Donald Trump , lakini kuna ushahidi mchache kuhusu uwezo wake. Hydroxychloroquine pia hutumika kama tiba ya kutibu baridi yabisi  kwasababu inasaidia kudhibiti kinga. Majaribio ya mapema yaliofanyika katika maabara yameonesha zinaweza kukabiliana na virusi hivyo lakini kuna wasiwasi mwingi kuhusu matumizi yake dhidi ya ugonjwa huo. Matokeo ya utafiti mwengine kutoka katika majaribio hayo ya Recovery yanayofanywa na Uingereza umebaini  kwamba hydroxychloroquine haifanyi kazi kama tiba ya Covid-19  hivyobasi  imeondolewa katika utafiti huo. WHO awali ilikuwa imefutilia mbali majribio dhidi ya dawa hiyo baada ya utafiti mkubwa katika jarida la Lancet kubaini kwamba matumizi ya dawa hiyo yanaweza kusababisha matatizo ya moyo  na hata kuongeza uwezekano wa mtu kufariki. WHO inasema kwamba hakuna maelezo sahihi ya ushahidi kuhusu uwezo wake. Watu wanaopona maambukizi hupata antibodies  katika damu yao, kufautia makabiliano dhidi ya virusi hivyo. Wazo ni kuchukua eneo la damu lililo na antibodies  na kumpatia mgonjwa. Marekani tayari imefanikiwa kuwatibu wagonjwa 500 na kile kinachojulikana kama plasma  na mataifa mengine pia yameanza kutumia njia hiyo. Ni mapema mno kujua ni lini tutapata tiba itakayotibu corona. Hatahivyo katika kipindi cha miezi ijayo ni muhimu kuanza kupata matokeo ya majaribio hayo. Ni mapema sana kujua iwapo tutapata chanjo ambayo itazuia maambukizi badala ya kuyatibu. Hii ni kwasababu madaktari wanafanyia utafiti dawa ambazo tayari zimetengenezwa na zinajulikana kuwa salama kwa matumizi ya binadamu, huku utafiti wa kutafuta chanjo ukianza kuanzia mwanzo. Dawa nyengine mpya za kutibu corona zinafanyiwa majaribio katika maabara, lakini haziko tayari kujaribiwa katika wanadamu. Mojawapo ya sababu za wazi ni kwamba itaokoa maisha, lakini pia inaweza kuruhusu kuondolewa kwa amri za kutotoka nje iliowekwa katika mataifa mengi. Uwepo wa tiba madhubuti  utafanya virusi vya corona kutokuwa na athari mbaya. Iwapo watu katika hospitali watazuiwa kufikia wakati ambapo watahitaji mashine za kupumua, kutakuwa na hatari chache za ukosefu wa vyumba vya wagonjwa mahututi kwa kuwa kutakuwa na udhibiti wa idadi ya watu watakaotumia vyumba hivyo.	https://www.bbc.com/swahili/habari-53251923
health	"David Sinclair: Mwanasayansi anayedai “uzee ni ugonjwa"" na unaweza kutibiwa"	Uzee ni uhalisia na hauepukiki , huwa hatma ya kila mtu. Hali hii huwa inakaribia hatua ya mwisho ya maisha ya binadamu, lakini mwanasayansi wa maumbile David Sinclair anakanusha mtazamo huo. Kwa mujibu wa utafiti ambao umefanywa zaidi ya miongo miwili, anasema kuwa kuna uwezekano wa kuzuia mtu kuzeeka mapema, kwa kuzingatia mambo kadhaa ili kuweza kumfanya mtu kuwa na afya njema kwa muda mrefu. Sinclair anaamini kuwa muda si mrefu itawezekana kuondoa uzee kwa kutumia dawa pia , ambazo bado ziko kwenye majaribio kwa ajili ya lengo hili na labda tutaweza kuondoa uzee. Mwanasayansi huyo ambaye ni daktari kutoka chuo kikuu cha Australia, na taasisi ya teknolojia ya Massachusetts ya Marekani anafanya kazi katika maabara ya chuo kikuu cha Harvard ambako anafanya utafiti wa kwanini tunazeeka. Amepata tuzo kadhaa za kisayansi kutokana na kazi yake. Na hata amekuwa mtu maarufu. Amepigiwa kura kama miongoni mwa watu 100 wenye ushawishi zaidi duniani jarida la Time magazine liliandika .Jarida hilo lina wafuasi wa twitter ambao ni karibu  200,000., Mtafiti pia ana wagonjwa 35 na alianzisha kampuni kadhaa za kisayansi, baadhi yazo zimejikita katika kuchelewesha watu kuzeeka au kuzuia uzee. Sinclair pia ni mwanndishi wa kitabu cha  Lifespan kinachoangalia matarajio ya siku za kuishi , kiliibuka kuwa kitabu kinachonunuliwa zaidi. Aliandika kuhusu imani maarufu ya uzee kutoepukika. Mwanasayansi huyo anaamini kuwa ni lazima tubadili mitazamo yetu ya jinsi tunavyofikiri kuhusu umri: badala ya kuona kuwa ni mchakato wa kawaida tu na kuwa ni jambo asilia, tunapaswa kuona kuwa huo ni ugonjwa ambao unaweza kutibiwa na ukapona. Sinclair anasema haya ni mabadililko makubwa katika mtazamo wetu juu ya uzee ambao unaweza kusaidia kuongeza muda wa kuishi. Na kuachana na imani potofu kuwa lazima kila mtu azeeke. Vilevile anasema , tiba inaweza kutusaidia kuishi miaka mingine zaidi , inapidi tuzingatie hilo kwa umakini. Wanasayansi wameainisha sababu tisa zinazoweza kusababisha uzee, na katika utafiti wake wa miaka 25 iliyopita, tulipata ushahidi kuwa miongoni mwa ushahidi uliopatikana  ni kuwa ushahidi mmoja  unasababisha tatizo lingine na inajumuisha na kupoteza taarifa. Tuna taarifa za aina mbili kuhusu miili yetu , moja ni umeirithi kutoka kwa wazazi wetu na pili ni kuathirika na mazingira na muda. Nadhani hizi ndizo sababu zinazotufanya tuzeeke. Hakuna sheria ya kibailojia inayosema lazima tuwe wazee. Hatujui jinsi ya kuachana na dhana hii lakini tunaweza kuwa bora zaidi kama tukipunguza hili. Na maabara inaweza kufanya mchakato huo. Jinsi tunavyoishi kila siku kuna athari kubwa katika maisha yetu ya kila siku na hata kupunguza siku za kuishi. Kufanya kitu kwa usahihi kunaweza kumfanya mtu asizeeke kwa haraka. Katika utafiti wetu wa wanyama kama panya na hata papa na tembo ambao wana mifumo tofauti ya maisha na wanaweza kuishi katika miaka tofauti Zaidi ya hayo, zaidi ya  80% ya afya za siku zetu zijazo zinategemea jinsi tunavyoishi na wala sio vina saba-DNA. Kuna mambo ambayo wanasayansi wameyagundua kwa watu wanaoishi muda mrefu. Yakiwa yanajumuisha aina sahihi ya chakula na kiasi ambacho mtu anakula, kutokula chakula chenye mafuta mengi au mtu akila kidogo mara nyingi anaweza kuishi zaidi. Mazoezi pia yanasaidia. Na kuna wale ambao wanadhani kubadilisha nyuzi joto la maji ni muhimu pia. Sababu inayowafanya wanasayansi kuamini kuwa aina fulani ya maisha inaweza kusaidia mwili kupambana dhidi ya ugonjwa wa uzee. Kujihisi baridi, kuhisi hasira na kushindwa kupumua pia ni njia nyingine za kupata kinga thabiti. Utafiti unaamini kuwa kama mtu akifanya mazoezi vizuri na kula chakula sahihi kutasaidia kupunguza kasi ya uzee. Uzee unasababisha magonjwa mengi sana kama ugonjwa wa moyo, kisukari na magonjwa mengine. Hivyo wazo la kumfanya mtu kuwa kijana , litaweza kumfanya aweze kuishi muda mrefu zaidi. Katika utafiti uliochapishwa hivi karibuni katika jarida la  Nature limezungumzia suala la watu wa kale kuishi miaka mingi. Hii ikionesha kuwa kutokana na shughuli tunazozifanya, hatuwezi kuchelewesha uzee au kuzuia watu kuzeeka. Miaka 200 iliyopita, binadamu alikuwa ana uwezo wa kutembea kwa kasi ya farasi. Kuna teknolojia ambazo tunaweza kuzitumia na kutatua tatizo hilo na kufanya maisha yawe bora zaidi.	https://www.bbc.com/swahili/habari-58812700
technology	Unajua kamera ya simu yako ya mkononi inaweza kutambua kama wewe ni mgonjwa?	Je, ungeweza kuamini ungeambiwa kwamba kamera ya simu yako ya mkononi inaweza kukwambia kwamba wewe ni mgonjwa kwa kutazama macho yako tu? Wanasayansi katika Chuo Kikuu cha California wamebuni programu ya simu ya mkononi ambayo inaweza kugundua ugonjwa wa Alzeima na magonjwa mengine ya mfumo wa neva Nyurolojia. Sasa unaweza kufikiria hilo linawezaje kutokea? Kwa kifupi programu hii hutumia kamera ya 'infrared' ya simu na kufuatilia mabadiliko katika mboni ya jicho la mtu kwa kiwango cha milimita ndogo sana. Taarifa zinazotoka katika programu hii inaweza kusema juu ya afya ya mtu. Kwa msaada wa teknolojia, macho yanaweza kuwa njia muhimu ya uchunguzi wa magonjwa kwani yanahitaji uchunguzi mdogo kuliko sehemu zingine za mwili. Hili ni suala la teknolojia, lakini hata kama hakuna teknolojia, unaweza kujua kuhusu matatizo mengi ya afya kwa kuangalia tu macho. Hizi ni ishara baadhi zinazoweza kukusaidia kujua matatizo yako ya macho. Mboni ya jicho hupata hisia kwa haraka kukiwa na mwanga, ikipungua pale ambapo kuna mwanga mkubwa na kutanuka wakati kuna giza kidogo. Ikiwa umbo la keiki linabadilika polepole au kuchelewa, basi mtu huyo ana magonjwa kadhaa, ikiwa ni pamoja na magonjwa makubwa kama vile Alzeima. Pia huja kama ushahidi wa madhara ya madawa ya kulevya na matumizi ya madawa ya kulevya. Macho yaliyopanuka huonekana kwa watu wanaotumia vibaya dawa za kusisimua kama vile kokeni na amfetamini. Kwa hiyo watu wanaotumia heroini wanaonekana kuwa na mboni ndogo. Wakati rangi ya sehemu nyeupe ya jicho inabadilika, inaonyesha kuwa kuna kitu kibaya katika mwili. Matumizi ya pombe kupita kiasi au dawa za kulevya yanaweza kusababisha macho kuwa mekundu. Rangi ya macho mekundu pia husababishwa na aina fulani ya uvimbe au maambukizi ambayo huimarika baada ya siku chache. Ikiwa rangi inaendelea, inaweza kuwa ishara ya maambukizi makubwa, kuvimba, au majibu ya lens ya mawasiliano. Katika hali mbaya, jicho nyekundu linaweza kuonyesha glaucoma. Ni ugonjwa unaoweza kumfanya mtu kuwa kipofu. Ukipna macho yanageuka njano, kwa kawaida ni ishara ya homa ya manjano au ugonjwa unaohusiana na ini. Jaundice ina sababu tofauti, ikiwa ni pamoja na kuvimba kwa ini, ugonjwa wa maumbile au autoimmune, dawa fulani, virusi, na uvimbe. Alama ama doa nyekundu kwenye sehemu nyeupe ya ndani ya jicho inaweza kuonekana ya kutisha kidogo na husababishwa na kupasuka kwa mshipa mdogo wa damu. Mara nyingi hakuna sababu yake na inarekebishwa yenywee kwa muda mfupi. Hata hivyo, inaweza kuwa ishara ya shinikizo la damu, kisukari na matatizo ya kuganda kwa damu ambayo husababisha damu nyingi. Ikiwa tatizo hili linaendelea kwa muda mrefu, ni muhimu kushauriana na daktari. Ukiwa na alama hii ni ishara ya cholesterol ya kiwango cha juu na kuongezekakwa hatari ya kupatwa na ugonjwa wa moyo. Pia inaonyesha kuwa mtu huyo anakunywa pombe na wakati mwingine huonekana macho kama ya mtu mzee. Wakati mwingine unaweza kuona jicho liko katika hatari zaidi hiyo ni mbaya zaidi na rahisi kutibu. Pinguecula ni uvimbe wa manjano unaoonekana kwenye weupe wa jicho. Ni mchanganyiko wa mafuta na protini. Inaweza kutibiwa na matone na au upasuaji mdogo. Wakati mwingine tunaona macho ambayo yanajulikana kama macho ya googly. Macho yanayotaka kutokeza kwa nje. Macho kama hayo yanaweza kuwa ya kawaida. Lakini ikiwa macho sio hivyo mwanzoni na kisha macho ya googly yanaweza kuhusiana na tezi na kuhitaji matibabu. Ikiwa jicho moja linaonekana kama jicho la kuvimba, kunaweza kuwa na jeraha au maambukizi, au uvimbe nyuma ya jicho. ZINGATIA: Makala hii ni kwa ajili ya muongozo tu, kama unaswali ama mashaka ya afya ya macho yako tafadhali wasiliana na daktari.	https://www.bbc.com/swahili/articles/c3gewnlz4q0o
politics	Uchaguzi Ghana : Nana Akufo-Addo achaguliwa tena kuwa rais	"Rais Nana Akufo Addo, wa Ghana ameshinda uchaguzi mkuu wa nchi hiyo, kwa kupata asilimia 51.6 ya Kura, dhidi  mpinzani wake wa karibu, Rais wa Zamani wa taifa hilo, John Mahama aliyepata asilimia 47.4 ya kura zote. Mwenyekiti wa Tume ya taifa ya Uchaguzi Ghana, Jena Mensa, ndiye aliyetangaza matokeo mjini Accra Rais Akufo Addo ametetea nafasi yake hiyo,dhidi ya mpinzani wake huyo ambaye tangu awali alionyesha wasiwasi wake wa kutumika kwa nguvu ya Jeshi kwenye uchaguzi huo. Bwana Mahama amelalamikia wizi wa kura. Akiongea muda mfupi baada ya tangazo hilo, Rais Akufo Addo amewashukuru raia kwa kumchagua. ""Nimeguswa tena sana na kuaminiwa nanyi na sichukulii hili kuwa jambo dogo...labda ipo tabia ya kuwa rais aliyepo madarakani akichaguliwa tena muhula wa pili anachukulia hilo kiurahisi na kuanza kupumzika ...lakini mimi ni wa tofauti. Ninawashukuru sana , Waghana wenzangu kwa ushindi huu"". Ingawa  Mahama hajakubaliana na matokeo hayo. Hii ni mara ya pili kwa wapinzani hawa wa kisaiasa kukabiliana katika uchaguzi mkuu wa rais. Ghana inasifika kuwa taifa lenye demokrasia barani Afrika. Matokeo ya wabunge hayajatangazwa bado lakini yanatarajiwa kukaribiana pia. Awali polisi walisema kulikuwa na kesi 21 wakati wa uchaguzi huo zinazohusiana na ghasia tangu Jumatatu, huku watu watano wakiwa wamefariki Huu ni uchaguzi wanane wa urais tangu katiba ilivyoandikwa mwaka 1992. Aidha rais Akufo Addo aliongeza kusema kuwa kazi ya dharura ambayo ataendelea kuifanya ni kuendelea na mchakato wa kugeuza athari ambazo Covid 19 imekuwa nazo katika uchumi na maisha ya kila siku. Jambo la muhimu ni kuliweka taifa katika njia kamili ya kufufua uchumi na maendeleo. Kabla ya janga hili, mkikumbuka Ghana ilikuwa na uchumi unaokuwa kwa kasi zaidi duniani na ninawahakikishia tutapata sifa hiyo tena,"" rais wa Ghana alisisitiza."	https://www.bbc.com/swahili/55255360
entertainment	Nikita Pearl Waligwa: Nyota wa Queen of Katwe wamuomboleza muigizaji mwenzao	Nyota wa filamu ya Queen of Katwe wametoa risala za rambi rambi kwa muigizaji nyota Nikita Pearl Waligwa ambaye alifariki akiwa na umri wa miaka 15. Waligwa alikuwa ampetikana na uvimbe katika ubongo na akafariki katka hospitali moja mjini Kampala siku ya Jumamosi. Alishiriki katika filamu hiyo ya 2016 inayotokana na hadithi ya kweli ya Phiona Mutesi , nyota wa mchezo wa chess kutoka mtandao mmoja wa mabanda nchini Uganda. Nyota mwenza David Oyelowo aliandika katika mtandao wa instagram: Alikuwa mwangaza katika Queen of Katwe na maishani. Aliigiza kama mwalimu wa mchezo wa chess wa Phiona Mutesi huku Lupita Nyong'o akiigiza kama mamake. Waligwa aliigiza kama Gloria , rafiki wa Phiona alimwelezea kanuni za Chess. Bi Nyongo aliandika katika mtandao wa instagram akisema: Aliigiza kama Gloria na uwezo mkubwa . Katika maisha yake alikuwa anakabiliwa na changamoto ya kukabiliana na saratani ya ubongo. Gloria Nansubuga, kijana wa miaka 19 kutoka Uganda ambaye ni nyota wa mchezo wa chess ambaye aliigizwa na Waligwa aliambia BBC: Siwezi kuhimili habari kwamba mtu aliyeniigiza katika filamu amefariki. ''Nampenda kutoka moyoni mwangu. Aliniambia kwamba alitaka kujifunza kucheza chess . Nilitaka kuwa na mafunzo naye lakini alikuwa hospitali kila mara . Alikuwa mkarimu licha ya kuwa na umri mdogo''. Waligwa kwa mara ya kwanza alipatikana na uvimbe wa ubongo mwaka 2016 na mkurugenzi wa filamu ya Queen of Katwe Mira Nair aliripotiwa kutuma watu ili kusaidia kufadhili matibabu yake nchini India, huku madaktari wa Uganda wakiripotiwa wakisema kwamba hawakuwa na vifaa vinavyohitajika kumtibu. Nchini Uganda ni kiwango kidogo cha wagonjwa walio na hali mbaya kama hiyo ambao hupata usaidizi huo wa kimatibabu kutokana na gharama za juu. Alionekana hana tatizo lolote mwaka 2017 na kurudi shule ya upili. Hatahivyo mwaka jana alipatikana na uvimbe mwingine katika ubongo. Kifo chake kilitangazwa na shule kupitia mtandao wa twitter. ''Ulikuwa kipenzi cha wengi na sasa tumekupoteza kupitia saratani ya ubongo katika umri mdogo'', ilisema shule ya upili ya Gayaza. Ibada ya mazishi ya Waligwa ilifanyika siku ya Jumapili na atazikwa baadaye siku ya Jumatatu.	https://www.bbc.com/swahili/habari-51531511
business	Janice Bryant: Mfahamu mwanamke wa kwanza mweusi kuwa bilionea Marekani na mafanikio yake	"Janice Bryant Howroyd alikuwa mwanamke wa kwanza mweusi kuwa na biashara yenye thamani ya zaidi ya dola bilioni moja nchini Marekani. Akilelewa kusini mwa nchi hiyo,wakati wa ubaguzi wa rangi alikumbana na matatizo mengi akiwa anatafuta kazi hivyobasi, alitumia uzoefu wake kama muongozo alipoamua kuanza kampuni yake ya raslimali watu. Uamuzi uliomfanya kuweka historia. Akifanya mahojiano na BBC, Janice alizungumzia taaluma yake. Janice Bryant Howroyd alikuwa kusini mwa Marekani katika jimbo la North Carolina miaka ya 1950, wakati kulipokuwa na ubaguzi wa rangi. Lakini kulingana na wazazi wake, maisha yake na ndugu zake wengine 10 hayangeendeshwa na ubaguzi wa rangi. ""Mama yangu na baba yangu sio kwamba walikuwa wamesoma sana, lakini walikuwa werevu mno,"" anasema. ""Walinifunza kuwa nina haki sawa kama mwingine yoyote yule, pengine sio kwa fursa zote lakini mimi ndio nilihitajika kutengeneza fursa hizo''. Pia walinifunza nisitafute fursa hizo kwa uchungu ili hasira isiwe sehemu ya maisha yangu. Kikubwa ya nilichofikia ni kitaaluma na maisha yangu binafsi kutokana na kile nilichojifunza mwanzoni nyumbani, ""ameongeza. Wakati huo, sheria zinazotenganisha watu weusi na wazungu zilikuwa bado zinatumika, zilianza kutekelezwa baada ya kukomeshwa kwa utumwa. ""Nisingemuoa mume wangu na macho yake mazuri ya Buluu, wakati huo,"" anasema. Sheria za ubaguzi zilipoanza kufutwa baada ya kujitokeza kwa vuguvugu za kupigania haki za raia. Janice alikwenda kusoma katika shule ambayo ilikuwa inatekeleza mchakato wa kurejesha mambo sawa na huko ndipo alipokutana na wanafunzi wazungu katika darasa moja. ""Siku ya kwanza, nikitembeatembea chuoni nilikuwa na wasiwasi sana. Ilikuwa vigumu kwangu hata kusikia kinachoendelea darasani kwasababu hofu iikuwa imenijaa. Bado sijaelewa namna ya kuelezea nilivyokuwa ninahisi siku ile,"" anasema. Wakati kukiwa na ukosefu wa usalama na unyama unaotendeka barabarani, anasema kuwa kaka zake walimpeleka shuleni kila siku. Lakini baada ya kwenda chuo, akaanza kuhisi yuko nyumbani. Alihudhuria chuo cha A&T North Carolina, moja ya vyuo vya kihistoria vya watu weusi nchini humo. ""Nilijifunza Kiingereza na somo la huduma za Jamii. Ni taasisi ya kupigiwa mfano. Baadaa ya vita vya weyewe kwa wenyewe kulianzishwa baadhi ya shule na taasisi za wanafunzi weusi. Na hapo ndipo kulipobainika mwanaangana wa kwanza mweusi na viongozi wengine weusi nchini humo,"" anasema. Mwaka 1976, alihamia Los Angeles, California, kufanyakazi kwa muda tu kama msaidizi wa shemeji yake Tom Noonan katika kampuni ya jarida la Billboard. Janice anakumbuka kwamba mkuu wa kampuni alilazimika kusafiri kuhudhuria mkutano mmoja Ulaya na yeye akaachiwa fursa ya kusimamia kampuni. ""Aliporejea, alipata ofisi imebadilika sio ile alioiacha na kuiona ikiwa bora zaidi. Nakumbuka akisema nimefanya miujiza,"" Janice alisema. Hapo ndipo shimeji yake alipobaini kipaji chake na kumsihi kuendelea kutimiza ndoto yake. ""Tom ndio sababu ya mimi kuendeleza taaluma yangu ya ujasiriamali na nikaamua kufungua biashara,"" anasema Janice. Mwaka 1978, miaka miwili baada ya kuwasili Los Angeles, Janice alianzisha mapuni ya yake ya ActOne. ""Naweza kusema kuwa uzoefu wangu wa kutafuta kazi ni jambo ambalo sikutaka limtokee mwingine yeyote. Kwahiyo, nilipoanzisha kampuni yangu nilijua kuwa nataka kuendeleza ubinadamu katika taaluma ya raslimali watu. Anasema alianza biashara yake na dola 1,500 pekee. ""Nilikuwa na dola 900 na nikaomba dola mia 600 kutoka kwa mama yangu,"" anasema. Kampuni hiyo ilikuwa na mashine moja tu ya fax na simu pekee. Miaka 40 baadaye, Kampuni ya ActOne inapatikana katika nchi 19, na inahudumia zaidi ya wateja 17,000 na imeajiri watu 2,600. Hata hivyo uongozi wa kampuni hiyo unasema, kufikia lengo hilo hakukuwa ndoto yake. ""Kama mjasiriamali, (lengo langu) ni kufikia watu biloni 2,"" anasema. Akiwa katika safari yake hii, Janice anasema mama yake amekuwa nguzo muhimu katika kutimiza ndoto yake. Na aliposhinda tuzo ya ujasiriamali, Janice alimuita mama yake jukwaani, kuhutubia hadhira na kumshukuru Mungu. Lakini je nini kinamfanya kuendelea kung'ara katika taaluma yake? ""Hata ninaposhinda matuzo, huo sitoi fursa kwa umaarufu kudhibiti maisha yangu,"" Janice amesema."	https://www.bbc.com/swahili/habari-55083551
technology	SmartWater: Teknolojia inayowalinda wanawake dhidi ya unyanyasaji	"Mtu wa kwanza nchini Uingereza amepatikana na hatia na kufungwa jela kwa unyanyasaji wa nyumbani baada ya kunyunyiziwa SmartWater - kioevu cha uchunguzi kinachoonekana chini ya mwanga wa ultraviolet. Teknolojia hiyo inajaribiwa na vikosi vya polisi kwa matumaini ya kuwaweka wanawake salama. Dutu hii hukaa kwenye ngozi hadi wiki sita na kwenye nguo kwa muda mrefu zaidi na humhusisha mhalifu na kundi maalum la maji ambalo lilinyunyiziwa. Mwathiriwa, huko West Yorkshire, ni mmoja wa wanawake zaidi ya 200 kote Uingereza ambao sasa wana vifurushi vya maji hayo katika nyumba zao. Vifurushi hivyo ni pamoja na mkebe unaoshikiliwa kwa mkono kwa ajili ya kunyunyuzia, jeli ya vishikizo vya mlango na lango, na mtego wa kiotomatiki unaonyunyiza maji hayo ikiwa mtu anakaribia nyumba. Msimamizi wa Upelelezi wa Polisi wa West Yorkshire Lee Berry, ambaye alikuja na wazo hilo, aliiambia BBC: ""Unyanyasaji wa nyumbani mara nyingi ni vigumu sana kufunguliwa mashtaka na matukio mengi ya uhalifu huu hutokea kwa siri. ""Ikiwa tutaweka alama kwa uchunguzi wa kitaalamu, basi tunaweza kufuatilia mtu mahali fulani. Tutajua mhusika ni nani, na tutajua mwathiriwa ni nani pia. ""Tunachosema kwa mhalifu ni kwamba, ukirudi kwenye eneo hilo na kukiuka masharti haya, utanaswa na alama za kiuchunguzi."" Vikosi vya Polisi vya West Yorkshire, South Yorkshire na Staffordshire vyote vinatumia vifaa hivyo, ambavyo hugharimu takribani pauin 150 kwa mwezi kwa kila mtu, kama sehemu ya mkakati wao wa kupambana na unyanyasaji wa nyumbani. Kwa wastani inagharimu polisi kama pauni 640 kushughulikia tukio la unyanyasaji wa nyumbani, kulingana na uchunguzi wa uhalifu wa Uingereza na Wales. DS Berry alisema kikosi hicho kitaokoa takriban pauni 500 kwa kila kikosi ikiwa kitatumia alama za uchunguzi kama kizuizi. Ninawezaje kuishi na mwenza mnyanyasaji wakati wa amri ya kutotoka nje? 'Walinigusa lakini sikuweza kupinga' Waathiriwa wengi wanaotumia teknolojia hiyo wamewaambia polisi wanahisi kuwa salama zaidi, na 94% ambao walihojiwa walisema wangependekeza na wengine watumie. Takriban vikosi 20 kati ya 43 vya polisi nchini Uingereza vinakutana na kushirikishana kile wanachofanya ili kukabiliana na unyanyasaji wa nyumbani kama sehemu ya mkakati wa Uingereza wa Unyanyasaji dhidi ya Wanawake na Wasichana. DS Berry anatumai vikosi vingine vitaamua kutekeleza teknolojia hiyo pia. DS Berry alisema: ""Ninatumai sana vikosi vingine vya polisi vitaona kile tunachofanya hapa West Yorkshire. Kadiri tunavyoweza kuwalinda kuwalinda waathiriwa na kuwafanya wajisikie salama katika nyumba zao, ndivyo wanavyokuwa bora zaidi. Hiyo ndiyo hadithi ya mafanikio ya kweli hapa."" Kwa miaka mingi, SmartWater imekuwa ikitumika kulinda mali na kuzuia wezi kwa kuwekwa kwenye vitu vya thamani ya juu. Wakati vikiwa vikavu majimaji hayo hayaonekani kwa macho , lakini hung'aa rangi ya manjano ikiwa itamulikwa na taa za ultra violet na kurunzi ambazo hutumiwa na polisi. Ikiwa vitu vya thamani vitaibiwa na baadaye kurejeshwa, mmiliki wake wa asili anaweza kupatikana baada ya uchunguzi wa maabara wa sampuli. Teknolojia hiyo tayari imepewa sifa ya kupunguza nusu ya wizi wa kubadilisha fedha, kulingana na Baraza la Wakuu wa Kitaifa wa Polisi. Lakini matumizi ya teknolojia ya kusaidia kukabiliana na unyanyasaji wa nyumbani ni mpya. Mwanaume huyo kutoka Wakefield, West Yorkshire, alikuwa akimsumbua mpenzi wake wa zamani na kukiuka amri ya kutomnyanyasa ambayo ilitamka kwamba lazima amwache peke yake. Alipojitokeza na kujaribu kuingia ndani ya nyumba, alinyunyiza majimaji hayo kutoka kwenye mkebe kwenye dirisha lake. SmartWater ilisaidia maafisa kumkamata mtu huyo, kwani ilimweka kwenye eneo la uhalifu. Alifungwa kwa wiki 24 na kupewa amri ya zuio la miaka miwili. Rachael Oakley, mkurugenzi wa kitengo cha kijasusi cha SmartWater, anasema kwamba hakuna jambo la shaka linapokuja suala la kutumia alama za kiuchunguzi, tofauti na vizuizi vingine, kama vile CCTV. ""SmartWater inaundwa na mchanganyiko wa viambata adimu ambavyo haviwezi kupatikana kwa asili popote pengine duniani. Kila chupa ina kiasi tofauti cha chembe hizo ndani yake na kila bachi ni ya kipekee."	https://www.bbc.com/swahili/habari-60444507
politics	Viongozi wa wakimbizi wa Congo wakana kuichafua sifa ya Rwanda	Viongozi watano wa kundi la wakimbizi wa Jamuhuri ya kidemokrasia ya Congo walio Rwanda wamekana mashtaka ya kuchafua sifa ya nchi hiyo baada ya kuongoza maandamano mwaka jana yaliyosababisha madhara makubwa. Katika kuyazima maandamani hayo ,vikosi vya Rwanda viliwaua wakimbizi 11 mwezi Februari mwaka 2018 baada ya kuzizunguka ofisi za Umoja wa Mataifa zinazoshughulikia wakimbizi katika eneo la mji wa Kibuye ulio mashariki mwa Rwanda. Wakimbizi hao kutoka Jamhuri ya Kidemokrasia ya Congo walikuwa wanaandamana  wakipinga kupunguzwa kwa fedha ya msaada. Maelfu waliondoka kwenye kambi ya Kiziba, ambayo inahifadhi wakimbizi karibu 17,000 kutoka Jamhuri ya Congo, na kuingia maeneo ya mjini. Maafisa wanasema maandamano yalikua kinyume cha sheria na yalisababisha vurugu wakati waandamanaji walipokabiliana na vikosi vya usalama. Kwanini baadhi ya bandari Uingereza hazilindwi? Maombi Louis, ambaye alikuwa kiongozi wa wakimbizi kwenye kambi hiyo ya Kiziba , alikana mashtaka akisema ilikua haki yao kuandamana kwa kuwa walikuwa hawajapata msaada wao wa kifedha, matibabu na kadi za wakimbizi. Aliiambia mahakama kuwa walikuwa wageni ambao hawakuwa na nia yeyote ya kisiasa na hivyo hawapaswi kushutumiwa kuharibu sifa ya Rwanda. Clemence Mukeshimana, ambaye alikuwa msaidizi wa Maombi, amesema mamlaka zinawahusisha na makundi yanayopinga utawala wa Rwanda-na kudai kuwa hiyo ndiyo sababu vikosi vya usalama viliamriwa kutumia risasi kwenye maandamano. Alisema waandamanaji walikuwa hawapigani na serikali ya Rwanda na walikuwa wakitaka haki zao kama wakimbizi ziheshimiwe. Hoja za washukiwa wengine watatu zitasikilizwa tarehe 7 mwezi Novemba.	https://www.bbc.com/swahili/habari-50183425
religion	Ayman al-Zawahiri : Mfahamu mkuu wa kundi la al- Qaeda aliyeuawa na Marekani	"Ayman al-Zawahiri, daktari wa upasuaji wa macho ambaye alisaidia kupatikana kwa kundi la wanamgambo wa Islamic Jihad la Misri, alichukua uongozi wa al-Qaeda kufuatia mauaji ya Osama Bin Laden ya Marekani mnamo Mei 2011. Kabla ya hapo Zawahiri mara nyingi alijulikana kama mtu wa mkono wa kulia wa Bin Laden na mwana itikadi mkuu wa al-Qaeda. Anaaminika na baadhi ya wataalam kuwa ""akili za uendeshaji"" nyuma ya mashambulizi ya Septemba 11, 2001 nchini Marekani. Sasa ameahidi utiifu kwa chifu mpya wa Taliban wa Afghanistan, Mullah Akhtar Mansour. Ujumbe wake wa sauti ulitolewa na chombo cha habari cha Al-Qaeda Al-Sahab. Inaaminika kuwa sauti ya kwanza ya Zawahiri tangu Septemba 2014. Zawahiri alikuwa nambari mbili - nyuma ya Bin Laden pekee - katika orodha 22 ya ""magaidi wanaosakwa zaidi"" iliyotangazwa na serikali ya Marekani mwaka 2001 na kwamba mtu yeyote atakayetoa Habari kuhusu maficho yake angepatiwa $25m (£16m) . Zawahiri aliripotiwa kuonekana mara ya mwisho katika mji wa Khost mashariki mwa Afghanistan mnamo Oktoba 2001, na alijificha baada ya muungano unaoongozwa na Marekani kuwapindua Taliban. Tangu wakati huo amekwepa kukamatwa na alidhaniwa kuwa amejificha katika maeneo ya milimani kwenye mpaka wa Afghanistan na Pakistan kwa usaidizi wa makabila ya wenyeji wenye huruma - ingawa Bin Laden alifuatiliwa na kuuawa katika eneo la makazi la mji wa ngome ya Pakistani wa Abbottabad. Katika miaka ya hivi karibuni, Zawahiri ameibuka kama msemaji mashuhuri zaidi wa al-Qaeda, akionekana katika video 16 na kanda za sauti mwaka 2007 - mara nne zaidi ya Bin Laden - wakati kundi hilo likijaribu kuleta itikadi kali na kuajiri Waislamu duniani kote. Umaarufu wa Zawahiri unafikiriwa kusababisha shambulio la makombora la Marekani tarehe 13 Januari 2006 karibu na mpaka wa Pakistan na Afghanistan kwa lengo la kumuua. Shambulio hilo liliwauwa wanachama wanne wa al-Qaeda, lakini Zawahiri alinusurika na kuonekana kwenye video wiki mbili baadaye akimuonya Rais wa Marekani George W Bush kwamba si yeye wala ""madaraka yote duniani"" yanaweza kuleta kifo chake ""sekunde moja karibu"". Mnamo Julai 2007, Zawahiri alionekana kwenye video ya muda wa saa moja na nusu, akiwahimiza Waislamu kuungana nyuma ya jihad ya kimataifa ya al-Qaeda na kuelezea mkakati wake wa baadaye. Alisema lengo lake la muda mfupi lilikuwa kushambulia maslahi ya ""wapiganaji wa msalaba na Wayahudi"" - Marekani, washirika wake wa Magharibi na Israeli. Lengo lake la muda mrefu lilikuwa kuangusha tawala za Kiislamu kama vile Saudi Arabia na Misri, na kutumia Afghanistan, Iraq na Somalia kama uwanja wa mafunzo kwa wanamgambo wa Kiislamu. Mnamo tarehe 8 Juni 2011, Zawahiri alitoa taarifa kwenye mtandao akionya kwamba Osama Bin Laden ataendelea ""kuitisha"" Marekani kutoka nje ya kaburi. Alizaliwa katika mji mkuu wa Misri, Cairo, tarehe 19 Juni 1951, Zawahiri alitoka katika familia yenye heshima iliokuwa na madaktari na wasomi. Babu yake, Rabia al-Zawahiri, alikuwa imamu mkuu wa al-Azhar, kitovu cha elimu ya Kiislamu ya Sunni katika Mashariki ya Kati, huku mmoja wa wajomba zake akiwa katibu mkuu wa kwanza wa Jumuiya ya Waarabu. Zawahiri alijihusisha na Uislamu wa kisiasa akiwa bado shuleni na alikamatwa akiwa na umri wa miaka 15 kwa kuwa mwanachama wa Muslim Brotherhood kundi lililoharamishwa - shirika kongwe na kubwa zaidi la Kiislamu nchini Misri. Hata hivyo, shughuli zake za kisiasa hazikumzuia kusomea udaktari katika shule ya udaktari ya Chuo Kikuu cha Cairo, ambako alihitimu mwaka wa 1974 na kupata shahada ya uzamili ya upasuaji miaka minne baadaye. Baba yake Mohammed, ambaye alifariki mwaka 1995, alikuwa profesa wa dawa katika shule hiyo hiyo. Zawahiri awali aliendeleza mila ya familia, akijenga kliniki ya matibabu katika kitongoji cha Cairo, lakini hivi karibuni alivutiwa na vikundi vya Kiislamu vyenye itikadi kali ambavyo vilitaka kuipindua serikali ya Misri. Wakati Jihad ya Kiislamu ya Misri ilipoanzishwa mwaka 1973, alijiunga. Mnamo mwaka wa 1981, alikusanywa pamoja na mamia ya washukiwa wengine wa kundi hilo baada ya wanachama kadhaa wa kundi hilo waliovalia kama wanajeshi kumuua Rais Anwar Sadat wakati wa gwaride la kijeshi huko Cairo. Sadat alikuwa amewakasirisha wanaharakati wa Kiislamu kwa kutia saini mkataba wa amani na Israel, na kwa kuwakamata mamia ya wakosoaji wake katika ukandamizaji wa awali wa usalama. Wakati wa kesi hiyo ya halaiki, Zawahiri alijitokeza kama kiongozi wa washtakiwa na kurekodiwa akiiambia mahakama: ""Sisi ni Waislamu ambao tunaamini katika dini yetu. Tunajaribu kuanzisha serikali ya Kiislamu na jumuiya ya Kiislamu."" Ingawa aliondolewa kuhusika na mauaji ya Sadat, Zawahiri alipatikana na hatia ya kumiliki silaha kinyume cha sheria, na alitumikia kifungo cha miaka mitatu. Kwa mujibu wa wafungwa wenzake wa Kiislamu, Zawahiri aliteswa na kupigwa mara kwa mara na mamlaka wakati akiwa jela nchini Misri, tukio ambalo linasemekana lilimbadilisha na kuwa mtu mwenye msimamo mkali na mwenye itikadi kali. Kufuatia kuachiliwa kwake mwaka 1985, Zawahiri aliondoka kuelekea Saudi Arabia. Muda mfupi baadaye alielekea Peshawar nchini Pakistan na baadaye katika nchi jirani ya Afghanistan, ambako alianzisha kikundi cha Egypt Islamic Jihad alipokuwa akifanya kazi kama daktari katika nchi hiyo wakati wa utawala wa Soviet. Zawahiri alichukua uongozi wa Misri Islamic Jihad baada ya kuibuka tena mwaka 1993, na alikuwa mtu muhimu nyuma ya mfululizo wa mashambulizi ya kundi hilo dhidi ya mawaziri wa serikali ya Misri, ikiwa ni pamoja na Waziri Mkuu, Atif Sidqi. Kampeni ya kundi hilo ya kuipindua serikali na kuanzisha dola ya Kiislamu nchini humo katikati ya miaka ya 1990 ilisababisha vifo vya zaidi ya Wamisri 1,200. Mnamo 1997, idara ya serikali ya Marekani ilimtaja kama kiongozi wa kikundi cha Vanguards of Conquest - kikundi cha Islamic Jihad kinachodhaniwa kuwa ndicho kilichohusika na mauaji ya watalii wa kigeni huko Luxor mwaka huo huo. Miaka miwili baadaye alihukumiwa kifo bila kuwepo mahakamani na mahakama ya kijeshi ya Misri kwa jukumu lake katika mashambulizi mengi ya kundi hilo. Zawahiri anadaiwa kusafiri sana duniani katika miaka ya 1990 kutafuta mahali patakatifu na vyanzo vya ufadhili. Katika miaka iliyofuata uondoaji wa Soviet wa Afghanistan, inaaminika kuwa aliishi Bulgaria, Denmark na Uswizi, na wakati mwingine alitumia pasipoti ya uwongo kusafiri kwenda Balkan, Austria, Yemen, Iraqi, Iran na Ufilipino. Mnamo Desemba 1996 aliripotiwa kukaa miezi sita chini ya kizuizi cha Urusi baada ya kukamatwa bila visa halali huko Chechnya. Kulingana na akaunti inayodaiwa kuandikwa na Zawahiri, mamlaka ya Urusi ilishindwa kutafsiri maandishi ya Kiarabu yaliyopatikana kwenye kompyuta yake na aliweza kuficha utambulisho wake. Mnamo 1997, Zawahiri anaaminika kuhamia jiji la Afghanistan la Jalalabad, ambapo Osama Bin Laden aliishi. Mwaka mmoja baadaye, Islamic Jihad ya Misri ilijiunga na vikundi vingine vitano vya wanamgambo wa Kiislamu wenye itikadi kali, kikiwemo al-Qaeda cha Bin Laden, kuunda Jumuiya ya Kimataifa ya Kiislamu ya Jihad dhidi ya Wayahudi na Wanajeshi wa Misalaba. Tangazo la kwanza la kundi hilo lilijumuisha fatwa, au amri ya kidini, inayoruhusu mauaji ya raia wa Marekani. Miezi sita baadaye, mashambulizi mawili kwa wakati mmoja yaliharibu balozi za Marekani nchini Kenya na Tanzania, na kuua watu 223. Zawahiri alikuwa mmoja wa watu ambao mazungumzo yao ya simu ya satelaiti yalitumika kama uthibitisho kwamba Bin Laden na al-Qaeda walikuwa nyuma ya njama hiyo. Wiki mbili baada ya mashambulizi hayo, Marekani ilishambulia kwa mabomu kambi za mafunzo za kundi hilo nchini Afghanistan. Siku iliyofuata, Zawahiri alimpigia simu mwandishi wa habari wa Pakistani na kusema: ""Iambieni Marekani kwamba mashambulizi yake ya mabomu, vitisho vyake, na vitendo vyake vya uchokozi havitutishi. Vita ndiyo kwanza vimeanza."""	https://www.bbc.com/swahili/articles/ce9n72n0g5go
sports	R﻿icharlison: Mfahamu mshambuliaji wa Brazil aliyezima matumaini ya Serbia	"Kituo cha basi kilichojengwa na matofali mekundu katika mji mdogo wa Nova Venecia nchini Brazili kina hadithi ya kusimulia. Kikiegemea rasi na mkahwa unaoweza kula chochote kwa £ 2 , hali inayowafanya walevi kunywa hadi kuzimia , ni alama ya mwanzo wa safari ya Richarlison kwenye Ligi ya Premia. Akiwa na umri wa miaka 17 na kukatishwa tamaa na kukataliwa mara kwa mara, ni kutoka hapa ndiposa aliondoka nyumbani kwa safari ya saa 11, kilomita 600 hadi eneo la Belo Horizonte, akiwa na buti za kuazima na kukosa  pesa za tikiti ya kurudi. Ilikuwa 2014. Majaribio ya klabu za Avai na Figueirense hayakuzaa matunda , wakati ambapo timu yake ya taifa ilikuwa imedhalilishwa katika ardhi ya nyumbani kwenye Kombe la Dunia. Huku akivutia watu wachache licha ya kuwa mfungaji bora akiichezea Real Noroeste kwa wachezaji wlio chini ya miaka 20, Mshambuliaji huyo chipukizi alikuwa akipoteza matumaini. Alijaribu safari ya basi kuelekea magharibi - kwa majaribio na timu ya daraja la pili America-MG - nafasi yake kubwa ya mwisho. Aliamua kutokukata tamaa. ""Nakumbuka siku hiyo,"" rafiki wake wa utotoni Pedro Emanuel aliambia BBC Sport. ""Aliniambia anaenda, lakini hakuwa na buti. Kwa kweli, alikuwa na jozi nyeusi lakini zilikuwa zimekatika. Nilimwambia:  kuna jozi hapa, za bluu na nyekundu zinazovutia macho. , unapaswa kuzichukua.' Namshukuru Mungu kila kitu kilifanikiwa."" Hakika alifanikiwa, jaribio hilo likamfanya kucheza misimu mitano mfululizo kwenye ligi ya Premier  na klabu za Watford na Everton. Katika hatua ya kimataifa Richarlison ni mshindi wa Copa America, mshindi wa medali ya dhahabu ya Olimpiki ya 2020, na uhakika wa kushinda Kombe la Dunia la mwaka huu nchini Qatar akiwa na Brazil. Lakini yote hayo yangekuwa tofauti . Wazazi wa Richarlison walitengana alipokuwa na umri wa miaka sita, hivyo alitumia miaka mitatu akiishi na baba yake Antonio, akifanya kazi kwenye shamba la babu yake akisaidia kuvuna maharagwe ya kahawa, akisafiri safari ndefu kila wikendi ili kucheza mechi. Kufikia umri wa miaka saba, watu walikuwa wakimwambia Antonio awekeze kwa mtoto wake kwa sababu alikuwa na talanta maalum. Alijibu kwa kununua mipira kumi  10 na kumpeleka kuishi na yake shangazi huko Nova Venecia. ""Tulikuwa maskini sana wakati huo,"" Antonio aliambia BBC Sport, akiwa amevalia jezi ya mazoezi ya Nova Venecia FC, ambayo yeye ni rais na mwanawe ni balozi. ""Maisha ya utotoni yalikuwa magumu sana kwake na kwangu pia ulikuwa wakati mgumu kwa sababu tuliishi mashambani na kila wiki tulilazimika kupanda nyuma ya lori kwenda kwenye mechi za mpira wa miguu. Watu waliendelea kusema kwamba ana maisha ya baadaye, kwa hivyo wakati alitimiza miaka tisa nilimwacha na dada yangu."" Richarlison alijisaidia kimaisha kwa kufanya kazi ya kuuza ice cream na chokoleti mitaani, kuosha magari, kufanya kazi katika mikahawa na mjomba wake Elton, mbali na kuwa msaidzi wa fundi matofali. Ingawa Antonio anakiri kwamba mwanawe hakuwa mszuri sana katika masomo, wafanyakazi katika shule ya Tito dos Santos Neves katika kitongoji cha Rubia wanamuelezea kuwa mvulana mwenye tabia nzuri, mwenye nywele zilizotiwa rangi ya manjano kama Neymar – mchezaji anayemuenzi. Mlinzi wa shule hiyo anamkumbuka akitumia lango la mbele la siku na kukimbia moja kwa moja kuelekea uani nyuma kucheza kandanda. Walimu wanakumbuka unyenyekevu wake na tabia njema. ""Hakupenda kusoma, lakini alikuwa na nidhamu,"" anasema Elisangela Monteiro Guidi, ambaye alimfundisha Richarlison alipokuwa na umri wa miaka 11. ""Sikuzote alikuwa na tabia nzuri; hakuwa mvulana muasi kwa vyovyote vile. Alikuwa na heshima kwa walimu wake na hiyo ilitokana na familia yake, ambao ni watu wema. Kwa hakika, wakati huo na katika eneo hili, angeweza kujihusisha na dawa za kulevya na ghasia, lakini sikuzote aliweza kuepuka hilo."" Sio kila wakati. Akiwa na umri wa miaka 14, Richarlison alishikiwa bunduki na mchuuzi wa eneo hilo ambaye aliamini kuwa alikuwa akijaribu kuvamia eneo lake. Naye Antonio anakumbuka alipoitwa na shule siku nyingine baada ya mwanawe kushikwa na polisi barabarani. ""Tulikuwa na wasiwasi kwa sababu eneo hilo wakati huo lilikuwa hatari,"" Antonio anasema. ""Lakini ilikuwa ni kesi ya kupatikana katikati. Kwa bahati mbaya, marafiki zake wengi walienda njia mbaya."" Richarlison anamsifu kocha wake wa kwanza wa vijana, Fidel Carvalho, polisi, kama mwingine aliyemsaidia kujiepusha na maisha ya uhalifu. ""Usikate tamaa,"" ilikuwa kauli mbiu ya Carvalho. Anakumbuka kuwabana wachezaji wanane wa timu hiyo kwenye VW Gol kugombea fainali nje ya mji. Mshambuliaji huyo wa baadaye wa Everton alisafiri kwenye buti na wakarudi kama mabingwa. Kufikia umri wa miaka 16, Richarlison alikuwa akicheza kama mchezaji mchanga  na klabu ya Real Noroeste na kutawala katika timu ya wachezaji wasiozidi umri wa miaka 20 huku nguvu na kasi yake ikionekana kuwa tatizo hata kwa wale wakubwa wa miaka ishirini na mitatu. Mambo hayakwenda vyema wakati mazungumzo na klabu hiyo yaliposhuhudia uhamisho wake wa 2014 kwenda America-MG kukaribia kuporomoka. Baada ya mgogoro wa mjuda mrefu ,Real iliruhusiwa kubaki na asilimia fulani ya haki zake, lakini msimamo wa klabu hiyo uliathiri afya ya akili ya Antonio, ambaye tayari alikuwa na msongo wa mawazo. Hadi leo, Richarlison hapendi kuzungumza juu ya kipindi hicho. Ikiwa kuondoka Real ilikuwa ngumu, kijana huyo alizoea maisha ya Amerika kwa urahisi. Akiwa mmoja wa wavulana wawili pekee waliochaguliwa kwa majaribio, alijiunga na timu ya wachezaji wasiozidi umri wa miaka 17 kabla ya kufuatiliwa kwa kasi na  timu ya wacheza wasiozidi umri wa miaka  U20 kufuatia mabao yake manne katika mechi zake nne za kwanza. Mkurugenzi wa Amerika Euler de Almeida Araujo anakumbuka kuvutiwa na nguvu na uthubutu wake - aliimarishwa kutokana na kukimbia kupanda na kushuka kwenye mitaa yenye vilima, yenye mawe ya Nova Venecia. Wiki kadhaa baadaye, alikuwa akifanya mazoezi na kikosi cha kwanza. ""Alicheza kwenye wingi na angechezewa vibaya sana lakini mara chache alianguka,"" anasema Araujo. ""Mabeki wangempiga na kuanguka. Utafikiri lazima ataumia, lakini angerudi na kuendelea. Hakukata tamaa. Alikuwa kama Ronaldo mchanga kwa maana hiyo - nguvu hizo za kimwili na uamuzi katika umri mdogo kama huo."" Ushindani wa Richarlison haukuwa kwenye uwanja pekee. Mtaalamu wa masaji nchini Marekani Silvio Junio ​​Nunes da Silva anakumbuka kwamba ilimbidi kumchukua mwanawe mchanga kazini usiku mmoja kabla ya mechi. ""Richarlison alikuwa akicheza PlayStation, kwa hivyo mwanangu aliuliza kama angeweza kucheza pia,"" anasema. ""Niliwaacha wakifanye hivyo, lakini niliporudi, Richarlison alikuwa ameshinda 11-0. Nikasema: ""Imetosha, jamani."" Lakini hakuwa na huruma. Alitaka kuendelea kufunga, aendelee kushinda. Alikuwa na miaka 17, mwanangu alikuwa na miaka saba. Hamu hiyo ya kushinda iko kwenye damu yake."" Marcelo Toscano alicheza mbele na Richarlison mwaka wa 2015 Amerika ilipopandishwa daraja hadi Serie A. Anamkumbuka mchezaji mwenye kipawa, unyenyekevu - na pua kubwa. ""Nilisema tangu mwanzo kwamba angefika mbali - kwa sababu ya maadili yake ya kazi, uamuzi wake, kipaji chake, na unyenyekevu wake. Tulifunga mabao mengi msimu huo na sio bahati mbaya yuko hapa alipo leo."" Richarlison alikaa Amerika kwa mwaka mmoja tu, akifunga mara tisa katika mechi 24 kabla ya kuuzwa kwa Fluminense kwa R$10m (ya thamani ya £1.6m leo) akiwa na umri wa miaka 18 tu. Hata hivyo aliacha hisia - na si tu kwa sababu walibakiza 20% ya haki zake za kiuchumi, na hivyo kupata mafanikio alipohamia Watford mwaka 2017 kwa £11.5m. Ongea na mtu yeyote kwenye klabu na wana hadithi ya kushiriki kuhusu mwenzao maarufu wa zamani na mtazamo wake wa unyenyekevu. Kwa mfano, wakati mchezaji kijana huko Amerika anapopokea mshahara wake wa kwanza wa kitaaluma, sheria za klabu zinaamuru kwamba wanapaswa kuondoka kwenye mabweni ya chuo ili kutoa nafasi kwa mtu mwingine. Richarlison, badala ya kukodisha nyumba nzuri iliyotambuliwa na wakala wake, alipendelea kuendelea kuishi na wachezaji wenzake - na panya wa mara kwa mara ambaow alitembelea vyumba vya kulala nyakati za jioni. Aliondoa 20% tu ya mshahara wake wa kwanza na akatumia iliyobaki kusaidia familia yake nyumbani. ""Alikuwa mtu wa kawaida, mnyenyekevu sana, na mtu mzuri sana ambaye alimsaidia kila mtu ambaye angeweza,"" anasema Ze Ricardo, beki wa kushoto wa Marekani ambaye aliishi na Richarlison kwenye mabweni. ""Wavulana ambao hawakuwa na buti, aliwapa zake. Ana moyo mzuri sana."" Unyenyekevu na huruma hiyo imesalia hata kama kazi yake inatikisa. Antonio anaongeza: ""Alikuwa na uhusiano wa karibu sana na babu yake - kila mtu anasema mambo sawa kuwahusu; watu wanyenyekevu, wachapa kazi. ""Siku zote tulimfundisha kuwa hivyo . Hata leo, huwa nasema kwamba lazima asipoteze maadili hayo , lazima awe mkakamavu. ""Na yeye hufanya hivyo. Kila anapokuja Nova Venecia anamsaidia yeyote anayeweza. Kama ingekuwa juu yake, bado angetembea huku na huko kwenye barabara zake, akicheza mpira na watoto shambani, kama ilivyokuwa akifanya hapo awali. Kwa bahati mbaya, ni hatari zaidi kwake sasa, kwa hivyo anafanya zaidi mtandaoni."" Wachezaji wachache wanaocheza, ikiwa wapo, wanazungumza kama Richarlison linapokuja suala la maswala ya kijamii. Amesaidia kuongeza uhamasishaji na ufadhili katika wigo mpana wa kazi ya hisani ikijumuisha ukataji miti, mzozo wa ubakaji wa Brazili, kupambana na Covid-19 na umuhimu wa kupiga kura katika uchaguzi wa rais wa mwaka huu. Mnamo 2019, muda mfupi baada ya kulilipia kundi la wanafunzi wa Brazili kusafiri kwa ndege hadi Taiwan ili kushindana katika maswali ya kimataifa ya hesabu, alivunja itifaki alipopokea tuzo ya kifahari inayopatikana kwa mwanariadha katika jimbo la nyumbani la Espirito Santo. Akiomba nafasi ya kuhutubia, aliitaka serikali ya mkoa kuwekeza zaidi katika elimu. Mwaka mmoja baadaye na baada ya kuandaa mechi ya hisani huko Nova Venecia ambayo ilizalisha tani 6.4 za chakula kwa wale waliohitaji, alitajwa Bingwa wa Jumuiya ya Everton ya PFA. ""Sisi sote tunaocheza ligi kubwa na tuna nafasi kwenye vyombo vya habari, tuna jukumu kubwa la kijamii,"" aliambia tovuti rasmi ya klabu. ""Mwanzoni, nilitaka tu kuwanunulia wazazi wangu nyumba, lakini nikaona kwamba ningeweza kufanya mambo makubwa zaidi."" Huenda isiwe tabia ambayo mara nyingi huhusishwa na wanasoka wa Brazil, lakini ni ishara nzuri kwa nafasi yake ya kufanikiwa katika Kombe lake la kwanza la Dunia. ""Ni ndoto ambayo amekuwa nayo tangu akiwa mtoto akimtazama Ronaldo mwaka wa 2002,"" anasema Antonio, umbali mfupi tu kutoka kituo cha mabasi cha matofali mekundu ambako yote yalianza. ""wakati wa fainali hiyo, alikuwa mvulana mdogo tu; sasa, anashiriki katika kombe la Dunia ""Na, ili pia nilimwambia atakuwa mfungaji bora, basi wacha tusubiri..."""	https://www.bbc.com/swahili/articles/c3g5vkg11zvo
health	Virusi vya Corona: ''Nimetukanwa kwasababu jina langu ni Corona'	"Corona Newton amekuwa akisakamwa kwa kuwa na jina lake kwa muda mrefu sana. Amekuwa akipata majina ya utani mengi ya bia, mwanamke huyu mwenye miaka  49-kabla hata hajabadilisha jina lake la kwanza kisheria. ""Watu walikuwa wanamuita Guinness na Budweiser,"" alisema. ""Majina hayo yalikuwa yananifanya nichekwe mara zote. Lakini hali ilivyo kwa sasa ni ngumu zaidi haswa wanaponifanyia na fujo."" Corona anaishi Oldham, mji ambao una idadi kubwa ya maambukizi ya virusi vya corona, idadi kubwa kurekodiwa England ya wagonjwa  100,000. Wakazi wa mji wa Greater Manchester wamekewa masharti magumu zaidi dhidi ya corona kwa wiki kadhaa. Corona anasema kila mtu ananichukulia kimzaa tu walipogundua jina lake la kikristo, hawezi kujiandikisha katika nyaraka za benki au zozote bila kuangaliwa kwa mshangao. ""Watu wananiambia kuwa hawawezi kumsikiliza mtu mwenye jina la virusi,""alisema. Corona ni mama wa watoto watano amekumbwa na changamoto kubwa ya kudhihakiwa jina lake kwa kejeli za kila aina kama vile, hyo ndio vile virusi?"" Wakati alipokuwa akimpeleka binti yake kwa daktari wa meno wiki iliyopita, alipokea simu ya mwanaume ambaye alikuwa ana mtukana tu bila sababu , kwa kuwa tu jina lake ni corona. Alisema: ""Huyo mwanaume alinipigia kelele kwenye simu , ni kama janga la corona duniani limesababishwa na yeye?'"" Jina lake linampa wakati mgumu katika kipindi hiki, kama mzazi mmoja alifikiri kuwa  binti yake anakasirika mwalimu anapomtaka kutaja jina la mama yake  Corona. Kwa mujibu wa takwimu za taifa, watoto wasiopungua watatu wameitwa Corona mwaka 2019 na hawajarekodiwa katika majina bora 100 ya wasichana katika kuanzia mwaka 1904-2019. Sasa kwanini Corona limekuwa jina la kustajabiwa? Jina hili kwa lugha ya Latin ina maanisha kuwa ni Taji na vilevile lina maana kuwa mwezi umezungukwa na nyota . Jina hilo ni maarufu katika lugha ya Kihispaniola. Kukua katika mji wa Drogheda, Mashariki mwa pwani ya Ireland, Corona alisema anakubali kuwa jina lake haliko kikatoliki sana ingawa alipewa jina hilo kwa kuwa mkunga mmishionari alimsaidia mama yake kujifungua  alikuwa anaitwa jina hilo. ""Wazazi wangu hawakuweza kuamua kuchagua kati ya Sarah na Catherine, hivyo waliamua kuchagua Corona,"" alisema. Kabla ya taarifa za habari kugubikwa na janga la corona, Corona alisema ilikuwa rahisi kwake kulishangaa jina lake kama kichekesho. Anasema alikuwa anacheza michezo ya kutabiri jina lake na hakuna aliyeweza kupatia hivyo walibakia kumnunulia vinywaji tu. Licha ya kuwa Covid-19 kuvurugha mipango yake ya harusi kwa sasa, pamoja na sherehe yake kubwa ya kuzaliwa ya miaka 50, Corona alisema 2020, utakuwa mwaka wa kukumbukwa. ""Katika wakati huu mgumu, kama nimeweza kumshangaza mtu kwa kuwa na jina la ajabu  if I've brightened someone's day by having a funny name, so be it,"" she said. ""At least no-one will ever forget me."""	https://www.bbc.com/swahili/54886323
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."	https://www.bbc.com/swahili/habari-49835191
business	Airbus A220-300:Tanzania kununua ndege nyingine mbili	Serikali ya Tanzania imesaini mkataba na kampuni ya utengenezaji wa ndege ya Airbus, kununua ndege mbili aina ya Airbus A220-300. Mkataba huo umesainiwa leo, Septemba 19, 2019 kati ya  Makamu wa rais wa kampuni hiyo Afrika, Hadi Akoum na upande wa Serikali ya Tanzania imewakilishwa na ofisa Mtendaji Mkuu wa wakala wa Ndege za Serikali, Benjamin Ndimila. Muwakilishi huyo wa serikali ya Tanzania, bwana Ndimila amewaambia waandishi wa habari kuwa ndege hizo zitakuwa za kihistoria na ziko tofauti na ndege ambazo tayari shirika la ndege la Tanzania ATCL ilizozinunua awali. Aidha hakutaja kiwango cha fedha kilichotolewa katika manunuzi hayo ya ndege mpya za Airbus A220-300 . Kwa upande wake Akoum, alidai kuwa utengenezaji  wa ndege ya aina hiyo unachukua mwaka mmoja hadi mwaka mmoja na nusu kukamilika kutokana na oda kuwa nyingi. Ndege hii ina urefu wa ni mita 38.7, na kwa jumla inaweza kuketi abiria 141. Urefu wake kutoka chini kwenda juu ni mita 11.5, na upana wa mabawa yake ni mita 35.1. Airbus 220-300 inaweza kusafiri umbali wa 5,920km safari moja, na inaweza kupaa ikiwa na uzani wa tani 67.6, na kutua ikiwa na uzani wa tani 58.7. A220-300 ndiyo ndege kubwa miongoni mwa ndege za familia ya A220 na iliundwa kulenga soko la safai za ndege zinazowabeba abiria kati ya 130-160. Ni ndege ambayo imeundwa kupunguza gharama ya matumizi yake ya mafuta kwa kila safari na pia kuwa yenye uwezo wa juu. Injini zake zimepunguza matumizi ya mafuta kwa kila abiria kwa asilimia 20 ukilinganisha na ndege za awali za aina yake. Ndege za A220 zimejengwa kwa vipande vinavyoweza kutengenezwa kwa haraka kiwandani iwapo vitahitajika wakati wa ukarabati. Injini zake pia huwa za familia moja. Marubani waliozoea ndege aina ya A220-300 na A220-100 hawahitaji mafunzo zaidi kuweza kuziendesha. Ndege za Airbus A220 zilikuwa zinafahamika kama Bombardier CS100s kabla ya Airbus kuununua mradi huo wa utengenezaji wa ndege za C Series. Ununuzi huo ulifanikishwa kupitia mkataba wa kibiashara kati ya kampuni ya Airbus na kampuni nyingine mbili: Bombardier Inc na Investissement Québec ambao ulianza kutekelezwa 1 Julai, 2018. Airbus sasa humiliki 50.01% yahisa katika ubia wa utengezezaji wa ndege hizo ambao kirasmi hufahamika kama C Series Aircraft Limited Partnership, huku Bombardier na Investissement Québec wakimiliki takriban 34% na 16% ya hisa mtawalia. Makao makuu ya mradi huo wa utengenezaji wa ndege pamoja na karakana zake vyote vinapatikana Mirabel, Québec. Kutokana na ushirikiano huo, na hali kwamba Airbus inamiliki hisa nyingi, mradi wa C Series huhesabiwa sasa kuwa chini ya Airbus. Shirika la Air Tanzania kwa sasa lina ndege saba, baada ya kununuliwa ndege sita chini ya mpango wa kufufua shirika hilo lililoanzishwa mwaka 1977. Kuna Bombardier DASH8 Q400 tatu, mbili ambazo zilifika Tanzania Septemba 2016 na moja Juni 2017; Bombardier CS300 mbili na Boeing 787 Dreamliner ambazo zilitua Tanzania kati ya mei na Julai 2018. Shirika hilo lilikuwa na Bombardier DASH8 Q300 moja ambayo ilikuwa ikihudumu tangu 2011.	https://www.bbc.com/swahili/49754729
sports	Tetesi za soka Ulaya Jumanne 28.06.2022	Gabriel Jesus anafanyiwa uchunguzi wa kimatibabu katika klabu ya Arsenal kabla ya kununuliwa kwa pauni milioni 45 kutoka Manchester City. Mshambulizi huyo wa Brazil mwenye umri wa miaka 25 amekuwa akisakwa na vilabu kadhaa, katika Ligi ya Premia na Ulaya, lakini akachagua kujiunga na The Gunners. Jesus amecheza mechi 236 na kufunga mabao 95 akiwa na City tangu ahamie kutoka Palmeiras Januari 2017. Ameshinda mataji manne ya Ligi Kuu wakati akiwa Etihad Stadium, pamoja na Vikombe vitatu vya Ligi na Kombe la FA. Muda wake wa kucheza msimu ujao unaweza kuwa mdogo baada ya City kumsajili fowadi wa Norway Erling Haaland kutoka Borussia Dortmund. Tottenham inataka kumsajili mshambuliaji wa Brazil Richarlison 25, na winga wa Uingereza Anthony Gordon , 21 kutoka Everton katika mikataba miwili . Chelsea pia ina hamu ya kumsajili Richarlison.. (Sky Sports) Lakini Everton haina hamu ya kumuuza Gordon ambaye kandarasi yake na klabu hiyo ya Goodison Park inakamilika 2025, ikiwa ni pamoja na kandarasi yoyote itakayomuhusisha Richarlison.. (Liverpool Echo) Spurs pia wanapigiwa upatu kumsajili beki wa Barcelona na Ufaransa Clement Lenglet, licha ya Roma kuwa na hamu ya kumsajili mchezaji huyo mwenye umri wa miaka 27. (London Evening Standard) Kiungo wa kati wa Uingereza Jude Bellingham, 18, atakuwa mchezaji anayesakwa sana na Real Madrid msimu ujao , licha ya kwamba klabu hiyo ya Uhispania inakabiliwa na ushindani kutoka kwa Chelsea na Liverpool. (AS, via Mail) Baada ya kufungua mazungumzo na klabu ya Manchester City kuhusu kumsajili Raheem Sterling ,27 Chelsea inajaribu kumsajili beki wa Uholanzi  Frenkie de Jong 27 kutoka kwa mabingwa hao wa ligi ya kuu ya Premia.. (Telegraph - subscription required) Mshambuliaji wa Liverpool na Misri Mohamed Salah, 30, anagtarajiwa kuondoka mwisho wa msimu wa 2022-23 akiwa mchezaji huru. Salah amefunga magoli 156 katika mechi 254 tangu alipojiunga na Reds mwaka 2017. (Mirror) Arsenal wamewasilisha ofa ya pauni milioni 35 kwa mlinzi wa Ajax Lisandro Martinez na wanaonekana kuiongoza Manchester United katika kinyang'anyiro cha kumnunua mchezaji huyo wa kimataifa wa Argentina, 24. (Kioo) Manchester United wanatumai kuhitimisha kandarasi za kiungo wa kati wa Barcelona na Uholanzi Frenkie de Jong, 25, na kiungo wa kati wa Denmark Christian Eriksen, 30, na kisha wataelekeza umakini wao kumsaka mshambuliaji, huku Mbrazil wa Ajax Antony, 22, akiwa lengo lao kuu. Mkataba wa kumnunua Antony umewekwa shakani huku Ajax sasa ikitaka pauni milioni 70 kumnunua fowadi huyo. (Kioo) Newcastle United wanatazamia kukamilisha usajili wa pauni milioni 32 wa mlinzi wa Lille Mholanzi Sven Botman, 22, lakini wako tayari kuendelea na harakati zao za kumnunua mshambuliaji wa Reims Mfaransa Hugo Ekitike, 20. (Mail). Mfaransa Christophe Galtier, ambaye aliiongoza Nice msimu uliopita, anakaribia kuteuliwa kuwa kocha mpya wa Paris St-Germain, huku Mauricio Pochettino akikaribia kuondoka katika klabu hiyo licha ya kushinda taji la ligi. (ESPN) Barcelona hawataboresha ofa yao ya kandarasi kwa mshambuliaji wa Ufaransa Ousmane Dembele, ambaye mkataba wake na timu hiyo ya La Liga unamalizika tarehe 30 Juni. Mchezaji huyo mwenye umri wa miaka 25 pia ana ofa kutoka kwa Bayern Munich, Chelsea na PSG. (Marca) Dembele anatazamiwa kufanya uamuzi kuhusu mustakabali wake katika saa 72 zijazo. (Kioo)	https://www.bbc.com/swahili/articles/cqe2z4e4423o
politics	Masuala gani yatajadiliwa baina ya Rais Samia na wapinzani Tanzania?	Katika hali ya kawaida upinzani na upande wa chama tawala hukutana katika sanduku la kura au majengo ya kutunga sheria. Ila panapokuwa na vikao vya faragha, vyenye lengo la kuletea suluhu kati ya pande hizo mbili, tafsiri yake ni kuwa mfumo uliopo unaoendesha siasa una walakini. Tangu Tanzania ianze kuwa na chaguzi za vyama vingi, mara nyingi misigano kati ya utawala na vyama vya upinzani ilishika kasi wakati ule wa kuelekea uchaguzi mkuu au baada ya uchaguzi huo kuisha. Kulikuwa na nyakati za ahueni na ukimya wa kisiasa. Katika utawala wa hayati John Pombe Magufuli misigano ya kisiasa kati ya utawala wake na upinzani haikuwa ya msimu tena. Ilianza tu alipoingia madarakani na iliendelea hadi siku alipofariki dunia. Hali hiyo ilichagizwa na sera zake zinazokosoloewa kuwa ni za kikandamizaji. Rais mpya, Samia Suluhu Hassan anaoneka kutaka kuondoa misigano hiyo. Aprili 22, akitoa hotuba yake ya kwanza iliyotoa dira ya serikali yake ndani ya Bunge jinini Dodoma, alieleza azma yake ya kutaka kuonana na vyama vya kisiasa. Kabla ya Rais Samia kueleza hilo, Aprili 11, 2021,  Mwenyekiti wa Chadema Freeman Mbowe alieleza kuwa chama hicho kiliandika barua kutaka kuonana na Rais Samia. Kwa maana hiyo ombi lao limekubaliwa. Baada ya kifo cha aliyekuwa Makamu wa kwanza wa Rais Zanzibar, Seif Sharif Hamad, Rais wa Tanzania wa wakati huo, John Magufuli alikiri kupokea barua tatu kutoka kwa Maalim baada ya mkwamo wa 2015 uliotokana na kufutwa kwa uchaguzi mkuu wa mwaka huovisiwani Zanzibar. Hadi Machi 2020, miezi michache kabla ya uchaguzi mkuu wa Oktoba 2020, Watanzania ndipo waliposhuhudia viongozi hao wakikutana kwa kikao cha faragha; Maalim alialikwa na Magufuli katika Ikulu ya jijini Dar es Salaam. Msururu wa vikao vya Magufuli na viongozi wa upinzani, haukushirikisha kiongozi yeyote wa Chama kikuu cha upinzani Chadema. Lakini Rais Samia ameweka wazi kukutana na vyama vya kisiasa. Hii ina maana vyama vilivyo hai vitapata wasaa wa kuzungumza naye. Mjadala wa tume huru, huenda ukaanza katika katiba mpya. Upinzani utakuwa na hamu ya kuona Tanzania ikiwa na katiba mpya ili itatue baadhi ya changamoto katika mifumo ya siasa za sasa. Hoja ya uwepo wa tume huru ya uchaguzi, huenda ikaleta mabishano kwa sababu ndani ya Chama cha Mapinduzi (CCM), tume huru haipewi kipaumbele. Kwani mfumo wa sasa wa tume hiyo huonekana kuegemea upande wa chama tawala. Hii ina maana chama chochote kitakachokuwa madarakani, muundo wa tume ya sasa unawapa nafuu. Ikiwa Mama Samia atadhamiria kubadili muundo wa tume ili iwe huru, atakuwa na kazi ya ziada ya kupambana na upinzani wa wazi au usio wa wazi utakao zuka kutoka kwa wakereketwa wa chama tawala. Kwa miaka mingi vyombo vya habari vyenye mrengo wa upinzani au vile visivyoogopa kuikosoa serikali, vilikuwa ni jukwaa muhimu kwa vyama hivyo kupaza sauti zao. Kwa namna ya kukosoa utawala na kupigia chapuo upande wao. Asilimia kubwa ya vyombo hivyo aidha vilipigwa maonyo, vilifungiwa kwa muda au kupigwa marufuku kabisa katika utawala wa hayati Magufuli. Mfano wa yaliyofungiwa kabasa ni gazeti la MwanaHalisi, Mawio, Tanzania Daima na Mseto. Licha ya Rais Samia kuamuru runinga za mtandaoni kurudi hewani zile ambazo zilifungiwa, bado magazeti yamewekwa pembeni katika amri hiyo. Uhuru wa habari hauhusiani pekee na kuvitoa kifungoni vyombo vilivyofungiwa. Pia, una mlahaka na vyombo hivyo kuandika na kuripoti bila ya kubughudhiwa na utawala. Miaka mitano ya hayati Magufuli kulishuhudiwa vyombo kadhaa vikipigwa faini, kufungiwa, vikipewa adhabu na kulikosekana ule uhuru wa kuikosoa serikali na ukajihisi uko katika amani. Moja ya mjadala utakao kuwa mtihani mkubwa kwa pande zote mbili, ni uhuru wa kisiasa. Utawala uliopita ulipiga marufuku mambo makubwa mawili; maandamano na mikutano ya hadhara. Isipokuwa kila Mbunge akafanye mkutano katika jimbo lake. Rais Samia atakuwa na uwezo wa moja kwa moja kuwahakikishia usalama viongozi wa upinzani, kwamba hakuna Polisi atakae wavamia kama ilivyokuwa katika mikutano yao ya ndani na wala hakutokuwa na watu watakao tishia ama kuandaa majaribio ya kuwahuru au hata kuwauwa pindi wakikosoa utawala. Fauka ya hilo, atakuwa na uwezo wa kuwahakikishia usalama wanasiasa waliokimbia nje ya Tanzania, akiwemo Mbunge wa zamani wa Arusha Mjini, Godbless Lema na Mbunge wa zamani wa Singida Mashariki, Tundu Lissu. Wanaweza kurudi na hakuna baya litawapata. Lililo gumu ni hili: Je, atakubali vyama vya upinzani vifanye maandamano na kuzungunka nchi nzima kufanya mikutano? Hili ni swali gumu, kwa sababu marufuku ya sasa ni ahueni kisiasa kwa chama tawala. Na CCM inapendelea marufuku hii iendelee kuwepo kwa faida yake. Kwa upande mwingine, ikiwa vyama vya upinzani vitakubali uwepo wao bila ya kuendesha maandamano na mikutano mikubwa ya kisiasa,  huu utakuwa ni mwanzo wa mabadiliko makubwa katika siasa za Tanzania. Kwamba upinzani umekubali hakuna tena shughuli za nje za kisiasa hadi unapokaribia uchaguzi mkuu. Sura ya Tanzania kimataifa sio nzuri panapohusika uhuru wa kisiasa na uhuru wa habari. Utawala uliopita uliendesha kampeni za makusudi zilizoathiri siasa na shughuli za vyombo vya habari. Mazungumzo haya ni muhimu kwa muktadha wa kuisafisha sura ya nchi ndani na nje nje ya mipaka. Tanzania ilifika kujadiliwa kuwekewa vikwazo na mataifa makubwa kwa kuzorota demokrasia yake. Pia Rais Samia anafungua ukurasa mpya baada ya mahusiano yaliyodorora ya utawala na upinzani. Kwa mtawala yeyote uhusiano mwema na upinzani ni bora kuliko uhusiano wenye mashaka. Kufanyika kwa mkutano huu bila ya kujali matokeo ya mkutano wenyewe ni mwanzo mpya kwa siasa za nchi. Mikutano ya namna hii iliisha wakati wa utawala wa Rais mstaafu Jakaya Kikwete. Wakati huo vyama vya upinzani vilifanya shughuli zao, hadi Chadema kuitwa, 'chama cha maandamano,' na wakosoaji wake. Walitumia haki yao ya kuandamana, kukosoa na kufanya mikutano kiasi cha kuitia tumbo joto serikali hadi kuitwa Ikulu. Kwa Magufuli aliona huo ni udhaifu na usumbufu, ndio maana milango ya maandamano na mikutano akaifunga. Alifanikiwa kudhibiti siasa za upinzani, kwa upande mwingine aliharibu kabisa sura ya utawala wake hadi kulifikisha jina lake katika mjadala wa udikteta. Rais Samia hatotaka jina lake lifike katika mjadala wa aina hiyo. Pia, yawezekana hatotaka utawala wake utikiswe asubuhi na mchana na upinzani kama ilivyokuwa kwa Kikwete. Kwa kuzingatia hayo, mazungumzo yake na wapinzani ni kikao chenye mtihani mkubwa kwake. Kikao kitaamua ikiwa kauli yake; yeye na hayati Magufuli walikuwa kitu kimoja. Je, anamaanisha kwa yale mazuri tu au hata yale yenye kuleta sura mbaya kwa afya ya demokrasia ya nchi?.	https://www.bbc.com/swahili/habari-56911285
politics	Uvamizi wa jumba la Capitol Hill: Wanachama wa Democrats wataka Trump kuondolewa madarakani mara moja	"Wapinzani wa Rais wa Marekani Donald Trump katika mabunge yote mawili wametoa wito wa rais huyo kuondolewa madarakani baada ya wafuasi wake waliokuwa wakifanya vurugu kuvamia bunge. Seneta wa Democratic Chuck Schumer amesea Bwana Trump anastahili kuondolewa mara moja. Na ikiwa sio hivyo, Spika wa bunge la Wawakilishi Nancy Pelosi amesema anaweza kupigiwa kura ya kutokuwa na imani naye. Kuondolewa kwa rais huyo kupitiamuswada wa kutokuwa na imani naye, kutahitaji kuungwa mkono na wabunge wa Republican ambao kufikia sasa ni wachache tu wanaoonekana kutofautiana naye. Katika hotuba iliotumwa kwa njia ya video, Bwana Trump alisema amejitolea kukabidhi mamlaka kwa amani. Rais huyo alisema utawala mpya utaapishwa Januari 20 na kutoa wito wa ""maridhiano"". Pia alisema, ""hasira imesababishwa na vurugu, uasi wa sheria na ghasia"" zilizotokea Jumatano na kwamba ""hasira lazima zitulizwe"". Video hiyo ilishirikishwa kwenye akaunti yake ya Twitter, ambayo iliwezeshwa tena kutumika kuanzia Alhamisi baada ya kufungwa kwa muda kwasababu ya tukio la uvamizi wa bunge. Watu wanne walifariki dunia wakati wa uvamizi huo huku wengine 68 wakiwa wamejeruhiwa. Sasa hivi maafisa wa polisi wameanza kuchunguzwa jinsi walivyoshughulikia maandamano hayo na kukosolewa kwa kushindwa kusitisha waandamanaji kuvunja sheria na kuingia bungeni. Maafisa waliokuwa walinda usalama katika Bunge la Wawakilishi ikiwa ni pamoja na muongozaji shughuli za bunge wamejiuzulu. Taarifa zinasema mkuu wa polisi bungeni Steven Sund pia naye anajiuzulu kuanzia Januari 16 kufuatia wito uliotolewa na Bi. Pelosi. Bwana Schumer upande wake anataka wenzake wa bunge la Seneti kufutwa kazi. Waziri wa usafirishaji Elaine Chao ndio wa hivi karibuni kujiuzulu katika utawala wa Trump kwasababu ya maandano hayo. Maafisa kadhaa wa ngazi ya chini pia wamejiuzulu. Rais mteule Joe Biden amesema: ""Hivi unasema kama hapo jana ingekuwa ni maandamano ya kundi la Black Lives Matter hatua zilizochukuliwa dhidi yao hazingekuwa tofauti kabisa ikilinganishwa na walivyochukuliwa wahuni waliovamia bunge."" Idadi ya wabunge kadhaa wanataka Bwana Trump aondolewe kama rais. Wengi wao wakiwa ni kutoka chama cha Democratic hata hivyo, wachache wa Republican wanaunga mkono hatua hiyo. ""Rais huyu hastahili kuendelea kushika hatamu hata kwa siku moja zaidi,"" amesema Bwana Schumer, ambaye ataongoza chama cha Democratic chenye wabunge wengi katika Bunge la Seneti litakapoanza kikao kipya baadaye mwezi huu. Amesihi baraza la Bwana Trump kumuondoa madarakani kwa kutumia marekebisho ya 25 ya katiba ya Marekani, ambayo yanaruhusu makamu rais kuchukua uongozi ikiwa rais ameshindwa kutekeleza majukumu yake kwasababu ya matatizo ya kiakili au kimwili. Hatua hiyo itamhitaji makamu rais Mike Pence na angalau wabunge wanane wa baraza la mawaziri kumpinga Trump na kutekeleza kifungu hicho cha katiba hatua ambayo hadi kufikia sasa imeonekana kutokuwa tayari kutekelezwa. Bi. Pelosi amemuelezea Trump kama ""mtu hatari"" na kusema: ""Hii ni hali ya dharura mno."" Inayohitaji kushughulikiwa kwa haraka. Na aliwacha wazi uwezekano wa kupiga kura ya kutokuwa na imani naye ikiwa wabunge wanaomuunga mkono Bwana Trump hawataweza kuanza mchakato wa kifungu cha 25 cha katiba. Hata hivyo, Democrats watahitaji uungwaji mkono kutoka kwa Republicans kupata idadi stahiki kisheria katika bunge la seneti ambayo ndio wengi angalau thuluthi mbili kumuondoa Trump madarakani chini ya kifungu cha kutokuwa na imani naye ambapo itakuwa vigumu kufikia idadi hiyo. Polisi wamekosolewa vikali kwa jinsi walivyoshughulikia ghasia hizo. Picha zilizonaswa ndani ya bunge zilionesha vile waandamanaji walivyokuwa wanaingia katika baadhi ya sehemu za bunge bila kuzuiliwa na yeyote. Mmoja wao alionekana akiingia katika ofisi ya Spika Pelosi na kuweka muguu yake juu ya dawati lake. Mkuu wa polisi pia amepewa likizo ya lazima baada ya mwanamke mmoja kupigwa risasi hadi kufariki duniani katika sakafu ya bunge la wawakilishi. Mwanamke huyo amesemekana kwamba alikuwa wanajeshi. Ashli Babbitt, 35, ni sehemu ya walioingia bungeni wakati mjadala wa kuidhinisha ushindi wa Bwana Biden ukiwa unaendelea. Polisi imesema pia watu watatu Benjamin Philips, 50 kutoka Pennsylvania; Kevin Greeson, 55, kutoka Alabama; na Rosanne Boyland, 34, kutoka Georgia - walifariki dunia wakendelea kupata huduma ya kwanza. Familia ya Greeson inasema jamaa yao alifariki dunia kwa mshtuko wa moyo. Shirika la Ujasusi linatafuta waliohusika na vurugu hizo."	https://www.bbc.com/swahili/habari-55583810
business	Elon Musk: Fahamu siri sita za ufanisi wa kibiashara kutoka kwa mtu tajiri zaidi duniani	"Siku chache zilizopita Elon Musk alitangazwa kuwa mtu tajiri zaidi duniani, akimpiku mwanzilishi wa Amazon Jeff Bezos. Utajiri wa mfanyabiashara huyo wa magari ya Tesla na SpaceX umepita dola bilioni 185 sawa na euro 136 bilioni baada ya bei ya hisa za kampuni yake ya magari kupanda. Lakini je ni nini siri ya ufanisi wake katika biashara? Miaka michache iliopita alizungumzia suala hilo kwa karibu saa moja alipohoijwa na BBC. Kulingana na mtazamo wa biashara wa Elon Musk - cha msingi sio pesa. Alipohojiwa mwaka 2014 alisema hajui kiwango cha utajiri wake. ""Sio kwamba kuna rundo la pesa zilizohifadhiwa mahali,"" alisema. ""Ukweli ni kwamba nina hisa kadhaa katika Tesla, SpaceX, na SolarCity, na katika soko la hisa kila hosa niliyo nayo ina thamani yake ."" Hapingi mbinu zozote za kutafuta mali ""ikiwa inafanyika kwa kuzingatia maadili na njia nzuri"", lakini anasema sio jambo linalompatia msukumo. Mbinu hiyo bila shaka inonekana kufanya kazi. Kampuni yake ya magari ya umeme  Tesla, imefanya vyema baada ya thamani ya hisa zake kuongezeka hadi zaidi ya dola 700 bilioni  katika miaka ya hivi karibuni. Fedha hizo zinatosha kununua Ford, General Motors, BMW, Volkswagen na Fiat Chrysler, na bado asalie na fedha za kununua gari la Ferrari. Lakini Musk, ambaye anafikisha umri wa miaka 50 mwaka huu, hatarajii kufariki akiwa tajiri. Anasema fedha zake zitatumika kujenga majumba katika sayari ya Mars na anasema hatoshangaa kuona utajiri wake wote ukimalizikia katika mradi huo. Sawa na Bill Gates, huenda akachukulia kama ishara ya kufeli maishani akiwa atasalia na mabilioni kadhaa kwa sababu atakuwa hajatumia fedha hizo kwa njia nzuri. Ndoto ya kuwa na majumba katika sayari ya Mars ni kidokezo ambacho Elon Musk anaamini ndio ufunguo wa mafanikio. ""Unataka vitu vijavyo maishani kuwa vizuri,"" aliambia BBC. ""Unataka vitu hivi vipya ambavyo  vitafanya maisha kuwa bora."" Kwa mfano SpaceX. Alisema alibuni kampuni hiyo baada ya kuhisi kwamba mpango wa Marekani wa anga za mbali haukuwa na malengo ya juu zaidi. ""Nilitarajia kuona vitu vya hali ya juu zaidi ambavyo havipatikani duniani vikibuniwa, binadamu kuishi katika sayari ya Mars, kuwa na makao mwezini, na safari za ndege za mara kwa mara kwenda anga za mbali,"" alisema. Wakati hilo halikufanyika, alizindua mpango wa ""Mars Oasis Mission"", ambao ulilenga kuanzisha kilimo cha kisasa cha kutumia nyumba katika sayari nyekundu. Lengo lilikuwa kuwapa matumaini watu kuhusu masuala ya anga za mbali, na kuishawishi serikali ya Marekani kuongeza mgao wa bajeti ya Nasa. Ni wakati alipokuwa anajaribu kuanzisha mradi huo ndiposa aligundua tatizo sio ""kutokuwa na utashi, bali ni ukosefu wa njia"" - teknolojia ya anga za mbali ni ghali zaidi kuliko jinsi inavyotakiwa kuwa. Na kutokana na wazo hilo! Biashara ya bei rahisi zaidi ya utengenezaji roketi ilizaliwa. Na cha kushangaza katika mradi huo ni kwamba haukubuniwa kwa lengo la kutengeza pesa, bali kumpeleka binadamu katika sayari ya Mars. Musk alisema anajichukulia kama mhandisi kuliko mwekezaji, na kuongeza kuwa kile kinachomuamsha kila asubuhi ni kusuluhisha matatizo ya kiufundi. Ni hilo ndilo limekuwa lengo lake la kwanza badala ya kuwa na dola kwenye benki na ametumia kanuni hiyo kama kigezo cha kujiendeleza maishani. Anafahamu kila kizingiti anachovuka katika biashara yake kinamsaidia akiwa mtu anayejaribu kutafuta suluhisho la tatizo sawa na hilo - na kuendelea hivyo daima. Moja ya mambo makuu kuhusu biashara ya Elon Musk ni udhubutu wake. Anataka kubadilisha kabisa kampuni ya magari, kuwa na koloni Mars, kutengeza treni za mwendo kasi kupitia bomba la hewa, kujumuisha AI katika ubongo wa binadamu kuimarisha nguvu ya jua na kampuni za betri. Hii inamaanisha miradi yake yote inalenga siku za usoni sawa na vitu ambavyo ungesoma katika majarida ya watoto mapema miaka ya 1980. Kwa mfano, biashara yake ya bomba inaitwa ''The Boring Company''. Musk bila shaka hafanyi siri kuwa mawazo yake yalichangiwa na vitabu na filamu alizotazama akiwa mtoto nchini Afrika Kusini. Hatua hiyo inatupeleka katika kidokezo cha Musk cha tatu cha biashara - usijinyime. Anaamini kuwa na malengo madogo ni changamoto kwa kampuni nyingi' hali ambayo inachangia miundo ya motisha. Kampuni nyingi zinaangazia ""kujiongeza"", alisema. ""Ukiwa Afisa Mkuu Mtendaji wa kampuni kubwa na malengo yako ni ya ukuaji wa kadri, itachukuwa muda mrefu kuliko ilivyotarajiwa, na matokeo yasiwe mazuri kama ilivyokusudiwa, basi hakuna atakaye kulaumu,"" aliambia BBC. Unaweza kusema haikuwa kosa lako, ni kosa la wasambazaji. Hii bila shaka ni jambo la kweli. Lazima uwe mkakamavu kuchukuwa hatua hii, lakini Elon Musk amezidisha hatua hiyo kuliko wafanyabiashara wengi. Kufikia mwaka 2002 alikuwa ameuza biashara zake mbili, muongozo wa jiji kupitia intaneti unaoitwa Zip2 na kampuni PayPal ambayo ni ya malipo mtandaoni. Alikuwa ndio mwanzo ametimiza miaka 30 na tayari alikuwa na karibu dola milioni 200 kwenye benki. Anasema mpango wake ulikuwa kuwekeza nusu ya utajiri wake kwenye biashara na kujiwekea nusu nyingine. Mambo haykuwa hivyo alipokutana na mwandishi wa BBC, alikuwa ndio mwanzo anaibuka katika kipindi kibaya zaidi cha biashara maishani mwake. Kampuni zake mpya zilikabiliwa na kila aina ya changamoto.  Safari tatu za kwanza za roketi ya SpaceX zilitibuka, na Tesla ilikumbwa na kila aina ya matatizo ya uzalishaji, usambazaji na masuala ya muundo. Halafu mzozo wa kiuchumi ukaibuka. Musk anasema alilazimika kufanya maamuzi magumu. ""Ima aamuwe kuhifadhi pesa zake na kuacha kampuni zifilie mbali ama awekeze fedha zote alizosalia nazo kujaribu bahati yake ."" Aliendelea kumimina pesa. Wakati mmoja alikuwa na madeni na kulazimika kuchukua mkopo kwa marafiki kujikimu kimaisha, aliambia BBC. Anasema la hasha: ""Watoto wangu huenda wakajiunga na shule za umma. Hiyo si hoja, hata mimi mwenyewe nilisomea shule ya serikali."" Kilichomshangaza zaidi - na ambacho kilionekana wazi kumkera hata mwaka 2014  - ni jinsi wataalamu wengi na watoa maoni walivyoonekana kufurahiya masibu yake. ""Ukosoaji ulikuwa wa kushangaza na hali ya juu sana,"" alisema Musk. ""Blogu nyingi ziliangazia jinsi mradi wa Tesla unavyoelekea kuangamia."" BBC ilipendekeza kwamba watu walitaka mradi wake ufeli kwasababu alikuwa na kiburi. Alipinga pendekezo hilo. ""Nadhani ingelikuwa kiburi laiti tungelisema lazima tutafanikiwa, ukilinganisha na jinsi tulivyokuwa na hamu ya kufanikisha azma yetu na kujitolea kila tuwezavyo kufikia lengo hilo."" Hii inatupeleka katika kidokezo kingine cha ufanisi wa Musk katika biashara - usiwasikize wakosoaji. Aliambia BBC kuwa hakuwahi kuamini SpaceX au Tesla itawahi kurudisha kiwango cha fedha alichotumia karibuni - na ukweli ni kwamba hakuna mtu yeyote  aliyedhani hilo lingewezekana. Lakini aliwapuuza wakosoaji na kuendelea mbele na mradi wake. Kwa nini? Kumbuka huyo ni mtu ambaye anapima ufanisi wake kulingana na matatizo anayosuluhisha, na wala ni fedha kiasi gani anachopata. Hii bila shaka ni kanuni ambayo inamweka huru. Hana hofu ya kuonekana mjinga kwa sababu fedha alizotumia hazikumnufaisha, kile anachoangazia ni umuhimu wa kufikia lengo. Hali hii inafanya kazi kuwa rahisa kwasababu anaelekeza nguvu zote katika kitu ambacho anaamini kina umuhimu zaidi. Na soko linaonaoneka kuvutiwa na kile anachofanya. Mwezi Oktoba mwaka jana, Morgan Stanley ambayo ni benki ya uwekezaji ya Marekani ilikadiria thamani ya SpaceX kuwa dolabilioni 100 ($100bn). Kampuni hiyo imeimarisha uchumi wa usafiri wa anga za mbali, lakini kile kitakachomfanya Musk kujivunia zaidi ni jinsi kampuni yake ilivyoimarisha nafasi ya Marekani katika mpango wa angaza mbali. Mwaka jana roketi yake ya Crew Dragon iliwapeleka wanajimu  wakimataifa katika kituo cha angani, katika mpango wa kwanza wa aina hiyo kutoka ardhi ya Marekani tangu safari hizo zilipositishwa mwaka 2011. Fuata muongozo huu ukiambanisha na bahati kidogo bila shaka utapata utajiri na umaarufu. Na baada ya hapo utaanza kutoka katika ganda lako. Elon Musk anafahamika kuwa mchapa kazi kupita kiasi - anajivunia kufanya kazi kwa takriban saa 120 - kwa wiki ili kufanikisha uzalishaji wa gari la Tesla Model 3 hadi lilipoingia barabarani  - na tangu wakati huo anaonekana kufurahia anachofanya. Mwaka 2018 ilijipata mashakani na wasimamizi wa Marekani wa masuala ya fedha alipoweka ujumbe kwenye Twitter kwamba anapanga kubinafsisha kampuni ya Tesla, na wakati janga la corona lilipoilazimuTesla kufunga kiwanda chake cha San Francisco, alipinga vikali marufuku ya kutotoka nje. Alitaja hofu kuhusu virusi hivyo kuwa ""ujinga"" katika Twitter, na kuelezea amri ya kukaa nyumbani kama ""kifungo cha lazima"", akisema ''haifai''  na kwamba inakiuka haki ya kikatiba. Alitaja hofu kuhusu virusi hivyo kuwa ""ujinga"" katika Twitter, na kuelezea amri ya kukaa nyumbani kama ""kifungo cha lazima"", akisema ''haifai''  na kwamba inakiuka haki ya kikatiba. Msimu wa joto alitangaza mpango wa kuuza mali yake akisema ""zinakurudisha nyuma"". Siku chache baadaye aliandika katika Twitter kwamba atamuita mwanawe wa kiume aliyezaliwa X Æ A-12 Musk. Licha ya hayo mwenendo wake usiotabirika ukionekana kutoathiri biashara zake huku mfanyabiashara huyo akiendelea kuwa na ndoto kubwa kama zamani."	https://www.bbc.com/swahili/habari-55614450
politics	Uchaguzi wa Kenya 2022: Wakikuyu wagawanyika kati ya Ruto na Odinga	"Katika jamii ya Wakikuyu wenye utajiri wa kura nchini Kenya, kuna maoni tofauti kuhusu hatua ya Rais anayemaliza muda wake Uhuru Kenyatta kumuunga mkono aliyekuwa mpinzani wake Raila Odinga, badala ya naibu wake William Ruto, kuwa mrithi wake katika uchaguzi wenye ushindani mkali unaotarajiwa kufanyika tarehe 9. Agosti. Bw. Kenyatta - ambaye amefikia kikomo cha kikatiba cha mihula miwili madarakani - alichukuliwa kwa muda mrefu kama kinara wa kisiasa wa jami hiyo, huku wazee wake wakimtaja kwa fahari kuwa ""mwana wetu"". Lakini wakati BBC ilipozuru jimbo la Nyeri - ambalo lipo katika eneo la Mlima -ilibainika kuwa uaminifu wake umepata pigo kutokana na uamuzi wake wa kumuidhinisha Bw Odinga katika kile alichokitaja kuwa jaribio la kubuni umoja wa kitaifa baada ya miongo kadhaa ya chuki za kisiasa. Je ni kipi unachohitaji kujua kuhusu Uchaguzi wa Kenya? Wakili Wahome Gikonyo alihisi kuwa Bw. Kenyatta amemsaliti Bw Ruto, ambaye alimsaidia kushinda uchaguzi dhidi ya Bw Odinga. ""Ruto alifanya kazi ya punda mwaka 2013 na 2017. Laiti sio yeye Uhuru hangelikuwa rais. Je hiyo ndiyo njia ya kumlipa rafiki?"" Bw Gikonyo alisema alipokuwa akizungumza na BBC katika afisi yake katika mji makao makuu ya kaunti hiyo, inayojulikana kama Nyeri. Baadhi ya wakazi, kama Mchungaji Hannah Kanyithere, alihisi Bw Kenyatta hangejiuhusisha na kinyang'anyiro cha kumtafuta mrithi wake. ""Kwanini rais anaegemea upande wowote katika uchaguzi huu? Hata kama naibu wake alikuwa mbaya, alipaswa kuw ana msimamo wa wastani,"" aliongeza. Lakini dereva wa teksi Hassan Kahoro alikuwa na shauku sawa katika kumtetea Bw Kenyatta, akipendekeza kwamba, wakati ulikuwa umewadia kwa jamii ya Wajaluo kupata rais wao kwanza - Bw Odinga. ""Tunapaswa kupatia jamii ya Wajaluo nafasi ya kuongoza nchi hii. Nani alisema urais unastahili kuwa wa Wakikuyu na Wakalenjin?"" Bw Kahoro alisema, huku akihutubia kundi la watu waliokuwa wamekusanyika katika soko kuu la eneo hilo. Alikuwa anaashiria ukweli kwamba Kenya watatu kati ya marais wanne wa Kenya tangu tupate uhuru wamekuwa Wakikyu. Hayati Daniel arap Moi - ambaye alihudumu kwa muda mrefu kam rais wa Kenya (miaka24) alikuwa Mkalenjin, kama Bw Ruto. Welder Jackson Maina pia aliridhika na hatua ya Bw Kenyatta kumuunga mkono ""Baba"", jina linalotumiwa ma wafuasi wake kumuita Bw Odinga mwenye umri wa miaka 77. ""Tuko imara nyuma ya rais  na tuko nyuma ya Baba,"" alisema akiwa nje ya karakana yake. Mji wa Nyeri umesheheni mabango ya kampeni uchaguzi mkuu unapokaribia. Nyimbo za kuunga mkono kambi zote zinasikika. Nyimbo moja - iliyoimbwa mwanamziki wa Kenya Ben Githae - inasema kwamba Kenya itakuwa salama mikononi mwa Bw Odinga na mgombea mwenza wake Martha Karua -waziri wa zamani wa haki na Mkikuyu anayechukuliwa kama ""binti yao"" kutoka Mlima Kenya. Nyimbo nyingine - iliyoimbwa na Betty Maina - anawaasa watu kumpigia kura Bw Ruto, ambaye amemchagua Rigathi Gachagua- mwanabiashra Mkikuyu kutoka Kaunti ya Nyeri kama mgombea mwenza wake. Ingawa Bw Gachagua anakabiliwa na tuhuma za ufisadi, yeye ni mhamasishaji hodari na anapendwa sana na Wakikuyu wanaohangaika. Bi Karua ni kinara wa kisiasa ambaye ana uungwaji mkono kitaifa kando na Wakikuyu - na anajulikana kwa shauku yake ya mageuzi ya mahakama na msimamo wake mkali dhidi ya ufisadi serikalini. Lakini iwapo kura ya maoni ya hivi punde zaidi ya shirika la utafiti la Tifa itaaminika, si yeye wala Bw Kenyatta ambaye amewashawishi Wakikuyu walio wengi kumpigia kura Bw Odinga. Kura hiyo ya maoni inampa Bw Ruto uongozi kwa wingi katika Mlima Kenya - 66% dhidi ya 27% za Bw Odinga. Katika ngazi ya kitaifa, picha ni tofauti, huku kura ya maoni ikimweka Bw Odinga mbele kwa tofauti ndogo ya 46.7% dhidi ya 44.4% - haitoshi kwake kupata urais, kwani mshindi anahitaji kura nyingi zaidi ya 50% ili kuepuka duru ya pili ya uchaguzi. Kwa hivyo pande hizo mbili zitakuwa na kibarua cha ziada kuvutia wapiga kura katika siku za mwisho za kampeni. Uamuzi wa Bw Kenyatta kumuunga mkono Bw Odinga haikugawanja jamii yake tu bali pia familia yake. Binamu yake Kungu Muigai aliviambia vyombo vya habari kuwa rais alienda kinyume na wazee wa Kikuyu kwa kukiuka mapatano ya 2013, yaliyoitaka jamii kuunga mkono Wakalenjin mara tu mihula miwili ya Bw Kenyatta itakapokamilika. Mgawanyiko huo unalalamikiwa na wazee wa jamii ya Wakikuyu, kama alivyoelezea Nduhiu Njama mwenye umri wa miaka 100, na mkazi wa Tetu huko Nyeri. ""Tulipata uhuru kwa kuwa wamoja. Tunachokiona kwa sasa ni ubinafsi ambao utatugharimu,"" alisema huku akionyesha picha zake za zamani. Wakikuyu hasa ni wakulima. Mashamba ya chai na kahawa, pamoja na mashamba ya maziwa, yanaenea katika Mlima Kenya. Barabara za vijijini zimewekwa lami na kuwarahisishia wakulima kusafirisha mazao yao. BBC ilitembelea wakulima karibu na mji wa Othaya, ambao ulikuwa nyumbani kwa marehemu Rais Mwai Kibaki. Alipokuwa akiwapa lishe ng'ombe wake wa maziwa, George Wambugu alisema anamuunga mkono Bw Ruto. ""Ruto ni mkulima kama mimi na alipokuwa waziri wa kilimo alileta mageuzi ambayo yaliwafanya wakulima wa chai kupata bonasi ya juu zaidi kuwahi kutokea. Najua ataboresha sekta ya kilimo,"" baba wa watoto watatu mwenye umri wa miaka 40 alisema, akieleza. maoni ambayo yaliungwa mkono na baadhi ya wakulima wenzake. MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais?"	https://www.bbc.com/swahili/habari-62388485
entertainment	DJ Wiwa: Atumia miguu kuzungusha santuri	Winfred Wanjiku, mwenye umri wa miaka 23, alizaliwa na utandio wa ubongo nchini Kenya. Wanjiku maarufu kama 'Dj Wiwa Queen of Decks' hutumia miguu kuyakimu maisha yake. Wanjiku ana uwezo wa kucheza santuri kwa miguu na hata kuandika kupitia mdomo wake. Paula Odek alimtembelea na kutuandalia taarifa hii	https://www.bbc.com/swahili/habari-49174971
religion	Francisco ouma:Mkenya anayemiliki pango kubwa akidai ni amri aliyopewa na Mungu	"Francis ouma kutoka magharibi mwa Kenya anamiliki pango la vyumba 24 na kudai kwamba alichimba pango hilo baada ya kuamrishwa na Mungu. Pango hilo liko mita chache kutoka nyumbani kwake. Pango hilo lina milango miwili. Mlango wa kwanza ni wa mbao na unaelekea katika chumba kimoja kilichopo juu, kisha unateremka kwa ngazi karibu futi 3 chini ya ardhi ili uweze kuingia katika vyumba vilivyopo kwenye pango. ""Nilianza kujenga nyumba hii Februari, mwaka wa 1967 saa sita za mchana. Mungu aliniletea ramani katika ndoto, akanionyesha ramani ya pango na akaniamrisha nichimbe pango hili. Siyo kwamba niliota… Hapana, ni Mungu mwenyewe aliyeniletea ramani"" Ndani ya pango hilo kuna giza totoro na lazima utumie taa kupata mwangaza. Vyumba vyenyewe vinatofautiana kwa ukubwa na milango yake imetengenezwa kwa maumbo maalum yanayofanana na milango ya Kasri la zamani la Mfalme wa Misri. ""Unaona vyumba vingine ni vidogo na vingine ni vikubwa… hivi vyote vimejengwa kulingana na ramani ambayo nimepewa na naamini ni kwa sababu kila chumba kitakuwa na kazi yake. Ni sawa tu na vile nyumba ya binadamu huwa na vyumba kwa ajili ya matumizi tofauti tofauti. Vyumba vingine vinaweza kutumika kuhifadhi vitu. Kwa hiyo ni Mungu mwenyewe anayejua matumizi ya vyumba hivi"" Mzee Francis ambaye ana umri wa miaka 73 anadai kwamba yeye huzungumza na Mungu moja kwa moja. ""Mungu ananipa taarifa zote nikiwa  hapa. Anaweza kujitokeza kama mfano na akapotea. Kuna wakati kama nina chimba mahali ambapo hataki, yeye hunizungumzia na kusema niwachie hapo nisiendelee"" Hata hivyo ni kisa ambacho kiliwashangaza wazazi wa bwana Francis ambao sasa ni marehemu na hata wanakijiji walimwogopa sana. ""Watu walikuwa wananiangalia, nikienda mtoni kuoga, watu walikuwa wakinitizama kwa uwoga na kusema kwamba mimi nina chimba shimo la kuzikiwa siku nikifa… Lakini nikawaambia kwamba ninafanya kazi ya Mungu."" Mwaka 1979, Francisco alisitisha shughuli hiyo na akaenda mjini baada ya watu kumcheka na kusema kwamba atakufa bure bila boma lake kama wanavyoamini wanajamii wake kwamba mwanamume kamili lazima awe na mke na watoto. ""Nilienda mjini Eldoret na nikatafuta kibarua ambapo nilipata kazi ya ulinzi. Pia nikapata mchumba nikumuona na kwa sasa tumebarikiwa na watoto wanne. Tuliishi mjini kwa miaka 15, kisha nikaona kwamba ninapotea, sababu sikuwa nimemaliza kazi niliyokuwa nimepewa. Hivyo nikaamua kurudi na kuendeleza kazi ambayo nilikuwa nimepewa na Mwenyezi Mungu."" Ndani ya pango hilo kuna jiwe lenye umbo la mstatili ambalo limenukuliwa amri tano kwa wino mweusi na ambazo Francisco anadai alipewa na Mungu mwezi Juni mwaka huu. 'Niliamka siku moja asubuhi, nilipofika hapa pangoni nikapata nakala ya amri hizi tano zikiwa hapa chini, na nikajua tu ni agano ambalo Yesu Kristo mwenyewe aliahidi kwamba ataniletea. Kwa sababu alisema kwamba amri zile ambazo zilikuwa za Musa watu wameharibu."" Francisco anadai kwamba bado hajaonyeshwa hatima ya vyumba hivyo na anasubiri maono na kwamba kupatikana Kwa jiwe hilo la agano ni hatua ya kwanza. ""Hatua ya pili inakuja. Na hiyo siwezi kusema kwa sasa na nitangaze eti ni moto au kitu fulani… Hiyo nitakuwa ninamdanganya mwanadamu. Kwa hivyo ninasubiri ripoti ya mwisho nitakayopatiwa"" Profesa Chacha Nyaigoti ni mwanasosholojianchini Kenya anachanganua kisa hiki Kisayansi. ""Mungu ni muweza na anaweza kuzungumza na binadamu yeyote. Lakini wakati mwingine watu hukurupuka na kujikuta wakitenda matendo yasiyoambatana na utaratibu wa maisha ya kawaida na ili kujieleza wanasema kwamba ni Mungu amewaagiza"" anaeleza Profesa Chacha. ""Katika kisa kama hiki tunahitaji kuzingatia na kutathmini matendo ya miaka kadhaa ya awali ya watu kama hawa, utengamano wao na watu wengine kijijini na kudadisi iwapo yanaafikiana na mtu mwenye akili timamu ama anahitaji msaada kutoka kwa washauri wa matatizo ya kiakili. Na iwapo itapatikana kwamba ni matatizo ya kiakili basi kuna tiba."""	https://www.bbc.com/swahili/habari-50854448
politics	Paul Rusesabagina: Mfahamu mkosoaji mkuu wa rais wa Rwanda Paul Kagame	"Mtu ambaye alioneshwa katika filamu ya ''Hotel Rwanda'' kama shujaa aliyeokoa maisha ya watu wengi wakati wa mauaji ya kimbari nchini Rwanda amepatikana na hatia ya ugaidi katika mahakama nchini Rwanda. Paul Rusesabagina alipatikana na hatia ya kulifadhili kundi moja la waasi akiwa mafichoni ambalo liliwauawa raia katika shambulio la 2018. Familia yake imedai kwamba alichukuliwa na kupelekwa nchini Rwanda kwa nguvu. Paul Rusesabagina  ni raia wa Rwanda aliyezaliwa tarehe 15 mwezi Juni 1954) . Alikuwa mmoja kati ya watoto tisa waliozaliwa kutoka kwa baba Mhutu , mzee aliyeheshimika sana na jamii kwa jina Thomas Rupfure na mama Mtutsi kwa jina Murama  nchini Rwanda. Ijapokuwa amekuwa akisema kwamba alilelewa katika maisha ya umasikini, Rusesabagina ameelezea maisha yake ya utotoni kama yale ya wastani kwa viwango vya Afrika  miaka ya hamsini. Wazazi wa Rusesabagina walimpeleka katika shule moja iliokuwepo mjini karibu na Gitwe iliokuwa ikifadhiliwa na kanisa la Seventh-day Adventist Church. Akiwa na umri wa miaka 13 , alikuwa anaweza kuongea Kiingereza na Kifaransa pamoja na lugha ya mama ya Kinyarwanda. Ni kwanini Rusesabagina alikamatwa? Paul Rusesabagina, ni kiongozi wa muungano wa kisasa MRCD-Ubumwe ambao Rwanda inauhusisha na mashambulio ya ugaidi yaliyowauwa Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauaji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani ya Uhuru 2005,George Bush. Hata hivyo kundi la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini Rwada. Mahakama ilisikiliza madai kwamba kundi la waasi wa the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC. Mwaka 2011, Bwana Rusesabagina alishutumiwa kudhamini kundi na muungano wa makundi ya ugaidi yenye silaha na itikadi kali. Rusesabagina amekuwa naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018, kundi la FLN lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa.. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za kiarabu (UAE).'' ""Alifika Dubai, ikiwa ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Hatahivyo kulingana na televishini ya Al Jazeera, Waziri wa sheria wa Rwanda Johnston Busingye alikubali kuwa Rwanda iliilipa ndege ya kumsafirisha mshukiwa huyo. Wakati alipofikishwa Kigali, wachunguzi wa Rwanda walisema alikamatwa na ushirikiano wa polisi wa kimataifa. Amekuwa akiishi uhamishoni Marekani na ni raia wa ubelgiji , aliongeza. Raia huyo mwenye umri wa miaka 66 alikamatwa mwezi Agosti 2020  na kufunguliwa mashtaka 9 dhidi yake  ikiwemo kufadhili ugaidi, mauaji kwa njia ya ugaidi,  kuanzisha kundi la wapiganaji kinyume na sheria na kuwa mwanachama wa kundi la kigaidi  miongoni mwa mashtaka mengine. Wakati wa kesi hiyo - ambayo ilisikilizwa nchini Rwanda, mkosoaji huyo mkubwa wa rais Paul Kagame aliambia mahakama kwamba alitaka kutambuliwa kama raia wa Ubelgiji na kusema kwamba alitekwa nyara na serikali ya Rwanda  ambayo haina haki ya kumfungulia mashtaka. Kwa upande wa serikali ya Rwanda, inasema kwa muda mrefu jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa amekamatwa kwa ushirikiano wa kimataifa. '' Rusesabagina alikuwa anakabiliwa na mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira . Bwana Murangira aliwaambia waandishi wa habari kuwa uhalifu anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na mashambulizi yaliyotekelezwa katika wilaya ya Nyaruguru Juni 2018, Nyungwe, na Wilaya ya Nyamagabe Disemba 2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye alipongeza ushirikiano wa kimataifa na juhudi zilizofanyika katika kumkamata Bwana Rusesabagina."	https://www.bbc.com/swahili/habari-58626397
religion	Mchungaji Bushiri: 'Mhubiri anayeweza kutembea angani'	"Watu wanapiga makofi, wengine wanacheza densi  na wengine wakirukaruka juu huku akiingia katika ukumbi , akiandamana na walinzi wake. Hiyo ndio furaha ambapo baadhi ya waumini  ambao walikuwa wamemsubiri kwa saa tano kumuona wanazirai. Lakini kwanini wewe usizirai? Huyu ni mtu ambaye anasema kwamba ametibu watu wenye virusi vya HIV, amewafanya vipofu kuona, amebadilisha hali ya masikini  na mara moja  ameonekana akitembea angani. Mtumishi wa Mungu kwa jina Bushiri amepitia mengi akilewa katika mji wa Mzuzu uliopo kaskazini mwa Malawi. Siku hizi , anaweza kujaza viwanja vya michezo na maelfu ya waumini wake  ni wafuasi ambao wako tayari kusafiri kote duniani ili kumuona akiongoza ibada yeye mwenyewe. Ana wageni wa mara kwa mara kutoka Marekani, Uingereza  na hata bara Asia - ambapo bendera zao hupepea ndani ya kanisa la Enlightened Christian Gathering, ECG . Nakutana na mtu ambaye anajulikana kama 'Major One'  katika kanisa lake katika mji mkuu wa Afrika Kusini Pretoria. Tumekaribishwa katika kanisa lake , ambalo limezungushwa kamba nyekundu  na zulia ambalo limewekwa na walinzi wake katika pande zote mbili. 'Kuwaponya walemavu' Mhubiri huyo mwenye umri wa miaka 30 anajua kuhusu madai kwamba anaonekana kuwa bandia  lakini hayo ni madai ambayo huyapuuzilia mbali. ''Kanisa langu sio la kila mtu, ni la wale walio na Imani'', ananiambia. ''Mimi ni mtumishi wa Mungu . Mungu huwaponya watu katika mikusanyiko yetu. Siku moja niliwambia madaktari  hapa Pretoria walete wagonjwa wa virusi vya Ukimwi HIV - waliwapima ili kubaini iwapo ni wagonjwa , niliwaombea na wakabadilika na ugonjwa huo kuangamia''. Nje ya kanisa hilo, wafuasi wake wanakubali. Wanaamini kwamba hana nguvu za utume pekee , lakini pia anawatibu wagonjwa na kuombea watu maisha mazuri. ''Miujiza na mafunzo ambayo mtumishi wetu hutufunza  kila wiki  ni nzuri,'' alisema Xolani Msibi mwenye umri wa miaka 24. Anasema kwamba dada yake ambaye alikuwa na matatizo alitibiwa na mtumishi huyo bila kumuwekea mikono."" ""Nimetatizika kupata kazi na nikaja hapa na nikapata kazi mbili wakati mmoja na nikalazimika kuchagua."" Wanaume na wanawake wanaodai kuwa na uwezo wa kufanya miujiza  ni watu wa kawaida nchini Afrika Kusini ama hata barani Afrika  - wanapatikana kutoka maeneo mbali mbali duniani.  Wahubiri hao ni pamoja na kiongozi wa kanisa la Israel Benny Hinn, Grace Copeland na Muhubiri Rienhard Bonnke . Tukirudi kwa mtumishi Bushiri, kila siku ya Jumapili , takriban wafuasi 40,000 hukusanyika kusikiliza hotuba zake , kununua baadhi ya vitu vinavyouzwa ndani ya kanisa hilo kutoka mafuta ya miujiza , kalenda, bendi za mkono na taweli zenye nembo yake , Tisheti , kofia zote zikiwa na uso wake. Katika kipindi cha miaka kadhaa Bwana Bushiri amejilimbikizia utajiri.  Na je anasemjje kwa wale wanaohoji jinsi anavyojipatia fedha zote hizo? ""Ni ubaguzi,"" anaiambia BBC . Hakuna rekodi za utajiri wake zilizo tayari lakini anajulikana kuwa na hamu katika migodi kadhaa  na anamiliki ndege nne za kibinafsi  na baadhi ya hoteli , kupitia kampuni yake ya uwekezaji  iliopo mjni Johannesburg Kijiji cha Sandton. Maswali jinsi ya vile alivyojipatia utajiri wake hayaruhusiwi. ''Mafanikio yangu yanapaswa kuwapatia watu msukumo wa kuwa wafanyabiashara'' , anasema. ''Mimi ni mfanyabishara na hilo ni tofauti na utumishi . Ufanisi wangu  unatokana na biashara za kibinfasi. Maswali kama hayo hayaulizwi na viongozi weupe wa makanisa lakini mwanamume wa Kiafrika anapofanikiwa , basi inakuwa tatizo'' . Halafu anaongezea,'' inakuwaje tatizo ninapouza bidhaa kanisani mwangu kama vile Wakatoliki wanavyouza tasbihi  huku makanisa ya Uingereza yakiuza biblia ? sio vizuri''. Je ana wsiwasi kwamba hivi ni vitu ambavyo wafuasi wake wachache watamiliki katika maisha yake.? ''Hapana! ufanisi wangu ni msukumo kwa wafuasi wangu - wanafikiria kwamba iwapo Mungu anaweza kuniwezesha basi hata pia anaweza kuwafanyia hata wao. Iwapo wanaamini kuna kitu chochote kibaya , wasingenifuata'', anaelezea. Lakini ijapokuwa ni msukumuo kwa waumini wake , ufanisi wake wa muda mfupi umeonekana na wengi. Ampokea vitisho kutoka kwa watu ambao wanamuona kama mshindani wao  - na pia kuna wale walio na wasiwasi na watu wanaotumia fedha zao katika vibanda hivyo na wale walio katika makanisa kama hayo  nchini humo kila Jumapili. Kuna wasiwasi wa sheria za Afrika kusini kuhusu dini - kitu  ambacho kilimruhusu bwana Bushiri kuimarisha kanisa lake kwa muda mfupi. Ukivuka mpaka nchini Botswana , kanisa lake limefungwa  kutokana na madai ya miujiza ya fedha  hatua inayokiuka sheria za fedha nchini humo.."	https://www.bbc.com/swahili/habari-57573498
sports	Tetesi za soka Ulaya Jumatatu 04.07.2022: Dybala, Silva, Palhinha, Martinez, De Jong, De Ligt, Traore	Manchester United wanatazamia kuipa ushindani Arsenal  katika kutaka kumsajili Paulo Dybala, ambaye ni mchezaji huru baada ya mkataba wake wa Juventus kumalizika, huku Napoli pia wakimtaka mshambuliaji huyo wa Argentina, 28.  (La Repubblica, via Star) Kiungo wa kati wa Manchester City na Ureno Bernardo Silva, 27, amemwambia ajenti wake kwamba anataka kujiunga na Barcelona msimu huu wa joto. (Sport) Fulham wamekubali mkataba wa pauni milioni 20 na Sporting Lisbon ili kumfanya kiungo wa kati wa Ureno Joao Palhinha, 26, kuwa mchezaji wao wa kwanza kusajiliwa  msimu wa joto. (Sky Sports) Arsenal wamepangwa kukutana na Ajax wiki ijayo huku vita vya kumsajili beki wao wa Argentina Lisandro Martinez vikiendelea, huku Manchester United wakiwa wamewasilisha ombi la kumnunua mchezaji huyo mwenye umri wa miaka 24. (Athletic)  Juventus wiki ijayo itakamilisha usajili wa bila malipo wa kiungo wa kati wa Ufaransa Paul Pogba, 29, na winga wa Argentina Angel di Maria, 34, baada ya kuondoka Manchester United na Paris St-Germain mtawalia.  (Fabrizio Romano, Twitter) Manchester United wamekubaliana malipo na  Barcelona kwa ajili ya kumnunua kiungo wa kati wa Uholanzi Frenkie de Jong, 25, lakini bado wanafanya mazungumzo ya nyongeza, na masuala ya kibinafsi bado hayajajadiliwa. (Fabrizio Romano, Twitter) Chelsea wanapiga hatua katika jaribio lao la kumsajili beki wa Uholanzi Matthijs de Ligt, 22, baada ya Juventus kulegeza msimamo wao kuhusu bei. (CBS Sports, Twitter) Leeds United na AC Milan wamefanya uchunguzi kuhusu  kiungo wa Sassuolo wa Ivory Coast Hamed Traore, 22. (Corriere dello Sport, via Yorkshire Evening Post) Leeds pia wameanzisha mazungumzo juu ya mkataba wa pauni milioni 12 kwa kiungo wa RB Leipzig wa Marekani Tyler Adams, 23.  (Mail) Crystal Palace wanataka kumsajili Dwight McNeil kutoka Burnley huku West Ham pia wakivutiwa na winga huyo wa Uingereza, 22, lakini Burnley wanaweza kutaka zaidi ya pauni milioni 10 ambazo klabu za London zitakuwa tayari kulipa. (Sun) Kiungo wa kati wa Uingereza Jesse Lingard, 29, yuko tayari kujiunga na Everton kwa uhamisho wa bila malipo baada ya kuondoka Manchester United - lakini kama suluhu la mwisho. (Sun) Southampton wamefikia makubaliano kamili na Manchester City kumsajili kiungo mkabaji wa Ubelgiji Romeo Lavia, 18, kwa mkataba wa kudumu kwa takriban pauni milioni 10 ambao unajumuisha kipengele cha kumnunua tena. (Fabrizio Romano, Twitter) Newcastle wanatayarisha mazungumzo ya mkataba mpya na mshambuliaji wa Uingereza Callum Wilson, 30, na wamemlenga winga wa Bayer Leverkusen na Ufaransa Moussa Diaby, 22, ambaye anaweza kugharimu hadi £50m. (Mirror) Nottingham Forest wamejipanga kumnunua beki wa kushoto wa Huddersfield Harry Toffolo, 26, na wako tayari kuingilia kati na kuweka dau la pauni milioni 10 kwa kiungo wa kati wa klabu hiyo Mwingereza Lewis O'Brien, 23. PSV Eindhoven wanatamani kumsajili tena kiungo wa kati wa Uholanzi Georginio Wijnaldum, 31, kutoka Paris St-Germain. (Eindhovens Dagblad - in Dutch) Forest pia wamekubali dili la kumsajili Wayne Hennessey, huku mlinda mlango huyo wa Wales, 35, akitarajiwa kujiunga kwa mkataba wa kudumu kutoka Burnley baada ya klabu hizo mbili kukubaliana ada ya uhamisho.  (Football Insider) West Ham bado hawajafikia makubaliano ya kumsajili winga wa Uholanzi Arnaut Danjuma, 25, kutoka Villarreal na mpango huo haujakaribia kukamilika. (Fabrizio Romano, Twitter) Mazungumzo yanaendelea kwa kiungo wa kati wa Italia Nicolo Zaniolo, 23, kujiunga na Juventus kutoka Roma. (Nicolo Schira, Twitter) Kiungo wa kati wa Chile Arturo Vidal, 35, amekataa Boca Juniors kujiunga na Flamengo kwa mkataba wa miezi 18 baada ya kuondoka Inter Milan kama mchezaji huru.  (Mail) Mlinzi wa Derby County Muingereza Lee Buchanan amekubali mkataba kimsingi na Werder Bremen - na klabu hiyo ya League One inapigania kulipwa fidia ya bidhaa hiyo ya vijana mwenye umri wa miaka 21.  (Derby Telegraph)	https://www.bbc.com/swahili/articles/cd1gm84ll9po
religion	‘Nyumba iliochini ya ardhi ilikuwa makazi ya Yesu’, Wasema wanaakiolojia	"Wanaakiolojia ""wanaamini"" kuwa nyumba iliyojengwa chini ya ardhi huko Nazareth, Israel, ilikuwa makazi ya utotoni ya Yesu, kulingana na  wachimbuzi wa vitu vya kale. Profesa Ken Dark, kutoka chuo kikuu cha Reading, ametumia miaka 14 akisomea mabaki ya karne ya kwanza chini ya eneo la kidini la sasa. Profesa huyo anasema kuwa mabaki yaliyofanyiwa utafiti, mwanzo yalionesha eneo hilo lilikuwa makazi kwa Yesu, Mary na Joseph karne ya 19. Hata hivyo, hilo lilitupiliwa mbali na wanaakiolojia miaka 1930. Eneo hilo likasahaulika kabisa tangu wakati huo hadi Profesa Dark alipoanza mradi wake wa kuhuisha tena mji huo mwaka 2006. Alisema: ""Sikwenda Nazareth kutafuta yaliyokuwa makazi ya Yesu, badala yake nilikuwa ninasomea historia ya hija ya Kikiristo ya Byzantium. ""Hakuna aliyepatwa na butwaa kama mimi."" Alisema eneo hilo la kale lilikuwa chini ya kanisa enzi ya Byzantium. Aidha, Profesa Dark anaelezea: ""Tunachojua kutoka kwa ushahidi ulioandikwa, kanisa hili linaaminika kuwepo wakati wa Byzantium na lilijengwa katika eneo la makazi ya Yesu chini ya ardhi lililochimbwa na kuhifadhiwa mfano wa kaburi. ""Ni eneo lililokuwa Kanisa la Nutrition, lililotajwa katika hija ya karne ya 7."" Profesa Dark anasema kazi yake imetambua nyumba hiyo kama iliyokuwepo karne ya kwanza na kugundua kuwa jengo hilo lilikuwa mfano wa pango kwenye vilima vyenye miamba. Alisema yule aliyejenga nyumba hiyo, alikuwa na ufahamu mzuri wa kazi inayotumia jiwe ambaye wakati huo alijulikana kama tekton, jina la kale la fundi stadi lililotumika kumtambua Joseph katika bibilia. Hata hivyo, wanaakiolojia hao walisema ingawa yote hayo huenda yasidhihirishe kwamba ilikuwa nyumba ya Yesu, ""huo ndio utafiti unaoweza kufikia katika kusema hiyo ilikuwa nyumba ya Yesu""."	https://www.bbc.com/swahili/habari-55121035
sports	Serena Williams atangaza 'kuondoka' kutoka mchezo wa tenisi	"Serena Williams  amesema kuwa amepanga kujiuzulu mchezo wa tenisi, akisema kuwa atakuwa ""anaondoka "" katika mchezo huo baada ya shindano la tenisi la US Open. Akiandikia jarida la Vague mshindi  huyo wa taji la Grand Slam mara 23 amesema anaondoka kufanya ’’mambo mengine’’ ambayo ni muhimu "", akiongeza kuwa hapendi neno ""kustaafu"". Katika ujumbe huo ulioambatanishwa kwenye Instagram , aliandika kwamba  ""ameanza kuhesabu siku kabla ya kujiuzulu"". ""Nitakuwa na furaha wiki hizi chache zijazo ,"" alisema Serena mwenye umri wa miaka 40. Williams alirejea katika Wimbledon  mwezi Juni baada ya kujiengua kutokana na jeraha la muda mrefu ambalo liliibua tetesi za kustaafu kwake. Alisema kuwa atacheza katika US Open, wambako alishinda mataji sita miongoni mwa mataji yake makuu, baadaye mwezi Agosti. Williams ameshinda mataji makuu kuliko mwanamke mwingine yoyote katika enzi ya   Open na ni mchezaji wa pili bora kuwahi kushuhudiwa, baada ya Margaret Court ambaye alishinda  mara 24."	https://www.bbc.com/swahili/articles/c3gw7gxydp4o
business	Bernard Arnault: Jinsi tajiri wa mitindo, pombe anavyokaribia kuwa mtu mwenye pesa zaidi duniani	Tajiri wa bidhaa za gharama kubwa Mfaransa Bernard Arnault amepanda kwa kasi katika chati ya mabilionea duniai na 'kutishia' kuchukua nafasi ya Jeff Bezos kama mtu tajiri zaid duniani. Asubuhi ya jana Jumatatu Arnault ndiye alikuwa mtu tajiri zaidi duniani huku thamani yake ikifikia dola bilioni 186.3 - akimzidi Bezos  ambaye utajiri wake ulikuwa dola bilioni 147.3. Hata hivyo, Bezos tayari amerejea juu ya chati hiyo kwa sasa ambapo utajiri wake umefikia dola bilioni 188.2. Kwa sasa utajiri wa Arnoult ni dola bilioni 187.5. Tofauti ya wamatajiri hao wawili ni dola milioni 700 tu kwa sasa. Utajiri wa Arnault umepanda kutoka dola bilioni 76 alizokuwa nazo mwezi Machi 2020 sawa na ongezeko la zaidi ya dola milioni 110 kwa kipindi cha miezi 14 kutokana na kutoyumba kwa utendaji wa kampuni yake ya bidhaa za anasa ya LVMH (Louis Vuitton Moët Hennessy) wakati wa janga la corona. Louis Vuitton ni chapa ya nguo za kifahari huku Hennessy ni moja ya pombe ghali. Hisa za LVMH,  ambayo pia inamiliki chapa nyengine za kifahari za fasheni kama vile  Fendi, Christian Dior na Givenchy, ilipanda kwa asilimia  0.4  wakati wa saa za mwanzo za siku ya Jumatatu, na kuliweka soko lake la hisa katika thamani ya dola bilioni 320  na kupandisha mapato ya binafsi ya Bw Arnault kwa zaidi ya dola milioni  600. LVMH na  Arnault wanawakilisha kupanda kwa kiwango kikubwa kwa  kampuni za bidhaa za anasa na mitindo Ulaya  wakati wa kipindi cha Lockdown. Kwa miaka mingi, orodha ya matajiri zaidi wa dunia ya  Forbes imekuwa kwa kiasi kikubwa ikitawaliwa na Wamarekani.  Nafasi ya kwanza imekuwa ikichukuliwa na raia wa Marekani  Bezos, Elon Musk, Gates na Buffett kwa miongo miwili iliyopita, huku Mmexico mmoja pekee  Carlos Slim akijitokeza kwenye orodha hiyo baada ya muda fulani. Kwa miaka kadhaa katika mwanzo wa karne, matajiri wakuu wa Ulaya walikuwa  Muasisi wa kampuni ya  Aldi  Theo ana Karl Albrecht wa  supermarket fame.  Walifika miongoni mwa watu  10 tajiri zaidi duniani lakini hawakuwahi kushikilia nafasi ya kwanza. Bernard Arnault  alikuwa miongoni mwa watu 10 tajiri zaidi duniani katikati ya mwaka 2005,  akiwa na utajiri wa dola bilioni 13 . Arnault  amekuwa miongoni mwa matajiri 5 wakuu duniani tangu mwaka 2018 na alikuwa nambari 11 mwaka uliopita. Alikuwa mtu wa tatu tajiri zaidi mwaka 2019, akiwa na utajiri wa dola bilioni 76. Hii ni mara ya pili kwa tajiri huyo ata kumpiku kwa muda mfupi Bezos na kuwa mtu tajiri zaidi duniani. Alifanya hivyo kwa mara ya kwanza usiku wa Disemba 16, 2019. Tangu mwanzo wa janga, thamani ya utajiri wa watu tajiri zaidi dunaini imeyumba kwa kiasi kikubwa, huku wengi wakiongeza utajiri wao kwa mabilioni ya pesa. Elon Musk alikuwa mtu tajiri zaidi duniani kwa muda mfupi  Januari 2021, wakati thamani ya utajiri wake ilipogonga dola bilioni  189.7.  Hicho kilikuwa ni kiwango cha kushangaza cha faida ya dola bilioni 165 tangu Machi 2020, ambapo alikuwa na utajiri wa thamani ya dola bilioni 24.6	https://www.bbc.com/swahili/habari-57237488
politics	Uchaguzi Tanzania 2020: Vijana wana tathimini gani kuhusu uchaguzi?	Wakati Tanzania ikielekea kwenye uchaguzi mkuu mwezi Oktoba, vijana hawajabaki nyuma katika kuhakikisha kuwa wanashiriki kikamilifu katika kumpata kiongozi atakayewatumikia na kuwawakilisha vyema. Vijana mbalimbali nchini Tanzania wameileza BBC umuhimu wa mchakato huu kwao. VIDEO: Munira Hussein	https://www.bbc.com/swahili/habari-54172657
sports	Max Verstappen: Jinsi dereva huyu wa magari ya langalanga alivyokuzwa	"Max Verstappen alikuwa na umri wa miaka miwili unusu wakati wazazi wake waligundua kuwa alikuwa njiani kuekaa kuwa dereva kwa magari ya langalanga. Mtoto mvulana ambaye alikuja kuwa mwanaume aliyefikisha kikomo cha ubabe wake Lewis Hamilon kama dereva wa formula 1,  alikuwa uwanjani  nje ya nyamba kila siku na baiskeli,"" anakumbuna Jos Verstappen  baba yake Max, dereva wa zamani wa magari ya  langalanga kati ya mwaka 1994 - 2003. ""Alikuwa akiendesha kila wakati, alikuwa anaipenda injini. Haijalishi ikuwa baiskeli au ile ya umeme unajua haya madogo  kwa watoto.  Kila siku alikuwa nayo."" Kulingana na baba yake alikuwa na magri ya kuchezea, mama yake alikuwa shubavu katika kuendesha magari ya kuchezea, aliyeshindana na waliokuja kuwa madereva wa F1 kama Jenson Button, Jan Magnussen, Giancarlo Fisichella and Jarno Trulli. Jos anasema: ""Sikutaka aanze mapema, nilitaka aanze akiwa na miaka sita hivi. Nafikiri huo ni umri mzuri - kwa kuwa wanaelewa zaidi."" Max alipenda kuwepo uwanja wa mashindano karibu na nyumbani huko Genk, Ubelgiji na familia yake. ""Alikuwa nusura alie,"" anakumbuka Jos. Alikuwa na umri wa miaka minne unusu na kulikuwa na watu wenye umri mdogo waliokuwa waendesha, naye akataka aendeshe. Hivyo ndivyo mambo yalianza."" Huo ulikuwa mwaka 2002. Mwishoni mwa mwaka 2003, taaluma yake Jos kama dereva wa F1 ilikuwa imefifia. Baada ya hapo niliweka akili yangu yote kwake asilimia 100, hiyo ilikuwa kazi yangu."" Kinachofuata ni hadithi ya mapenzi kujitolea, ikiishia kuibuka kwa dereva mwenye uwezi mkubwa na kipaji. Kutoka na baba dereva wa F1 na mama dereva wa magari ya kuchezea, Max Verstappen -sasa  mwenye umri wa miaka 24 alizaliwa kuwa dereva wa F1. Wakati ilikoonekana wazi kuwa hivyo, baba yake akampanga sawa sawa kuwa hivyo. ""Bila ya baba yangu singekuwa nimeketi hapa leo hii, anasema Max. ""Tangu aache kushidndana F1 alichukua muda wake wote kuniandaa kwa kila njia iliyo bora. Tulikua pamoja."" Baaada ya machozi huko Genk, Jos alimnunulia Max kile kinajulikana kama baby Kart au gari la kuchezea. ""Bado tuko na gari hilo,""  Anasema Jos, lipo kwenye duka la Verstappen. Ninakumbuka siku ya kwanza aliingia kwenye gari lile."" Max alishia katika mashindano ya gari la kucheza akiwa na umri wa miaka 7. Washindani wake walikuwa wa umri wa hadi miaka 11, Alishinda. ""Masomo shuleni yalikamilika saa nane na nusu adhuhuri. Nilikuwa ninasubiri kwenye gari, Angeingia  kwenye gari kisha ninaliendesha hadi Italia. Tungekaa huko kwa muda wa siku mbuli na akiendesha gari kisha Jumapili jioni karibu saa kumi na moja tunarudi tena. Huu ni umbalia wa karibu kilomita 1,250. Kisha asubuhi ningempeleka shuleni tena, Italia ndiko kuna mashindano yote, ndo kuna viwanda vyote na nilitaka ajifunze kila kitu nikitaka kujua tulikuwa wapi upande wa kasi, injini na chesi na mambo kama hayo."" ""Ilikuwa vivyo hivyo hapa Genk. Kwa karibu mara mbili au tatu kwa wiki tulikuwa kwenye uwanja wa mbio hata wakati wa mvua, hatukujali.  Hata wakati baridi ilikuwa nyusi -2C na tulikuwa tunafanyia  kila kitu majaribio, tulienda huko. ""Baada ya mizunguko mitano, angekuja, mikono yake ilikuwa baridi, Ningesema sawa, nenda ndani ya gari  upate joto. Na baada ya dakika tano ningemtoa ndani ya gari na angeendesha gari tena. ""Aliona jitihada nilizofanya na hajaono lolote tofauti na hivyo ndivyo alivyo, ana matumaini makubwa. Haikuwa muda mrefu kabla Max aanze kupata umaarufu miongoni kwa jamii ya waendesha magari. Jina la baba yake lilikuwa maarufu  pia- Jos wakati huo alikuwa dereva aliyefanikiwa sana wa F1  nchini  mwake. Wakati mataji yalirundikana, ikawa bayana kuwa Max alikuwa safarini kupata mambo makubwa . Watu walianza kumtambua na kusikia kuhusu jitihada baba yake alikuwa akifanya. Wakati wote wa taaluma ya F1 ya Verstappen, nia ile ya kushinda imekuwa wazi, kutokana na tabia zake nje ya gari na kwa namna ambavyo anaendesha gari. Verstappen anapeleka ushindani wake katika kiwango cha juu kitu ambacho kimekuwa nguzo  kwenye vita na Hamilton mwaka huu. Hawezi kulegeza kamnba katika mapambano ya mbio hata wakati madereva wengine wanaweza kufanya hivyo. Jos anasema hafahamua ni wapi Max alijifunza mtindo huo. ""Alifanya hivyo wakati wa mashindano ya utotoni,"" anasema, kwa hivyo sioni tofuati yoyote. Wakati anaonya mwanya , wakati akiwa na hisia kuwa anaweza kupita, atafanya hivyo."" Nyumbani nchini Uholanzi, Max amepata umaarufu. Kwa miaka kadhaa sasa, mbio zinazoandaliwa Ulaya, Ubelgiji, Austria hata Hungary, zimevutia mashabiki kutoka Uholanzi wakiwa na sare za rangi ya taifa. wote wakimuunga mkono Verstappen. Mwaka huu mashindano ya the Dutch Grand Prix yarirejea kwenye kalenda katika mji wa Zandvoort  kwa mara ya kwanza tangu mwaka 1985. Ilifanyika hivyo kwa sababu  waandalizi  wa uholanzi na F1 walikuwa wanataka kutumia fursa ya umaarufu  wa Verstappen kuvuna na yaligeuka kuwa mafanikio makubwa. Kwa siku nne kulikuwa na kile kilichotajwa kama karamu kwa heshima ya Verstappen."	https://www.bbc.com/swahili/59637146
business	Watu saba kati ya milioni 8 ndio maskini pekee katika mkoa wa Jiangsu nchini Uchina	Mkoa wa Jiangsu nchini China umesema ndio mkoa ulio na idadi kidogo zaidi ya watu maskini ambao ni 17 tu kati ya watu milioni 80. Maafisa wanasema watu hao wachache tu ndio wanaoishi chini ya dola 863 kwa siku. Je, ni njia gani zinazoweza kupunguza umaskini ? Tujadiliane kwenye Facebook BBCSwahili	https://www.bbc.com/swahili/gnb-51059310
technology	Barua kutoka Afrika: Jumbe za WhatsApp kwa akinamama wa Nigeria zimekuwa kero	"Katika mfulululizo wa barua kutoka Afrika, mwandishi wa vitabu vya simulizi nchini  Nigeria, Adaobi Tricia Nwaubani anasema watoto siku hizi wanalazimika kuondoa sauti wa ujumbe wa  WhatsApp kutoka kwa mama zao. Ni miaka michache tu iliyopita, mchekeshaji mmoja nchini humo aliwasema kwa utani akinamama wa makamu wa Nigeria na tabia zao kutuma simu kwa muda mrefu. Inawezekana wanahitaji watoto wao wawasaidie kuandika ujumbe na kuutuma, au kufungua akaunti na kusoma barua pepe zao. Na sababu zao za kila mara wanapokuta mtu alipiga simu na kumkosa wanasema  ""simu yangu ilikuwa kwenye mkoba."" Siku hizi, utani huo umekuwa kwa wamama wa Nigeria na namna wanavyowasiliana kwenye WhatsApp, mtandao ambao ni maarufu zaidi barani Afrika. Mchekeshaji wa Nigeria  kama Maraji amekuwa akitumia tabia yao hiyo kama utani . ""Mama yangu huwa anakaa muda wote wa asubuhi kwenye WhatsApp,"" alisema Udo mwenye miaka 39- ambaye nyumbani kwake ni Lagos. ""Muda wote anapokunywa kifungua kinywa au chai huwa anaangalia picha za watu zilizowekwa kwenye  whatsapp ."" Tofauti na kwenye mtandao wa Twitter na Instagram, WhatsApp inaweza kufanya kazi hata kama intaneti ni ya chini katika maeneo mengi ya  Nigeria. Whatsapp haiitaji mtu kuwa na maelezo ya mtu au neno la siri kufungua, hivyo inawafanya waweze kutumia mtandao huo kiurahisi na kiukweli kwao , WhatsApp ndio mtandao wao. Malalamiko yaliopo kwa vijana wa Nigeria kuhusu idadi ya meseji  ambazo wanapokea kutoka kwa mama zao ambao wanatumia mtandao wa WhatsApp ni nyingi. ""Ukiamka tu unakutana na video 10 kutoka kwa mama yako ,""  Ihuoma, 41 mkazi wa  Abuja Nigeria. ""Kila ujumbe unaanza kwa kusema : 'Lazima uangalie hii!' 'Hii inaweza kumsaidia mtu!' Hayo ndio maneno ya mwanzo."" 'Kushirikishana ujuzi' Lakini mama yangu mwenye umri wa miaka  76-, Patty, aliniambia kuwa jumbe zote huwa ametumiwa  na huwa anatuma kwangu zile ambazo anaona zinanifaa"". ""Huwa situmi jumbe za aina moja kwa kila mtu, ninaangalia maudhui yake,"" alisema. ""Huwa natuma jumbe hizo kwa watoto wangu, ni kama elimu na kuchangamsha akili zao na nnataka wapate ujuzi na kujua wengine wanafanyaje mambo. Ni kama semina ninayotaka wanangu waipate."" Tangu Ihuoma atoe sauti kwa meseji za  WhatsApp ambazo anatumiwa na mama yake na mara chache huwa anafungua meseji hizo. Kwa akinamama wengi Nigeria suala la kutuma katika matangazo ujumbe alioandika mwenyewe kwa WhatsApp ni kubwa sana. Inawafanya  kupeleka maombi, ushauri na maoni yao. Mwanamke mmoja alilalamika kwenye Twitter kuhusu tabia ya mama yake kuweka vitunguu katika kila pembezoni mwa nyumba  ili kuondoa sumu, na mama yake alidai kupata ujuzi huo kwenye WhatsApp. ""Katika kundi la whatsapp la familia , mama yangu huwa anatuma meseji nyingi kwangu na ndugu zangu kuhusu masuala ya afya na ushauri wa mambo mbalimbali ,"" alisema Udo. ""Na ukimuuliza baadhi ya maswali anakwambia jaribu kutumia  na utaona matokeao yake.'"" Jumbe za tahadhari za watoto kuibiwa au matukio mbalimbali ya uhalifu na kusisitiza kuwa tunapaswa kuwa makini. ""Meseji hizo nyingi zilinifanya kutoka katika kundi la familia,"" Udo alisema. ""Kaka yangu alimfungia mama asimtumie meseji tena jambo ambalo lilimuuma sana mama yangu. Lakini shida hata ukimwambia usitume hasikilizi anatuma tena."" Watu wengi wameniambia wamewafungia WhatsApp za mama zao bila kuwajulisha. ""Niliwahi kuhusika na mjadala mtandaoni kuhusu suala hili,"" Ihuoma alisema. ""Baadhi ya watu walitoa maoni kuwa wanataka kuwafungia mama zao wasiwatumie ujumbe wa whatsapp tena  lakini hawawezi kufanya hivyo kwa mtu ambaye amewabeba miezi tisa tumboni.."" Walikuwa wamechoka kupata meseji za tahadhari, mifano ya kidini, wataalamu wa afya kuzungumzia jambo fulani kwa kutoa hatari zakemfano ugonjwa wa kansana namna gani nguo ya kubana inavyoweza kusababisha shambulio la moyo. Simulizi nyigi zisizo za kweli au uelekeo sahihi. Taarifa zote zilikuwa na picha na video. Upatikanaji wa intaneti nchini Nigeria umefanya wanaigeria kuwa na maajabu mengi mtandaoni na picha nyingine huwa za kutengeneza. Na kuwaaminisha watu kuwa mambo hayo yametokea au taarifa hizo za kweli kwa sababu wanaona picha. ""Mama yangu aliwatumia ndugu zangu picha ya video ya mnyama wa kutisha jamii ya mjusi(dragon)- akielea angani "" alisema  Grace, 41 anayeishi Lagos. ""Aliwaambia kuwa hicho ni kirusi cha corona kinaondoka duniani."" Grace alihamaki kuona mama yake ambaye ana elimu nzuri tu kuamini mambo kama hayo, mama yake mwenye miaka  76-alikuwa ameamini kabisa kuwa kirusi cha corona kimepigwa picha kikiondoka angani huko katika mji wa China wa Wuhan. ""Alinihoji nimejuaje kuwa video ile sio ya kweli, 'Mama, virusi vya corona haviwezi kupaa!' tulimcheka tu ."" Ni ngumu mara nyingine kuwaelimisha kuhusu ukweli wa video hizo na hata isiwezekane kumweleza kitu chochote tofauti  na mara nyingine huwa ananiona kuwa nimekuwa mkali kwake au nmemdharau"". ."""	https://www.bbc.com/swahili/52807855
entertainment	Diamond Platnumz analinganishwaje na nyota wengine wa Afrika katika mtandao wa YouTube?	Diamond Platinumz alishangazwa na wazalishaji wake wa muziki mwaka 2020 walipoingia katika nyumba yake na keki iliokuwa na nembo ya kuadhimisha hatua muhimu ya nyota huyo wa Tanzania. Huku akipigwa picha akivalia nguo , mwanamuziki huyo mwenye umri wa miaka 30 aliambiwa na kundi lake kwamba ndiye msanii wa kwanza katika jangwa la sahara kupata views bilioni moja  katika chaneli ya Youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja , ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema ''Hii inaweza kuwavutia wafuasi katika mtandao wa YouTube , ambapo fedha zinaweza kupatikana kupitia matangazo. Muhumu zaidi kwa wanamuziki barani Afrika , katika muongo mmoja uliopita  YouTube imewaruhusu kuingia moja kwa moja kupata mashabiki , badala ya kutegemea stesheni za runinga. Diamond Platnumz bado yuko nyuma ya wanamuziki wengine wa eneo la Afrika ya kaskazini  ambao wana mashabiki wengi katika eneo la mashariki ya kati. Na vilevile kuna wasanii wanaoishi Afrika kama mwanamuziki aliyezaliwa Mali Aya Nakamura , ambaye anampiku mwanamuziki huyo wa Tanzania  kwa Views zaidi ya bilioni 1.7  katika YouTube Msichana huyo alielekea Ufaransa wakati alipokuwa msichana mdogo na kujipatia umaruufu mkubwa kupitia wimbo wake wa 2018 Djadja. Na Akon mwanamuziki wa Senegal aliyebadilika na kuwa Rappa wa Marekani anawashinda wote kwa Views bilioni 3.5. Katika Afrika ya jangwa la sahara, washindani wa  Diamond Platinumz katika mtandao wa You Tube ni wasanii wa Nigeria. Takwimu za wasanii Davido na Burna Boy ndio zinazovutia zaidi ikizingatiwa  kwamba walifungua chaneli zao za YouTube  mwaka 2018. Diamond amekuwa katika ukumbi huo tangu 2011. Na kampuni ya kurekodi muziki ya Wizkid , StarboyTV - unapoongezea takwimu kwa chaneli zake nyengine  ana takriban Views Milioni 802. Nyota wengine hupendelea kuwa na chaneli zao wenyewe ili kukuza nyimbo zao na kuondoa urasimu kwa kuwa kampuni nyingi za muziki huchukua muda mrefu kutoa nyimbo mpya. Majina mengine  maarufu  ni Magic System ya  Wizkid . Nyota wengi hupendelea kumiliki chaneli zao wao wenyewe ili kukuza nyimbo zao  na kupunguza urasimu kwa kuwa kampuni hizo za kurekodi muziki huchukua muda mrefu kutoa nyimbo mpya. Kampuni nyengine maarufu ni Magic System ya Ivory Coast  ilio na zaidi ya views milioni 477. Kundi hilo ni maarufu hususan  katika maeneo ya magharibi mwa Afrika ambapo wenyeji huzungumza Kifaransa. Ufuasi huu unatokana na wimbo wao Gaou- ni wimbo mmoja ambao umefanikiwa kuliunganisha bara zima , kulingana na DJ Edu. Huku takwimu za chini za You Tube  miongoni mwa wasanii wa Afrika Kusini zikiponza umaarufu wao, wana uwezo wa kujipatia fedha kupitia kampuni zao wenyewe za muziki , anasema Dj Edu. Na kama unavyojua YouTube sio chaneli ya pekee ilio na huduma ya streaming. Wizkid alifanya kazi na rapa wa Canada Drake  mwaka 2016 - ambapo wimbo wao wa One dance - ulioonyeshwa zaidi ya bilioni 1,8,  lakini hakutolewa rasmi katika mtandao wa YouTube.	https://www.bbc.com/swahili/habari-53063941
religion	Msikiti uliopewa jina la 'Yesu Kristo' wavuta hisia za wengi mitandaoni	"Ilianzia katika mvutano wa kisheria kati ya jumuia ya Kiislamu na Kanisa la Waadventista wa Sabato (SDA) kuhusu umiliki wa ardhi. Mvutano huo uliokuwepo kwa miongo kadhaa, ulimalizika mwezi Oktoba mwaka huu na Mahakama ya Mazingira mjini Kisumu iliamua kuwa ardhi hiyo ni milki ya Jamii ya Kiislamu. Katika jitihada za kujenga daraja la mahusiano kati ya jamii ya Kiislamu na kanisa, imechagua jina la msikiti ambalo limevuta hisia za wengi katika mitandao ya kijamii. Msikiti ambao umejengwa kwenye ardhi iliyokuwa kwenye mgogo eneo la Kaloleni katika Kaunti ya Kisumu unaitwa  'Msikiti wa Yesu Kristo mwana wa Maria ( The Mosque of Jesus Christ the son of Mary) Lakini kwa nini jina hili la kipekee? Abdul Rashid ni Mwadhini ameliambia gazeti la The Standard la Kenya kuwa '' Tumekuwa na mvutano wa muda mrefu kuhusu ardhi na hii ni moja ya sababu zilizotufanya kuchagua jina hili. Sisi hatuna uadui na Wakristo,'' alisema. Amesema kuwa Waislamu pia wanaamini Yesu na kuwa alikuwa sambamba na manabii wanne akiwemo Mtume Muhamad (S.A.W). ''Waislamu wanaamini katika Yesu Kristo . Uchaguzi wa jina pia ni shukrani ya Yesu Kristo ambaye tunaamini atarudi tena,"" Rashid aliliambia gazeti la The Standard. Hatua hii imegusa hisia za watu nchini Kenya wengine wakihoji je, huu ni Msikiti na Kanisa kwa wakati mmoja? Wengine wameifurahia hatua hiyo Mipango ya kujenga msikiti wa kudumu inaendelaa ingawa Waislamu wanaoabudu kwenye eneo hilo wamejenga jengo la muda mfupi kwa ajili ya kuswali. Baadhi ya waumini wa Kikristo wamepokea kwa mikono miwili hatua hii wakisema kuwa itajenga hali ya kuishi kwa amani. Hili si tukio geni hata hivyo kwani jina  la The Mosque of Jesus Christ"" limepewa pia Msikiti ulio katika mji wa Madaba, Kusini mwa mji mkuu wa Amman huko Jordan, Msikiti huu ulianzishwa mwaka 2008 kwa ajili ya kutoa ujumbe wa umoja na kustahimiliana miongoni wa dini hizo mbili."	https://www.bbc.com/swahili/habari-55292558
sports	Tetesi za soka Ulaya Jumatano 18.11.2020:Balotelli,Bellingham, Guardiola, Pogba, Traore	Mshambuliaji wa zamani wa  Manchester City  na  Liverpool Mario Balotelli amefanya mazungumzo na timu ya Championi ya  Barnsley.  Muitalia huyo mwenye umri wa miaka 30 , yuko huru baada ya mkataba wake na  Bresica kusitishwa kwa kutohudhuria mazoezi . (Sun) Chelsea wanataka kusaini mkataba na  kiungo  wa Borussia Dortmund  na England  Jude Bellingham, mwenye  umri wa miaka 17 badala ya kiungo wa kati wa West Ham Declan Rice, 21. (Eurosport) Meneja  Pep Guardiola bado hajaamua kuhusu hali yake ya  baadaye katika  Manchester City. Mkataba wake unaisha msimu huu. (Goal) Leicester wanamfuatilia kwa karibu  kiungo wa safu ya nyuma -kushoto Mreno  Nuno Mendes, 18,  ambaye anakipengele cha kumnunua cha pauni milioni  40 katika mkataba wake  na Sporting Lisbon. (Mail) Kiungo wa kati wa zamani wa Juventus midfielder Claudio Marchiso amemtaka mchezaji  wa  Manchester United na Ufaransa Paul Pogba, 27, arejee katika klabu hiyo ya Italia . (Mirror) United watapatia kipaumbele mauzo ya wachezaji mwezi wa Januari huku mlinzi wa  England  Phil Jones, 28, na Waagerntina  mlinda lango Sergio Romero, 33, na beki Marcos Rojo,30, wakiwa na uwezekano mkubwa wa kuondoka katika klabu hiyo. (Manchester Evening News) Mazungumzo ya mkataba wa Watford   na winga Adama Traore yamekwama kwasababu Muhispania huyo hafurahii muda anaopewa kucheza gemu . Kijana huyo mwenye umri wa miaka 24 awali alihusishwa na taarifa za kuhamia  Barcelona. (Goal) West Ham  wamepewa ofa ya kusaini mkataba na mshambuliaji wa Real Mdrid Muhispania  Mariano Diaz, 27. Arsenal wanaangalia uwezekano wa kufanya mkataba wa kubadilishana wachezaji na  Inter Milan  ambao utamuwezesha Mdenmark  na mlinzi wa zamani wa  Tottenham  Christian Eriksen, 28, kujiunga na the Gunners na kiungo wa kati Mswiss  Granit Xhaka, 28, kuhamia katika klabu hiyo ya Italia . (Corriere dello Sport, via Talksport) Arsenal wako katika mazungumzo ya kumuuza beki Mfaransa William Saliba kwa mkopo msimu ujao. (Evening Standard) Meneja wa zamani wa  Chelsea  Antonio Conte anasema alitaka kusaini mkataba na mlinzi wa Liverpool  Virgil van Dijk na  Romelu Lukaku wa  Inter Milan wakati alipokuwa katika klabu hiyo . (Telegraph) Mshambuliaji wa Chelsea na Ufaransa  Olivier Giroud, 34,  atakwenda mapumzikoni mwezi Januari kama muda wake wa kucheza hautaongezwa katika kipindi cha miezi ijayo . (The Athletic - subscription retired) Arsenal  hawatamsaini  Mitchel Bergkamp - mtoto wa kiume wa mchezaji wa zamani wa  Gunners  Dennis Bergkamp - licha ya kwamba Muholanzi huyo mwenye umri wa miaka 22 amekuwa akifanyiwa majaribio ya kimchezo kwa wiki moja katika klabu hiyo.	https://www.bbc.com/swahili/54983001
sports	Tetesi za soka Ulaya Jumatano  22.06.2022	Klabu ya Inter Milan ya Italia imekubali dili la kumsajili mshambuliaji Romelu Lukaku kwa mkopo wa msimu mzima kutoka Chelsea. The Blues walimsajili mchezaji huyo mwenye umri wa miaka 29 kutoka Inter kwa pauni milioni 97.5 mnamo Agosti 2021, lakini atarejea katika kikosi hicho cha Serie A ambacho kilikuwa na matatizo msimu uliopita. Ada ya mkopo kwa Lukaku ni takriban euro 8m (£6.9m). Mchezaji huyo wa kimataifa wa Ubelgiji alifunga mabao 15 katika michuano yote msimu uliopita akiwa na Chelsea, na mabao manane katika mechi 26 za Premier League.(BBC Sports) Mshambulizi wa Poland Robert Lewandowski bado anataka kuondoka Bayern Munich, licha ya mkurugenzi wa michezo wa klabu hiyo ya Ujerumani Hasan Salihamidzic kusafiri kukutana na mchezaji huyo mwenye umri wa miaka 33 ana kwa ana kujaribu kubadilisha mawazo yake.  (Sky Germany) Real Madrid wameongeza nia ya kutaka kumnunua mshambuliaji wa Uingereza Raheem Sterling katika wiki za hivi karibuni, huku Barcelona na Chelsea wakifuatilia maendeleo kuhusu mustakabali usio na uhakika wa mchezaji huyo mwenye umri wa miaka 27 katika klabu ya Manchester City. (Mirror) Real Madrid, Bayern Munich na Paris St-Germain wako tayari kuchuana na Newcastle United kwa ajili ya kumsajili mshambuliaji wa Ufaransa Hugo Ekitike, 20, kutoka Reims. . (L'Equipe - in French) Ekitike, hata hivyo, yuko tayari kurejea kutoka likizoni mapema kukamilisha uhamisho wa £26.5m kwenda Newcastle. (Chronicle) Barcelona wanataka kumsajili beki wa Ufaransa Jules Kounde, lakini hawataki kulipa euro milioni 60 za Sevilla (£51.5m) kwa ajili ya mchezaji huyo mwenye umri wa miaka 23. (Marca) Brentford haijakata tamaa ya kumsajili mchezaji wa Denmark Christian Eriksen, ambaye alijiunga nao kwa mkopo mwezi Januari kabla ya kuondoka mwishoni mwa msimu uliopita. Manchester United pia wanavutiwa na mchezaji huyo mwenye umri wa miaka 30(90 Min) Arsenal na Newcastle wanamtaka kiungo wa kati wa Uhispania Fabian Ruiz, 26, ambaye mkataba wake na Napoli utakamilika 2023.  (Corriere dello Sport, via Mail) Chelsea wanavutiwa na beki wa pembeni wa Lens, 29, Jonathan Clauss. (Goal) Tottenham wanatazamia kufanya mazungumzo zaidi ya kumsajili beki wa kulia wa timu ya taifa ya England chini ya umri wa miaka 21, Djed Spence kutoka Middlesbrough. Mchezaji huyo mwenye umri wa miaka 21 alikaa msimu uliopita kwa mkopo katika klabu ya Nottingham Forest na kuwasaidia kupandishwa daraja hadi Ligi ya Premia. (Sky Sports) Borussia Dortmund, ambayo ilimuuza mshambuliaji wa Norway Erling Haaland mwenye umri wa miaka 21 kwa Manchester City, inatazamiwa kumsajili mshambuliaji wa Ivory Coast Sebastien Haller kutoka Ajax kwa euro 36m (£31m).  (ESPN) Wolves wanatarajiwa kufanya mazungumzo kuhusu kumsajili mshambuliaji wa Brazil Gabriel Barbosa, 25, kutoka Flamengo na kiungo wa kati wa Argentina Enzo Fernandez, 21, kutoka River Plate. . (90 Min) Rangers wanaweza kumuuza mshambuliaji wa Colombia Alfredo Morelos ikiwa hawatakubali mkataba mpya na mchezaji huyo mwenye umri wa miaka 26, ambaye mkataba wake wa sasa unakamilika msimu wa joto 2023. (90 Min) Manchester United wanatarajia fowadi wa Ufaransa Anthony Martial kuwa katika klabu hiyo msimu ujao kwa sababu ya kutovutiwa na mchezaji huyo mwenye umri wa miaka 26. (Manchester Evening News) Manchester United wanamfikiria mlinda mlango wa Watford na Austria Daniel Bachmann kama msaidizi wa mchezaji wa kimataifa wa Uhispania David de Gea, 31, huku Mwingereza Dean Henderson, 25, akitarajiwa kuondoka katika klabu hiyo ya Old Trafford na kujiunga na Nottingham Forest. mkopo (Goal)	https://www.bbc.com/swahili/articles/cw8361en0xdo
politics	Marekani yatoa tahadhari ya kiwango cha juu kufuatia kuapishwa kwa rais Joe Biden	"Maafisa wakuu wa usalama  nchini Marekani wameonya kuhusu tisho la tukio la kigaidi nchini humo kutoka kwa watu wasiopenda matokeo ya uchaguzi uliopita. Idara ya usalama wa ndani nchini humo imesema kwamba uvamizi wa tarehe sita Januari wa majengo ya bunge uliotekelezwa na wafuasi wa Donald Trump huenda umewapatia msukumo watu wenye itikadi kali. Katika taarifa yake kwa umma , imeonya kuhusu tisho kutoka kwa watu binafsi waliokasirishwa na jinsi serikali inavyotekeleza mamlaka yake. Lakini pia iliongezea kwamba hakuna habari za moja kwa moja kuhusu njama fulani. Uvamizi wa jengo la bunge nchini Marekani ulijiri wakati ambapo wabunge wa bunge la uwakilishi walikuwa wanakongamana kuthibitisha ushindi wa rais Joe Biden . Aliyekuwa rais Donald Trump awali alikuwa amehutubia maelefu ya wafuasi wake nje ya Ikuu ya Whitehouse na kurejelea madai yasio ya kweli kwamba uchaguzi huo ulikuwa umeibwa. Aliwaambia: Iwapo hamtapigana hamutakuwa na taifa tena. Kundi moja baadaye likaelekea katika jengo la Bunge la Capitol , na kuwashinda nguvu maafisa wa usalama na kuingia ndani . Watu watano akiwemo afisa mmoja wa polisi alifariki katika ghasia hizo. Rais Trump kwa sasa ameshtakiwa na bunge la uwakilishi  kwa kuchochea ghasia na kesi yake katika bunge la seneti inatarajiwa kuanza mwezi ujao. Taarifa hiyo ya tahadhari iliotolewa siku ya Jumatano  ilisema kwamba idara hiyo inaamini kwamba tishio litaendelea kuwepo katika wiki zinazojiri baada ya rais kuapishwa. ''Habari zinasema kwamba  watu wenye itikadi kali na wanaopinga utekelezwaji wa mamlaka ya serikali na kuapishwa kwa rais  pamoja na malalamishi mengine yanayosababishwa na madai ya uwongo, yanaweza kuendelea kuchochea vurugu'', ""ilisema. Tahadhari hiyo iliongezea kwamba raia wa Marekani walio na itikadi kali  huenda wakachochewa na kupewa msukumo na uvamizi wa jengo la bunge ili kuwalenga wabunge na vifaa vya serikali. Ni tahadhari ya kwanza kwa umma kutolewa na idara hiyo katika kipindi cha mwaka mmoja. Uvamizi wa jengo la bunge uliwashangaza wengi  nchini humo na mamlaka ilichukua hatua za haraka kuwatambua na kuwakamata wahusika. Waendesha mashtaka wanasema kwamba kufikia sasa wamewatambua washukiwa 400 na kuwakamata 135 kuhusiana na ghasia hizo."	https://www.bbc.com/swahili/habari-55837170
health	Je una tatizo la ugumba? Fahamu sababu tano na tiba yake kwa wanaume	Wanaume wengi hunyamaza wakati wanapoanza kuathiriwa na tatizo la kushindwa kutekeleza wajibu wao katika ndoa ikiwemo tatizo la kushindwa kushiriki tendo la ndoa. Hivyobasi mara nyingi hulazimika kujiondolea lawama hiyo na badala yake kusema kwamba kizazi cha wake zao ndicho chenye tatizo. Utafiti umeonesha kwamba  wanaume wenye kati ya umri wa miaka 18 hadi 35 ni asilimia 15 ya idadi ya watu. Vilevile  wanaume wenye zaidi ya umri wa miaka 40  ni asilimia 40 ya wale wasioweza kuwatosheleza wake zao kindoa kutokana na tatizo linaloathiri sehemu zao za siri. (uume kushindwa). Hali hiyo humfanya mwanaume kuhisi kukejeliwa na jamii ambayo hubeza hali hiyo. Mwanaume au mwanamke aliye katika hali hiyo pia anaweza kukejeliwa au kupokea shutuma chungu nzima kutoka kwa jamii iwapo siri yake itajulikana nyumbani ama mahala popote pale. Kutokana na hilo wanaume ambao hujipata katika hali hiyo ya kiafya hupendelea sana kutoshiriki katika mjadala kuhusu suala hilo kwasababu hujihisi kukatishwa tamaa. Kunapotokea hali kama hiyo , magonjwa mengine pia huanza kumwathiri mwanaume kama huyo na mara nyingi huogopa kushiriki na wake zao katika tendo la ndoa. Na iwapo mwanaume anashindwa kutekeleza wajibu wake nyumbani, humfanya mke wake kuanza kumshuku na hivyobasi kusababisha kuzuka kwa ugomvi wa mara kwa mara bila sababu. Daktari Rasheed Adedapo Abassi, kutoka Chuo Kikuu cha Yale nchini Marekani  ana uzoefu wa miaka 19 katika afya ya wanaume. Anaelezea kile kinachosababisha mwanamke kushindwa kushika ujauzito ,tiba yake na jinsi ya kujilinda na hali hiyo. Hali ya maumbile nyeti kushindwa kuwa tayari, kwa kitaalamu Erectile dysfunction (ED) ni wakati ambapo mwanamume hawezi kushiriki katika tendo la ndoa kwa dakika 15 mfululizo. Utafiti umeonesha kwamba iwapo mwanaume ana uwezo wa kushiriki katika tendo la ndoa, sehemu yake ya siri huonesha mihemko nyakati za alfajiri anapoamka. Lakini daktari Abass anasema kwamba iwapo sehemu ya siri ya mwanaume haina mihemko, au iwapo hawezi kushiriki katika tendo la ndoa basi huenda yeye ana tatizo la ugumba. Kuna sababu kadhaa kwanini hali hii huwakumba waathiriwa. Testosterone ni homoni za kiume zinazowafanya wanaume kuhisi kuwa wanaume huku estrogen zikiwa homoni za kike ambazo humsaidia mwanamke kupata ujauzito . Kama wanaume, viwango vya homoni za  oestrogen katika mwili wa mwanamke hupungua wakati mwanamke anapofikisha umri wa miaka 50. Kwa upande wa wanaume viwango vya homoni za kiume havipungui , lakini hukabiliwa na changamoto ambazo mara nyingi hupuuzwa. Shinikizo la kiakili ni miongoni mwa sababu kuu zinazosababisha ugumba miongoni kwa wanaume.  Msongo wa mawazo unaweza kutokea iwapo mwanaume hana kazi, iwapo mwanaume hana fedha ama iwapo kuna changamoto katika ndoa yake ama kutoka kokote kule. Dalili hizi  ni tofauti na zile za kufanya mazoezi , kwasababu mazoezi husaidia moyo kusukuma damu vyema katika misuli muhimu.  Sonona husababishwa na mgando wa damu kila mahali mwilini. Hili ni suala linalohitaji msisitizo  ili kuzuia ugumba.  Mtu anapaswa kujifunza kufanya mazoezi kwa muda mfupi kila siku. ''Je Unajua mazoezi ambayo huwashauri wagonjwa wangu kufanya? Ni kushiriki katika tendo la ndoa mara kwa mara. Na kuna utafiti unaothibitisha hili, ambao naweza kusema kwamba ni ushahidi ulio sawa'', alisema Dkt Abbas. 4.Unyanyasaji wa kingono: Dkt. Abass anawashauri wanaume kushiriki katika tendo la ndoa mara 21 kwa mwezi . Inadaiwa kwamba kushiriki katika tendo la ndoa mara kwa mara kunasaidia kuzuia saratani ya tezi dume. 5.Ukosefu wa maji safi Suala hili linaonekana kama la kushangaza kwa watu wengi, kulingana na Dkt Abbas. Hatahivyo , anaelezea kwamba ukosefu wa maji safi , ambayo hayana virutubisho , huathiri afya ya uzazi ya wanaume. Aliongezea kwamba serikali imelazimika kuhakikisha uwepo wa maji safi ya kunywa kwa kuweka dawa kama vile Fluoride, Calcium na Selenite. Inahakikisha kwamba maji yana virutubisho vyote ili afya ya wanaume iwe bora.	https://www.bbc.com/swahili/habari-58554559
business	Je wakati umefika kwa serikali za Afrika kuruhusu biashara ya sarafu za mauzo ya mtandaoni?	Kampuni ya magari ya bilionea na tajiri wa kwanza duniani Elon Musk Tesla imesema kuwa ilinunua takriban sarafu bilioni 1.5 za  mauzo ya mtandaoni al maarufu Bitcoin mwezi Januari na inatarajia kuanza kukubali sarafu hizo kama malipo katika siku zijazo. Taarifa hiyo ilisababisha bei ya  sarafu ya Bitcoin kupanda kwa 17% hadi  $44,220, kiwango ambacho ni cha juu kuwahi kurekodiwa. Hata hivyo Licha ya faida zake,  serikali nyingi za  Afrika  zimekua zikizuia biashara ya Bitcoin, kwa kile kilichotajwa kuwa ni vigumu kudhibitiwa.  Kutaka kufahamu  biashara hii inafanyikaje? Na je wakati umefika kwa mataifa ya Afrika kuruhusu watu wake kufanya biashara hii?...Dinah Gahamanyi amezungumza na mchambuzi wa masuala ya uchumi nchini Tanzania Bw Walter Nguma.	https://www.bbc.com/swahili/habari-55995969
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."	https://www.bbc.com/swahili/habari-53915380
technology	Mpiga picha aliye na jicho moja aeleza safari yake ya kujikwamua kimaisha	Mpiga picha aliye na jicho moja aeleza safari yake ya kujikwamua kimaisha. Temitope Akinnusi alikuwa na miaka kumi pale jicho lake lilipopata jeraha kiasi cha kutokurejea katika hali yake ya kawaida. Tangu wakati huo alikuwa akinyanyapaliwa alipokuwa shuleni na hata alipokuwa akitafuta ajira. Baada ya kushindwa kupata kazi kwasababu ya hali yake, ameamua kujiajiri kufanya kazi ya kupiga picha.	https://www.bbc.com/swahili/habari-54852834
technology	Twitter yazuia ujumbe wa Trump saa chache baada ya kusaini amri ya kudhibiti mitando ya kijamii	"Mtandao wa Twitter umeficha ujumbe wa rais Donald Trump katika wasifu wake, na kusema kwamba unakiuka sheria ya kutosifia ghasia. Na badala ya kufutwa, ujumbe huo umebadilishwa kwa onyo lililoandikwa na unaweza kuonekana kwa kuubofya. Onyo hilo linasema ""Twitter imebaini kwamba huenda kwa maslahi ya umma ujumbe huo ukaendelea kuwepo Hiyo ni hatua ya hivi karibuni ya mzozo kati ya mtandao wa Twitter na Ikulu ya Marekani. Bwana Trump aliandika ujumbe kuhusu mji wa Minneapolis, Marekani ambao umekubwa na maandano kwa siku kadhaa baada ya kifo cha mwanaume mweusi aliyekuwa kizuizini. Rais amesema atatuma ""jeshi la Taifa"", na kufuatia ujumbe huo kwa onyo kwamba ""uporaji ukianza, ufyatuaji wa risasi unaanza."" Ujumbe huo wa pili ulifichwa na mtandao wa Twitter kwa kuchochea ghasia. Sera ya Twitter ya kuongeza onyo badala ya kufuta kabisa ujumbe ambao unavunja sheria zake linapokuja suala la umma ilitangazwa katikati ya 2019. Lakini hakuna mtandao wa kijamii ambao umewahi kutumia sera hiyo dhidi ya bwana Trump - au kuondoa kufuta kabisa ujmbe wake wowote. ""Hii ni hatua ya kishujaa na yenye changamoto zake ambayo haijawahi kuchukuliwa na Twitter - au mtandao wowote wa kijamii,"" amesema Carl Miller, wa Kituo cha Takwimu cha Mitandao ya Kijamii Uingereza. ""Hatua hii imeendelea kuzua mjadala mkali kwenye mitandao ya kijamii kati ya kuhusu suala la matumizi mabaya ya mtandao na uhuru wa kujieleza. Sera ya maudhui mtandaoni haijapata cheche za maneno kama kwa hili."" Kwa miaka minne mtandao wa Twitter ulivumilia wito wa kumchukulia Donald Trump kama mtumiaji mwengine yeyote na kumfanya atekeleze masharti yaliyowekwa. Na Jumatano ikachukua hatua kidogo tu sio kuondoka ujumbe wake lakini kuongeza kiunganishi cha kutathmini ukweli. Kampuni hiyo ilikuwa na machaguo mawili - kujikunyata au kuendelea kuchukua hatua kulingana na sheria za mtandao huo. Na kwa sasa hivi imechagua kuchukua hatua na kutoa wito kwa rais wa kuacha kuchochea ghasia. Kwa mtumiaji mwengine yoyote katika hali ya kawaida,  ujumbe wake ungekuwa umeondolewa kabisa na pengine hata akaunti yake kufungiwa kabisa. Na kwasasa hivi inaonekana kana kwamba hakuna njia rahisi kwa pande hizo mbili hasimu - mgogoro mkubwa unanukia  juu ya kiwango cha uhuru wa kujieleza na haki za mitandao ya kijamii kupunguza makali ya maudhui yanayotumwa. Hatua hiyo inamaanisha kwamba hakuna mtumiaji mwengine atakayeweza kupenda, kujibu au kuutuma tena ujumbe wa Trump, Twitter imesema - lakini bado mtu anaweza kutuma tena maoni ya kwenye ujumbe huo. Twitter imesema: ""Ujumbe huu unakiuka sera yetu inayohusia na kuchochea ghasia kwa kuzingaia mstari wa mwisho wa ujumbe huo, unaohusisha ghasia, na hatari ya kuchochea hatua kama hiyo kuendelea kuchukuliwa."" ""Tumechukua hatua kuzuia wengine ambao huenda wakachochewa kutekeleza vitendo vya ghasia, lakini ujumbe huo umeendelea kuwepo kwasababu ni muhimu kwa umma kuona ujumbe huo kwa kuzingatia kile kinachoendelea kwa manufaa ya umma."" Saa kadhaa baada ya oyno hilo kutolewa, rais Trump alituma ujumbe: ""Twitter haifanyi chochote zaidi ya uwongo na propaganda za China au chama cha mrengo wa shoto cha Democrat "" Moja kwa moja alirejelelea hatua ya kutia saini agizo la raisi kwa lengo la kuondoa baadhi ya sheria zinazolinda mitandao ya kijamii. Je rais wa Marekani amesaini nini? Trump ameamua kuweka saini ya kuondoa baadhi ya marufuku ya kisheria ambayo mitandao ya kijamii inayo. Saini hiyo inampa mamlaka ya kuweka hatua za kisheria dhidi ya makampuni ya mitandao ya kijamii kama Facebook na Twitter katika sheria walizoweka katika maudhui wanayochapisha katika mitandao yao. Rais Trump ameishutumu mitandao ya kijamii kwa kushindwa kuwa makini wakati wa kusaini mamlaka ambayo iko huru kuondolewa wakati wa kuweka saini. Amri hiyo inatarajiwa kukabiliwa na changamoto za kisheria. Wataalamu wa kisheria wanasema kuwa bunge la Marekani au mfumo wa mahakama lazima iusike ili kubadili sheria iliyopo sasa ambayo inaeleweka kuwa inalinda mitandao ya kijamii. Bwana Trump amekuwa akiishutumu mitandao ya kijamii kila mara kuharihi sauti yake au hat ahata kuweka sauti ambayo hajazungumza lakini anakuwa anasikika kama yeye. Jumatano, bwana Trump aliishutumu Twitter kwa kuingilia uchaguzi baada ya kuongeza maelezo ya tweet mbili kama uthibitisho. Alhamisi , Twitter iliongeza taarifa za kuhakiki taarifa kuhusu Covid-19"" na kujumuisha ujumbe wa tweet kutoka kwa msemaji wa serikali ya China anayedai kuwa virusi vya corona vilitengenezwa Marekani. Amri hiyo imewekwa ili kufafanua sheria ya mawasiliano ya staha ambayo Marekani imeweka katika mitandao ya kijamii kama Facebook, Twitter na Youtube pamoja na ulinzi wa kisheria katika hali fulani. Chini ya kifungu cha sheria cha namba 230, mitandao ya kijamii haiwajibishwi kwa maudhui ambayo watumiaji wake wanaweka mtandaoni lakini inaweza kuhusika kwa upande wa usamaria mwema wa kuondoa maudhui hayo mtandaoni ambayo labda yana maudhui ya unyanyasaji, chuki na yanahaibisha . Amri hiyo maalumu inaainisha kuwa sheria ambayo italinda maudhui ya mitandao ya kijamii kama maudhui hayo hayajabilishwa kwa kuhaririwa na mtumiaji wa mtandao huo na kutaka sheria hiyo ibadilishwe au kuondolewa na wabunge kwa kifungu namba 230. Bwana Trump alisema mwanasheria mkuu William Barr ataanza mara moja kuandaa sheria ambayo itapigiwa kura. Maamuzi hayo yanasema kuwa kuzuia maudhui ya mtu sio jambo la busara, pamoja na kujumuisha sababu ya kutochapisha maudhui hayo ambazo ziko tofauti na maelezo yaliyoandikwa katika sheria zilizopo kwenye huduma ya tovuti, amri hiyo mpya inataka lazima zilindwe. Seneta wa Republican, Marco Rubio ni miongoni mwa watu wanaodai kuwa mitandao ya kijamii inachukua jukumu la mchapishaji hivyo wana haki ya kuongeza ukweli wa jambo katika baadhi ya machapisho. ""Sheria bado inalinda kampeni za mitandao ya kijamii kama Twitter kwa sababu wanajulikana kama jukwaa na sio wachapishaji,"" alisema bwana Rubio. ""Lakini kama wataamua sasa kufuata sheria za uhariri kama wachapishaji, basi watapaswa kutambuliwa kisheria kuwa wachapishaji."" Donald Trump amehaidi kuchukua hatua kubwa dhidi ya maamuzi ya tweeter ya kuongeza ujumbe wa kuangalia ukweli wa jambo katika ujumbe wake. Wakati tangazo la amri hiyo kutakiwa kuchukuliwa kwa uzito mkubwa na kuishutumu mitandao ya kijamii kwa kuwa na ubaguzi na kuhatarisha uhuru wa  kuzungumza- itachukua muda mrefu kabla ya mazungumzo kuwa utekelezaji wa kweli, mkubwa au wa namna nyingine. Wakala huru wa serikai watatakiwa kuangalia sheria zilizopo, kutangaza utaratibu mpya. Kuupigia kura na kuutetea mahakamani. Wakati wote huo, uchaguzi wa rais utakuja na kuondoka. Hii inafafanua kwa nini rais Trump pia anahamasisha uwepo wa sheria mpya ambayo itapitishwa na watunga sheria na kuwa na namna ya moja kwa moja ya kubadili sera za Marekani katika kampuni za mitandao ya kijamii nchini Marekani. Lengo kuu la amri ya rais, hata hivyo linaweza kuonekana kama ishara. Kwa kiwango kidogo sana  itafanya Twitter kufikiria mara mbili kuhusu kuangalia namna ya kujumuisha ukweli wa taarifa katika huduma zao. Rais anategemea Twitter kuchapisha ujumbe wake bila kuongeza taarifa nyingine ambazo si zake.Kama Twitter itaanza kupunguza moja ya chombo chake cha mawasiliano, basi itakuwa inatuma ujumbe kuwa itajiondoa na kuweka vitu kuwa katika  kiwango cha chini - na kampuni kutokuwa huru. Twitter imeweka amri kuwa kujibu hatua hizo za kisiasa kwa kutumia taratibu za sheria pia, "" aliongeza kuwa kifungu namba 230 ""ambacho kinalinda uvumbuzi na uhuru wa kujieleza wa Marekani na kusisitiza umuhimu wa demokrasia"". Google, ambayo inamiliki YouTube, imesema kubadili kwa kifungu namba 230  kutaweza kuathiri uchumi wa Marekani na uongozi wa kimataifa katika uhuru wa mtandao. ""Tuna sera za wazi ya maudhui yetu na tunatekeleza bila kuangalia mitazamo ya kisiasa. Majukwaa yetu yanasaidia idadi kubwa ya watu na kampuni mbalimbali ukiachilia mbali siasa, na kuwapa muongozo na namna mpya ya kuwasilisha kwa wafuatiliaji wao,"" aliiambia BBC. Mkurugenzi wa Facebook bwana Mark Zuckerberg alihojiwa na  Fox News, Jumatano na  kusema kuwa katika suala la kuzuia maudhui yasichapishwe kwenye mitandao ya kijamii ni jambo ambalo serikali ilipaswa kuona kuwa jambo sahihi na kuhamasisha kufanyika badala ya kuwa na uhuru wa kujieleza. ""Nina Imani kubwa kuwa kama Facebook isingekuwa inahariri au kutoweka zuio la kila kitu ambacho wanaandika mtandaoni, hali ingekuwa mbaya,"" alisema bwana Zuckerberg. ""Nadhani kampuni binafsi zisingekuwepo labda katika majukwaa haya basi tusingekuwa katika nafasi ya kuendesha mitandao hii."" Wakati think tank ilionya kuwa amri hiyo inaweza kusababisha athari ambazo hazikutegemewa. ""Wakati huohuo, kampeni dhidi ya kampuni za mitandao ya kijamii ikiendelea basi wategemee athari kubwa kutokea katika uhuru wa kujieleza,"" alisema Matthew Feeney kutoka taasisi ya Cato. Na kubadili sheria ya namna ya mawasiliano ya staha  na kuweka utashi wa kisiasa katika kampuni za mitandao ya kijamii,"" unaweza kuona kuwa jukwaa hilo limeweka maudhui mengi ya kisheria ambayo kwa namna moja au nyingine wanataka kuondoa basi maudhui ya ngono , chuki na ubaguzi yatatawala bila kupingwa. ""Au wanaweza watachunguza maudhui kwa kiwango ambacho kinaweza kuathiri upatikanaji wa taarifa katika mitandao ya kijamii ambazo tumezoea kuzipata kwa sasa,"" alisema. Bwana Feeney alisema mapendekezo ya amri hiyo ni upuuzi mtupu lakini ingeweza kuonyesha umaarufu wa kisiasa katika uchaguzi wa rais."	https://www.bbc.com/swahili/habari-52844945
business	Waziri wa fedha Kenya Henry Rotich akamatwa baada ya kujisalimisha kuhusu tuhuma za ufisadi	"Waziri wa fedha Kenya Henry Rotich amejisalimisha kwa maafisa wa upelelezi hii leo, muda mfupi baada ya mkurugenzi wa mashtaka nchini kuagizwa akamatwe. Kwa mujibu wa Nairobi News, Waziri Rotich alipelekwa kwa gari hadi katika makao makuu ya idara ya upelelezi ambako anahojiwa kuhusu malipo yaliotolewa kwa ujenzi wa mabwawa mawili nchini. Anatuhumiwa kukiuka muongozo wa utoaji wa kandarasi iliopewa kampuni ya Italia CMC de Ravenna yenye thamani ya zaidi ya dola milioni 450 kwa ujenzi wa mabwawa. Hapo awali, mkurugenzi wa mashtaka Kenya aliagiza kukamatwa kwa waziri wa fedha Henry Rotich na ashtakiwe kuhusu ufisadi Mkurugenzi huyo wa mashtaka Noordin Haji amekuwa akizungumza katika vyombo vya habari kuhusu uamuzi wa kumshtaki waziri wa fedha Kenya Henry Rotich, na maafisa wengine wa serikali  kuhusu kandarasi zilizotolewa kwa kampuni ya Italia  kujenga mabwawa  mawili. Noordin Haji ameeleza kwamba watashtakiwa kwa ""kupanga kufanya udanganyifu, kushindwa kutii muongozo unaotumika katika upatikanaji wa kandarasi"" miongoni mwa mambo mengine. Mashtaka hayo yanahusiana na ujenzi wa mabwawa mawili nchini uliogharimu fedha nyingi. Mnamo Machi Waziri Rotich alikana kupitia tangazo kubwa kwenye gazeti nchini kufanya makosa yoyote. Kampuni hiyo ya Italia CMC de Ravenna pia imekana  tuhuma hizo. ""Katiba yetu inasisitiza  baadhi ya maadili yetu yakiwemo  uadilifu… kuyatimiza hususan kwa walio uongozini..."" ""Kutimizi maadili haya ni muhimu kwa uhai wetu...' amefafanua mkurugenzi huyo wa mashtaka. ""Rushwa inatishia msingi wa taifa letu - ufisadi unatugawanya  na kuangamiza utu.."" ""Kila kesi inatuma ujumbe mzito kwa walio wafisadi … au kwa wanoavutiwa kuingia katika ufisadi… kwamba watashtakiwa..."" Haji ameeleza kwamba kashfa kuhusu ujenzi wa mabwawa hayo umewagharimu Wakenya walipoa kodi mabilioni ya fedha katika malipo  yanayotiliwa shaka. Maafisa wengine walioagizwa kukamatwana kushtakiwa ni pamoja na katibu mkuu katika wizara ya fedha Kamau Thugge, Dkt Susan Jemutai Koech kutoka wizara ya jumuiya ya Afrika mashariki  na mkurugenzi msimamizi wa mamlaka ya maendeoe ya Kerio Valley  (KVDA) David Kimosop. Taarifa kuhusu gharama ya ujenzi wa mabwawa hayo ziligubika mijadala katika vyombo vya habari na mitandao ya kijamii nchini mnamo Machi mwaka huu. Mamlaka ya Kerio Valley Development Authority (KVDA) ilitoka wazi na kujaribu kuzima tuhuma kwamba imeilipa kampuni ya hiyo ya Italia  shilingi bilioni 21 za Kenya na kufafanua kwamba ni shilingi bilioni 7.6 pekee. Katika taarifa kwa vyombo vya habari, KVDA ilisema mkandarasi huyo - CMC Di Ravenna - alilipwa kwa mafungu mawili  kujenga mabwawa hayo ya Arror na Kimwarer katika kaunti ya Elgeyo Marakwet Kaskazini mwa Kenya. Kulikuwa na kilio cha umma nchini Kenya kufuatia ripoti kwamba mabilioni ya fedha yalionuiwa kufadhili mradi wa bwawa la maji katika eneo la Bonde la ufa magharibi mwa Kenya zimetuhumiwa kufujwa. Wakenya walijitosa katika mitandao ya kijamii kuelezea hasira na kuchoshwa kwa kile wanachotaja kuwa ni vitisho vya bure kwa viongozi wafisadi katika serikali. Akizungumzia kuhusu uchunguzi kuhusu namna kandarasi za ujenzi wa mabwawa hayo  zilizvyotolewa, Mkurugenzi wa mashtaka Kenya Noordin amesema: ""Imebainika kwamba namna mpango ulivyoidhinishwa, ulivyo patikana na malipo yalivyotolewa kwa mradi wa mabwawa hayo, umegubikwa kwa ukiukaji mkubwa wa sheria."""	https://www.bbc.com/swahili/habari-49070783
religion	Misikiti 8 ya zamani iliosaidia kusambaza Uislamu yawekwa katika turathi za dunia	"Misikiti minane nchini Ivory Coast, ambayo inaaminiwa kuwa muundo wake wa ujenzi ulianza wakati wa himaya ya Mali  karne kadhaa zilizopita, imepewa hadhi ya  kuwa urithi wa dunia   na  Unesco. Majengo hayo ni  ""kielelezo cha ushahidi  muhimu wa biashara baina ya maeneo  ya sahara "" iliyosaidia kueneza Uislamu na utamaduni wa Kiislamu, limesema Shirika hilo la Umoja wa mataifa kuhusu masuala utamaduni. Umbo la misikiti hiyo ni mchanganyiko wa mitindo ya ujenzi wa misikiti ya Kiislamu na mitindo ya maeneo hayo. Misikiti hiyo iliyoko katika miji ya Tengréla, Kouto, Sorobango, Samatiguila, M'Bengué, Kong, na  Kaouara imehifadhiwa vyema  na ni kati ya misikiti 20 mikubwa iliyosalia nchini Ivory Coast, ambako kuna  mamia ya misikiti ambayo wakati mmoja ilisimama mwanzoni mwa karne ya 20, kulingana  Unesco. Kulingana na Unesco,  walionyesha kielelezo cha usanifu wa majengo yaliyojengwa tangu karne ya 14 katika jiji la Djenné,  ambalo ni sehemu ya himaya ya Mali. Mtindo huo ulisambaa hadi Sudan katika karne ya 16 na kukarabatiwa ili kukabiliana na hali ya hewa ya unyevunyevu. Misikiti nchini  Ivory Coast ina mtindo wa kipekee ambao unadhaniwa kutengenezwa baina ya karne  za 17 na 18  wakati wafanyabiashara wa kiislamu na wasomi walipowasili kutoka Himaya ya Mali  kusini, wakipanua biashara katika maeneo ya njia ya Sahara."	https://www.bbc.com/swahili/habari-58010828
religion	Halima Aden: Mwanamitindo wa Marekani awacha kazi yake kutokana na sababu za kidini	"Mwanamitindo wa Marekani Halima Aden anasema anaacha kazi ya kuwa mwanamitindo kwasababu inaenda kinyume na maadili ya dini yake. Mwanamitindo huyo, 23, amewahi kuangaziwa katika majarida ya urembo ya kimataifa kama British Vogue, Vogue Arabia and Allure. Akiandika kwenye mtandao wake wa Instagram, alisema virusi vya janga la corona vimempa fursa ya kufikiria tena kuhusu maadili yake kama mwanamke wa Kiislamu. ""Kuwa 'Muislamu' ni safari ndefu yenye panda shuka zake,"" alisema. Akizungumzia kukubali kazi za uanamtindo ambayo ilienda kinyume na maadili ya dini yake, alisema: ""Naweza tu kujilaumu kwa kujifikiria zaidi kuliko kile hasa kilichokuwa hatarini."" Aliongeza kuwa tatizo lilianza kwa kuwa na ""ukosefu wa wanawake wa Kiislamu wanamitindo"" ndani ya tasnia hiyo ambao wanaweza kuelewa umuhimu wa kuvaa hijab. Halima Aden aliungwa mkono katika mtandao wa kijamii kutoka kwa kina dada wanamitindo Bella na Digi na pia kutoka kwa Rihanna. Halima alizaliwa katika kambi ya wakambizi nchini Kenya na wazazi Wasomali kabla ya kuhamia Marekani akiwa na umri wa miaka 6. Alitambuliwa na shirika la mitindo la kimataifa la IMG Models akiwa na umri wa miaka 18 baada ya kushiriki shindano la urembo Marekani la kumtafuta Miss Minnesota ambako alifika nusu fainali. Alikuwa mwanamke wa kwanza mweusi kuvaa hijab katika shindano la urembo na ndani ya kipindi kifupi akawa maarufu kwa mavazi yake ya kipekee katika vipindi maarufu vya fasheni duniani vya kila wiki. Ameendelea hadi kuwa nyota katika kampeni za maonesho ya urembo kwa kampuni ya Fenty ya Rihanna, na Yeezy ya Kanye. Katika simulizi yake Instagram, alimsifu Rihanna kwa kumruhusu kuvaa hijab wakati akiwa kazini. Anasema mara nyingi alihatarisha dini yake kama sehemu ya kazi yake - ikiwemo kukosa kusali kwa muda stahiki kulingana na dini ya Kiislamu au kukubali kufanya maonesho ya urembo bila kuvaa hijabu na hata kutumia kitu kingine kufunika kichwa chake. Aliongeza kuwa alianza ""kulia"" akiwa kwenye chumba chake cha baada ya kumaliza kufanya video ya kampeni ya kutozungumza kuhusu kile unachohisi ni sawa. ""Ukweli ni kwamba sikuwa sawa kabisa,"" ameandika kwenye mtandao wa Instagram. ""Huyu sio mimi kabisa,"" aliongeza. Februari mwaka huu, aliiambaia BBC kuwa: ""Maadili sio kwa utamaduni mmoja, sio kwa kundi moja la wanawake. Badala yake ni utamaduni ambao umekuwepo tangu jadi. ""Umekuwepo tangu mwanzo. Na utakuwepo kwa miaka 100 ijayo. Ni chaguo, chaguo lingine la kuamua kama unataka kuwa miongoni mwao."""	https://www.bbc.com/swahili/habari-55097836
entertainment	Kili Challenge: Msanii Diamond Platinumz arudia njiani	Msanii  wa muziki wa Bongo Fleva Nasib Abdul maarufu Diamond Platinumz ni mmoja wa wasanii walioshiriki kampeini ya kupanda mlima Kilimanjaro mwaka huu lakini hakufanikiwa kufika kileleni. Licha ya hatua ya msanii huyo kuangaziwa pakubwa katika mitandao ya kijamii alirudi baada ya kufika kituo cha kwanza. Kampeini hiyo ambayo imekua ikihamasisha baadhi ya raia kutoka nchini Tanzania, wasanii, viongozi mbali mbali na hata raia wa kawaida kujitokeza kuenda kupanda mlima kilimanjaro imekua ikiendelea kwa wiki moja sasa. Kampeini hiyo ilikua ikiendeshwa chini ya Waziri wa Mali asili na Utalii Daktari Hamisi Kigwangala ikiwa na kauli mbiu ya Tukutane Kileleni. Diamond alielezea sababu tofauti zilizomfanya avunje safari yake ikiwa ni pamoja na tamasha la wikendi la Arusha. Baadhi ya wasanii kutoka nchini Tanzania akiwemo balozi wa Utalii Miss Tanzania Queen Elizerbeth walifanikiwa kupanda mlima huo kwa wakati wake wakiandamana na waziri Kigwangala. Wasanii wa filamu za Bongo movie Steve Nyerere na Steve Jacobs pia waliojitoa kituo cha kwanza kuelekea kupanda mlima Kilimanjaro. Msanii huyo alionekana akiwa na maumivu makali kabla ya kujiondoa katika kampeini hiyo kwa kutokana na kuchoka. Wasanii hao walikuwa sehemu ya watu zaidi ya 130 walishiriki kampeni ya Kili Challenge, Twenzetu Kileleni iliyoandaliwa na Waziri wa Mali asili na Utalii Dkt Hamisi Kigwangala. Kampeini ya kupanda mlima Kilimanjaro imekuwa ikipewa maudhui tofauti  yote kwa ajili ya kuhamasisha Watnzania masuala kadhaa ya kijamii. Ripoti za hivi punde zinaashiria kuwa Tanzania imeorodheshwa taifa la 10 miongoni ma mataifa ya Afrika ambayo sekta yake ya Utalii inaendelea kukua kwa kasi. Licha ya kuwa na madhari ya kuvutia imekua ikiorodheshwa nyuma ya mataifa kama vile Mauritius, Ushelisheli, Namibia, Kenya, Ethiopia na Botswana. Kili Challenge ni mfuko ambao umeendelea kukusanya fedha nyingi kwa miaka yote, fedha ambazo zimetumika kusaidia maeneo mbalimbali na makundi ya Wajane, Watu Wanaoishi na Virusi vya UKIMWI, Watoto yatima, Vijana, pamoja na Taasisi zinazotoa huduma muhimu za UKIMWI nchini.	https://www.bbc.com/swahili/habari-49879459
entertainment	Sahar Tabar: Nyota wa Instagram wa Iran aliyekamatwa kwa 'kukufuru'	Nyota wa Instagram raia wa Iran ambaye aliyeweka mtandaoni picha inayomuonesha jinsi alivyofanya juhudi kufanana mwigizaji filamu wa Marekani Angelina Jolie amekamatwa, ripoti zinasema. Sahar Tabar alikamatwa kwa tuhuma za kukufuru na kuchochea ghasia, Shirika la habari la Tasnim liliripoti. Tabar aligonga vichwa vya habari kimataifa baada ya picha zake kupata umaarufu katika mitandao ya kijamii. Japo ilidaiwa kufanya upasuaji wa kiurembo mara 50, baadhi ya picha hizo zilikua zimefanyiwa ukarabati. Sahar Tabar ni nani? Ni mwanamke wa miaka 22 ambaye alizua gumzo katika vyombo vya habari duniani baada ya kuweka mtandaoni picha na video ambazo zinazomuonesha akifanana na Angelina Jolie. Muonekano wake wa kutisha ulizua hofu kuhusu idadi ya upasuaji aliyofanyiwa kufanana na nyota huyo wa Marekani. Lakini baada ya kupata ufuasi mkubwa katika mtandao wa Instagram,Bi  Tabar aligusia kuwa muonekano wake ulitokana na picha zake kufanyiwa ukarabati wa kidijitali -hali iliyomfanya aonekana alivyokua. Tunafahamu nini kuhusu kukamatwa kwake? Maafisa wa mahakama walimkamata Tabar baada ya watu kuwasilisha malalamiko dhidi yake, Tasnim iliripoti. Analaumiwa kwa kukufuru , kuchochea ghasia, kumiliki mali kiharamu, kukiuka maadili ya mavazi ya nchi na kuwasahwishi vijana kufanya ufisadi. Akaunti yake ya Instagram imefutwa. Anajiunga na orodha ndefu ya washawishi wa Iran wa mtandaoni na mwanablogu wa mitindo ambao wamekiuka sheria. Ripoti ya kuzuiliwa kwake imezua hisia kali mitandaoni baadhi ya watu wakiishtumu serikali kwa hatua hiyo. Wengine walihoji makosa anayodaiwa kutekeleza wakisema laiti angelichukuliwa hatua kwa ubadhirifu wa fedha au mauaji.	https://www.bbc.com/swahili/habari-49948226
business	Ugaidi: Tishio la kushambuliwa ni kubwa kiasi gani Afrika Mashariki?	Ikulu ya Marekani ilipotangaza mwezi Machi mwaka 2015 kuwa Barack Obama atazuru Kenya kwa mara ya akiwa Rais wa Marekani maafisa wa usalama wa nchi hiyo walijianda ya kwa miezi mitatu kabla ya ziara hiyo. Maafisa hao walifurika hoteli ambayo Obama alitarajiwa kukaa akiwa katika ziara hiyo halia ambayo ilivutia hisia mseto kuhusu hali ya usalama nchini Kenya na Kanda nzima ya Afrika Mashari. Aliyekuwa Gavana wa Nairobi wakati huo NEvans Kidero alisema ziara hiyo ilidhihirisha wazi kuwa Kenya ni salama. Kwa upande mwingine wizara ya mambo ya nje ya Marekani ilikuwa imetoa tahadhari ya shambulio la kigaidi katika kongamano la kimataifa la Biashara ambalo Obama alitarajiwa kuhutubia Ziara hiyo pia ilifanyika siku kadhaa baada ya Duka kubwa la Westgate lililokuwa limeshambuliwa na magaidi jijini Nairobi kufunguliwa tena. Watu 67 waliuawa katika shambulio hilo ambalo wanamgambo wa kundi la al-Shabab walidai kulitekeleza. Kufunguliwa tena kwa Westgate kulipongezwa na wengi kama hatua ya ushindi kwa Wakenya. Kwa wengine hatua hiyo iliwakumbusha hatari ya ugaidi ambayo ilitokana na mashambulizi ya al-Shabab - mojawapo lile shambulio la chuo Kikuu cha Garissa ambapo watu 147 waliuawa. Kundi la Al-Shabab linaendelea kuwa tishio kwa usalama wa kanda hii kutokana na jinsi limekuwa likibadilisha mbinu ya mashambulizi katika taifa jirani la Somalia ambalo ndio chimbuko lao. Kundi hilo liliimarisha mashambulizi yake kufuatia hatua ya Muungano wa Afrika, kupeleka kikosi chake cha kulinda amani AMISOM, nchini Somalia kwa ushirikiano na Marekani. Kundi hilo lilifurushwa kutoka mji mkuu wa Mogadishu, mwezi Agosti 2011 kufuatia uvamizi uliotekelezwa na wanajeshi 22,000 wa Muungano wa Afrika na kuondoka katika bandari muhimu ya Kismayu mwezi Septemba 2012. Wakati lilipoondolewa katika bandari ya Kismayu kundi hilo lilipoteza fedha nyingi kwa kuwa lilikuwa likijipatia fedha hizo kupitia uuzaji wa makaaa. Marekani pia imetekeleza msururu kadhaa wa mashambulio, hatua iliosababisha kuuwawa kwa kiongozi wa kundi hilo Aden Hashi Ayro, mwaka 2008 na mtangulizi wake , Ahmed Abdi Godane. Mwezi Machi 2017, rais wa Marekani Donald Trump aliidhinisha mipango ya Pentagon kuendeleza operesheni zake dhidi ya al-Shabab.Wanamgambo hao wakiwemo viongozi wao waliuawa na ndege za Marekani zisizokuwa na rubani katika eneo la Gedo kusini mwa Somalia. Kundi hilo lilipotimuliwa katika baadhi ya maeneo yalioaminiwa kuwa ngome yao kuu nchini Somalia liliamua kupanua oparesheni yao Kenya na mataifa mengine ya Afrika Mashariki. Hatua hiyo ilikuwa ana athira katika mpango wa kukabiliana na ugaidi. Kwa muda mrefu kundi hilo liliapa kulipiza kisasi oparesheni ya majeshi ya Kenya nchini Somalia- na kutoka mwaka 2011 limekua likipambana kufikia lengo hilo. Mwaka 2013, wapiganaji wake walivamia duka la jumla la West Gate jijini Nairobi na kusababisha vifo vya takriban watu 67. Wakati wa mechi ya kombe la dunia kati ya Uhispania na Uholanzi, lilishambulia kilabu moja ya mpira wa raga pamoja na mkahawa katika mji mkuu wa Uganda ,Kampala na kuwaua watu 74 waliokuwa wakitizama mechi hiyo. Kundi la Al-Shabab linahubiri Uislamu wa madhahabu ya Wahhabi kutoka Saudia huku raia wengi wa Somali wakiwa wa madhahabu ya Sufi. Limeweka sheria kali za Kiislamu katika maeneo linayodhibiti, ikiwemo kumpiga mawe hadi kufa mwanamke anayetuhumiwa kuzini mbali na kuwakata mikono wezi. Kumekuwa na ripoti kadhaa za wapiganaji wa Jihad wa kigeni wanaoelekea Somalia kusaidia al-Shabab, kutoka mataifa jirani pamoja na Marekani na Ulaya. Kundi hilo linadaiwa kuwasajili wapiganaji wa kigeni kutoka Syria, lakini juhudi za Kimataifa za kukabiliana na ugaidi zimesaidia kudhibiti shughuli zao. Havi karibuni al-Shabab limeanza kutumia lugha ya Kiswahili kuendesha propaganda katika mataifa ya Afrika Mashariki ambayo baadhi yanakabiliwachangamoto za kiuchumi, kisiasa na kijamii. Nchini Kenya uwepo wa al-Shabab umechangiwa zaidi na ongezeko la vijana wa Kiislam wanaojiunga na kundi hilo katika ukanda wa Pwani. Kuna hofu kuwa kundi hilo huenda likajipenyeza katika taifa jirani laTanzania . Kuibuka kwa na makundi ya kihalifu- na ongezeko la ukosefu wa usalama - kunaliwezesha kundi hilo kujiunga na makundi hayo kutekeleza ajenda yake.	https://www.bbc.com/swahili/habari-48699424
sports	Tetesi za Soka Ulaya Jumapili 01.08.2022	"Chelsea itawasilisha ofa kwa mchezaji wa Barcelona Frenkie de Jong na, ikiwa kiungo huyo wa kati wa Uholanzi mwenye umri wa miaka 25 ataondoka Nou Camp, klabu hiyo ya Uhispania itapanga kumnunua kiungo wa kati wa Manchester City na Ureno Bernardo Silva, 27. . (Sport - in Spanish) Kocha wa Barcelona Xavi anasema hajui kama De Jong, ambaye pia anasakwa na Manchester United, atasalia na klabu hiyo ya La Liga msimu huu wa joto. (Metro) Chelsea imempa mshambuliaji wa Ujerumani Timo Werner, 26, kwa Real Madrid ya Uhispania(Marca) Chelsea wanajaribu kumsajili beki wa kati wa Ufaransa Wesley Fofana, 21, kutoka Leicester City na mlinzi wa Uholanzi Denzel Dumfries, 26 kutoka Inter Milan.  (Athletic - subscription required) Mshambulizi wa Liverpool Roberto Firmino amekuwa akihusishwa na Juventus lakini mchezaji huyo wa kimataifa wa Brazil mwenye umri wa miaka 30 anasema anataka kusalia Anfield. (Liverpool Echo) Newcastle United imefanya uchunguzi kuhusu winga wa Leicester City na Uingereza Harvey Barnes, 24, baada ya kutaka kumnunua mchezaji mwenzake wa Foxes James Maddison, 25, aliyekataliwa na klabu hiyo ya East Midlands. (Mail) Beki wa Uholanzi Virgil van Dijk, 31, anasema mchezaji mwenzake wa Liverpool Mohamed Salah, 30, huenda aliathiriwa na mazungumzo ya mkataba wake msimu uliopita, lakini fowadi huyo wa Misri sasa ""anacheza kwa akili huru"" baada ya kusaini mkataba mpya. . (Liverpool Echo) Everton wanaendelea na mazungumzo na Paris St-Germain huku wakitarajia kukamilisha uhamisho wa kumrejesha kiungo wa kati wa Senegal Idrissa Gueye, 32, Goodison Park. . (Times - subscription required) Manchester United inatafuta uhamisho wa mshambuliaji wa Stuttgart wa Austria Sasa Kalajdzic, 25, na mshambuliaji wa Slovenia Benjamin Sesko, 19, anayechezea Red Bull Salzburg, huku kukiwa na sintofahamu ya mustakabali wa Cristiano Ronaldo Old Trafford. (Mail) Beki wa kushoto wa RB Leipzig Angelino, 25, ni chaguo kwa Barcelona iwapo watashindwa kumsajili Mhispania mwenzake Marcos Alonso, 31, kutoka Chelsea. (Sport - in Spanish) Afisa mkuu mpya Mtendaji wa Bayern Munich Oliver Kahn, ambaye alisema mshambuliaji wa Tottenham na Uingereza Harry Kane ni ""ndoto ya siku zijazo"", anasema klabu hiyo ya Ujerumani haina mpango wa kumsajili mshambuliaji mpya.  (90 Min) Roma wametoa ofa kwa mshambuliaji wa Italia Andrea Belotti, 28, ambaye ni mchezaji huru baada ya kuondoka Torino msimu wa joto. . (Football Italia)"	https://www.bbc.com/swahili/articles/c517knl8ljzo
business	Virusi vya Corona: Watu milioni 200 kupoteza ajira kwa mlipuko wa Covid-19	"Asilimia 81 ya wafanyakazi wote duniani, sawa na watu bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi. Marufuku kadhaa na mabadiliko ya lazima maisha ya kila siku yamesababisha kufungwa kwa makampuni mengi ulimwenguni na kuwarudisha nyumbani wafanyakazi wake - aidha moja kwa moja ama kwa muda. Shirika la Kazi Duniani (ILO), limekuwa likifuatilia madhara ya janga hili katika sekta ya ajira na kuandaa taarifa mbalimbali zinaoonesha ukubwa wa tatizo ulimwenguni kote. ""Wafanyakazi na wafanyabiashara wanakabiliwa na janga kubwa, na hiyo ni kwa nchi tajiri na masikini,"" ameeleza mkurugenzi mkuu wa ILO Guy Ryder. ""Inabidi twende kwa pamoja kwa mwendo wa haraka na malengo maalumu. Hatua sahihi na za haraka zinaweza kuamua utofauti wa kustahamili hali hii ama kuanguka kabisa."" Mlipuko wa virusi vya corona unatazamiwa kukata asilimia 6.7 ya saa za kazi duniani kote katika robo ya pili ya mwaka 2020. Hiyo ni sawa na wafanyakazi wa ajira za kudumu milioni 195 kupoteza ajira zao. Ukanda unaotizamiwa kuathirika zaidi ni nchi za Arabuni kwa kupungua kwa asilimia 8.1ya saa za kazi (sawa na wafanyakazi milioni tano wa kudumu). ILO inase a hili ni ""janga baya zaidi "" toka kwisha kwa Vita ya Pili ya Dunia. Pia inaonya kuwa kuongezeka kwa kiwango cha watu wasio na ajira duniani kwa mwaka 2020 kitapanda kutokana na sababu kuu mbili: Kuna hatari ya kuwa takwimu za mwisho wa mwaka zitakuwa kubwa kuliko makadirio ya awali ya watu milioni 25. Sekta za malazi na viwanda zaathirika vibaya Sekta tofauti za uchumi zimeathirika kwa namna za tofauti pia kutokana na kupungua ama kusimama ghafla kwa shughuli za uzalishaji. Si ajabu, kukiwa na safari za chini kabisa na maisha ya kawaida yakivurugika sekta ya malazi na chakula (hoteli na migahawa) ni moja ya zile ambazo zimeathirika zaidi, pamoja, viwanda na biashara za mauzo ya jumla na rejereja na biashara ya kujenga, kuuza na kupangisha nyumba. Sekta hizo zote kwa pamoja ni sawa na asilimia 38 ya kazi zote duniani huku zikiajiri watu bilioni 1.25. Marekani na Ulaya kuna wafanyakazi wengi walio hatarini Wastani wa watu ambao wanafanya kazi zilizo hatarini kupotea unatofautiana ulimwenguni. Jumla ya asilimia 43.2 ya watu wa Amerika ya Kusini na Kaskazini na asilimia 42.1 Ulaya na Asia ya kati wanafanyakazi katika sekta zilizomo hatarini. Maeneo hayo yana wafanya kazi wachache ambao wapo kwenye zisizo rasmi ambao hao ndio wengi barani Afrika, Arabuni, sehemu kubwa ya Asia na Pasifiki. Japo wafanyakazi wa sekta zisizo rasmi wanachangia sehemu kubwa ya kukua kwa uchumi katika nchi kama India, Nigeria na Brazili, lakini hawapati faida kama hifadhi ya jamii ambazo wafanyakazi wa sekta rasmi wanapata. Kwa Afrika asilimia 26 ya watu wanafanya kazi katika sekta zilizomo hatarini. ""Huu ni mtihani mkubwa kwa ushirikiano wa kimataifa kwa zaidi ya miaka 75. Endapo nchi moja itafeli, basi wote tutafeli. Lazima tutafute njia za kukwamua kila sehemu ya jamii yetu ya kimataifa, hususani wale ambao wanaweza kupata madhara zaidi ama hawawezi kujikwamua,"" ameeleza mkuu wa ILO bw Ryder."	https://www.bbc.com/swahili/habari-52211053
entertainment	Habari katika Picha: Harusi ya kitamaduni ya mcheza filamu na mchekeshaji Williams Uchemba na Brunella Oscar	"Mchezaji filamu maarufu wa Nigeria, ambaye kwa sasa amegeuka kuwa mchekeshaji  Williams Uchemba amefanya harusi ya kufana ya kitamaduni na mpenzi wake  Brunella Oscar mwishoni mwa juma. Harusi yao ya kufana ilifanyika  Alor, Anambra state, ambako ni nyumbani kwa mpenzi wake  Brunella. Harusi hii imefanyika wiki kadhaa baada ya kumtaka   Williams Uchemba kumuomba uchumba  Brunella ambaye alimkubalia na picha za sherehe ya kumvisha pete ya uchumba zilitumwa kwenye mitandao ya kijamii na umma wa wafuasi wake wakawatakia kila la kheri katika safari yao ya mapenzi. Baadaye alifichua kuwa ndoa yao ya kidini itafungwa tarehe 21 Novemba 1, 2020 . Mke wa Uchemba ni daktari katika hospitali  ya Nigeria inayofahamika kama Hill York Medical. Williams Uchemba alianza kazi yake ya filamu akiwa na umri mdogo ambapo alipata umaariufu sana kwa filamu kama  'Beyond Belief' na  'The World of Riches.' Hivi karibuni alirejea kama mchekeshaji wa mitandao ya kijamii   ambapo amepata umaarufu zaidi  kwa wimbo wake wenye maneno  , ""I don't like what I hate."" Mwaka 2018, akiwa mchezaji wa filamu,  Williams Uchemba  alishinda tuzo la mtu binafsi anayehamasisha usaidizi wa jamii na tuzo ya kwanza ya Mitandao ya kijamii. Uchemba alimekuwa akifanya kampeni ya mitandao ya kijamii inayojulikana kama, 'Project One Million'  kwa lengo la kuwasaidia watu masikini kupata elimu na ujuzi  pamoja na  nyumba za garama nafuu. Mwaka  2018, alikabiliwa na sakata ya ufisadi baada ya mwanaharaka nchini Nigeria, Edafe Okoro kusambaza ujumbe ulioonesha madai ya Uchemba kwamba yeye ni balozi wa Umoja wa Mataifa. Edafe Okoro  alidai kuwa Uchemba alimuomba pesa kwa ajili ya kulipa ili aweze kuwekwa katika ujumbe wa vijana katika tukio la vijana la Umoja wa Mataifa nchini Marekani, akidai kuwa ni balozi wa Umoja wa Mataifa wa vijana. Kulingana na ushahidi wake aliokuwa ameurekodi katika simu uliosambazwa sana kwenye mitandao ya kijamii, Edafe  alimfahamisha mjumbe wa Umoja wa Mataifa wa vijana, Jayathma Wickramanayake na baadaye alitweet akisema kuwa hawakumpata mwakilishi wa Nigeria. Uchemba  alikanusha madai hayo kutoka kwa Edafe pamoja na madai kuwa alijifanya kuwa mjimbe wa Umoja wa Mataifa . Alisema ni kazi ya watu inayolenga kumharibia jina kupitia mitandao ya kijamii."	https://www.bbc.com/swahili/54971710
politics	Donald Trump hakulipa ushuru katika miaka 10 ya kipindi cha miaka 15 iliyopita	"Gazeti la New York Times limesema Donald Trump amelipa dola 750 (£587) tu kama ushuru mwaka 2016, mwaka aliogombea urais Marekani na mwaka wake wa kwanza akiwa Ikulu. Gazeti hilo ambalo linasema lilipata rekodi ya ushuru wa Bwana Trump na kampuni zake kwa zaidi ya miongo miwili - pia limedai kwamba hakulipa ushuru kabisa katika kipindi cha miaka miaka 10 kati ya 15 iliyopita. Rekodi hiyo imeng'amua hasara kubwa na miaka kadhaa ya kukwepa kulipa ushuru"", limesema. Hata hivyo Bwana Trump amesema kuwa ""ripoti hiyo ni ya uwongo"". ""Ukweli ni kwamba nililipa ushuru. Na utaona kwamba mapato yangu ya ushuru - yanachunguzwa, yamekuwa yakichunguzwa kwa muda mrefu,"" aliwaambia wanahabari baada ya kutolewa kwa ripoti hiyo Jumapili. ""Huduma ya Mapato ya ndani [IRS] hainipendi inanichukulia vibaya sana. Kuna watu IRS - wananichukulia vibaya,"" amesema. Bwana Trump amekuwa akikabiliana na changamoto kwa kukataa kuwashirikisha wengine kutazama nyaraka zake kuhusiana na utajiri na biashara zake. Ni rais wa kwanza tangu mwaka miaka 1970 ambaye hakusema hadharani kuhusu malipo yake ya ushuru, ingawa hili sio lazima kisheria. Gazeti la Times limesema kwamba taarifa ya ripoti yake ""ilitolewa na chanzo ambacho kinafahamu sheria"". Ripoti hiyo inawadia siku kadhaa kabla ya mahojiano ya kwanza ya Bwana Trump na mpinzani wake wa chama cha Democratic Joe Biden na pia ni wiki kadhaa kabla ya uchaguzi utakaofanyika Novemba 3. Gazeti la Times limesema kuwa lilipitia mapato ya kodi yenye kuhusishwa na Trump na kampuni za shirika la Trump kuanzia miaka ya 1990 pamoja na taarifa za malipo binafsi ya kodi ya mwaka 2016 na 2017. Aidha, ripoti hiyo ilisema rais alilipa ushuru wa dola 750 tu kama malipo ya mwaka 2016 na 2017, na pia hakulipa ushuru wowote kwa kipindi cha miaka 10 kati ya 15 iliyopita, ""kwa madai kwamba alipata hasara kubwa zaidi ya malipo aliyopata"". Kabla ya kuwa rais, Bwana Trump alikuwa anafahamika kama mfanyabiashara mashuhuri. Lakini gazeti hilo limesema ripoti yake kwa huduma ya IRS iliashiria mfanyabiashara anayepata mamia ya mamilioni ya madola kwa mwaka ilihali ameitumia kuonesha anapata hasara kubwa na kutumia hilo kukwepa kulipa ushuru"". Katika ofisi ya umma ya uwasilishaji kosi, Rais Trump alionyesha kwamba alipokea angalau dola milioni 434.9 mwaka 2018. Gazeti hilo halikubaliani na taarifa hiyo, na kudai kwamba malipo yake ya kodi yanaonesha rais Trump badala yake alikuwa amepata hasara ya dola milioni 47.4. Shirika la Trump liliungana na rais kukanusha madai ya ripoti hiyo. Ofisi ya mkuu wa sheria, Alan Garten, iliiambia gazeti la Times kuwa ""taarifa nyingi, ikiwa sio zote, sio sahihi"". ""Kwa kipindi cha mwongo mmoja uliopita, Rais Trump amelipa makumi ya mamilioni ya madola kama kodi binafsi kwa serikali, ikiwemo kulipa mamilioni kama kodi binafsi tangu alipotangaza kugombea urais mwaka 2015,"" amesema. Gazeti hilo linadai kwamba biashara nyingi kubwa kubwa za Trump - kama vile viwanja vya kuchezea gofu na mahoteli - ""zinaripoti kupata hasara, kama sio makumi ya mamilioni ya madola mwaka mmoja baada mwingine "". Pia inaongeza kwamba rais ana jukumu binafsi kwa zaidi ya dola milioni 300 za mkopo zinazotakiwa kulipwa katika kipindi cha miaka minne. Aidha gazeti la Times linadai kwamba baadhi ya wafanyabiashara wa rais Trump wamepokea pesa kutoka kwa washawishi, maafisa wa kigeni na wengine wakitafuta mikutano ya ana kwa ana  au kupata upendeleo fulani kutoka kwa rais."	https://www.bbc.com/swahili/habari-54321815
religion	Isa Sulaiman, mwanaume wa Nigeria aliyeamua kumuoan mchumba wake licha ya wazazi kumkataa	"Ni wapenzi waliozungumziwa sana kwenye mitandao ya kijamii nchini Nigeria hususan kutokana na utofauti wa umri, dini na asili zao na jinsi walivyofahamiana. Isa Sulaiman mwenye umri wa miaka 26 anatarajia kufunga pingu za maisha na Mwanadada wa Kimarekani Janine Sanchez mwenye umri wa miaka 46. Isa ambaye ni mhitimu wa Chuo Kikuu cha Maitama  kilichopo katika jimbo la Kano Kaskazini mwa Nigeria anatarajia kumuoa mchumba wake Janine ambaye ni mpishi katika  Mgahawa wa Afghanstan uliopo California Jumapili hii. Wapenzi hao walizua gumzo kubwa mtandaoni hususan pale Janine alipotembelea nchini Nigeria  miezi kadhaa baada ya kuwasiliana na mpenzi wake kwa njia ya jumbe na video mtandaoni. Wakazi wa kano waliwazungumzia na kuwafuatilia maisha yao tangu alipowasili katika jimbo hilo na Isa anasema alishindwa hata kumtembeza mpenzi wake katika maeneo kama sokoni na madukani kutokana na umati mkubwa wa watu waliokuwa wakiwashangaa kila mara walipowaona wakitembea barabarani  pamoja. Ndoa yao ilikuwa imepangwa kufanyika mwezi Machi lakini iliaahirishwa kutokana na janga la virusi vya corona. Lakini baada ya miezi kadhaa ya subra , hatimaye ndoa yapo itafanyika na sasa familia ya Isa imeamua kuwaunga mkono na kuipa baraka ndoa yao licha ya kwamba mwanzoni walikuwa wamekataa kutokana na hofu ya kwamba mtoto wao hafahamiani na mchumba wake waliyekutana kwa mara ya kwanza kwa njia ya mtandao. baba yake Isa Mzee Mallam Isa Panshekara ambaye ni polisi mstaafu  amesema  hakuna kitu kinachoweza kuwa sawa kwa asilimia 100, kwa hiyo ameamua kuwapa baraka  na ameahidi kuwaombea baraka. "" Kama mtu ninayefahamu masuala ya usalama nilihakikisha wakati wa harusi kunakuwa na usalama wa kutosha na tayari nimetembelea kamati ya Sharia  kuongea na viongozi wa kidini , kwa hiyo hakuna tatizo ."" Kuhusu harusi yao , wapenzi hao wameshauriwa wasifanye sherehe zozote za harusi, isipokuwa sala ya ndoa itakayofanyika katika msikiti Jumapili  kutokana na hofu ya usalama wao. Jimbo la Kano nchini Nigeria limekuwa likikabiliwa  na mashambulio ya Waislam wenye itikadi kali. Mallam Isa Panshekara afisa wa zamnai wa polisi alisema  alisema hawanabudi  kwa hiyo wameamua kuibariki ndoa ya mtoto wao. ""Kwa hiyo kando na sala ya harusi msikini hakuna kitu kingine kama sherehe kitakachofanyika  kutokana pia na hali iliyopo nchinimwetu  na pia jinsi gharama ya maisha ilivyopanda wakati huu, kukodisha ukumbi wa sherehe ni pesa nyingi . Lakini tutakapokwenda Marekani tutafanya sherehe kubwa huko ."", alisema Isa. ""Kuhusu sala ya harusi, Janine alitaka kuhudhuria lakini tukamwambia kuwa wanawake huwa hawashiriki sibala ya ndoa msikitini pamoja na wanaume ."" Tunamkosa mtoto wetu atakapohamia Marekani na mke wake ,Baba yake  Mallam Isa  alisema. Aina hii ya ndoa  ambapo mke anamzidi umri mwanaume na pia kwa wao kufahamiana kwa njia ya mtandao sio ya jambo la kawaida nchini Nigeria na ndio maana watu wengi wamekuwa wakiifuatilia kufahamu hadi mwisho wake"	https://www.bbc.com/swahili/habari-55285768
technology	OPlerou: Ni kwanini kijana huyu aliamua kutengeza Emoji za Kiafrika?	Huenda umekuwa ukitumia emoji  ambazo zinarangi ya wazungu, lakini kwa OPlerou ameamua kutengeneza Emoji zenye rangi nyeusi ya mwafrika. Katika video hii anaelezea ni kwanini ameamua kutengeneza Emoji za Waafrika.	https://www.bbc.com/swahili/habari-50152268
health	Fahamu jinsi ambavyo panya wanaweza kusaidia kuwatibu binadamu	"Ni mamalia wachache wenye uwezo wa kutengeneza uti wa mgongo uliokatwa na kuponya majeraha mengine makubwa bila kovu, lakini panya mdogo kutoka Afrika anaweza kushikilia ufunguo wa mapinduzi ya matibabu. Monica Sousa, mwanasayansi mwenye uzoefu, hakuamini kabisa kile alichokiona. Katika chumba kidogo kulikuwa na panya ambaye wiki chache zilizopita alikuwa amepooza nusu, miguu yake ya nyuma ikiburuta nyuma yake popote alipokwenda. Lakini sasa anatembea na hata kuruka sarakasi, licha ya kuwa amepokea tu dawa za kutuliza maumivu tangu kuumia kwake. Mamalia, kutoka kwa panya wadogo hadi kwa binadamu, kwa kawaida huwa hawaponi wakipata tatizo la uti wa mgongo au majeraha ya mfumo mkuu wa neva. Isipokuwa, inaonekana, kwa panya wa Kiafrika. Katika miaka ya hivi karibuni, wanasayansi wamegundua kwamba kiumbe huyu anayepatikana katika makazi ya ukame ya nchi za Kiafrika kama Kenya, Somalia na Tanzania, ana zawadi ya ajabu ya kuzaliwa upya. Anaweza kupona majeraha makubwa kwa ngozi, moyo, figo na uti wa mgongo. Hakuna aliyetarajia, ikiwa ni pamoja na wanasayansi wa Marekani ambao waligundua mwaka 2012 kwamba panya aina ya spiny wanaweza kurejesha maeneo makubwa ya ngozi yaliyoharibiwa. ""Sote tulishangazwa,"" anasema Sousa, mtaalam wa neva katika Chuo Kikuu cha Porto, Ureno, akimaanisha uwezo wa ajabu wa panya wa kurekebisha uti wa mgongo, ambao yeye na wenzake waliandika katika utafiti uliochapishwa mapema mwaka huu. Panya hao walipona baada ya kupooza ndani ya wiki chache tu. Panya wa Kiafrika uingia katika orodha maalum ya aina spishi ambao si mamalia zinazojulikana kwa uwezo wao wa kuzalisha upya sehemu muhimu za miili yao. Kuzaliwa upya ni aina maalum ya uponyaji ambao unachukua nafasi ya tishu zilizopotea zaidi au chini kwa kufanana, kuepuka kuwa na kovu, ili sehemu ya mwili inayohusika iweze kufanya kazi kama hapo awali. Watafiti wengi wanasema wanyama hawa wanaweza kushikilia siri za kibaiolojia ambazo zinaweza kuleta mapinduzi katika dawa na kusababisha matibabu ya kiwewe cha kubadilisha maisha na magonjwa. Na kuwachunguza wanyama hawa kunatokeza fikira za kiadili, kwa kuwa ni lazima wanasayansi wawadhuru kimakusudi ili kujua jinsi wanavyofanya kazi. Baada ya miongo kadhaa ya utafiti juu ya baadhi ya wanyama hawa, hatuwezi kuwa karibu sana na kutafuta njia ya kuzalisha upya sehemu muhimu za miili yetu wenyewe. Hii ni hadithi ya jinsi tulivyogundua uwezo wa ajabu wa kuzaliwa upya wa panya wa Kiafrika - na kama inaweza kusaidia mamilioni ya watu ambao wanakabiliwa na hali mbaya. Wanyama hawa wanaweza kuwa wagumu kuwapata, ingawa wameuzwa sana nchini Marekani. Ripoti zilikuwa zimesambaa katika majarida ya kitaaluma ya aina ya panya wa ajabu barani Afrika ambao wakati fulani huondoa ngozi yake ghafla. Seifert alijiuliza ikiwa panya anayeweza kufanya kitu kama hicho anaweza pia kuwa na uwezo wa kuponya. Kukutana kwake kwa mara ya kwanza na wanyama hawa ilikuwa nchini Kenya, ambapo alifanikiwa kuwanasa wachache wakati wa safari ya utafiti. Kwa kutazama jinsi walivyopata nafuu alipotoa matundu madogo kwenye ngozi ya masikio yao katika majaribio yaliyodhibitiwa, alitambua jambo la kushangaza: Panya wa miiba wa Kiafrika wanapona majeraha hayo kwa ustadi. Lakini, inapowezekana, watafiti ambao walijaribu panya hai wa spiny katika tafiti hizi wanasema pia wanatumaini kukuza tamaduni za seli za kutumia katika majaribio badala ya kuhusisha wanyama hai. Wanasayansi mara nyingi huhalalisha kufanya taratibu hizo kwa misingi kwamba kazi hiyo inaweza kusababisha dawa za kulevya au matibabu mengine ambayo yanaweza kubadilisha maisha ya mamilioni ya watu. Lakini, haijulikani wazi ikiwa hii itatokea kweli. Kwa hivyo inafaa kuzingatia ikiwa kuna mifano yoyote ambayo inaweza kuonesha jinsi utafiti wa kuzaliwa upya kwa wanyama yanaweza kuchochea maendeleo ya matibabu. Kazi nyingi katika uwanja huu ni, ni kweli, hivi karibuni sana. Wanasayansi bado wanajaribu kuthibitisha mifumo ya seli zinazosababisha kuzaliwa upya kwa spishi mbalimbali. Mabadiliko kati ya spishi huonesha dalili za kuzeeka.Chukua aina ya majongoo bahari, kwa mfano, ambayo yanaweza kurejesha matumbo yake. Utafiti wa 2019 ulionesha kuwa asidi ya retinoic ilihusika katika mchakato huu mgumu. Pia inaonekana kusaidia kukua upya ncha zake. Retinoids kwa uhalisia imesomwa kwa miongo kadhaa na hutumiwa katika matibabu ya hali mbalimbali za ngozi, ikiwa ni pamoja na psoriasis. Wanasayansi wengi wanasema bado tuna mengi ya kujifunza kuhusu retinoids, hasa kwa kuzingatia jukumu lao la kuzaliwa upya kwa wanyama wengine. Kisha kuna seli za kongosho za islet, ambazo zinashambuliwa na mfumo wa kinga wa watu wenye ugonjwa wa kisukari cha aina ya 1, na kuwazuia kutokeza kiasi kinachofaa cha insulini. Katika kipindi cha miaka kumi au ishirini iliyopita, madaktari wamefanikiwa kupandikiza seli za islet kutoka kwa wafadhili waliokufa hadi kwa watu walio na ugonjwa wa kisukari cha aina ya 1. Penny Hawkins, mkuu wa wanyama na sayansi katika Jumuiya ya Kifalme ya Kuzuia Ukatili kwa Wanyama, anabainisha uvamizi wa baadhi ya majaribio kwenye panya wa miiba, lakini pia uwezekano kwamba hatimaye wangeweza kubadilisha Dawa. Mashirika ya ufadhili na taasisi za utafiti zinapaswa kutathmini kwa makini athari za kweli za utafiti huo, ili kupunguza madhara kwa wanyama, anasema. ""Wakati mwingine unaweza kuona kwamba utafiti kama huu unaendelea kwa miongo kadhaa,"" Hawkins anasema. ""Ni swali la maadili: ni wakati gani unaamua kuwa hii haitakupeleka popote? Kwa kukagua mioyo ya panya hao wa Afrika wenye miiba, watafiti waligundua kuwa ingawa viungo hivyo havijazaliwa upya, kovu la moyo wao lilikuwa na mishipa mikubwa iliyojaa damu, jambo ambalo si la kawaida na haliendani na kile ambacho mtu angetarajia kutoka kwa moyo wa mwanadamu baada ya kipindi kama hicho. Panya shujaa anayenusa mabomu ya ardhini afariki akiwa na umri wa miaka minane. Hii inaonekana kuwa sehemu muhimu katika tiba ya panya. Wanyama hao pia walionekana kuwa na afya njema baadaye, wakikimbia huku na huko na kuzunguka zunguka zuio zao kama kawaida, Bartscherer anasema. ""Swali ni kwa nini panya wa spiny wana sifa tofauti za uponyaji na kwa nini wanatengeneza mishipa mpya ya damu. Hatujui,"" anaongeza. Wanasayansi wanaosoma panya wa spiny sasa wana hamu ya kugundua mifumo katika miili yao inayowaruhusu kurekebisha au kutengeneza upya tishu hizi zote tofauti kwa mafanikio."	https://www.bbc.com/swahili/61295478
politics	Bobi Wine kurejelea kampeni baada ya mauaji ya mlinzi wake na waandishi habari kujeruhiwa	Mgombea wa kiti cha urais kupitia chama cha NUP Robert Kyagulanyi maarufu kama Bobi Wine ametangaza kuendelea na kampeni zake hapo kesho alizokuwa amesitisha kwa siku 3 baada ya waandishi habari 3 kujeruhiwa na mlinzi wake kugongwa na gari. Kulingana na mwandishi wa BBC Swahili mjini Kampala, Issaac Mumena, siku ya Jumapili Robert Kyagulanyi mgombea kupitia chama cha NUP alisitisha kampeni zake wilayani Masaka, kusini magharibi mwa Uganda baada ya mwandishi habari Ashirafu Kasirye kujeruhiwa vibaya na walinda usalama na kukimbizwa mjini Kampala kupata matibabu huku hali yake ikiwa mahututi. Akiwa njiani kuelekea mjini Kampala mlinzi wake naye aligongwa na gari ambalo Bobi Wine anadai lilikuwa la jeshi la UPDF na kufariki dunia na mazishi yake yalifanyika hapo jana. Katika mkutano na waandishi habari uliofanyika leo makao makuu ya chama cha NUP Kamokya kitongoji cha jiji la Kampala Bobi Wine ametangaza kurejea kwenye kampeni kesho akianzia kisiwani Kalanga na baadaye Wakiso hadi jiji la Kampala ikiwa ni kati ya wilaya 13 zilizopigwa maarufuku kufanya kampeni na tume ya uchaguzi kutokana na kuongezeka kwa maambukizi ya virusi vya Covid-19 lakini Bobi Wine amekaidi agizo la tume ya uchuguzi. ''Baada ya kutumia tume ya uchaguzi wamepiga maarufu kampeni zetu sehemu hizo zote, jana nimemuona rais Museveni akiwa Mukono, na nikajiuliza viongozi wa tume ya uchaguzi wanavyofanya kazi zao. Hata hivyo mimi nitafanya kampeni hata kama wamepiga marufuku sehemu hizo nitakuja na kuzungumuza na nyinyi'', amesema Bobi Wine. Wakati huohuo, Rais Yoweri Museveni anayetetea kiti chake amewajibu viongozi wa kidini kuhusu zoezi la uchaguzi kufanyika kama lilivyopangwa tarehe 14 Januari hata kama kuna virusi vya corona. Mgombea huyo wa chama tawala cha NRM alitakiwa kufanya kampeni wilaya ya Kampala na Wakiso lakini kwasababu ya marufuku ya tume ya uchaguzi, alizinduwa barabara ya Mukono katosi na kuzinduwa kiwanda cha gesi wilayani Mukono na baadaye kuwahutubia wafuasi wake kwa njia ya telivisoni na radio. Katika hotuba yake Rais Museveni amesema uchaguzi mkuu hauwezi kuahirishwa kama walivyoomba viogozi wa madhehebu ya Wakristo nchini humo. ''Siyo muhimu tunaweza kufanya zoezi la uchaguzi hata kama kuna virusi vya corona, mtu anakwenda anapiga kura na kuondoka, pia tayari kuna wabunge karibu 13 wamepita bila kupingwa sasa utawezaje kusitisha uchaguzi. Na fedha ambazo zimeshatumika katika zoezi hili na tume ya uchaguzi utazipata wapi, fedha ambazo zimetumika zinaweza kujenga barabara kama tano'', Museveni amesema. Wagombea wengine wameendelea na kampeni zao kama vile Jenerali Mugisha Muntu ambaye amezungumuza  na wafasi wake wilayani Mitiyana kusini magharibi mwa Kampala na kuwaomba kujitokeza kwa wingi tarehe 14 Januari ili wampumzishe Rais Museveni. ''Nchi jirani za Kenya na Tanzania tumeona marais wanapokezana kwa amani kama tulivyomuona Moi akimpatia Kibaki na Kibaki akampatia Uhuru. Tumeshuhudia nchini Tanzania mara nne, ni sharti kutibu ugonjwa huo. Tunawaomba tarehe 14 Januari, 2021, mumpumzishe Jenerali Museveni kwa kura zenu ili aende akapumzike'', amesema Mugisaha Muntu. Patrick Amuriat Oboi wa chama cha FDC baada ya kupuliziwa maji ya pilipili jana na walinda usalama na kupelekwa hospitali kupata matibabu, amerejea tena katika kampeni akiwa mkoa wa Teso wilaya Bukedea.	https://www.bbc.com/swahili/habari-55477036
religion	Mji wa Delhi : Wanawake wakiislamu wazungumzia vile walivyochomewa nyumba na kuvuliwa nguo	"Ghasia mbaya za kidini ambazo zimekumba baadhi ya sehemu katika mji mkuu wa India zinadhihirisha wazi kwamba walio katika hatari ya kuteseka katika mapigano yoyote ni wanawake na watoto, ameandika mwanahabari wa BBC mjini Delhi, Geeta Pandey. Vita hivyo kaskazini mashariki mwa Delhi vimesbabisha zaidi ya watu 40 kufa na waathirika ni wa Wahindu na waislamu. Kwasababu ya ghasia hizo maelfu ya wanawake na watoto wa Kiislamu wameachwa bila makazi huku hatma yao ikionekana kukosa matumaini. Katika ukumbi mkubwa eneo la Indira Vihar, wanawake na watoto wengi waliotoroka makazi yao kwasababu ya ghasia wameketi kwenye mikeka. Wanawake wengi ni vijana na wamebeba watoto wao lakini pia kuna wengine ambao wanacheza kwa makundi. Ukumbi huo ni wa mfanyabiashara wa Kiislamu lakini kwa sasa umebadilishwa kuwa eneo la kuhifadhi wale waliolazimika kutoroka makazi yao. Wanawake na watoto hapa walikimbia vita ambapo makundi ya raia wa Kihindi walivamia nyumba zao eneo la Shiv Vihar, moja ya maeneo yalioathirika zaidi. Eneo hilo ambalo linatenganisha Wahindu na Waislamu kwa barabara tu, jamii hizo mbili zimekuwa zikiishi pamoja kwa amani kwa miongo mingi lakini kwa sasa yote hayo yamebadilika. Nasreen Ansari, ni miongoni mwa wale waliotoroka makazi yao eneo la Shiv Vihar, anasema kwamba yote yalianza Jumanne mchana wakati ambapo wanawake pekee ndio waliokuwa majumbani. Waume zao walikuwa eneo jingine la Delhi la Ijtema, wakihudhuria mkusanyiko wa kidini. ""Tuliona karibia wanaume 50 hadi 60 hivi. Sikujua wao walikuwa ni kina nani na tulikuwa hatujawahi kuwaona hapo kabla,"" anasema Nasreen. Walituambia kwamba wamekuja kutulinda kwahiyo tuingie ndani."" Huku yeye pamoja na wanawake wengine wakichungulia kupitia madirishani, ghafla wakabaini kwamba wanaume hao hawakuja kuwalinda. Nasreen ana video aliyoichukua kupitia dirishani. Inaonesha baadhi ya wanaume wote walikuwa wamevalia kofia ngumu za helmeti huku wakiwa wamebeba bakora za mbao. Nasreen anasema wanaume hao walikuwa wanapaza sauti zao wakizungumza maneno ya dini ya Kihindu kwa nguvu kama vile Jai Shri Ram na kukariri maneno yanayosifu mungu wao wa kima. Mama yake, Noor Jehan Ansari, anasema majirani wa Kiislamu walimpigia simu na kumwambia kwamba nyumba yake imetiwa moto. ""kutoka dirishani kwetu, tuliona nyumba ya jirani mwengine wa Kiislamu pamoja na duka lake la kuuza dawa zikitiwa moto."" Washambuliaji, anasema waliharibu transfoma ya umeme na usiku ulipoingia eneo lote lilikuwa giza. ""Muda si muda eneo zima linalotuzingira lilikuwa linawaka moto, walikuwa wanarusha mitungi ya gesi wakilenga maduka na nyumba za Waislamu. Nyumba za watu wa dini ya Kihindu zilikuwa haziguswi,"" anasema. "" Hatukuwahi kufikiria kitu kama hiki kinaweza kututokea. Makosa yetu ni kwamba sisi tulizaliwa waislamu."" Nasreen anasema wanawake walipiga simu nyingi tu katika kituo cha polisi. ""Kila wakati walituahidi kwamba wangekuwa hapo ndani ya dakika tano."" Wakati fulani, Nasreen anasema alipigia simu jamaa zao na kuwaambia kwamba hakuna matumaini ya kunusurika usiku ule. Hatimaye wakaokolewa saa 12 baada ya kuvamiwa wakati ambapo maafisa wa polisi waliwasili na waume zao. ""Tulikimbilia maisha yetu tukiwa tu na nguo kidogo tulizobeba migongoni. Hata hatukuwa na muda wa kubeba viatu,"" anasema. Wanawake wengine kadhaa katika makazi hayo ya muda pia nao wanazungumzia yale waliopitia usiku ule. Shira Malik, 19, anasema yeye na familia yake walijificha katika nyumba ya jirani. ""Tulinaswa katika vita hivyo na mawe yalikuwa yanarushwa kutokea nje."" Wanawake wengine walikuwa wananipigia simu na kuniambia vile ambavyo wamenyanyaswa kimapenzi. Washambuliaji walisema, 'Vueni nguo zao na muzipasue'. Mama mwenye mtoto wa mwaka mmoja alititirikwa na machozi wakati anaelezea vile nguo zake zilivyopasuliwa na wanaume kadhaa walioingia nyumbani kwake. Mwanamke mwengine, 30, anasema yeye yuko hai kwasababu ya jirani yake wa dini ya Kihindu aliyesema hapa hakuna Mwislamu. ""Jirani yangu aliambia umati uliovamia nyumba yake, huyu ni mmoja wetu. Hakuna mwanamke wa Kiislamu anayeishi hapa. Wavamizi walipoenda nyuma ya nyumba wakanisaidia kutoroka,"" anasema. Ghasia hizo zilianza baada ya mgogoro kidogo tu kuhusu wale wanaounga mkono na wanaopinga sheria mpya tatanishi ya uraia. Na ndani ya saa kadhaa, mgogoro huo ulikuwa umeathiri majirani wengine wengi ikiwemo eneo la Shiv Vihar na Bustani ya Chaman."	https://www.bbc.com/swahili/habari-51687133
health	Mwanaume wa Marekani apandikiziwa moyo wa nguruwe katika upasuaji wa mara kwanza duniani	"Mwanaume wa marekani amekuwa mtu wa kwanza kabisa duniani kupata moyo wa nguruwe aliyebadilishwa  vinasaba(GMO). David Bennett, mweNYE  umri wa miaka 57, anaendelea vyema siku tatu baada ya upasuaji wa majaribio hayo  uliofanyika katika mji wa  Baltimore, wanasema madaktari. Upandikizaji wa moyo huo unachukuliwa kama matumaini ya kuyaokoa maisha a Bw Bennett, ingawa haijawa wazi bado ni fursa  ya kiasi gani aliyo nayo ya kuishi maisha marefu. "" Ulikuwa ni upandikizaji wa kufanya au afe,"" Bw Bennett alielezea siku moja kabla ya upasuaji. ''Ninafahamu kwamba ni jambo la kubahatisha, lakini ni chaguo langu la mwisho,"" alisema. Madaktari wa Chuo Kikuu cha   Maryland  kito cha tiba  walipewa idhini maalum na wasimamizi wa matibabu kuendelea na upasuaji huo, kwa misingi kwamba  vinginevyo Bw Bennet angekufa. Alikuwa ameonekana kwamba hakuwa na uwezo wa kupandikiziwa moyo wa binadamu, uamuazi ambao mara nyingi huchukuliwa na madaktari wakati mgonjwa anapokuwa na afya duni sana. Kwa timu ya madaktari iliyofanya upandikizaji huo, mafanikio hayo yamehitimisha miaka kadhaa ya utrafiri na yanaweza kubadili maisha kote duniani. Daktari wa upasuaji Bartley Griffith alisema upasuaji utaileta dunia katika  ""hatua moja ya kukaribia kutatua mzozo wa ukosefu wa kiungo cha mwili  "",Chuo kikuu cha tiba cha Maryland kilisema katika taarifa yake kwa umma. Kwamba  mzozo huo unamaanisha kuwa watu 17 kwa siku hufariki nchini Marekani  wakati wakisubiri kufanyiwa upasuaji wa kupandikiziwa viungo, huku zaidi ya 100,000 wakiripotiwa kungojea upasuaji. Uwezekano wa kutumia viungo vya Wanyama kwa ajili ya kile kinachoitwa   xenotransplantation ili kufikia mahitaji  umekuwa ukifikiriwa  kwa muda mrefu, na matumizi ya  mishipa  ya moyo wa nguruwe  tayari limekuwa ni jambo la kawaida. Mwezi Oktoba, 2021, madaktari wa upasuaji  mjini New York walitangaza kwamba wamefanikiwa kupandikiza figo la nguruwe kwa binadamu. Wakati huo, upasuaji huo ulikuwa ni jaribio la teknolojia ya hali ya juu zaidi kuwahi kufikiwa. Hatahivyo, ubongo wa mtu alyepandikiziwa ulikufa  na hakuna  matumaini ya kupona. Bw  Bennett, hatahivyo , anamatumaini kuwa upandikizaji wake wa moyo wa nguruwe utamuwezesha kuendelea na maisha yake. Alikuwa amelala kitandani kwa wiki sita mfulurizo kabla ya kufanyiwa upasuaji, na aliwekewa mashine ambayo ilimuwezesha kuendelea kuishi baada ya kupatikana na maradhi yanayoua ya moyo. ""Natazamia kunyenyuka na kuondoka kitandani baada ya kupona ,"" alisema wiki iliyopita. Jumatatu, Bw Bennett  aliripotiwa kupumua mwenyewe huku akiendelea kufuatiliwa kwa karibu. Lakini kile kitakachotokea baadaye hakijawa wazi. Nguruwe aliyetumiwa katika upandikizaji alifanyiwa mabadiliko ya vinasaba ili kuondoa jeni kadhaa ambazo zingefanya kiungo hicho kikataliwe na mwili wa Bw Bennet, linaripoti shirika la habari la AFP. Bw Griffith anasema wanaendelea kumfuatilia kwa makini na kwa uangalifu mkubwa, huku mwanae wa kiume  David Bennett Jr  akiliambia Shirika la Habari la ovAssociated Press kwamba familia yao iko  ""katika hali ya sintofamu wakati huu"". Lakini aliongeza : ""Alitambua ukubwa wa kile kilichofanyika na anatambua umuhimu wake."" ''Hatujawahi kufanya hili kwa binadamu na ninapenda kufikiria kwamba tumempatia chaguo bora kuliko kile ambacho kingetokea kama angeendelea kupewa matibabu aliyokuwa akiyapata,"" alisema Bw Griffith . Lakini iwapo [ataishi kwa] siku, wiki , mwezi, au mwaka, sijui."""	https://www.bbc.com/swahili/habari-59947728
technology	Washawishi walemavu wanaoacha historia kwenye mitandao	"""Lazima ufanye kazi kwa bidi ili kuwa wewe uanetaka kuwa mkweli  na kuamini nembo unayoinadi."" Maneno ya ushauri kutoka kwa mshawishi mwenye ulemavu mwenye umri wa miaka 32  Tess Daly kutoka  Sheffield, ambaye hutumia wafuasi wake zaidi ya  200,000-kwenye mtandao wa kijamii wa Instagram kunadi  mafunzo yake ya vipodozi na pia nembo za urembo. Tess ambaye ni mlemavu anatumia kiti cha umeme, na ambaye ana ulemavu wa uti wa mgongo, amefanya kazi kama afisa masoko katika mitandao ya kijamii akinadi bidhaa za makampuni utrembo  kama  Boohoo  Pretty Little Thing,  pamoja nembo nyingine za vipodozi. Anafurahia neno ""mshawishi wa mitandao ya kijamii "", lakini anasema anatamani kungekuwa na watu wengi  kama yeye wakati alipokuwa akikua. ""Watu wengi sana wenye ulemavu wameniambia kuwa nimewapa ujasiri wa kujiamini, sio tu kwa kuukubali ulemavu wao, lakini pia kuweza kujipodoa wenyewe,""anasema. Tess ni mmoja washawishi walemavu ambao idadi yao inaendelea kuongezeka wanaofanya kazi katika kampuni ya  Martyn Sibley  na shirika lake la masoko ya kimtandao linalofahamika kama Purple Goat, ambalo lilizinduliwa mwanzoni mwa maagizo ya kukaa nyumbani (lockdown) mwaka jana. Tess Daly anasema anapenda neno  ""mshawishi wa mitandao ya kijamii"", licha ya kuwa wa aina yake Martyn, ambaye alizaliwa na ulemavu, alianza shirika lake kama sehemu ya mpango wake wa kujumuisha dunia nzima ""Ninaamini kwa kusaidia biashara kubwa kupata faida zaidi kupitia wanunuzi wenye ulemavu kupitia walemavu wenye ushawishi, tutaweza kujumuisha watu wote haraka,"" alisema. ""Kwa njia hii kila mtu ananufaika ."" Purple Goat imefanya kazi na watu wenye ushawishi zaidi ya 75 hadi sasa, lakini Martyn yuko makini kusema kuwa kuwa sio shirika la vipaji ambalo lina watu binafsi liliowapanga kufanya kazi nao. ""Tunafanya kazi kwa ajili ya wateja na kutafuta washawishi wanaofaa kwa kila anaeleza. Takriban watu milioni 14.1 nchini Uingereza wana aina fulani ya ulemavu, na  idadi hiyo ya watu inakuwa ni kubwa inapokuja katika soko la biashara. Hii ilikuwa ni sababu kubwa iliyomfanya Martyn afungue kampuni ya Purple Goat. Anadhani kuwa dunia ya masoko na utangazaji wa biashara sasa inatambua zaidi jamii, na iko tayari  kwa mabadiliko. "" Ninaamini kuwa  kwa sehemu ni njia ya maoni ya umma ambayo yameboreshwa kuhusiana na ujumuishwaji wa watu mbali mbali  ,"" anasema. ""Nembo zimekuwa na hofu ya kufany amakosa katika kuwazungumzia walemavu, lakini sasa wanahofu ya kuitwa kwa kutofanya chochote."" Tess ameshuhudia kuongezeka kwa idadi ya watu wenye ulemavu kuajiriwa na kuwa maarufu katika mitandao ya kijamii . Hadi mwaka jana, lilikuwa ni jambo alilofanya kama kazi ya ziada, lakini kufikia mwishoni mwa mwaka 2020, alichukua jukumu kamili la kuwa mshawishi katika mitandao ya kijamii  na sasa nafanya kazi na wakala kumpunguzia kazi nyingi. Haikuwa rahisi kama watu wanavyoweza kufikiria, anasema. ""Huwezi tu kuamka siku moja na kuamua unataka kuwa mshawishi wa mitandao ya kijamii ."" 'Kudai kuonekana' Mwaka jana  nembo ya viatu vya thamani ya mjini London-  Kurt Geiger  ilianza kufanya kazi na mwanamitindo na mshawishi mlemavu  ambaye hana baadhi ya viungo wa  Ireland Kaskazini   Bernadette Hagans. Mtendaji mkuu wa kampuni, Neil Clifford, anafikiria kwamba kuongezeka kwa washawishi walemavu kumetokana na mabadiliko ya umma. ""Maendeleo ya mitandao ya kijamii yamefanya wale ambao awali walikuwa hawawakilishwi machoni mwa umma kupaza sauti na kwa na sasa hivi ndio wanataka kuonekana hasa,"" alisema. Kujitokeza kwa makampuni makubwa makubwa na kuonesha kuunga mkono hatua hii, ni jambo ambalo wanahisi kuwa jukumu lao ili kuepuka ukosaji, amesema. Ameongeza kuwa: ""Washawishi walemavu wanahitaji kuwa na uhusiano na kile wanachokihamasisha ili kuwa na maana. Kuwa na msemaji mwenye ulemavu pia kunaongeza kiwango cha uaminifu katika kampuni."" Caroline Casey ni muasisi wa kampuni ya Valuable 500, ambayo kote duniani inahamasisha makampuni kupigania mahitaji ya watu walemavu katika kiwango cha bodi. Bernadette Hagans, aliyefanyakazi na Kurt Geiger, pamoja na Ellie Goldstein, mwanamitindo aliyezaliwa na tatizo la kasoro katika vinasaba yaani 'Down syndrome', mwaka jana picha yake ilikuwa iliyopendwa zaidi katika mtandao wa Instagram wa kampuni ya vipodozi ya Gucci. Laura anasema wameshuhudia ongezeko la makampuni makubwa makubwa yanayotumia washawishi walemavu kufikia walengwa mbalimbali katika biashara zao."	https://www.bbc.com/swahili/habari-56211192
politics	William Ruto: Je rais mpya wa Kenya anakabiliwa na changamoto zipi?	Rais mpya wa Kenya William Ruto aliapishwa jana kuanza hatamu kama rais wa tano wa nchi hiyo . kipindi chake uongozini kimeanza wakati mgumu kwa raia wa taifa hilo kama ilivyo kote duniani ambapo gharama ya juu ya maisha ,uhaba wa chakula ,kiangazi  na ongezeko la bei ya bidhaa nyingine muhimu vimesababisha ukali wa hali zao . Ni baadhi ya mambo ambayo Wakenya watakuwa wakimtaraji rais wao mpya anayerithi uongozi kutoka kwa mtangulizi Uhuru  Kenyatta  watakuwa wakimtarajia kuyashughulikia-kwa haraka. Hata hivyo,kuna hofu ya iwapo ahueni itakuja haraka kama wengi wanavyotarajia licha ya kuwepo matumaini makubwa ya hali kubadilika . Katika siku yake ya kwanza kama rais siku ya Jumanne,rais Ruto alitangaza mikakati kadhaa na kutoa maelekezo ambayo anayategemea kuanza kuleta mabadiliko . Kikubwa ambacho amesema analenga kukitekeleza ni kuwapunguzia gharama ya maisha Wakenya kama alivyowaahidi wakati wa kampeni za uchaguzi uliokamilika mwezi uliopita Pindi tu baada ya kuapishwa kuwa rais , alitangaza  kushukishwa kwa bei ya mbolea  kutoka shilingi elfu sita mia tano kwa bagi moja la kilo hamsini hadi shilingi elfu tatu mia tano. Alisema  bei hiyo mpya itaanza kutekelezwa kuanzia wiki ijayo huku serikali yake ikijaribu kuibadilisha sekta ya kilimo nchini. Hatua hiyo anaamini itasaidia kuimarisha uzalishaji wa chakula na kuchochea kushuka kwa bei ya vyakula. Lakini ni masuala gani haswa yanayotarajiwa kumnyima usingizi rais mpya? Deni la umma liliongezeka na kufikia kiwango cha juu zaidi  cha shilingi trilioni 8.56 ambazo ni sawa na $72 billion mwezi Mei  kutoka shilingi Trilioni 1.9  mwaka 2013 wakati utawala wa rais Kenyata ulipochukua madaraka. Kulingana na wanauchumi hali hiyo inalifanya taifa hili kuorodheshwa miongoni mwa mataifa yalio kwenye hatari ya kunyimwa mikopo na shirika la fedha duniani IMF. Kulingana na Wizara ya fedha, Kenya ilitumia takriban 57% ya tozo la raia katika kipindi cha fedha cha mwaka uliopita kulipa madeni. Mwezi uliopita wabunge waliongeza deni la Kenya kwa 11% na hivyobasi kuisaidia serikali kufadhili bajeti yake ya kipindi cha miezi 12 ijayo . Bei za bidhaa zinapanda kwa kasi kubwa katika zaidi ya miaka mitano, hali ilioilazimu serikali kuanzisha ruzuku ya chakula na mafuta. Kupanda kwa bei za bidhaa kumefanya iwe vigumu kwa Wakenya kuendelea na maisha yao kama kawaida. Kwa mfano pakiti ya kilo mbili ya unga wa mahindi ilikuwa imefikia dola mbili kutoka dola 1.2 katika kipindi cha miezi mitatu iliopita . Hilo ni ongezeko la 67%.  Hatua ya serikali kuweka ruzuku na hivyobasi kuruhusu wafanyabiashara wa unga wa mahindi kuagiza mahindi kutoka nchini Jirani, hazijafaulu licha ya bei ya bidhaa hizo kupunguzwa hadi dola moja kwa mfuko wa kilo mbili. Vita vya Urusi pia vimechangia pakubwa kupanda kwa bei za bidhaa hadi kufikia viwango vya juu. Na takriban 30% hadi 50%  ya unga wa ngano wa Kenya unatoka Urusi na Ukraine. Ukraine imekuwa ikiuza chini ya 60% ya ngano  mwaka huu ikilinganishwa na 2021, suala linalosababisha kupanda kwa bei ya ngano na bidhaa zake kama vile mkate. Kiwango cha ukosefu wa ajira miongoni mwa vijana nchini Kenya kiliongezeka katika robo ya kwanza ya 2021, ikilinganishwa na robo ya awali. Katika kundi la umri kati ya miaka 20 na 24, kiwango hicho kilikuwa kwa 16.3% kutoka  15% katika robo ya mwaka  2020. Miongoni mwa vijana wenye umri wa miaka 15 hadi 19, kiwango cha ukosefu wa ajira kilikua karibu asilimia saba, baada ya kufikia kiwango cha chini kabisa cha asilimia 2.8. mwaka 2020. Takriban watu milioni 5.2 wameshindwa kupata ajira huku nguvukazi ikiongezeka kwa watu milioni 1 kila mwaka kulingana na ripoti ya benki ya dunia. Ukuaji wa uchumi wa Kenya umefikia 5.5% mwaka 2022 ukitarajiwa kufikia 5.2% kwa wastani kati ya mwaka 2023 -24. Kasi ya ukuaji, ingawa bado ni imara, itakuwa ya wastani kufuatia ahueni ya ajabu mwaka 2021 kutokana na athari mbaya zaidi za kiuchumi za janga la corona, wakati uchumi wa nchi ulikua kwa asilimia 7.5, ikiwa ni kiwango cha juu zaidi  kuliko wastani wa ukuaji wa uchumi katika eneo la Afrika na  jangwa la Sahara wa 4%. Ufisadi mara kwa mara ni mojawapo ya matatizo makubwa nchini Kenya. Mkuu wa utumishi wa umma nchini Kenya, Joseph Kinyua, anakadiria kuwa thuluthi moja ya bajeti ya taifa ya kila mwaka inapotea kwa ufisadi, huku kampuni ya uhasibu ya KPMG LLP ikisema matumizi mabaya na uhalifu pamoja na hongo na ulaghai wa zabuni hutumia takriban 10% ya pato la taifa la $95 bilioni  kila mwaka. Rais Uhuru Kenyatta alisema mwaka jana kuwa kiasi cha shilingi bilioni 2 huibwa kila siku kutoka kwa serikali. Kenya ilipata alama 30 pekee kati ya 100 zinazowezekana kwa juhudi zake za kupambana na ufisadi katika Kielezo cha Mitazamo ya Ufisadi Duniani cha 2021 cha shirika la Transparency International. Wakati huo ulikuwa uboreshaji mdogo kutoka kwa pointi 26 ilizopata mwaka wa 2016, Kenya  bado ilikuwa chini ya kiwango cha wastani wa Afrika wa 32.	https://www.bbc.com/swahili/habari-62520059
technology	Hii ndio sababu dunia inawahitaji 'mabibi wa Instagram'	Achana na kizazi cha miaka ya kuanzia themanini na zaidi, kuna kizazi kipya cha watu wenye ushawishi mkubwa wanaoacha historia kwenye mitandao ya kijamii. Mabibi au nyanya wa Instagram ukipenda  Instagrans – ambao wanajulikana kama vikongwe wa  wenye ushawishi katika mitandao ya kijamii  - wamekua ndio  gumzo  duniani. Suzi Grant mwenye umri wa miaka  70- mwana blogi kutoka Uingereza anataka kueneza  wa kuzeeke ukiwa mwenye mvuto.	https://www.bbc.com/swahili/habari-51804481
health	Chanjo ya corona: Athari ya mabadiliko ya kipindi cha hedhi yachunguzwa	"Wakati unapoelekea kupatiwa chanjo,  huenda utaonywa kuhusu madhara , kama vile joto mwilini, kuumwa na kichwa, uchungu mkononi kwa siku moja au mbili . Hatahivyo mabadiliko ya hedhi yako hayataorodheshwa katika orodha hiyo. Wanawake mitandaoni kote duniani wameanza kuuliza iwapo hedhi za mapema , zenye uzito ama zile za maumivu huenda ni madhara yanayotokana na chanjo. Dkt. Kate Clancey , alisambaza katika mtandao wa twitter uzoefu wake wa hedhi nzito isio ya kawaida baada ya kupatiwa chanjo ya Moderna na alipata madhara kama  hayo. Huku madaktari wenzake wa zamani kama vile Dkt Katherine Lee wakianzisha utafiti wa kutafuta maoni kutoka kwa watu, bado hatujui iwapo chanjo inasababisha mabadiliko hayo - Utafiti haujafanywa . Kuna uwezekano kwamba wanawake wanaweza kuona mabadiliko baada ya kupatiwa chanjo hiyo hususan baada ya kusikia maono ya wanawake wengine. Lakini Dkt Victoria Male , kutoka chuo cha Iamperial College London, alisema kwamba kuna uwezekano kwamba wanawake waliomaliza hedhi na wale wanaotumia homoni ambazo zinasitisha hedhi zao , wa meripoti kutokwa na hedhi. Hivyobasi uhusiano kwamba huenda kuna madhara ya chanjo hiyo. Idadi kubwa ya wanaume waliobadilisha jinsia na wanawake waliomaliza hedhi ambao huwa hawapati hedhi waliwasiliana na madaktari Clancy  na Lee wakisema kwamba  walitokwa na damu baada ya chanjo. Na ijapokuwa uhusiano huo haujathibitishwa , kuna sababu chanjo hiyo huenda inasababisha mabadiliko katika hedhi. Utandu wa tumbo ni sehemu ya mfumo wa kinga - kwa kweli kuna seli za kinga karibu kila sehemu ya mwili. Seli za kinga zina jukumu katika kujenga, kudumisha na kuvunja utando wa uterasi - ambao unakuwa mzito kujiandaa kwa ujauzito, na kisha hutoka kwa njia ya hedhi iwapo yai halijatungishwa. Baada ya chanjo, ishara nyingi za kemikali ambazo zina uwezo wa kuathiri seli za kinga huzunguka mwilini. ''Hii inaweza kusababisha utando wa tumbo kumwagika, na kusababisha kile ambacho  huenda kikaonekana kama matoni ya damu'', Dk Male alielezea. Hakuna uhusiano na kutoka kwa ujauzito Hii haimaniishi kwamba hakuna uhusiano wowote na kutoka kwa ujauzito  ijapokuwa wakati wa ujauzito mambo tofauti husaidia utandu wa tumbo  ikiwemo kondo la nyuma - kiungo kinachounganisha usambazaji wa damu kati ya mtoto na mamake. Hivi sasa kuna ushahidi mkubwa unaosema kwamba  hakuna  uhusiano kati ya chanjo hiyo na kutoka kwa ujauzito Mbali na madhara  katika utandu wa tumbo, wakati wa kutungwa mimba  pia unaweza kuathiriwa na uvimbe , kwa mfano iwapo mtu ana joto dkt Alexandra Alvergne katika chuo kikuu cha Oxford anaelezea. Hali hiyo huenda ikasababisha kuchelewa kwa hedhi. Pia kuna Ushahidi kutoka kwa tafiti kwamba watu wenye ishara za uvimbe  wanapata hedhi zinazoambatana na maumivu makali. Watu wengine pia huripoti  kupungua kwa seli zinazohusiana na mgando wa damu baada ya kupata chanjo , hatua ambayo inaweza kuathiri kutoka kwa damu nzito , alisema Dkt Lee. Mabadiliko ya hedhi sio suala la kuwa na wasiwasi  kulingana na wataalamu wa masuala ya uzazi Kuna ushahidi kutoka kwa chanjo za Flu na HPV kwamba zinaweza kuathiri kipindi cha hedhi kwa muda  lakini hakuna madhara ya muda mrefu. Na kuna ushahidi kwamba haziwezi kuathiri uzazi, Dkt Male anasema. Huku mabadiliko hayo yakiwa hayana kero, Dr. Male na wengine waliohojiwa wamesisitiza haja ya utafiti kufanywa kuhusu madhara ya chanjo katika hedhi ili watu wajue cha kutarajia. ''Kuna tatizo hapa kuhusu jinsi afya ya wanawake hupuuzwa'', alisema. ''Fikiria iwapo hujui kwamba joto mwilini linaweza kuwa athari za chanjo'', Dkt Jen Gunter ambaye ni mkunga aliandika katika tovuti yake The Vajenda. Wakati huohuo dhana potofu kwamba chanjo huathiri hedhi imetumiwa na watu wanaosambaza habari mbaya kuhusu chanjo hiyo katika mitandao ya kijami. Wale wasiopenda chanjo na makundi yenye nadharia potofu wamewasilisha ushahidi kuhusu watu waliopatwa na madhara baada ya kupata chanjo hiyo kama vile Dkt.Clancy . Madai ya uongo kwamba kipindi cha hedhi cha wanawake kinaweza kuathiriwa  kwa kuwa karibu na watu waliopatiwa chanjo zimevutia wengi katika mitandao ya kijami katika wiki za hivi karibuni. Video moja kama hiyo , ilitazamwa na zaidi ya watu 300,000 tangu katikati ya mwezi Aprili , ikionesha daktari akiwaonya watumiaji kwamba hedhi za wanawake zinaathiriwa sana  hata iwapo hawajapatiwa chanjo wao wenyewe. ""."	https://www.bbc.com/swahili/habari-57010175
business	Wilbur Ross asema virusi vya Corona vitawapatia ajira Wamarekani wengi	Katibu wa maswala ya kibiashara nchini Marekani Wilbur Ross amesema kwamba mlipuko mbaya wa virusi vya Corona nchini China unaweza kuinua uchumi wa Marekani. Wakati wa mahojiano katika runinga bwana Ross alisema:  Nadhani vitasaidia kurudisha ajira kaskazini mwa Marekani. Kuenea kwa kasi kwa ugonjwa huo kumezua hofu kuhusu athari zake katika uchumi wa China na ukuwaji wa uchumi kwa jumla . Matamshi hayo yamepokewa kwa hisia kali kutoka kwa wakosoaji wa utawala wa rais Trump.  Akijibu swali kutoka kwa mwandishi wa runinga ya Fox kuhusu iwapo mlipuko huo ni hatari kwa uchumi wa Marekani, bwana Ross alisema: ''Sitaki kuzungumzia kuhusu mafanikio kuhusu ugonjwa huu hatari. Ukweli ni kwamba  unatoa fursa kwa biashara. Hivyobasi nadhani utasaidia kuongeza ajira kaskazini mwa Marekani'', aliendelea kusema. Baadaye wizara ya biashara iliunga mkono matamshi yake: ''Kama katibu Ross alivyoweka wazi kitu cha kwanza ni kuhakikisha kuwa virusi hivyo vinadhibitiwa na baadaye kuwasaidia waathiriwa wa ugonjwa huo. Pia ni vyema kutazama athari za kufanya biashara na taifa ambalo lina historia ya kuzuia hatari nyingi kwa watu wake na dunia nzima kwa jumla'', alisema msemaji. Matamshi hayo yamekosolewa pakubwa , huku mbunge wa chama cha Democrat, Don Beyer akichapisha katika Twitter na kuuliza ni vipi mtu anaweza kuchukua fursa ya kibiashara katika mlipuko mkubwa. Wanauchumi pia wameuliza maswali mengi kuhusu matamshi ya bwana Ross. Simon Baptist kutoka kitengo cha ujasusi cha Singapore aliambia BBC kwamba matamshi hayo yalimshangaza yeye binafsi. ''Kampuni hazitaweza kupata uwekezaji wa kipindi kirefu kutokana na mlipuko ambao huenda ukaathiri watu kwa kipindi cha miezi mitatu hadi sita'', alisema. Alisema kwamba virusi hivyo huenda vikawa na athari mbaya badala ya nzuri. ''Ukweli ni kwamba Marekani itapoteza pakubwa kwa sababu licha ya kila kitu China ni soko lake kubwa, hivyobasi iwapo uchumi wa China utapunguza kasi katika ukuwaji wake utaathiri pakubwa uchumi wa Marekani vilevile''. Virusi hivyo vipya vimetajwa kuwa janga la kiafya na shirika la afya duniani WHO  huku vikiendelea kusambaa nje ya China. Takriban watu 213 wamefariki kutokana na virusi hivyo nchini China na sasa vimesambaa hadi katika mataifa 18 mengine. Wanauchumi wamesema kwamba virusi hivyo vya Corona vinaweza kuwa na athari kubwa katika uchumi zaidi ya virusi vya SARS  vilivyozuka kati ya 2002-2003. SARS uliambukiza watu 8000 na kusababisha vifo vya watu 700 na unakadiriwa kugharimu uchumi duniani takriban  $30bn. Virusi vya Corona vimelazimu kampuni mbalimbali duniani zikiwemo zile za teknolojia , watengenezaji magari na wauzaji kufunga kwa muda nchini China huku mamlaka ikiendeleza likizo ya kusherehekea mwaka mpya na kuweka vikwazo vya usafiri katika taifa hilo.	https://www.bbc.com/swahili/habari-51325871
politics	Uchaguzi Tanzania 2020: Je, namna gani wapiga kura wanaweza kuepuka migogoro wakati wa kampeni?	"Matukio ya vurugu za kisiasa miongoni mwa wapiga kura wakati wa kampeni za uchaguzi mkuu wa urais,ubunge na udiwani unaoendelea nchini Tanzania yameathiri mahusiano moja kwa moja kutokana na itikadi tofauti za vyama vya siasa licha ya Katiba ya nchi hiyo kusisitiza uhuru wa kila mwananchi katika kuchagua itikadi hizo pamwe na kudumisha misingi ya demokrasia na siasa za vyama vya vingi. Baadhi ya matukio hayo ni pamoja na matamko ya vitisho dhidi ya wafuasi na wanasiasa wa pande mbili tofauti, kujinyonga, kupigana kwa kutumia mapanga na silaha zingine za jadi hali ambayo inachochea uvunjaji wa sheria pamoja na kuibua taharuki miongoni mwa familia, ndugu, marafiki na taifa kwa ujumla. Duru za kisiasa zimetafsiri hali hiyo ni kiwango duni cha uvumilivu wa kisiasa miongoni mwa wapigakura, na kusababisha baadhi ya wapiga kura kuchukua uamuzi wa kukatisha uhai wao kwa sababu ya kutokukubaliana na wengine ndani ya familia, pamoja na viongozi kushindwa kuwa na lugha za ushawishi wafuasi wao kwenye masuala mbalimbali. Migogoro inayotokana na tofauti za kiitikadi ni dhahiri watu wengi wanashindwa kuelewa maana halisi ya demokrasia ambapo kila mtu ana haki ya kuamini na kuwa na msimamo wa kile anachokiamini bila kulazimishwa na mtu mwingine. Hoja hii inasimamiwa pia na Katiba ya Tanzania Ibara ya 21(2) isemayo; ""Kila raia anayo haki na uhuru wa kushiriki kwa ukamilifu katika kufikia uamuzi juu ya mambo yanayomhusu yeye, maisha yake au yanayolihusu taifa."" Je ni matukio yapi hatarishi? Mnamo Oktoba 3 kuliripotiwa katika vyombo vya habari tukio la kijana wa miaka 22 kujinyonga. Kamanda wa Polisi Mkoa wa Katavi, Kamishna Msaidizi Abdi Isango alithibitisha kutokea kifo hicho mkoani humo kuwa tukio hilo lilitokea Oktoba 1 katika Kata ya Nsemulwa, Manispaa ya Mpanda. Ilielezwa kifo cha kijana huyo kilitokana na kutofautiana kauli na mama yake mzazi,  kuhusu mabishano ya kisiasa. Kijana anaripotiwa kuwa alikuwa mwanachama wa Chadema, wakati mama yake ni mwanachama wa CCM. Kamanda Isango alisema mabishano hayo yalisababisha mama huyo kumchapa makofi mtoto wake hali ambayo ilimlazimu kutoweka nyumbani kwao na kurejea usiku kisha kujinyonga. Msingi wa mabishano hayo ni kijana kujaribu kumshawishi mama yake ahame CCM na kwenda Chadema. Kisiwani Pemba kumeripotiwa matukio ya wanachama wa CCM kushambuliwa kwa mapanga, baadhi ya matukio hayo yakiripotiwa kufanyika msikitini. Oktoba 17 mwaka huu gazeti la kila siku la Mwananchi lililiripoti msafara wa mgombea wa urais wa chama cha ADC, Queen Sendiga ulivamiwa na kundi la vijana ambao waliaminika wa CCM mkoani Iringa. Msafara huo ulitoka Soko Kuu kwenda Stendi ya zamani mkoani humo. Hali hiyo sit u ilichochea taharuki bali ni kama kutangaza mgogoro wa kisiasa baina ya wanachama wa vyama hivyo. Oktoba 6 mwaka huu vyama vya CCM na ACT Wazalendo mkoani Geita vililazimika kulaani matukio ya vurugu zilizotokea kwenye kampeni baina ya wafuasi wa CCM na Chadema zilizosababisha baadhi yao kujeruhiwa vibaya kwa kurushiana mawe na marungu hali iliyosababisha Polisi kuwatawanya kwa kuwapiga mabomu ya machozi. Hayo ni baadhi ya matukio ya namna tatu; yale yanayohusisha familia moja kwa moja, makada binafsi na makundi ya wafuasi ambao wanatumika kuleta vurugu dhidi ya mengine hali ambayo inachochea migogoro ndani ya jamii, hasa hasa upande wa pili utaamua kuchukua njia hiyo hiyo kulipiza kisasi hivyo kuzua tafrani zaidi. Katika siasa familia kuwa katika itikadi tofauti za kisiasa ni jambo la kawaida na ambalo linasherehesha misingi ya demokrasia na siasa za vyama vingi. Mathalani mbunge wa zamani wa Kigoma kusini, David Kafulila ni mfano wa karibuni, ambapo alipokuwa mwanachama wa NCCR Mageuzi, mkewe Jeska Kishoa ni mwanachama wa Chadema. Ikumbukwe Kafulila alifukuzwa uanachama wa Chadema, na baadaye alihamia NCCR Mageuzi kabla ya kwenda CCM aliko sasa. Hawa ni mume na mke ambao wanaonesha namna inavyowezekana familia moja kuwa na itikadi tofauti za vyama vya siasa, ambapo Jeska Kishoa ni miongoni mwa wagombea ubunge kwa tiketi ya Chadema mwaka huu. Hivyo basi, tukitumia mfano huo mmoja tunaona inawezekana kabisa familia moja kufuata itikadi tofauti za kisiasa na zikakosa nafasi ya kuathiri familia husika. Duru za kisiasa zinaonesha kuwa miaka ya karibuni hali imebadilika kwa viongozi wa kisiasa ambao wanatumia nafasi zao kuhamasisha na kuaminisha wafuasi wao kuwa mawazo mbadala au itikadi inayopishana na yako ni uhaini au usaliti na hivyo hilo linastahili adhabu ama walau kutengwa. Wafuasi wa CCM,ACT Wazalendo,ADC,NRA,AAFP,DP,SAU, Chadema, CUF na vingine wameaminishwa kuwa lazima wasikilize wanachama wenzao kuliko makundi mengine. Wao hudhani uhuru wa mwanachi ni ule uliopo kwenye vyama hivyo. Mara kadhaa yametokea matukio baadhi ya vyama vya siasa kugombania kuzika mwili wa marehemu au kususiana misiba na majanga kwa sababu hayawahusu wafuasi wa itikadi nyingine. Hata kwa baadhi ya viongozi wakiwa majukwaani hutamka kuwa 'wasipochagua chama changu hamtapata maendeleo' au 'hapa mlikuwa na mwakilishi wa chama fulani na hatukuleta maendeleo kwa kuwa sisi ndiyo tunaoamua ba tusipofanya hamna la kutufanya'. Hizi ni kauli ambayo inatoa picha halisi ya kwamba nguvu na mamlaka ya wanasiasa wa Tanzania kwa sasa haitolewi kwa wananchi bali ni wanasiasa hivyo kuathiri wapigakura moja kwa moja. Richard Ngaya, mhadhiri wa Chuo Kikuu cha SUA na mchambuzi wa siasa na utawala bora amemwambia mwandishi wa makala haya kuwa, ""Matamshi ya viongozi wa vyama vya siasa ni miongoni mwa nyenzo za kwanza kutumiwa kwa wafuasi wao linapofika suala la kukabiliana na washindani wao kisiasa hutumika kama ngao ama muongozo kwa vile wafuasi huaminishwa ndivyo siasa anavyotakiwa kuenenda, kwamba hakuna ulazima wa kushirikiana na watu ambao si wanachama wenzako. Anaongeza kwa kusema, ""Katika siasa za aina hii miaka hii mitano chini ya kile kinachoitwa CCM mpya, siasa zimevuka mipaka na utamaduni ambao umekuwepo kwa miaka kadhaa ndani ya familia na jamii zetu. Ilikuwa kawaida ndugu na jamaa kushirikiana kwa mambo ya kijamii huku wakijua kila mmoja na mtazamo wake kwenye masuala ya kisiasa japo pia kulishakuwepo baadhi ya watu kwenye familia kwa kuzingatia taarifa za baadhi za wabunge wa viti maalumu ama wabunge wa kuchaguliwa ndoa kuyumba kwa sababu za kisiasa. Lakini pia kulishakuwepo mifano mingi ya ndoa ambazo pamoja na utofauti wa kisiasa wanandoa na wanafamilia walikuwa wamoja siku zote walau kwa jamii kutosikia misuguano kisa itikadi zao za kisiasa kutofautiana. ""Mtaani kwa sasa ni kawaida kuona watu wakisusiana kusaidiana matukio kadhaa kiitikadi kwa kuwa mwenye shida ni mfuasi wa chama fulani cha siasa, mfano iwe CCM,Chadema, CUF na ACT Wazalendo, hawawezi kushirikiana kijamii, hali inayojenga ufa wa mahusiano na rahisi kuibua matukio tatanishi kama ya Omary na wengine waliopitia kadhia hizo. Mosi, wanasiasa ambao kwa kiasi kikubwa wenye nafasi ya kuleta maridhiano kwenye jamii wanapaswa kujihangaisha sasa kuondokana na  kauli za kutishia hasa upande ambao si wao ama kutishia jamii juu ya vita iwapo watamchagua upande usio wao. Kasoro hii iko kwenye itikadi za vyama vyote vya siasa, hakuna anajenga jamii yenye maelewano badala yake inajengwa jamii yenye utengano. Pili, wananchi kutambua kuwa ni haki ya kila mmoja kujiunga na chama chochote kilichosajiliwa na kufuata sheria za nchi. Ni suala la haki ya kila mtu si idhini ya mwingine asiyehusika. Kinyume cha hayo haitakuwa tofauti na udikteta wa kidemokrasia. ""Suala hili limeota mizizi Tanzania, kwa upande wa wanawake kama mtakuwa na mtazamo tofauti wa kisiasa au mmoja hamuungi mkono mwenzake kutakuwa na shida, naweza kusema asilimia kubwa ya wanawake wakiingia siasa huku waume zao wakiwa si wanasiasa ndoa ina hatari kubwa kuvunjika. Kuna familia hawazungumzi kabisa kisa tofauti za kisiasa, mfano baba mzazi wa Ben Saanane hazungumzi na mwenyekiti wa Chadema, kwani mara kadhaa amelalamika kuwa Freeman Mbowe hakuwahi kumtembelea tangu alipopotea kijana wake. Hapo tayari ni mgogoro na familia hizi zimeathirika''. ""Sasa, unajua siasa ni imani, mtu anapenda chama chake hapendi kusikia mabaya kuhusu chama chake. Njia ya kuondokana na hilo ni kuelimisha jamii kuvumilaiana kiitikadi si chokochoko, kuongeza elimu ya uraia kuhusu siasa na kwamba kuwa itikadi tofauti si dhambi wala makosa. Njia nyingine ni vyama vya upinzani kuwaelimisha vijana ambao wanaunga mkono upande wao juu ya sheria Makosa ya Mitandaoni, ambapo vijana wengi wamepitia changamoto kubwa kwani hawana ufahamu nayo, hivyo kuwa chanzo cha migogoro kati ya familia,makundi,wafuasi na vyama vyao mara baada ya kukamatwa na vyombo vya dola. Tuwaelimishe kila upande ili wadumishe demokrasia kwa kuandaa vipindi vya redio, Televisheni,sanaa na maonesho na viongozi wa vyama wachukue hatua si kutelekeza wafuasi wao ambao ni rasilimali na viongozi wajao."" anasema Theresia Mushi, Mwalimu, mwanasiasa na mchambuzi wa utawala bora."	https://www.bbc.com/swahili/habari-54625955
sports	Tetesi za soka Ulaya Jumatano 30.06.2021: Grealish, Ronaldo, Rabiot, Xhaka, Harrison, Abraham	Aston Villa wanatumai watafanikiwa kumzuia nahodha wao Jack Grealish , 25, kuweka katika kandarasi mpya ya mshahara wa £150,000 kwa wiki huku akiwavutia mabingwa wa ligi ya Premia Manchester City. (Telegraph - subscription required) Juventus inataraji kwamba Cristiano Ronaldo, 36, atafanya uamuzi kuhusu hatma yake ya siku zijazo hivi karibuni kufuatia kuondolewa kwa Portugal katika kombe la Euroa 2020. Kandarasi ya mshindi huyo mara tano wa taji la Ballon d'Or  inakamilika mwaka 2022. (Tuttosport - in Italian) Manchester United ilituma skauti kumchunguza kiungo wa kati wa Ufaransa na Juventus Adrien Rabiot ,26, huku mabingwa hao wa dunia wakiondolewa katika michuano ya Euro 2020 na Switzerland siku ya Jumatatu usiku. (Star) Juventus imeingia katika ushindani wa kutaka kumsajili Kiungo wa kati wa Arsenal Granit Xhaka huku klabu ya  Serie A  Roma pia ikidaiwa kuwa na hamu ya kumuajiri mchezaji huyo mwenye umri wa miaka 28 aliyeiongoza Switzerland kuiondoa Ufaransa katika michuano ya Euro2020.. (Calciomercato - in Italian) Crystal Palace, Southampton na  Norwich City zinamnyatia kiungo wa kati wa Borussia Dortmund, 29, raia wa Denmark Thomas Delaney, ambaye kandarasi yake inakamilika 2022.. (Sky Germany - in German) Kiungo wa kati wa England Jack Harrison, 24,  anatarajiwa kukamilisha uhamisho wa kudumu katika klabu ya leeds wiki hii baada ya kuhudumu katika klabu hiyo kwa mkopo kutoka Manchester City  kwa misimu mitatu.. (Manchester Evening News) Leeds inatarajiwa kukamilisha usajili wa beki wa Barcelona Junior Firpo, 24, baada ya kuzishinda baadhi ya klabu zaa ligi ya Premia  na zile za siri A ili kumpata mchezaji huyo wa Uhispania.. (Goal) Arsenal inatarajiwa kuwasilisha ofa rasmi kwa  kipa wa  Sheffield United Aaron Ramsdale, 23,  baada ya kurudi kutoka michuano ya Euro 2020 akiichezea England. (Sheffield Star) Aston Villa ina hamu ya kumsajili beki wa kati wa Manchester City Axel Tuanzebe  kwa mkopo kwa msimu wa 2021-22  huku mchezaji huyo mwenye umri wa miaka 23 akiwahi kuichezea Aston Villa kwa mkopo . (Football Insider) Villa pia inafikiria kumsajili mshambuliaji wa Chelsea na England  Tammy Abraham, 23, ambaye thamani yake ya  £40m itakuwa ghali mno kwa West Ham. (Eurosport) Mmiliki wa klabu ya Newcastle United Mike Ashley hayuko tayari kulipa dau la juu kwa wachezaji walio zaidi na umri wa miaka 27 , suala ambalo limesababisha mazungumzo na Southampton kuhusu kumsajili kiungo wa kati wa Gabon mwenye umri wa miaka 28 Mario Lemina , kugonga mwamba. (Mail) Beki wa Uhispania Sergio Ramos ,35, anachunguza maombi aliyopata kutoka kwa Manchester City , PSG na Bayern Munich kabla ya kufanya uamuzi kuhusu hatma yake. (ESPN) Tottenham Hotspur haina mbadala wa kuongeza kandarasi ya mkopo na mchezaji Gareth Bale 31, kwa msimu wa pili na mchezaji huyo anatarajiwa kurudi katika klabu yake ya Real Madrid , ambapo amesalia na kandarasi ya miezi 12 .. (Evening Standard) Rennes inasema kwamba haijapata ombi lolote la  kiungo wa kati na raia wa Ufaransa Eduardo Camavinga, licha ya mchezaji huyo mwenye umri wa miaka 18 kuhusishwa na klabu ya Manchester United na PSG. (Metro) Roma inakaribia kukubali kuweka mkataba na kipa wa Portugal Rui Patricio, 33 kutoka Wolves.. (Sky Sports) Arsenal inamnyatia mshambuliaji wa  Torino na  Itali Andrea Belotti, lakini AC Milan, Fiorentina, Napoli na Roma zote zinamchunguza mchezaji huyo mwenye umri wa miaka. (Tuttosport, via 90Min) Mshambuliaji wa Inter Milan na Uruguay  Martin Satriano, 20, anavutia hamu kutoka kwa klabu za Arsenal, Everton, Tottenham na Everton. (Mail) Leicester City ni miongoni mwa klabu kadhaa zinazomtaka mshambuliaji wa Itali Domenico Berardi , anayeichezea klabu ya Sassuolo mwisho wa msimu ujao (Gazzetta Dello Sport, via Leicester Mercury) Norwich City inakaribia kumsaini kwa mkopo kiungo wa kati wa Scotland Billy Gilmour, 20 kutoka Chelsea (Sky Sports) Liverpool huenda ikamsaini mshambuliaji wa Porto na Brazil Otavio, 26, kabla ya siku ya mwisho ya dirisha la uhamisho siku ya Jumatano  kutokana na kifungo kinachomzuia cha £34m. (Star) Aston Villa na Norwich zote zinajaribu kumsaini kipa wa England mwenye umri wa miaka 18 Matthew Cox  kutoka klabu ya daraja la kwanza AFC Wimbledon. (Football Insider) Barcelona inafikiria kumpatia kandarasi ya miaka miwili beki wa Uhispania mwenye umri wa miaka 29 Sergi Roberto , ambaye mkataba kwake unakamilika 2022. (Marca) West Ham United huenda ikamuajiri Alan Irvine, ambaye alikuwa msaidizi wa mkufunzi wa West Ham David Moyes, kuwa mkurugenzi wa kandanda katika klabu hiyo. (Football Insider) Barnsley ipo katika mazungumzo na mkufunzi wa klabu ya TSV Hartberg , Markus Schopp kuhusu uwezekano wa kocha huyo wa Austria kuwa mkufunzi mpya kutokana na kuondoka kwa Valerien Ismael kuelekea West Bromwich Albion. (Sky Sports) Jamaica inamtaka mshambuliaji wa  Manchester United Mason Greenwood, 19, kubadilisha uraia wake kutoka England . Wachezaji wasiozidi umri wa miaka 21 ambao hawajachezea taifa hilo mechi tatu kubwa   wana uwezo wa kufanya mabadiliko kama hayo.. (Telegraph - subscription required) Manchester City huenda wakamlenga mshambuliaji wa Barcelona na Ufaransa Antoine Griezman , 30 kama mbadala wa mshambuliaji wa England na Tottenham Harry Kane.(Fichajes, in Spanish) Manchester United imempatia Jesse Lingard kandarasi mpya ya miaka mitatu huku kiungo huyo wa England akiwavutia West Ham. (Mirror) Liverpool ina hamu ya kumsaini mshambuliaji wa Bayern Munich na Ufaransa Kingsley Coman na inawasiliana na usimamizi wa mchezaji huyo mwenye umri wa miaka 25. (Sport 1 via Metro) Inter Milan wamewasiliana na wakala wa beki wa kulia wa Arsenal Hector Baellerin huku klabu hiyo ya Itali ikimlenga mchezaji huyo mwenye umri wa miaka 26 raia wa Uhispania atakayechukua mahala pake Achraf Hakimi. (Gianluca di Marzio, in Itali. Kiungo wa kati wa Arsenal na Switzerland Granit Xhaka amethibitisha kuondoka katika klabu hiyo ya ligi ya premia kuelekea AS Roma wakati wa mkutano wa kombe la Euro 2020.. (90 min) Manchester United wanakutana na wakala wa kiungo wa kati wa Rennes 18, Eduardo Camavinga wiki ijayo kuandikisha kandarasi. (RMC, via Mirror) Kiungo wa kati wa West Ham Felipe Anderson huenda akarudi Lazio baada ya klabu hiyo kuanzisha mazungumzo ya kumsajili mchezaji huyo wa Brazil mwenye umri wa miaka 28.. (Mail) Klabu ya Borussia Dortmund itamlenga mshambuliaji wa  PSV Eindhoven na England Noni Madueke, 19, kuchukua nafasi itakayowachwa wazi na Jadon Sancho ambaye anatarajiwa kutia saini kandarasi ya dau la £77m  na klabu ya Manchester United . (Ruhr Nachrichten, in German) Southampton inakaribia kukamilisha kumsaini beki wa klabu ya Brests na Ufaransa Romain Perraud, 23, na pia wana hamu ya mshambuliaji wa Blackburn Rovers Adam Armstrong ,24. (Athletic, subscription required) Miaka miwili baada ya kukataa kujiunga na Arsenal, kiungo wa kati wa Leicester na Ubelgiji Dennis Praett 27, huenda akasajiliwa na klabu hiyo katika dirisha hili la uhamisho. (Express) Beki wa Brighton na England Ben White, 23, anasema kwamba hajui kile ambacho ni kweli kuhusu uvumi kwamba anaelekea kujiunga na Arsenal kwa dau la £50m. (TalkSport) Arsenal wameonesha hamu ya kumsajili kiungo wa kati wa lille na Portugal Renato Sanchez  na wameitaka klabu hiyo ya Ufaransa kuipatia habari zozote kumuhusu mchezaji huyo mwenye umri wa miaka 23.. (90 min) Liverpool imekataa ombi la klabu ya Uswizi ya FC Basel kumnunua mshambuliaji wa Canada mwenye umri wa miaka 21- Liam Millar na inataka kulipwa fedha za ziada za  £1m ili kumuuza mshambuliaji huyo.* (Goal)	https://www.bbc.com/swahili/habari-57661708
entertainment	Mwanamke ambaye amejiajiri kupitia uhalifu na urembo mtandaoni	"Kwa wengine, kuna mambo machache ya kustarehesha zaidi kuliko kushikilia mafunzo ya kujipodoa kwenye YouTube. Halafu kuna wale ambao wanapenda video za kujipodoa zilizojaa visa vya wauaji hatari na uhalifu wao. Ina maanisha nini? Sio kwa watumiaji milioni 6.4 wa Bailey Sarian wa Los Angeles, msanii wa urembo wa kujipodoa mtandaoni ambaye amegeuka kuwa nyota wa uhalifu. Video zake za YouTube zinazochanganya mada hizi mbili zinazopingana kabisa  katika mfululizo unaoitwa Murder, Mystery & Make-up, zimegeuka kutoka kuwa kitu anachopenda hadi kuwa kazi ya muda wote ambayo, pamoja na mambo mengine, imempatia mikataba mikubwa na makampuni kama vile Netflix. Bailey mwenye umri wa miaka 33 mwenyewe anashangaa kwamba YouTube na uhalifu wa kweli - umekuwa ni kazi yake kwa siku. ""Nilidhani ni vizuri kupata pesa kutoka kwa YouTube, kulipa baadhi ya bili,"" Bi Sarian aliambia BBC. ""Sasa kwa kuwa nimefika hapa na zaidi ya watu milioni sita waliojisajili, ni wengi sana. Sikuwahi kufikiria kwamba ingebadilika kuwa kama ilivyo leo."" Msingi wa video zake ni rahisi. Sarian anakaa mbele ya kamera, akijipodoa na kuzungumza kuhusu hadithi ya uhalifu ya kweli. Kila video inachukua kiasi kikubwa cha utafiti  kitendo kilichomfanya Sarian sasa kuajiri mtu wa kumsaidia  ambapo anajumuisha maelezo kutoka katika nakala za mahakama au mahojiano ya polisi. Video maarufu zaidi katika mfululizo huu ni kuhusu muuaji Mmarekani Jeffrey Dahmer, ambaye aliwaua wanaume na wavulana 17 kati ya mwaka 1978 na 1991 na ambaye Sarian anamzungumzia alipokuwa akitengeneza sura yenye macho ya kijani inayometa pamoja na midomo yenye rangi ya asili yakupoa(nude). Video hiyo imetazamwa zaidi ya mara milioni 22. Kwa muktadha tu, sehemu ya mwisho ya tamthilia ya Line of Duty imetazamwa kwa kuvunja rekodi ya watu milioni 12.8 nchini Uingereza. Kwa ujumla, video za YouTube za Sarian zimetazamwa karibu mara milioni 800. Lakini kwa nini inafanya kazi? Hata Sarian hana uhakika: ""Kusema kweli, hilo ndilo jambo moja ambalo bado sijafikiria ni kwa nini watu wanapenda vitu vya urembo."" Ajabu ni kwamba jambo hilo lote lilitokea kwa bahati mbaya. Hadi karibu miaka mitatu iliyopita, Sarian alikuwa ameweka hasa mafunzo ya urembo kwenye chaneli yake ya youtube, ambayo alikuwa ameanzisha mwaka wa 2013. Alikuwa akichanganya kutengeneza video za YouTube na kazi yake kama msanii wa urembo wa vipodozi. Baada ya kupata mkataba na kampuni ya urembo ya Ipsy, Sarian aliweza kutegemea zaidi YouTube kwa mapato yake, ingawa aliendelea kujiajiri mara kwa mara. Mwaka 2018, aliibua hadithi kuhusu mwanamume wa Colorado anayeitwa Chris Watts ambaye alihukumiwa kifungo cha maisha jela kwa mauaji ya mkewe mjamzito Shanann na binti zao wawili wachanga Bella na Celeste. Ulikuwa ni uhalifu wa kushtua ambao ulitangazwa ulimwenguni kote lakini Sarian alitaka kuonesha jinsi mtu alivyobadilika kutoka kuwa mume mzuri hadi kuua familia yake. Alikuwa na woga wa kawaida kuzungumza kuhusu hilo. Maneno ya kuchukiza ya mtandaoni sio mzaha, hata hivyo. Ili kukabiliana na hilo, alifanya kile ambacho amekuwa akifanya kila mara akijipodoa. ""Nilikuwa nikifanya hivyo kwa sababu nilijisikia vibaya kukaa tu kwenye kamera nikizungumza na nilitaka kujiweka busy,"" anasema. Alikuwa bado na wasiwasi kuhusu mwitikio wa uhalifu huo, ambayo alitarajia ungekuwa mbaya, ""kwa sababu nilikuwa najipodoa na kuzungumza juu ya uhalifu wa kutisha, unajua, haileti maana"". Ndani ya saa 24 ingawa alijua kwamba alikuwa akifanya jambo tofauti huku nambari za kutazama zikiwekwa. Video ya Watts hatimaye iliishia kutazamwa na watu milioni 10. ""Kwa hivyo nilifikiria, 'Labda, wacha nijaribu tena na hadithi tofauti na nione kama itafanya vizuri kama hiyo.' Na ilifanyika, na niliendelea tu na kila wiki ilikuwa watu zaidi wanaojisajili na kunifuatilia zaidi, ""anasema Bi Sarian. Dk Ruth Tully, mwanasaikolojia mshauri wa uchunguzi wa mahakama ambaye amefanya kazi katika kesi mbaya za uhalifu, anaamini kwamba mchanganyiko huo hufanya kazi kwa sababu ya namna wengi wetu hutazama maudhui siku hizi. Tunaweza kuwa na jicho moja kwenye televisheni na jingine kwenye simu au kompyuta zetu, inayojulikana kama ""kuangalia kwa pamoja"". ""Kwa upande mmoja anafanya kitu ambacho, watu wanaweza uvutiwa sana katika suala la kutazama mtu akijipodoa, Kwa hivyo watu wanapenda kutazama kipengele kwa wanavyoona lakini pia anasimulia hadithi hiyo,"" anasema Dk Tully. ""Tunafikiria kuhusu kipengele cha uhalifu ambacho anajadili lakini pia kuna kitu cha kutazama ambacho sio cha kutisha sana ambacho kinaweza kuwa cha kushangaza kwa njia fulani."" Pia kuna idadi ya watu. Picha ya watu waliotazama maudhui ya uhalifu wa kweli kwenye YouTube kati ya Januari na Juni 2020 iligundua kuwa 60% walikuwa wanawake. Sarian anasema ni wanawake wengi wanaotazama video zake, huku kundi kubwa zaidi wakiwa na umri wa kati ya miaka 25 na 35, wakifuatiwa na wenye umri wa miaka 18 hadi 25. ""Kuna mawazo machache kuhusu kwa nini hasa wanawake wanavutiwa na hili,"" anasema Dk Tully. ""Sehemu ya hii imetajwa kama njia ya kushughulikia wasiwasi wetu na hiyo ni kuhusu kujilinda. Hilo linaweza kusababishwa na ukosefu wa imani katika mifumo kwa baadhi ya wanawake pia."" Sarian anasema: ""Ninapoogopa kitu, ninajaribu kukibaini, inasaidia wasiwasi. Angalau ndiyo sababu nakuwa nahangaika nacho."" Janga la Covid pia lilichochea idadi ya waliojiandikisha kwani kufungiwa ndani kulisababisha watu kuangalia sana televisheni, filamu na kitu kingine chochote ambacho kingeweza kupoteza muda wakati huo. Wakati Rais wa zamani wa Marekani, Donald Trump akitoa wito wa dharura ya kitaifa Machi 2020, Sarian alikuwa na watu zaidi ya 780,000 waliojiandikisha. Kufikia mwisho wa mwaka, alifikia milioni 3.5 na sasa ana karibu mara mbili ya hiyo. ""Hakukuwa na kitu cha kutazama,"" anasema Sarian. ""Kila mtu alikuwa kwenye YouTube na watu walianza kutafuta chaneli yangu na kutazama video zangu zote kupita kiasi na nilipata ujumbe na maoni mengi kutoka kwa watu wakisema, 'Ulinipisha karantini.' Pia imepanua wigo wa kazi yake. Sarian sasa anafanya kazi na kampuni ya uzalishaji ya Marekani ya Wheelhouse DNA kwenye podcast na mfululizo wa video unaoitwa Historia ya Giza yenye vipindi kama  ""Who stole grandma's body?! The Doctors' Riots ya 1788"". Pia kuna mkataba na Netflix kwenye chaneli yake ya YouTube ambapo anatazama filamu na kujaribu kujua simulizi za mauaji ya kutisha, ambayo anasema alipata baada ya  mtu mmoja wa Netflix kukutana na chaneli yake. Nyuma ya hadithi za kweli za uhalifu anazozungumza pia huzungumzia waathirika halisi Je, Sarian amewahi kujihisi kuwatendea isivyo sawa? ""Sasa kwa kuwa chaneli yangu imekua najiona nina jukumu zaidi juu ya kile ninachosema kwa hivyo mbinu yangu imekuwa kulenga zaidi wauaji na sio kutaja sana waathirika kuonyesha picha zao,"" anasema. ""Ninahisi kama siwezi kuwasemea isipokuwa ninazungumza na familia moja kwa moja. Wameishi maisha marefu kwa nini wakumbukwe kwa jambo hili moja?"" Amewasiliana na watu waliounganishwa na kesi kadhaa ambazo ameshazijadili. ""Kulikuwa na maoni mazuri kila wakati na wanataka kuongeza zaidi."" Anasema kwamba ikiwa mtu yeyote aliyehusishwa na uhalifu alikasirishwa na video angeiondoa ""hakuna maswali yaliyoulizwa"". Kwa hivyo ni nini kinachofuata? Sarian ana mfululizo mwingine wa Historia ya Giza utakaotoka tarehe 3 Agosti na angependa kuona Mauaji, Siri na Uundaji vikihamia katika jukwaa kubwa zaidi, labda huduma ya kuonesha maudhui mtandaoni. ""Lakini kwa kweli sina uhakika,"" anasema. ""Nimejifunga tu, naenda sambasamba na safari."""	https://www.bbc.com/swahili/articles/cv2e4exrpz3o
politics	Wanafunzi wafikishwa mahakamani kwa kumkejeli rais Magufuli	"Polisi wa upelelezi  wa makosa ya mtandao, ameieleza mahakama ya Wilaya ya Ilala alivyowahoji wanafunzi watatu wa Chuo Kikuu cha Kampala (Kiu) waliokiri kusambaza mtandaoni picha za Rais wa Tanzania, John Magufuli ikimuonyesha amevaa hijab,gazeti la Mwananchi limeripoti. Watuhumiwa hao Amenitha  Konga (19), Mariam Tweve (20) na Agnes Gabriel (21) wanatetewa na wakili, Alphonce Nachipyangu. Afisa Telesphory ambaye ni shahidi wa upande wa mashtaka katika kesi hiyo alieleza mbele ya hakimu mkazi, Catherine Kihoja na wakili wa Serikali, Grace Lwila katika kesi ya jinai namba 65 ya mwaka 2016. Kuwa majukumu yake ni kufanya doria mitandaoni na kuchambua data za kielektroniki. Amedai kuwa Juni 13, 2016 akiwa ofisini kwake alipewa maelekezo kwenda katika chuo hicho na kuwa kuna mshtakiwa ametuma picha ya rais akiwa amevaa Hijab katika kundi la mtandao wa kijamii la WhatsApp la Human Resource Menagement. ""Tulikwenda hadi chuoni hapo tukaonana na mlezi wa wanafunzi, Herma Frank, tukamueleza tunawahitaji wanafunzi hao na alikiri kuwa wapo akatuitia,"" amesema shahidi huyo. Mitandao ya habari ya kijamii huwaathiri vijana Trump kuwazuia wanaomkosoa ni 'kinyume cha katiba' Amesema wanafunzi hao waliitwa na alifanya mahojiano na Amenitha aliyekiri kuifahamu picha hiyo na kwamba  aliituma katika kundi hilo. Amebainisha kuwa mwanafunzi huyo alipoulizwa alikoipata, alieleza kuwa ilitumwa katika kundi la mtandao  la Empire na rafiki yake, Mariam. Telesphory amesema Mariam alivyohojiwa alikoitoa picha hiyo alijibu kuwa aliipata katika kundi jingine la mtandao huo la Business Administration, na kwamba ilitumwa na Agnes. Amesema pia walimhoji Agnes aliyekiri kuitambua picha hiyo na kueleza kuwa ilitumwa katika kundi la St Mary's Ulete lakini alishindwa kukumbuka nani aliituma. Katika maelezo yake, Telesphory amedai baada ya kufanya mahojiano hayo walijaza hati za kushikilia mali ya kila mtuhumiwa kwa ajili ya kushikilia simu zao na kadi  Herma akitia saini kama shahidi. Katika kesi hiyo washtakiwa hao watatu na mwenzao, Anene Mwansasu (23) kwa pamoja wanadaiwa Juni 9, 2016 jijini Dar es Salaam walichapisha taarifa ya uongo kupitia mfumo wa kompyuta. Walisambaza katika mitandao ya kijamii ya WhatsApp picha hizo zikimuonyesha Rais Magufuli akiwa amevaa vazi hilo linalovaliwa na wanawake wa dini ya Kiislamu. Hakimu Kihoja ameahirisha kesi hiyo hadi Julai 22 na 23, 2019 na kuutaka upande wa mashtaka kupeleka mashahidi wa kutosha ili kesi imalizike mapema."	https://www.bbc.com/swahili/habari-48950336
health	Kemikali za sumu zinavyoathiri wachimba madini Tanzania	Kwa mujibu wa Shirika la Kazi Duniani (ILO), wakati uchimbaji madini unaajiri karibu 1% ya nguvu kazi duniani, sekta hiyo inasababisha 8% ya ajali zinazoleta vifo. Hata hivyo watu wengi wanapata madhara ya kiafya ya muda mrefu kutokana na kazi yao ya uchimbaji madini katika maisha yao ya baadaye wakati mwingine hurithisha hadi kwa vizazi vijavyo. Dayo Yusuf alitembelea mgodi wa dhahabu Kusini Magharibi mwa Tanzania ambapo wachimbaji wadogo hukimbilia dhahabu licha ya hatari kwa afya zao.	https://www.bbc.com/swahili/habari-60228468
politics	Lyudmila Pavlichenko : Mlenga shabaha aliyeogopwa na Hitler na Jeshi lake	"Simulizi hii inahusu msichana ambaye ana hadhi ya mpiga risasi ama mlenga shabaha hatari zaidi katika historia na ambaye alikabiliana na jeshi la Nazi la Hitler. Akiwa na umri wa miaka 25 tu, Lyudmila alikuwa ameua watu 309, wengi wao wakiwa wanajeshi wa Hitler. Wakati Vita vya pili vya dunia vilikuwa vikiendelea,  Lyudmila Pavlichenko aliwasili Washington mnamo 1942, ingawa wataalam wengi wanaamini kwamba Umoja wa Kisovieti ulitumia suala la Lyudmila kwa minajili ya propaganda. Alitumwa kwenda hata Marekani na Mamlaka za juu za Soviet. Madhumuni ya kwenda huko ni kupata  uungwaji mkono wa Marekani kwenye uwanja wa vita huko Ulaya Magharibi (Western Front.) Joseph Stalin alitaka majeshi ya Washirika kuivamia Ulaya na pia alikuwa na hamu ya hilo. Stalin alitaka kuweka shinikizo kwa Wajerumani kugawanya vikosi vyao ili shinikizo kutoka upande wao ama nguzu zao za jeshi la Soviet lipunguzwe. Kusudi hili la Stalin halikutimizwa hadi miaka mitatu baadaye. Kupitia misheni hii, Pavlichenko aliingia Ikulu. Alikuwa mtu wa kwanza kutoka Soviet kufanya hivyo, ambayo ilipokelewa na Rais Franklin Roosevelt. Lyudmila Pavlichenko alisafiri nchi nzima na mke wa Rais Roosevelt Eleanor Roosevelt. Wakati huu, alipata fursa na uzoefu wake wa kujiunga na vita kama mwanamke na Wamarekani. Katika umri mdogo wa miaka 14, Lyudmila Pavlichenko alilelewa huko Kiev katika maisha yaliyozungwa na silaha. Alikuwa ameishi na familia yake huko Ukraine kutoka kijijini kwao huko Kiev. Kwa mujibu wa kitabu cha Henry Sakada 'Heroines of the Soviet Union', Pavlichenko alifanya kazi katika kiwanda cha silaha. Akaamua kujiunga na Chama cha walenga shabaha cha Osoawiajim kujifunza namna ya kutumia silaha. Wakati wa ziara ya Marekani, Pavlichenko alisema, ""Wakati mvulana anayeishi katika mtaa wangu alipokuwa akijivunia kupiga risasi, ndipo niliona kumbe msichana anaweza kufanya hivyo pia. Kwa hili nilifanya mazoezi kwa bidii."" Ndani ya siku chache, Pavlichenko alijua matumizi ya silaha. Mnamo Juni 22, 1941, Ujerumani ilianzisha Operesheni Barbarossa. Chini ya operesheni hii, Ujerumani iliivamia Umoja wa Soviet. Lyudmila Pavlichenko aliamua kuacha masomo ya historia katika Chuo Kikuu cha Kiev na kujiunga na jeshi ili kutetea nchi yake. Mwanzoni alikataliwa katika jeshi.Lakini alipoonyesha ustadi wake katika upigaji risasi, askari wa jeshi walimpa nafasi ya kuangaliwa kwanza. Katika kitabu chake kuhusu walenga shabaha ama wapiga risasi kiitwacho 'Sniper in Action', Charles Strong alimnukuu Pavlichenko akisema, ""Nilichukua mafunzo ya msingi ya kijeshi katika shule ya Kiev, ambapo nilishinda beji katika mashindano ya kanda."" Katika ukaguzi huo ama kuona uwezo wake, Pavlichenko alipewa bunduki na kutakiwa kuwapiga risasi askari wawili wa Kirumi wanaofanya kazi Ujerumani. Pavlichenko alilenga shabaha vizuri tena kwa urahisi. Hilo lilimfanya aingie katika Kitengo cha Fusiliers cha Chapayev mnamo 25. Akiwa jeshini, alishiriki katika vita huko Ugiriki na Moldova. Aliua wanajeshi 187 wa Wanazi katika siku 75 za kwanza za vita. Baada ya kufanya vizuri katika vita huko Odessa, kusini mwa Ukrane ya leo, alitumwa Crimea kupigana Vita vya Sevastopol.Ilikuwa Oktoba 30, 1941 hadi Julai 4,1942 Alipata majeraha kadhaa kwenye Vita vya Sevastopol, lakini hakuondoka kwenye uwanja wa vita hadi jeshi la Nazi lilipomjeruhi na kupata majeraha makubwa usoni. Kwa sababu ya mafanikio mengi kwenye masuala ya kijeshi, alipandishwa cheo na kuwa luteni na akaanza kuwafunza watu wengine kupiga risasi ama kulenga shabaha. Siku chache baadaye alitumwa Washington. Wakati wa ziara yake Marekani, alisema, ""Kila Mjerumani anayeishi ataua wanawake, watoto na wazee. Ndiyo maana ninaokoa maisha ya watu wengi kwa kuua Wanazi."" Kurudi kwa Umoja wa Kisovieti, Pavlichenko pia alikwenda Uingereza kupata uungwaji mkono mwingine. Baada ya kutunukiwa tuzo ya heshima ya juu ya Vita na shujaa wa Umoja wa Kisovieti, alimaliza mafunzo yake katika Chuo Kikuu cha Kiev na kuanza kazi yake kama mwanahistoria. Kuanzia 1945 hadi 1953, alifanya kazi na makao makuu ya Jeshi la Wanamaji la Soviet na baadaye kuwa mshiriki hai wa Kamati ya Soviet ya Mashujaa wa Vita. Alikuwa mmoja wa wapiganaji 2,000 waliopigana na Jeshi Nyekundu katika Vita vya pili vya dunai na alikuwa mmoja wa wapiganaji 500 walionusurika vita. Lakini majeraha yake hayakupona. Alikufa tarehe 10 Oktoba 1974 akiwa na umri wa miaka 58. Maswali mengi yalizuka juu ya historia yake. Lyuba Vinogradova aliibua maswali kama hayo katika kitabu chake ""Aveging Angels"". Alihoji ukweli kwamba Lyudmila Pavlichenko ndiye aliyehusika na vifo vingi, aliandika katika kitabu hicho, ""Aliua maadui 187, lakini cha ajabu ni kwamba hakupata medali yoyote huko Odessa."" ""Kwa kila maadui 10 wanaouawa au kujeruhiwa, walenga shabaha hutunukiwa nishani ya heshima. Ikiwa umeua maadui 75 inatosha kutunukiwa jina la 'Shujaa wa Umoja wa Kisovieti', sasa kwa nini hajatambulika kwa hilo? Kwa nini hawajampa chochote?"""	https://www.bbc.com/swahili/59148351
religion	Shule Kiislamu zinazowanyanyasa watoto Sudan zafichuliwa	Uchunguzi  wa BBC nchini Sudan umebainisha matukio ya unyanyasaji wa watoto katika shule kadhaa za Kiislamu nchini Sudan. Baadhi ya watoto wameeleza madhila waliyoyapitia wakati wazazi wakitafuta haki	https://www.bbc.com/swahili/habari-54629086
religion	Love Has Won: Familia yaomboleza kifo cha kiongozi wa kiroho aliyeongoza dhehebu lenye imani ya ajabu	"Ilikuwa ni siku ya Jumatano usiku wakati mkuu wa polisi wa Kaunti ya alilpomtaka afisa wa polisi  Koplo Steven Hansen kuchunguza ripoti ya kifo.  Mwili wa marehemu , aliambiwa ulikuwa umepatikana kwenye nyumba moja iliyokuwa katika eneo la mbali karibu na mlima wa Moffat, unaokaliwa na watu wapatao 100.  Katika kipindi cha saa kadhaa, aliamua kutekeleza kazi aliyopewa kulingana na kibali na hivyo kuisaka nyumba alikoelekezwa kulikuwa na mwili. Alichokiona ndani ya nyumba ile kilikuwa ni cha kutisha.  Katika moja ya vyumba  vaya kulala vya nyumba ile kulikuwa kumetengenezwa kaburi ambalo Bw Hansen analielezea kuwa mlikuwemo mwili uliokuwa umenyofolewa viungo ulionekana kuwa ni  wa mwanamke.  Ukiwa umewekwa kwenye kitanda, mwili wa mwanamke huyo ulikuwa umefungwa ndani ya karatasi ya plastiki na kuzingirwa na mishumaa na taa za vimulimuli za Krismasi, huku ukiwa umepakwa vipodozi vya kumetameta vilivyozingira macho yake.  Mwili huo unaaminiwa kuwa ulikuwa ni wa  Amy Carlson, kiongozi wa kiroho mwenye umri wa miaka 45 aliyeongoza vuguvugu la kiimani linalojiita Mapenzi yameshinda( Love Has Won), kikundi cha kidini kilichoelezewa kama dini ya kishetani na polisi pamoja na wakosoaji wake. Kuhakikisha  hilo, polisi alihitaji kuhesabu rekodi ya meno yake, kwasababu mwili ukikuwa umeoza sana, hakuweza kupata alama za vidole. Anaamini kuwa huenda mwanamke huyo alikuwa ameuawa tangu mwezi Machi.  Huku kukiwa hakuna ushahidi  kuwa aliuawa, wajumbe saba wa vuguvugu la  Love Has Won  walikamatwa katika nyumba hiyo na kushitakiwa kwa kutumia vibaya mwili wa mfu.  ""Sijawahi kuona kikundi cha watu ambacho kinaishi na maiti bila kuwa na wasi wasi wowote ,"" Polisi Hansen aliviambia vyombo vya habari vya Corolado.  Hakuna lolote kati ya haya lililoishangaza familia ya  Carlson, ambayo  iilikuwa na uhakika wa mwili wa wake  ""Tulifahamu kuwa hakuwa mtu ambaye hakuwa na makosa katika hali yote hii, kwasababu aliamua kujiunga na kikundi hiki cha imani ya kiajabu,"" dada yake mdogo  Carlson ,Chelsea Renninger, aliiambia  BBC. ""Lakini wakati huo huo, hastahili kufanyiwa kile alichofanyiwa katika mwisho wake. Hakuna binadamu anayestahili hayo .""  Kwa miaka, Bi  Renninger alikuwa na uhakika kuwa uongozi wa dada yake wa kiroho wa kikundi cha   Love Has Won ungeishia katika kifo.  Machache sana yanajulikana kuhusu asili ya kikundi cha  Love Has Won, ambacho kinaaminiwa kuibuka katika miaka ya 2000 chini ya kikundi kingine.  Mfuasi wake mmoja alimshawishi Bi Carlson kujiunga na vuguvugu lao, na hivyo kufungua njia yay eye kuwa kiongozi wa Love Has Won.  Wafuasi wake wanaonekana kutokuwa na imani inayojulikana.  Badala yake, hutoa mahubiri kuhusu theolojia isiyo na mwelekeo inayohusisha falsafa ya nyakati mpya, dhana potofu, na ibada ya mesia.  Mesia wao alikuwa ni Bi   Carlson aliyefahamika kama   ""Mama mungu "".  Mafundisho yake yalikuwa matakatifu, na madai yake yalikuwa hata ya  kiajabu kuliko cheo chake. Alijiita ''Yesu Kristo''  katika moja ya maisha yake ya miaka 534 iliyopita, aliweza kutibu saratani, angeweza kunena na roho ya mchezaji filamu wa zamani Robin Williams, alikuwa anadai hivyo mara kwa mara.  Madai haya yasiyo ya kweli yalienezwa na kuamniwa miongoni mwa waamini wa dhehebu hilo nchini Marekani na maeneo mengine dunaini kupitia matangazo ya moja kwa moja ya mtandao wa YouTube. Katika video hizi, wafuasi wa Bi Carlson wanaomba msaada kwa ajili ya kiongozi wao.  Katika kamera, wafuasi wanaonekana kuridhishwa na maisha yao.   Katika waraka wa kesi kuhusiana na mauaji yake, ambao BBC imeuona, Ofisi ya mkuu wa polisi ilisema ili ""pokea malalamiko mengi kutoka katika familia za watu nchini Marekani wakisema kuwa kikundi hicho kinawalaghai watu na kuwaibia pesa   "".  Hakuna hata mmoja katika kikundi hicho, ambaye wavuti  wake unaweza kufikiwa, hawakuweza kuhojiwa.  Ukugrasa wa Facebook wenye uhusiano na kikundi cha  Love Has Won haukujibu ombi la kutaka waelezee kisa hiki .  Mmoja wa watot watatu wa Bi Carlson, Cole Carlson, alisema kuwa yalikuwa ni madai ambayo yalimuumiza zaidi.  Walikuwa ni sehemu ya sababu ya Bw Carlson, 25, ya kujitenga kwa kiasi kikubwa na mama yake kwa kipindi kikubwa cha maisha yake.  ""Maisha yangu ni ya kawaida, kuliko ukweli kwamba mama yangu aliondoka na kujiunga na dhehebu la ajabu,"" Bw Carlson aliiambia  BBC.  Alikuwa na umri wa miaka 12 wakati mama yake, aliyekuwa mfanyakazi wa zamani wa kampuni ya  McDonald kutoka Texas, alipoamua kufuata njia yake ya kiimani. Sauti yake ilisikika kutetemeka alipoelezea vile alivyobaini maisha aliyoyaingia mama yake katika kikundi hicho cha kiimani.  Alikuwa amepanga kwenda Krismas kuwa na familia yake iliyoko  Houston  pamoja na mama yake, baba yake akamwambia kile kilichotokea. Mama yake alikuwa ameenda na kuwaacha watoto wake- akiwemo mtoto wake wa kiume mwenye umri wa miaka miwili-chini ya uangalizi wa baba yake.  Licha ya kumbukumbu ya kusikitisha, Bw Carlson anasema alimpenda mama yake sana.  ""Hakuwa mama bora, hata alipokuwa akiishi na sisi.  Lakini nilimpenda sana,""Bw Carlson, ambaye anaishi na kusomea baiolojia katiuka chuo cha   Portland, Oregon  alisema.  Hakukuwa na ukosefu wa upendo katika maisha  Bi Carlson, anasema dada yake Bi   Renninger. Walikuzwa katika mazingira mazuri na wazazi waliowapenda mjini    Dallas.  Shuleni, Bi Carlson alikuwa ni mwanafunzi wa kupata alama-A  na kiongozi wa kwaya akiwa na sauti tamu kama ya malaika. Ni tu baada ya kuanza kuwa mtu mzima ambapo alianza kuongea na watu wasiojulikana kwenye intaneti, ambapo alianza kuonesha maisha tofauti ya kiroho.  Alipoondoka nyumbani kuishi na watu hao wasiojulikana, wengi miongoni mwa watu wa familia yake hawakuwahi kumuona wala kuzungumza naye tena.  Familia yake inasema ilijaribu sana kumsaidia mara nyingi lakini haikufanikiwa. Hata waliwahi kumuomba mtangazaji wa kipindi cha mazungumzo cha telebvisheni ya CBC Dr Phil, ambaye alimhoji Bi Carlson na wafuasi wake katika mahojiano ya televisheni  mwaka jana.Lakini haikusaidia. Alisalia kuwa katika vuguvugu hilo mpaka mwisho wa maisha yake.  Mazingira ya kifo chake bado yanachinguzwa.  Wiki iliyopita, mwendesha mashitaka alisema anapanga kuwasilisha mashitaka makubwa ya uharibifu mkubwa wa mwili  dhidi ya watu saba waliokamatwa kuhusiana na kifo cha Bi Carlson.  Watu hao saba walikuwa wakiishi katika nyumba ya  Miguel Lamboy, mtu anayeshukiwa kuwa mjumbe wa kikundi cha  Love Has Won,  ambako mwili wa Carlson ulipatikana tarehe 28 Aprili.  Mwili  ulikuwa katika hali mbaya, ukiwa na ngozi ya rangi ya kijivu, ukiwa hauna macho, na meno yalikuwa yametoka nje ya mdomo, Lamboy aliiambia Polisi.  Melezo ya kutisha kuhusu mwili huo yameishitua familia ya Carlson na wakatoa wito wa kufahamika kwa hatma za mesia wengine -Kuanzia  Shoko Asahara na  David Koresh, hadi  Charles Manson na  Jim Jones.  Maisha yao yanapaswa kusaidia kama njia ya kumfanya yeyote anayefikiria kujiunga na kikundi hiki  ajiahadhari  na kikundi hiki cha imani cha ajabu, mama yake  Carlson, Linda Haythorne, aliiambia  BBC.  ""Ingawa alifanya mambo mabaya, bado alikuwa ni binadamu ,""alisema. ""Ninataka kutuma ujumbe kwa watu kuwa  kikundi hiki cha kiimani ni  hatari na natumai, tunamsaidia mama mwingine, dada au mtoto ."""	https://www.bbc.com/swahili/habari-57083329
entertainment	Cecilia Wangari : Ajuza wa miaka 82 ambaye ni fundi stadi wa redio za magari Kenya	Cecilia Wangari au (Shosh) kama vile wengi wanavyomfahamu ni bibi wa miaka 82 ambaye amepata umaarufu kwa haraka hasa mjini Nairobi nchini Kenya. Kinyume na bibi wengine walio na umri sawa na wake ambao mara nyingi huishi vijijini wakiwategemea watoto wao au hata wajukuu kuwalisha, kwake Cecilia ni tofauti kabisa. Cecilia ni fundi wa radio za magari! ndio fundi wa redio za magari.	https://www.bbc.com/swahili/habari-45018802
health	Jinsi wanawake wa Roma walivyokatwa kizazi bila ridhaa yao	Elena alikatwa kizazi baada ya kufanyiwa upasuaji wa kujifungua mara ya pili. Hakujua kilichofanyika lakini iliumwa sana, kiasa cha kuweza kusaini chochote. Inaaminiwa kwamba mamia ya wanawake wengi wao kutoka jamii ya Waroma  walio wachache walikawa kizazi bila idhini yao katika iliyokuwa Czechoslovakia miaka ya 1970 na 1980. Hatua ya nchi hiyo kutenganishwa na kuwa Jamhuri ya Czech na Slovakia mwaka 1993 imefany akuwa ngumu kutafuta haki.	https://www.bbc.com/swahili/habari-57854674
business	Baadhi ya benki za Marekani ambazo hazitaki tena wateja kuweka akiba	"Baadhi ya benki tayari zimeanza kukataza wateja wake kuweka pesa zao benki. Wateja wa moja ya benki ya kubwa Marekani ya JPMorgan ndio wa hivi karibuni kukumbana na tukio hili ambalo sio nla kawaida. Benki hiyo iliwaomba wateja wake kuweka akiba zao kwingineko. Kama anavyoelezea mkurugenzi mtendaji wa benki hiyo Jamie Dimon, benki hiyo imeomba baadhi ya kampuni zenye kiasi kikubwa cha pesa ilizoweka katika benki hiyo kuzihamisha kwingineko, na kupunguza pesa inazowekea wateja kwa dola bilioni 200. Kampuni ya JPMorgan ikiwa miongoni mwa benki kubwa Marekani haikusazwa katika jinamizi hili. ""Benki kubwa nchini humo zinapesa nyingi kiasi kwamba baadhi zimeanza kukataza wateja kuweka pesa zao na pia kuna uwezekano mkubwa benki au mashirika mengine ya kifedha yakaanza kuchukua hatua hiyo,"" amesema Nathan Stovall, mtaalamu wa mifumo ya fedha Marekani, alipozungumza na BBC Mundo. ""Hakujawahi kutokea hali kama hii kabla. Hatujawahi kupitia kitu kama hicho,"" amesema Stovall. ""Tunachopitia sasa hivi ni kinyume na wakati kuna pesa kidogo katika mzunguko wa fedha. Kawaida, uchumi unapoporomoka sana, pesa taslim inakuwa adimu kupatikana na benki hufanya kila namna kupata pesa. Lakini wakati wa janga, kinyume chake ndicho kinachotokea. Benki zina pesa nyingi ambazo hazina faida kwao. "" Kawaida, benki huwa na shauku ya kupokea pesa, kwasababu wakiwa na hizo pesa wanaweza kutoa mikopo na kupata riba. Na riba ni sehemu ya biashara. Lakini sasa faida ambayo benki zilikuwa zinapata kwasababu ya riba imepotea kutokana na janga. Sasa hivi watu hawataki mikopo na hatua hiyo inaumiza sana benki. Riba iliyowekwa na benki kuu Marekani imekuwa sufuri tangu mwezi Machi, hatua ambayo ililenga kuhamasisha watu kutumia pesa na kuendeleza mzunguko wa fedha lakini pia ni hatua ambayo imeumiza sana wakopeshaji. Na matokeo ya janga la corona ni kwamba hitaji la mikopo limepungua sana. Wasiwasi wa kutojua janga hili litaisha lini na uchumi kuimarika ni jambo ambalo wengi wanaliangazia kwa tahadhari sana na matokeo yake ni kwamba wanaotaka kukopa wamekuwa wachache. Matokeo yake, benki ya JPMorgan na Benki kuu ya Marekani na Citigroup zimepokea pesa nyingi kutoka kwa wateja zaidi ya dola trilioni 1 mwaka 2020 ambazo wateja waliziweka huku wanaochukua mkopo benki wakipungua sana. Sasa basi kilichotokea, akiba inayowekwa benki imeongezeka. ""Watu wameshikilia madola yao benki yaani hakuna anayetaka kutumia pesa zake,"" Stovall amesema. Stovall anaamini kwamba ""mfumo wa fedha uko imara"" na wala haupo hatarini. ""Suala la kuangaziwa hapa ni kiwango cha faida kinachoweza kupatikana"" Wataalamu wanaamini kwamba ""benki kubwa zina njia nyingi tu za kufanya biashara"" na haziamini kwamba serikali mpya inayoongozwa na Joe Biden itachangia kufikiwa kwa makubaliano fulani katika suala la udhibiti. ""Usalama wa mfumo uliopo ndio kipaumbele kwa serikali, ambayo inataka benki kuwa katika nafasi ya kutoa mikopo na kuimarisha uchumi na bila shaka benki pia ziko radhi katika hilo. Lakini je vipi kwa wateja iwapo itafika mahali waone hawana sehemu ya kuweka pesa zao? ""Baadhi ya benki zinaweza kuwaambia wateja watafute sehemu nyingine ya kuhifadhi pesa zao, lakini lazima kutakuwa na mtu ambaye yuko tayari kupokea pesa,"" Stovall amebashiri. Riba ya chini inapunguza faida kwa watu wanaoweka akiba yao benki. Ukweli ni kwamba wale wanaoathirika na hatua hii zaidi ni wateja ambao wameweka akiba zao benki kwasababu hakuna faida wanayopata na kulingana na utabiri hili halina uwezekano wa kubadilika hivi karibuni. Na pia ameonya kwamba wanaoweka akiba zao kidogo kidogo benki huenda wakaanza kutafuta sehemu zingine ambako pesa zao zinaweza kuzaana na kujikuta wamejiingiza katika pesa za mtandaoni kama vile bitcoin kwasababu inaonekana kuwa na faida."	https://www.bbc.com/swahili/habari-56138651
health	Waridi wa BBC: Mahari yangu ilirejeshwa kutokana na utasa	"Roseline Orwa ni mama wa miaka 46, yeye ni mwanamke mjane ambaye hakufanikiwa kushika mimba wakati wa ndoa zake mbili , ila hilo halijamkosesha usingizi kwa kukubali hali yake. Baada ya yeye kuamua kuwa, licha ya changamoto ya kuwa hana uwezo wa kushika mimba basi amewarithi   watoto mayatima na kuwalea kama Watoto wake. Kwa hivi sasa ana watoto 27 chini ya wakfu alioufungua wa Rona Widows and orphans center uliopo eneo la Bondo nchini Kenya  . Akiwa bado na miaka yake ya 20 na kitu hivi, Rosaline alikuwa na tamaa na njaa kuu mno ya kupata ujauzito , aghalab hii ndio hali ya wanawake wengi hasa wanapoingia katika  ndoa. Ikiwa pia kukiwa na shinikizo kuu kutoka kwa shemeji zake na pia kutoka kwa aliyekuwa mume wake wa kwanza ila shinikizo kubwa lilitokana na yeye mwenyewe alihisi kana kwamba hakutosha mboga ikiwa hajajifungua mwana katika jamii yake . ""Nikitizama nyuma ninaona kana kwamba asilimia zaidi ya mia moja , nilikuwa na shauku ya hali ya juu ya kushika mimba , mimi ni wale mabinti wa kutoka vijijini ambao huamini kuwa thamani ya mwanamke ambaye ameingia kwenye ndoa ni uwezo wake wa kupata mtoto ""anakumbuka Roseline. Mwanamke huyu anasema kuwa mawazo na dhana alizokuwa nazo zilitokana na maoni ya wengi katika jamii yake na kwa hio msukumo aliokuwa nao ni mkubwa mno . Njaa na ari yake ya kujaliwa mtoto ilimsukuma kujaribu matibabu mbalimbali katika kutafuta jawabu la kuwa mama. Hivyobasi katika kipindi cha miaka mitatu aliokuwa kwenye ndoa yake ya kwanza Rosaline alipitishwa kwenye upasauaji mara tatu . ""Nilikuwa nimepatikana na matatizo ya ugonjwa wa Endometrioisis , kando na hayo mirija yangu ya kizazi ilikuwa imefungana , kwa hio nilitafuta majibu kutoka kwa madaktari mbalimbali wa afya ya kizazi miongoni mwa wanawake . Waliposhindwa kunihudumia kwa njia ambayo ilitoa majibu ya kushika mimba , nilijipata nikitafuta usaidizi kutoka kwa matibabu ya kienyeji ""anakumbuka Rosaline. Ni hali ambayo ilimkosesha usingizi , Suala lililosababisha misukosuko katika ndoa yake . Ilikuwa bayana kuwa ndoa ilikuwa imefika ukingoni kutokana na shida zake za kupata ujauzito . Ilikuwa huzuni kuwa ndoa yake ilifika ukingoni kutokana na changamoto yake ya kushika mimba , ila kilichoumiza zaidi ni kuwa katika ndoa ya pili na bado hakuna mtoto. Rosaline aliingia kwenye ndoa ya pili , ila wakati huu hakukuwa na shinikizo kuu hasa kutoka kwa mume wake . Rosaline anasema kuwa hata kabla ya yeye na mume wake wa pili kukubaliana juu ya ndoa , tayari alikuwa amemueleza kuhusiana na changamoto yake  ya kuwa tasa . Japo kama kawaida na njaa  aliokuwa nayo ya kuwa mama , aliendelea kuhangaika akitafuta mbinu za kushika mimba ila aliambulia patupu  . ""Kitu ambacho kilikuwa tofauti na mume wangu wa pili ni kuwa alisimama na mimi , wakati watu wa jamii yake waliponiinukia kuhusu swala la ni kwanini sikuwa na uwezo wa kushika mimba ""anakumbuka Roseline. Rosaline alikuwa ni kitindawili kati ya ndugu na dada zake , anasema kuwa kati ya kaka na dada wake ni yeye pekee yake aliyekuwa hajajaaliwa mtoto . ""Jamii ya kikwetu huamini kuwa wanawake kama mimi ambao wanakuwa na tatizo la kujaaliwa watoto  wanajulikana kwa jina LUR ikimaanisha mti  ambao hauna uwezo wa kuzaa  tunda , majina kama haya unapotwikwa wakati una utasa yanauma mno , ile hali ya wanawake kama sisi wanaipitia katika jamii tunazoishi ni ya machungu sana ""Rosaline anasema. Uchungu na mahangaiko ya kutoshika mimba akiwa kwenye ndoa ilimkosesha amani Bi .Rosaline ikawadia wakati ambapo aliwazia kujitoa uhai wake , Mwanamke huyu anasema kuwa katika mazingira ya anakotoka wanawake kama yeye huonekana kama jangwa na wasiofaa , ni maoni na mawazo kama hayo yaliompatia wazo la kukosa kujidhamini . Mwaka wa 2009 mume wake wa pili alifariki baada ya kuugua , habari za kufariki kwa mume wake zilimpa sonona asijue la kufanya ,kwani katika ndoa ya pili alihisi kulindwa na kupendwa. Kifo cha mume wake kilimaanisha kuwa baada ya kipindi cha maombolezo na mazishi , ingembidi kurejea kwao nyumbani kutokana na kuwa hakuwa amejaaliwa mtoto. Ilikuwa ni mara ya pli Rosaline alirudi nyumbani kwao, kwa bahati nzuri anasema kuwa mama yake mzazi amekuwa nguzo muhimu kwani alimpokea bila kumbagua. Kipindi hiki alichokaa nyumbani baada ya kuwa mjane aliamua kutafuta mbinu ya kuitwa mama bila kujifungua mtoto . Mwaka wa 2012 miaka minne baada ya mumewe kuaga dunia alianza wakfu wa Rona unaoshughulikia watoto yatima. Yeye pamoja na wanawake wengine wanane ambao walikuwa wajane walianza shughuli ya kukutana na kuzungumzia changamoto zao za kila siku. Katika pilka pilka hizo alianza kuzungumzia hali yake ya utasa . Rosaline aligundua kuwa kulikuwa na wanawake wengi ambao walikuwa wameficha hali kama yake kutokana na unyanyapaa katika jamii . ""Kwa muda mrefu sikuwa tayari kuzungumza wazi wazi kuwa mimi nilikuwa tasa , kwani hali kama hii inaandamana na uchungu sana , hali yangu ya kutamani watoto ilizidi chochote nilichokuwa duniani na ndipo saa moyo wa kuwarithi watoto yatima lilinijia ""anasema Rosaline Kupitia wakfu huo Rosaline kwa sasa amewarithi watoto 27 ambao wako kati ya umri wa miaka 8 na 18. Kwake yeye anasema kuwa amefunga midomo ya wengi ambao walimsema na kumyooshea kidole cha lawama kwa kuwa tasa , kwani kwa rehema za kudura ana midomo 27 ya kutafutia chakula na hilo kwake ni ndoto tosha ""Nilikubali hali yangu ya utasa , lakini fahari yangu kuu ni kuitwa mama  na kupewa fursa ya kuwalea na kuwapa upendo hawa wana wangu 27"" Rosaline anasema."	https://www.bbc.com/swahili/57406366
religion	Je Illuminati ilianza wapi na kwanini?	"""Nmesikia kuwa kuna vikao hapa, lakini ni wapi na muda gani, sijui ,"" Dada Anna aliniambia, chukua muda kufungua kwenye mada hii. ""Nadhani wanatokea Ufaransa, Uingereza, na maeneo yote duniani lakini Ingolstadt ndio eneo la kukutania Ulaya."" Kufanya kazi katika duka la vitabu la kanisani mkabala na kanisa kubwa la miujiza la Liebfrauenmünster, Dada Anna anaonana na kuzungumza na watu wengi. Lakini wengine wanabaki kuwa hawajui siri kubwa iliyopo: Mahujaji wa Iluminati, ambao anaamini kuwa bado huwa wanabeba siri nzito kutoka kwenye vikao katika mji wa Bavarian. Wazo kuwa washiriki wa Iluminati wanakusanyika kwa siri katika mji mdogo wa  Bavarian unaonekana kuwa wa ajabu katika historia. Mji huu ni eneo ambalo kuna jamii ya siri kubwa ilizaliwa hapo ambayo imekuwa sehemu ya hadithi, sehemu ya ukweli wa historia na taasisi isiyokuwa na misingi katika nadharia zake. Ilikuwa Mei Mosi ,1776  Adam Weishaupt, profesa wa sheria katika chuo kikuu cha Ingolstadt, alibaini maelekezo ya Illuminati, siri ya taasisi ambayo ilikuwa imeanzishwa kupinga ushawishi wa kidini katika jamii na wanaotumia madaraka vibaya katika serikali kupata nafasi salama ya kukosoa, kujadiliana na kuwa na uhuru wa kujieleza. Walivutiwa na Freemasons na wanafilosofia wa Ufaransa, Weishaupt aliamini kuwa jamii haipaswi tena kuongozwa kwa mabavu na imani za kidini, badala yake alitaka kuunda eneo la uhuru na usawa ambapo maarifa hayakuzuiwa na matakwa ya kidini. Hata hivyo dini na sheria za kisiasa zilizoongozwa katika Ingolstadt wakati huo, jambo lililokuwa likifundishwa katika chuo ambacho  Weishaupt alikuwa anafundisha lilkuwa na uangalizi wa hali ya juu. Baada ya kuchagua wanafunzi watano wenye vipaji katika sheria ili kujiunga, mtandao ukakuwa ghafla,wanachama wake wakatangaza malengo ya elimu hiyo, wakati huohuo wakiunda mtandao wa kutoa taarifa  juu ya mwenendo wa nchi na viongozi wa dini katika jitihada utoaji taarifa ambapo Iluminati inaweza kufanikiwa katika mafundisho yake. Kwa msaada wa mwanadiplomasia maarufu wa Ujerumani Baron Adolf Franz Friedrich, Freiherr von Knigge - ambao walisaidia kuanzisha makazi ya Freemason kwa ajili ya Iluminati- makundi ya siri yalikuwa na kuwa zaidi ya wanachama 2,000 katika maeneo yote ya Bavaria, Ufaransa, Hungary, Italia na Poland, na kwingineko. Wakati katika mji ambao kila kitu kilianzia, yanafahamika machache na wenyeji. ""Si watu wengi wanafahamu kuhusu suala hilo . Lakini Iluminati ni sehemu ya historia ya Ingolstadt,"" mwandishi wa eneo hilo Michael Klarner alielezea wakati akiwa amesimama nje ya chuo kikuu cha  Ingolstadt, akiwa hadhanii kuwa kanisa -ni sawa na kujenga katiba fupi kutoka kwa dada Anna wa duka la vitabu. Masuala ya  Illuminati hayakuwekwa kwa malengo ya kutaka kujulikana ""Weishaupt ilikuwa na mabadiliko mengi, Klarner aliendelea. ""Alipenda wazo la kufundisha watu kuwa binadamu wema. Alitaka kubadili jamii, alikuwa anaota kuwa na dunia bora zaidi yenye serikali bora zaidi. Alianzisha wazo la Iluminati akiwa na wazo la ukarimu kwa binadamu inabidi ufundishwe - jambo ambalo lilikuwa haliruhusiwi katika chuo kikuu hicho."" Kuingia katika jengo la chuo kikuu, nilikuwa naangalia ishara yeyote  ya taasisi ya Weishaupt kuanzishwa katika eneo hilo, hakuna chochote kilichotambulisha suala hilo. Lakini labda hilo lisishangaze sana-Iluminati haikutaka kujulikana kabisa. Hata hivyo taasisi hiyo haikuwezekana kuwa ya siri kwa muda mrefu. Muongo mmoja tu baada ya kuanzishwa kwake, jamii hiyo ya siri iliingiliwa na mamlaka ya Bavarian baada ya kuandika maelezo ambayo yalikamatwa na mamlaka ya serikali. Illuminati ilifungwa na Weishaupt aliondolewa Ingolstadt na kuishi maisha yake yote Ujerumani katika mji wa Gotha, kilomita 300 kuelekea kaskazini. Ingawa wazo hilo la jamii ya siri lilikuwa baya dhidi ya nchi liliweka mawazo mabaya tangu   kuanzishwa kwake, muhtasari wa nadharia za njama zilizopikwa na wale ambao wanaamini kuwa Illuminati haikusambaratishwa kabisa - ulidai kuwa wanahistoria walikuwa wamewaanika kwa kiasi kikubwa. Hata mipango yao katika taasisi ambayo walikuwa wanaifanyia kazi kwa siri ilihojiwa na mamlaka. Iluminati ilikuwa imechukuliwa kuwa sehemu ya mapinduzi ya Ufaransa, wakishirikiana na rais wa Marekani John F Kennedy na hata shambulio la kigaidi la Septemba 11, 2001, na amekuwa maarufu kupitia vitabu na filamu kama Dan Brown Angels na mashetani."	https://www.bbc.com/swahili/habari-57487604
technology	Kifo cha wapiga Selfie India: Watu wanne wamekufa maji katika bwawa moja jimbo la Tamil Nadu	Wanandoa wawili wapya na watu wengine watatu wa familia yake walikufa maji katika bwawa moja la maji baada ya kujaribu kupiga picha ya selfie, kulingana na maafisa wa polisi kutoka jimbo la kusini mwa India la Tamil Nadu. Waliokufa ni miongoni mwa watu sita walioshikana mikono na kusimama katika kina cha maji marefu  karibu na bwawa la Pambar kabla ya mmoja wao kuteleza, na kujaribu kumuokoa mwengine. Mume wa mwanamke huyo aliweza kumuokoa dadake lakini wengine wakafa maji. India ina idadi kubwa ya watu wanaofariki kutoka na vifo vya selfie. India iliripoti vifo vya watu 259 kati ya 2011 na 2017 kulingana na utafiti uliofanywa na shirika la maabara ya tiba nchini Marekani. Inafuatiwa na Urusi, Marekani na Pakistan Katika jimbo la Tamil Nadu siku ya Jumapili . Wanandoa hao wachanga , kutoka eneo la Bargur katika eneo la Krishnagiri, walikuwa wakiwatembelea watu wa familia yao katika eneo la  Uthangarai pamoja na dadake bwana harusi , kulingana na gazeti la Hindu. Watatu hao waliingia katika maji hayo pamoja  na vijana watatu wa familia moja , kabla ya mmoja wao mvulana mwenye umri wa miaka 14 kuteleza na kuwashika dada zake wawili  mmoja wao akiwa na miaka 18 na mwengine wa miaka 19, pamoja na wanandoa hao wawili na dadake bwana harusi Dada huyo alivutwa na nduguye lakini wengine wanne wakapotea ndani ya maji. Maafisa wa polisi wanasema kwamba miili yao baadaye ilipatikana na uchunguzi kufanywa. Ni kisa cha hivi karibuni miongoni mwa msururu wa vile vya kupiga selfie nchini India. Wataalam walionya kwamba watu wanafanya hatari ili kuwafurahisha watu wa familia zao katika mitandao ya kijamii. Katika jimbo la Haryana mnamo mwezi Mei , vijana watatu waliokuwa wakipiga picha za selfie katika reli waliruka kutoka katika njia ya barabara hiyo ya treni walipoona gari hilo likikaribia walikokuwa, kabla ya kuuawa na treni nyengie iliokuwa inajiri kutoka upande mwengine wa reli. Mwaka 2017, Jimbo la India la Karnataka lilizindua kampeni ya kuwaonya watu kwamba selfie zinaweza kuua baada ya kifo cha wanafunzi wanne. Mwaka huohuo, mtu mmoja alifariki katika eneo la Odisha wakati ndovu ambaye aliuwa akipiga selfie naye alimkamata na kumpiga na chini.	https://www.bbc.com/swahili/habari-49969251
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.	https://www.bbc.com/swahili/habari-54154862
health	Sababu ya waganga wa kienyeji kuzuiwa kushughulikia Ebola Uganda	"A﻿nne Soy na Patience Atuhaire B﻿BC News ""Waganga wa kienyeji wamepigwa marufuku kushughulikia kesi za Ebola,"" Rais Yoweri wa Uganda alisema katika hotuba yake kwa taifa Jumatano jioni, katika juhudi za hivi punde za kuzuia kuenea kwa ugonjwa huo. Kote katika sehemu kubwa ya Afrika, mila ya tiba asilia, iliyopitishwa vizazi kupitia ukoo wa familia imeenea sana. Wakati wa milipuko ya magonjwa hatari ya kuambukiza kama vile Ebola, yamethibitika kuwa hatari. Mnamo Mei 2014, kesi ya kwanza iliyothibitishwa ya Ebola nchini Sierra Leone ilirekodiwa. Uchunguzi ulipelekea mganga wa kienyeji, aliyeelezwa kuwa ""anayejulikana sana na anayeheshimika sana"", huko Kenema katika Mkoa wa Mashariki. Wagonjwa kutoka ng'ambo ya mpaka nchini Guinea walikuwa wametafuta huduma yake. Muda si muda, akawa mgonjwa na akafa. Mamia walihudhuria hafla ya mazishi  yake. Shirika la Afya Ulimwenguni liliripoti kwamba mamlaka za mitaa baadaye zilihusisha hadi vifo 365 vya Ebola kutokana na mazishi hayo. Baadaye mwaka wa 2018, wakati wa mlipuko wa ugonjwa huo mashariki mwa Jamhuri ya Kidemokrasia ya Congo, kliniki ambazo zilitoa mchanganyiko wa dawa za mitishamba zinazoitwa 'tradi-moderne,' zilitambuliwa haraka kwenye maeneo yenye maambukizi. Walihudumiwa na waganga ambao hawakuwa na elimu rasmi, na ambao hawakuwa na vifaa vya kujikinga. Lakini wanajaza pengo kubwa katika huduma ya matibabu, ambapo hospitali ni chache na ziko mbali sana. Badala ya kuwapiga marufuku, timu za kukabiliana na ugonjwa huo zilitoa mafunzo na kuwapa vifaa waganga hao kutambua kwa usalama na kuwaelekeza wagonjwa wa Ebola kwenye vituo maalumu vya matibabu. Mfumo wa afya wa Uganda umeendelezwa zaidi. Kuna hali ya kujiamini kati ya maafisa wa afya kwamba milipuko ya sasa inaweza kudhibitiwa, kama nchi ilivyofanya wakati wa milipuko ya hapo awali. Lakini wataalamu wanaokutana katika mkutano wa mawaziri wa kikanda wiki hii wamewataka kuwa waangalifu zaidi kwani kila mlipuko unakabiliwa na changamoto tofauti. Uganda imeripoti vifo 19 kutokana na mlipuko wa sasa wa ugonjwa huo, kikiwemo kimoja katika mji mkuu Kampala. Mchungaji Daniel Tokens Wejuli, Meneja wa Mipango anayesimamia masuala ya  kiroho katika Baraza la Dini Mbalimbali la Uganda anakubaliana na agizo la Rais. Anasema kwamba wakati mwingine, imani kali inaweza kusababisha makosa, na viongozi wa kidini wanahitaji kujua na kuamini katika sayansi. “Matendo ya kitamaduni na kidini yanaweza kueneza ugonjwa huo. Kwa mfano, kugusa au kuchanganyika na watu walioambukizwa. Ujumbe wa rais ni kwa manufaa yetu wenyewe. Unaweza kuombea mtu ukiwa mbali, au hata ukiwa mbali kwa kutumia teknolojia. Viongozi wa kidini wana wajibu wa kulinda kundi lao,” anasema. Mchungaji ameongeza: ""Tumeshughulikia aina hizi za milipuko na tumehusika katika kushiriki ujumbe kutoka kwa wizara ya afya kote. Wakati wa janga la Corona, tuliungana na serikali katika kutoa uhamasishaji na kutoa mafunzo kwa wachungaji wetu katika kupunguza kuenea kwa janga hili. Hata sasa hivi, tumetengeneza ujumbe ambao tunausambaza kupitia taasisi zote wanachama. Tunahitaji uponyaji wa kiroho lakini pia watu wanahitaji kutafuta matibabu,” anaongeza. Hajjat ​​Aisha Rashid Lukwago ambaye anaendesha kampuni ya Corporate Herbalist, moja ya vituo vikubwa vya utunzaji wa mitishamba nchini, anasema kuwa atatii agizo hilo. ""Ukiwa na dawa za mitishamba kuna vitu huwezi kushughulikia. Hatuna utafiti wa kutosha kuhusu Ebola na kwa hivyo hatuwezi kutoa masuluhisho yoyote. Kwa hiyo, rais yuko sahihi kutuonya sisi na umma. Ikiwa mtu angekuja katika kituo changu akiwa na dalili kama za Ebola, ningempa rufaa kwa kituo cha afya kilicho karibu nawe. Nisingeweka wafanyakazi wangu kwenye hatari ya aina hiyo, ""anasema. Kutokana na kisa cha hivi karibuni cha mwanaume huyo ambaye alikimbia timu za afya na kumtembelea mganga wa kienyeji, wengi wamekuwa wakijiuliza kwanini mtu afanye uchaguzi huo mbele ya dawa za kisasa. Hata watu wa kidini bado watatembelea waganga wao wa kienyeji nchini Uganda. Kwa wengi, mifumo miwili ya imani inaunga mkono kila mmoja; ikiwa moja haifanyi kazi, nyingine inaweza. Mfumo wa afya wa Uganda, hata katika nyakati za kawaida, una changamoto katika utoaji wake wa huduma. Katika maeneo ya vijijini, vifaa vya matibabu mara nyingi huisha, pia kuna wafanyakazi wachache wa kuwahudumia watu. Na kwa hivyo, baadhi ya jamii watachagua mganga wao wa kienyeji au mganga wa mitishamba kwa kusubiri kwa siku nzima katika kituo cha afya cha eneo hilo. Pia tumekuwa tukizungumza na wakazi wa Kampala kuhusu jinsi wanavyohisi kuhusu janga hilo kuwakaribia katika mji mkuu, kufuatia kifo cha mzee wa miaka 45 hospitalini hapo. ""Kuna uelewa mdogo miongoni mwa watu juu ya jinsi ugonjwa huo ulivyo hatari. Wengine wanadharau Ebola kwa sababu wanahisi kwamba janga la corona lilitiwa chumvi. Wengine wanasema; ""Sijawahi kuona mtu yeyote aliyekufa au kuzikwa kwa sababu ya Covid"" ili wasifikirie kuwa Ebola ni kweli na ni hatari sana,"" mfanyabiashara mmoja huko Ndeeba, sehemu ya Kampala alieleza. Mkazi wa eneo hilo alisema; “Tunaogopa sana. Mimi na marafiki zangu tunaogopa kuingia katikati mwa jiji. Tunaogopa kupanda gari za abiria au boda boda ."" Wengine, hata hivyo, wanahisi kuwa na uhakika katika uwezo wa mamlaka ya afya kudhibiti janga hilo. ""Ebola iliwahi kuwa hapa. Ni ugonjwa ambao unaweza kusimamishwa kwa urahisi kwa kutengwa na kufuatilia mawasiliano. Najua kuna uwezekano kwamba kesi chache zaidi chanya zinaweza kutoka mjini Kampala, lakini iwapo tutafuata miongozo ya usalama, nadhani inaweza kudhibitiwa” mkazi mwingine aliiambia BBC."	https://www.bbc.com/swahili/articles/c516evwnywzo
technology	Facebook yamzuia mgonjwa mwenye maradhi yasiyo na tiba kupeperusha matangazo ya kifo chake mubashara	Facebook imesema itamzuia Mfaransa mmoja ambaye anaugua ugonjwa ambao hauna tiba kurusha moja moja kifo chake kwenye mtandao huo wa kijamii. Alain Cocq mwenye umri wa miaka 57, alipanga kupeperusha moja kwa moja maisha yake ya siku za mwisho baada ya kuanza kukataa chakula, kunywa chocchote na kumeza dawa siku ya Jumamosi. Rais wa Ufaranda Emmanuela Macron awali alikataa ombi lake la kukatishwa uhai wake. Bwana Cocq anataka sheria ibadilishwe nchini Ufaransa ili kuruhusu watu walio kwenye maumivu makali kufa kama watakavyopenda. Makundi mengine, ikiwemo Kanisa Katoliki,linapinga kukatisha uhai wa mtu kwa mujibu wa maadili ya kanisa hilo. ''Njia ya ukombozi inaanza na niamini , nina furaha,'' Bwana Cocq alichapisha maneno hayo kwenye mtandao wa kijamii wa Facebook mapema siku ya Jumamosi asubuhi akiwa kitandani nyumbani kwake mjini Dijon baada ya kutangaza kuwa  'amemaliza mlo wake wa mwisho'. ''Ninajua siku kadhaa mbele zitakuwa ngumu lakini nimefanya uamuzi na niko na utulivu,'' aliongeza. Bwaba Cocq ugonjwa ambao umeathiri tishu na viungo, ambao umesababisha kuta za mishipa ya ateri kushikana. Lakini Facebook imezuia mpango huo wa kurusha moja kwa moja kifo chake, ikisema kuwa hairuhusu kuonesha matukio ya kujitoa uhai. ''Ingawa tunaheshimu uamuzi wa Bwana Cocq kutokana na ushauri wa kitaalamu tumechukua hatua kuzuia matangazo ya moja kwa moja ya suala la Alain,'' Msemaji wa Facebook  ameliambia shirika la habari nchini humo AFP . ''Sheria zetu haziruhusu kuonesha majaribio ya kujikatisha uhai.'' Bwana Cocq alisema Facebook ilikuwa ikizuia matangazo yake mpaka tarehe 8 mwezi Septemba. Amewataka watu wanaomuunga mkono kuishawishi Facebook ibadili msimamo wake. ''Ni juu yenu sasa,'' alisema. Mwezi Julai, Bwana Cocq aliandika barua kwa Rais Macron, akiomba aruhusiwe kufa ''kwa hiari yake,'' akielezea  ''maumivu makali anayoyapata''. Bwaana Macron amesema ''ameguswa'' na barua hiyo, lakini hawezi kumpa ruhusa hiyo kwa kuwa ''hayuko juu ya sheria''. Suala la kukatisha uhai ni maada tata nchini humo, huku wengi wakiunga mkono haki ya kufa kwa hiari, wakati wengine hasa makundi ya kidini wakipinga suala hilo	https://www.bbc.com/swahili/habari-54047424
sports	Tetesi za soka Ulaya Alhamisi 26.11.2020: Eriksen, Giroud, Szoboszlai, Alli, Winks, Musa	Arsenal wamepatiwa fursa ya kumsaini kiungo wa kati wa Inter Milan Christian Eriksen  katika makubaliano ya bei ya chini  miezi 10  baada ya raia huyo wa Denmark , 28, kuondoka Tottenham. (ESPN) Inter Milan itajaribu kumsaini mshambuliaji wa Ufaransa Olivier Giroud , 34 kutoka Chelsea mwezi Januari. (Calciomercato - in Italian) Arsenal inafikiria kumsaini kiungo wa kati wa Hungery Dominik Szoboszlai  kutoka klabu ya Red Bull Salzburg  na kumuuza kwa mkopo  kwa klabu hiyo ya Austria  kwa lengo la kuipiku RB Leipzig ya Ujerumani kutomsajili kiungo huyo.. (Football Insider) Everton inawachunguza wachezaji watatu wa Tottenham  kabla ya dirisha la uhamisho la mwezi Januari  - kipa Paulo Gazzaniga, 28,  Kiungo wa kati Delle Ali na Harry Winks wote wakiwa na umri wa miaka 24. (Football Insider) Beki wa Ufaransa  William Saliba, 19, yuko tayari kuwacha mshahara wa £90,000  kwa wiki ili kupata uhamisho wa mkopo  kutoka Arsenal  mwezi Januari. (Mirror) Kiungo wa kati wa West Ham United na England Declan Rice, 21, anasema kwamba ni muhimu kushinda mataji  licha ya uvumi  kuhusu ombi la kutaka kumsajili kutoka Chelsea mwezi Januari.. (Metro) Mchezaji wa zamani wa England Jack Wilshere, 28, anasema kwamba itakuwa ndoto yake kujiunga na Arsenal  baada ya kuachiliwa na  Arsenal baada ya kuondoka West Ham. (Sun) Sheffield Wednesday inajiandaa kumnunua aliyekuwa mchezaji wa Leicester City na Nigeria Ahmed Musa, huku mchezaji huyo wa Nigeria  akiwa  mchezaji huru  baada ya kuachiliwa na klabu ya Al Nassr. (Football Insider) Hatua ya klabu ya Real Madrid kumlenga Eduardo Camavinga imezua vita miongoni mwa mawakala  huku mchezaji huyo wa Rennes na Ufaransa , 18 akivunja uhusiano na wakala wake. (AS - in Spanish) Wakala maarufu Mino Raiola anasema kwamba wachezaji  300 huenda wakajiunga na Zlatan Ibrahimovic na Gareth Bale na kushtaki kampuni ya michezo ya EA Sports' kwa kutumia watu kama wao katika michezo yao ya kanda za (Telegraph - subscription only)	https://www.bbc.com/swahili/habari-55083552
business	Mgodi wa dhahabu wa DR Congo waporomoka na kuwaua watu 50	Waokoaji wanachimba vifusi kufuatia kuporomoka kwa mgodi wa dhahabu  nchini DR Congo  na kuwawacha watu takriban 50 wakiwa wamefariki. Mgodi huo uliopo karibu na mji wa Kamituga , mashariki mwa taifa hilo uliporomoka siku ya ijumaa kufuatia mvua kubwa. Maafisa wa eneo hilo wanasema kwamba wengi wa wale wanaohofiwa kufariki ni vijana wadogo  na sasa wametoa wito wa siku mbili za maombolezi. Ajali ni vitu vya kawaida katika sekta ta migodi nchini DR Congo ambayo ina viwnago duni vya usalama. Mauzo ya dhahabu  yapanda Uganda  na kuzua mjadala Kanda za video zilionesha watu wakijaribu kuchimba vifusi hivyo vilivyokuwa vinaziba mlango wa mgodi huo , huku waokoaji wakitumia vifaa wengine mikono yao kuondoa vifusi hivyo. Gavana wa eneo hilo la mkoa wa kusini mwa Kivu , Theo Kasi alisema kwamba ameshutushwa na vifo hivyo vya watu 50  wengi wao wakiwa vijana. Hatahivyo meya wa mji wa Kamituga, Alexandre Bundya alisema, hatuna hakika kuhusu idadi ya waliofariki, kilisema chombo cha habari cha AFP. Shahidi mmoja aliambia AFP kwamba mvua kubwa ilisababisha maji kuingia katika mgodi huo, wakati watu walipojaribu kutoka, kulikuwa hakuna njia kwasababu maji yalikuwa yanaingia kwa wingi. Bwana Kasi aliongezea kwamba ataidhinisha mikakati ya kuzuia ajali kama hizo kujirudia. DR Congo ina hifadhi kubwa ya madini kama vile cobalt, almasi, shaba na dhahabu , lakini watu wake wanasalia kuwa miongoni mwa masikini zaidi duniani  kutokana na miaka kadhaa ya vita na usimamizi mbaya.	https://www.bbc.com/swahili/habari-54136916
business	Wafahamu mabilionea waliotajirika zaidi mwaka 2021 na jinsi utajiri wao ulivyoongezeka	"Watu 500 tajiri zaidi kwenye sayari ambao walikuwa na mwaka mzuri. Utajiri wa pamoja wa ""matajiri wa kupindukia"" ulifikia rekodi ya kihistoria ya dola za Marekani trilioni 8.4, kiasi kikubwa zaidi kuliko ukubwa wa uchumi wa mataifa makubwa kama vile Japan, Ujerumani au Uingereza, na Pato la Taifa kwa pamoja. Pato la Taifa la Amerika Kusini. Orodha hiyo ilizinduliwa katika zulia jekundu kwa ajili yao na ongezeko kubwa la soko la hisa ambalo lilisukuma utajiri wa matajiri hao kufikia viwango ambavyo havijawahi kuonekana hapo awali. Kadiri hisa zilivyopanda, ndivyo bei ya mali, sarafu ya kidigitali na bidhaa nyingine nyingi zilivyoongezeka, licha ya mwaka wa pili wa janga hili ambalo bado linafanya nchi nyingi zinazoendelea kushindwa kufikia kiwango hicho. Hivyo ndivyo utajiri wa pamoja wa matajiri hawa 500 ulivyopanda zaidi ya dola trilioni 1, kana kwamba mguu ulikuwa kwenye gesi bila kizuizi cha kikomo cha kasi, kulingana na Ripoti ya Mabilionea ya Bloomberg. Ongezeko lilikuja baada ya bei ya hisa ya Tesla kupanda, kufuatia tangazo kwamba mtengenezaji wa magari ya umeme alizindua magari 936,000 mwaka jana, chapa ambayo ilizidi makadirio ya wachambuzi. Musk anafuatwa na matajiri wengine kama vile waanzilishi wenza wa Google, Larry Page na Sergey Brin (na utajiri wao ulipanda mwaka jana wa 57% na 56% hivi. Miongoni mwa walio katika orodha hiyo ni mwanzilishi wa biashara ya chapa ya kifahari ya LVMH, Bernard Arnault (55%), na Mkurugenzi Mtendaji wa zamani wa Microsoft Steve Ballmer (50%). Je, ongezeko hili la utajiri hutokea katika mazingira gani? Kwa kiwango ambacho matajiri walinufaika kutokana na faida kubwa la soko la hisa - katika mwaka ambao viwango vya riba vilikuwa vya chini kihistoria na benki kuu na serikali ziliingiza pesa nyingi katika uchumi - watu wa kipato cha chini na nchi zilizo hatarini zaidi hazikuwa sehemu ya uchumi wa chama cha soko la hisa. Ni kwamba ufufuaji wa athari za kiuchumi ambao Covid-19 umesababisha na hazijalingana na ukuaji mkubwa wa pato la taifa ambalo nchi zilionesha katika mwaka uliopita unaotokana na ""athari za kujirudia tena"" kwa sababu msingi wa kulinganisha na mwaka 2020 ni mdogo sana. . Na, kwa upande mwingine, ukuaji mkubwa katika miezi ya hivi karibuni umechangiwa na sababu kama vile utumiaji au kuongezeka kwa bei ya malighafi, lakini sio ukuaji wenye tija ambao unaonesha ahueni ya kimsingi zaidi. Latin America iko mbali na kurudi kwenye viwango vyake vya kabla ya janga, ambavyo tayari vlikuwa chini mnamo 2019. Duniani kote, asilimia 40 ya watu maskini zaidi bado hawajaanza kurejesha mapato yao yaliyopotea kutokana na janga hili na zaidi ya watu milioni 100 walianguka katika umaskini uliokithiri kutokana na COVID-19, kulingana na Benki ya Dunia. Lakini sio mabilionea wote walifanya vizuri ... Wataalamu wa masuala ya kifedha nchini China walikuwa na mwaka mbaya zaidi tangu Bloomberg ilipoanza kufuatilia utajiri mwaka 2012, na kupata hasara ya karibu dola bilioni 61 wakati serikali ilipoanzisha mashambulizi ya kukabiliana na nguvu za teknolojia kubwa, huku kukiwa na deni kubwa kutoka sekta binafsi. Hui Ka Yan, aliyekuwa mtu wa pili kwa utajiri nchini China, alipoteza utajiri wa dola bilioni 17 baada ya himaya yake, Evergrande, kuporomoka na kuwa kampuni ya kupangisha nyumba yenye madeni zaidi ya mali isiyohamishika duniani. Makadirio ya wachambuzi wa soko kwa 2022 yanaonesha kuwa mwaka huu utaendelea kuwasilisha hali nzuri kwa wawekezaji, lakini mafanikio makubwa ya 2021 hayatarajiwi, kulingana na karibu taasisi 50 za kifedha zilizochunguzwa na Bloomberg. Mojawapo ya masuala ambayo huwaweka wale wanaosimamia bahati kubwa ni kuongezeka kwa shinikizo la mfumuko wa bei, wasiwasi ambao pia serikali na benki kuu zinasubiri kufanya maamuzi. Kuelekea mwaka 2022, wanauchumi wamesema kuwa mustakabali wa kuimarika kwa uchumi utategemea wingi wa mambo kama vile, kwa mfano, aina mpya ya virusi vya Covid-19, mchakato wa chanjo, shinikizo la mfumuko wa bei, pamoja na uchumi ulipo sasa. Biashara ya kimataifa na mageuzi ya migogoro ya kisiasa kama vile uhusiano kati ya Marekani na China, au vitisho vya Urusi kwa Ukraine. Kufikia sasa, eneo moja ambalo linaonekana kuwa na makubaliano ni kwamba mnamo 2023 mambo yanapaswa kuwa bora zaidi kuliko ilivyo leo."	https://www.bbc.com/swahili/59876915
sports	Yaliyomkuta Msuva ni darasa tosha kwa wachezaji wa Afrika Mashariki	Na Yusuph Mazimu BBC Swahili Wiki hii Shirikisho la Soka la duniani (FIFA) limeiagiza klabu ya Wydad Athletic ya Morocco kumlipa kiungo mshambuliaji wa kimataifa wa Tanzania, Simon Happygod Msuva zaidi ya Dola za Kimarekani 700,000 (Tsh. zaidi ya bilioni 1.6), kwa kukiuka mkataba. Uamuzi huo wa FIFA umekuja miezi 7 baada ya Msuva kufungua kesi ya madai ya malipo dhidi ya klabu hiyo aliyokuwa akiichezea na hatimaye kushinda. Msuva aliyesaini mkataba wa miaka minne kuchezea timu hiyo, alilazimika kuusitisha mkataba wake Desemba mwaka jana kutokana na kuidai klabu hiyo malimbikizo ya mishahara pamoja na pesa za usajili. Wydad ina siku 7 za kukata rufaa uamuzi huo na kama haijakata rufaa itapaswa kumlipa Msuva kiasi hicho cha fedha ndani ya siku 45. Si mara ya kwanza kusikia taarifa za aina hii, za wachezaji wa mataifa ya Afrika hasa Afrika Mashariki kusotea maslahi yao na wakati mwingine kusitisha ndoto zao za kucheza nje, kwa sababu ya masuala ya malipo. Tulisikia maneno mengi, wakati huo Shomari Kapombe, beki kisiki wa Simba na timu ya taifa ya Tanzania, anaachana na Klabu ya Cannes ya Ufaransa. Ni rahisi kuwalaumu wachezaji wanaokataa kwenda kucheza soka la kulipwa nje ya nchi zao lakini usipuuze mitazamo yao ya maisha 'magumu' wanayopitia na kusimuliwa na watu kama akina Msuva. Msuva anatuonyesha aina mbili za soka zilizopo, ambazo mchezaji anapaswa kuzifahamu..... soka la kulipwa ambalo amelitamani na ambalo wanaoishi nalo wachezaji wengi ulaya unaowasikia, kina Lionel Messi, Cristiano Ronaldo, Harry Kane,  Pierre-Emerick Aubameyangna wengine na soka hili la changamoto za kuanzia asubuhi, mchana na jioni. 'ilifika kipindi nampigia simu rais (wa timu), nionane nae alikuwa hapokei, na sometime ananambia njoo nyumbani kwangu na nafika nyumbani kwake na sometime yuko ndani, getini pale anawaambia walinzi waaambie sipo nyumbani nimetoka', Msuva anayasema maisha yake huko Morocco mbele ya wanahabari. Ukiyasikiliza maneno ya Simon Msuva utagundua kwamba, alikuwa sehemuya soka la kutupwa, na sio soka la kulipwa. Hatujasikia uongozi wa Wydad kujibu hili moja kwa moja ila mara kadhaa umeeleza kufuata utaratibu wote wa haki kwa wachezaji wake. 'bado mataifa mengi Afrika, soka ni burudani, mtu (kiongozi au mshabiki) akiburudika inatosha, hajali kuhusu mburudishaji ambaye ni mchezaji, sasa wamiliki na viongozi wako mbali na soka la leo linalotaka mchezaji kupewa thamani ya kwanza kuliko chochote kwenye timu', anasema Salim Amin, mchambuzi wa soka, anayeishi Ujerumani na aliyewahi kuwa kiongozi wa timu ya Sinza Stars ya Dar es Salaam. Amin anasema, kwa Ulaya mchezaji wa kulipwa anapewa heshima kubwa kutokana na misingi ya soka lenyewe lilivyojengwa, linathamini na kuheshimu utu na kila mtu. 'Lakini kwa Afrika, mataifa ya Kaskazini, yanahitaji muarobaini, ingawa soka lao liko juu, kuna vitendo vingi vinavyokiuka misingi ya soka la kulipwa', alisema. Msuva ana maumivu kwa kauli na maneno yake. Pengine Msuva amekaa na maumivu haya kwa muda mrefu. Alienda kucheza soka la kulipwa Morocco karibu miaka mitano iliyopita, ambapo alianza mwaka 2017 akiwa na Difaâ Hassani El Jadidi kabla ya kutua Wydad AC. Ameshindwa kuvumilia na sasa ameweza kujitoa mhanga na kusema aliyoyapitia, akiweka wazi matatizo haya hayakuwa kwake pekee bali kwa wachezaji wengi. 'na haya maumivu sio ya kwangu mimi (pekee), wameshashitaki wachezaji wengi wa kiafrika, na wengine wamesamehe hadi hela (zao)', anasema. Lakini wangapi hawasemi, kwa aibu , fedheha ama sababu zingine mbalimbali?wanaogopa nini? 'hakuna woga wala aibu, ni uelewa mdogo tu wa haya mambo, lazima wakubali kujifunza kupitia makosa ya wengine, na wasichoke kuwa wawazi na kukubali kukosea, itawasidia wengine kujifunza', anasema Amin Jasmine Razack ambaye husaidia wanamichezo wa Tanzania kisheria, anafichua uwepo wa wachezaji wengine wa Tanzania wanaopitia masaibu kama ya Msuva akimtaja pia Mwanahamis Omari, mchezaji wa timu ya taifa ya wanawake Tanzania, Twiga stars ambaye alikuwa Morocco akichezea Chabab Atlas ya ligi kuu ya wanawake nchini humo. ' suala la Mwanahamisi liliniumiza sana sana sana, Mwanahamisi kapitia mazito naweza kusema zaidi ya Simon', anasema Jasmine. Nyota huyo wa Twiga Stars amerejea Tanzania, akikata tamaa ya maslahi yake kutoka kwa Wamorocco hao, na sasa anasaidiwa na Jasmine kuhusu maslahi yake kama ilivyo kwa Msuva. Jasmine na Salim wote wanakubaliana kwamba, kinachowaumiza wachezaji wengi wa Afrika Mashariki kuhusu soka la Kulipwa, ni ulaghai unaotumika kwa mawakala, mameneja ama wanaosaka wachezaji. 'Tanzania ni shamba la bibi,; anasema Jasmine akirejea udanganyifu wa mawakala wanaokuja nchini humo kuchukua wachezaji na kuwalaghai na kuwapeleka kucheza soka la kulipwa. Hoja hiyo inaungwa mkono na Amin  ambaye anakiri kwamba kwa nchi za Ulaya angalau kiasi fulani visa vya namna hii ya Msuva, vimepungua. 'Huku (Ulaya) kuna unafuu kiasi, tofauti na Afrika, kwa sababu soka huku ni biashara, uchumi na taaaluma iliyopiga hatua kubwa, kuna sheria na kanuni ambazo zinawabana sana na watu wanajua haki zao na wajibu wao, na mengi yanawekwa wazi', anasema. Wachezaji wengi Afrika Mashariki wanao wachezaji wengi wa kujifunza kuhusu soka la kulipwa. Kenya inao wachezaji walifanya vyema kwenye soka la kulipwa Ulaya kama nahodha wake wa zamani, Dennis Oliech, Victor Wanyama na nahodha wa wakati huu Michael Olunga Ogada. Ukiacha Msuva, Tanzania inao nahodha wa Tanzania, Mbwana Samatta anayecheza Ulaya, Thomas Ulimwengu aliyeko TP Mazembe ya DRC au vijana wanaochipukia kama Kelvin John (Genk-Ubelgiji), Ben Starkie (Spalding- Uingereza), Haji Mnoga (Weymouth-Uingereza) na Novatus Dismas anayekipiga Zulte Waregem. Uganda inaye mtu kama Dennis Onyango au Emanuel Okwi, hawa wanaweza kuwa funzo kubwa Namna walivyoishi na kubebwa na misingi ya soka la kulipwa Ulaya, ni funzo kwa wachezaji wengi wazawa wanaoweza kujifunza kupitia wao. Amin anasema serikali za Afrika zikichukulia kama taaluma, zitajenga mazingira ya vilabu na wasimamizi , waendeshaji wa mpira kujenga misingi ya kuheshimu mkataba na yote kuhusu mchezaji. Hili litasaidia kuwa na soka la kulipwa linalokaribia sawa na Ulaya, na kuwafanya wachezaji kuishi kifalme. Ingawa haipaswi Serikali kuingilia masuala ya michezo, Jasmine anafikiria zaidi akitaka wadau wote kimamlaka; 'naomba tujaribu kufuatilia wachezaji wetu waliokuwa nje ya nchi, wanayoyapitia muwape support (muwaunge mkono), tujaribu kuwapigania, tuweke umoja tujaribu kuwasaidia hawa vijana Analolitaja Jasmine linajengewa misngi na Amin anayetajwa masuala matano wanayokosa wachezaji wengi wazawa wa Afrika Mashariki na kujikuta wakikumbwa na masaibu. 'Mikataba, lugha, usimamizi, uwazi, taarifa na uelewa duni ni msiba kwa wachezaji wetu'. Anachojaribu kusema Amin ni kwamba wachezaji wengfi wanaingia mikataba wasiyoielewa vyema kisheria, mingine inatumia lugha za kigeni wasizozifahamu vyema, hawana uelewa na hawana pia watu wazuri wa mpira wa kuwasimamia masuala yao. Ukiacha hayo hawawi wawazi, wanafichaficha mambo yao mengi, lakini sasa hatua ya nyota mkubwa wa soka la Tanzania ambaye ni kioo na anayefuatiliwa sana pengine sawa na Mbwana Samatta, inatoa somo kwa wachezaji wa Afrika Mshariki, kufikiria mara mbili mbili kabla ya kukubali kutia saini kucheza soka la kulipwa hasa Afrika.	https://www.bbc.com/swahili/articles/crgwy2g01wko
business	Kenya: Mahakama Kuu yaamua kazi za nyumbani ni kazi	Suluhu ya talaka ya Mary Wambui imekuwa mfano nchini Kenya, baada ya Jaji mwandamizi kukiri kwamba kazi za nyumbani ni kazi katika uamuzi wa kesi ya ndoa. Huu ni utekelezaji wa kwanza wa Sheria ya Mali ya Ndoa ya mwaka 2013. Hili ni tamko la kihistoria kwa wanawake kote barani Afrika na sasa linaweza kutumiwa na majaji wengine katika kuamua kesi ambapo akina mama wa nyumbani wanahusika na hivyo kuwapa fidia ya pesa inayohitajika.	https://www.bbc.com/swahili/habari-59579396
sports	T﻿etesi za soka Ulaya Jumanne 13.09.2022	"Cristiano Ronaldo aliamua kukataa mshahara mnono wa pauni milioni 211 kwa mwaka ili kuchezea klabu moja ambayo haikutajwa ya nchini Saudi Arabia, lakini mshambuliaji huyo wa Manchester United na Ureno mwenye umri wa miaka 37 sasa anaifikiria upya ofa hiyo. (Athletic via Mirror) Harry Kane, 29, anashawishiwa na wazo la kuchezea Bayern Munich, mawasiliano na mabingwa hao wa Ujerumani yamefanywa ili kuangalia nia ya mshambuliaji huyo wa Uingereza na Tottenham. (Express) N'Golo Kante amekataa kandarasi mpya ya miaka miwili kutoka Chelsea - mkataba wa sasa wa kiungo huyo wa kati Mfaransa mwenye umri wa miaka 31 unamalizika 2023. (Athletic) Wachezaji wawili wa England, mshambuliaji Marcus Rashford, 24, na beki wa kushoto Luke Shaw, 27, pamoja na kipa wa Hispania David de Gea, 31, beki wa pembeni wa Ureno Diogo Dalot, 23, na kiungo wa kati wa Brazil Fred, 29, wote wanaweza kuondoka Manchester United wakiwa kama wachezaji huru Juni mwakani wakati mikataba yao itamalizika. Lakini klabu hiyo inaweza kuwaongezea mwaka mmoja katika mikataba yao. (Manchester Evining) Beki mpya wa kati wa Manchester City na Uswizi Manuel Akanji, 27, ambaye alijiunga na klbu hiyo mwezi huu wa Septemba akitokea Borussia Dortmund kwa £15m, amekiri kuwa akiwa mtoto alikuwa akiishabikia Manchester United.(Blick) Meneja wa Arsenal Mikel Arteta anataka winga wa klabu hiyo Mbrazil Marquinhos, 19, aende kwa mkopo ili kupata muda wa kucheza na ana nia ya kuleta mbadala wake wa muda mfupi katika dirisha lijalo la uhamisho. (FourfourTwo) Leipzig ilikataa ombi la Chelsea kwa ajili ya kumnunua mlinzi wa Croatia Josko Gvardiol, 20, kwa kuwa wanaamini vilabu vingine vitajiunga katika kinyang'anyiro cha kumtaka msimu ujao, ikiwemo Manchester City. (Fabrizio Romano) Kiungo wa kati wa Hispania Gavi wiki hii anaweza kusaini kandarasi mpya kuendelea kusalia Barcelona mkataba ambao itakuwa na kifungu cha kiasi cha euro 1bn - iwapo atasakwa na klabu yoyote. Kinda huyo wa miaka 18 alikuwa anahusishwa na mipango ya kuhamia Liverpool. (Diario Sport - ) Manchester United wanaamini kuwa nafasi yao ya kumsajili kiungo wa kati wa Uholanzi Frenkie de Jong, 25, iliathiriwa na ""kusua sua kufanya maamuzi"" wao wenyewe walipokuwa wakitafakari iwapo watafikia bei ya Barcelona ya £73m. (Mirror) Rais wa Benfica Rui Costa anaamini kuwa kitendo cha Liverpool kutanguliza dau la pauni milioni 64 kumnunua Darwin Nunez kilitosha kuhalalisha uamuzi wao wa kumruhusu mshambuliaji huyo wa Uruguay mwenye umri wa miaka 23 kuondoka katika klabu hiyo ya Ureno. (Mail) Mshambulizi wa Ubelgiji Divock Origi, 27, ambaye alijiunga na AC Milan kama mchezaji huru kutoka Liverpool mwezi Julai, ametajwa kama usajili mbovu zaidi wa Serie A katika msimu huu wa majira ya joto. (Mail) Thierry Henry amemsifu Folarin Balogun, 21, kwa uamuzi wake wa kujiunga na Reims kwa mkopo akitokea Arsenal - mpaka sasa mshambuliaji huyo mzaliwa wa Marekani amefunga mabao matano katika mechi saba alizoichezea timu hiyo ya Ligue 1. (Evening Standard) Mkurugenzi wa ufundi wa Manchester United Darren Fletcher alikuwa anataka meneja Erik ten Hag amsajili mlinzi wa Ireland Nathan Collins kutoka Burnley msimu huu wa joto, lakini kocha huyo wa United aliamua badala yake kumsajili Lisandro Martinez kutoka Ajax, ambapo Collins mwenye umri wa miaka 21 akasajiliwa Wolves. (Sun) Mtendaji mkuu wa Brighton Paul Barber anasema halikuwa wazo zuri kwa kiungo wa Scotland Billy Gilmour, 21 kuhamia Amex kutoka Chelsea wiki moja tu, kabla ya wiki moja baadae meneja Graham Potter kuhamia upande wa pili. (Sun)"	https://www.bbc.com/swahili/articles/cjj274q6n1yo
entertainment	Tanzania yaongoza katika nyimbo kumi bora za Afrika Mashariki 2019	Sekta ya sanaa ya muziki imeshuhudia mabadiliko makubwa mwaka 2019. Mojawapo ya taarifa kubwa mwaka huu ikiwa msanii Harmonize kujitosa nje ya kundi la Wasafi na mtindo mpya wa Gengetone kutetemesha sana nchini Kenya. Licha ya yote hayo, wasanii tajika wa mataifa ya Afrika Mashariki na Kati wamejitahidi kuwatumbuiza mashabiki kwa ngoma moto moto. Lakini ni nyimbo zipi ambazo zilitetemesha sana chati za muziki mwaka huu? Mwenzetu Roncliffe Odit anatathmini nyimbo 10, ambazo kwa mtizamo wake, ndio zilikuwa kubwa zaidi mwaka huu wa 2019… Vilio vya uuuuwwwwwwi, vya kundi la Sailors kutoka Kenya vinafungua chati yangu katika nafasi ya kumi. Vijana hawa kutoka mtaa wa mabanda wa Kayole jijini Nairobi wamebadili sera ya muziki wa kizazi kipya. Wimbo wao 'Wamlambez' ni kama wimbo wa taifa, na kupelekea kuzaliwa kwa mdundo mpya wa Gengetone nchini Kenya, Wamlambez.... Katika nafasi ya tisa, naiweka Halleluyah ushirikiano wa Willy Paul na binti mrembo, malkia wa Bongo Flava, Nandy. Utamu wa ajabu katika wimbo huu ambao hujui uuweke katika jedwali la nyimbo za injili ama za burudani tu. Lakini ukweli ni kwamba weledi wa Willy Pozee katika kucheza na mistari hauna mfano wake. Kisha ukiongeza umaridadi wa sauti ya Nandy, ah, acha nisiseme sana, Halleluyah... Katika nafasi ya nane, Never Give Up yake Harmonize akizungumzia maisha yake ya shida ya zama za kale, kabla awe msanii tajika. Huu ulikuwa wimbo wake wa mwisho ulionoga sana kabla ya kuihama lebo ya Wasafi na kuunda lebo yake mwenyewe ya Konde Gang. Ama kwa kweli, Never Give Up... Turejee tena Kenya katika nafasi ya saba, Extravaganza ya Sauti Sol wakishikiana na Bensoul, Nviiri the Storyteller, Crystal Asige na kundi la Kaskazini, wote hao ni wasanii walio chini ya lebo yao ya mpya Sol Generation. Mchanganyiko wa sauti tamu, na mpigo wa ajabu wa ala za muziki katika wimbo huu unakupatia utamu wa kipekee, yaani Extravaganza. Nafasi ya sita nitaipa Mshumaa yake Ali kiba. Wimbo huu aliuachia mwezi mmoja tu uliopita. Ndio wimbo wake wa peke yake wa hivi karibuni zaidi, baada ya kufanya collabo kadhaa za kuwajulisha wasanii waliosajiliwa na lebo yake ya Kings Music Records. Mshumaa ni wimbo ambao unaturudishia kumbu kumbu za King Kiba kama tunavyomfahamu. Melody tamu na mistari yenye uzito, weee, washa Mshumaa... Nafasi ya tano inasalia Tanzania, na wimbo Tamu wake Mbosso Khan, msanii wa kundi la Wasafi. Sina mengi ya kusema kumhusu Mbosso, ila huyu kijana kabarikiwa mistari ilioiva, sauti tamu, na ushairi wa hali ya juu. Ama kwa kweli ni Tamu. Katika nafasi ya nne nasalia ndani ya kundi la Wasafi na wimbo mpya wa Rayvanny I Love You. Msanii huyu wa kundi la Wasafi amecheza na mistari, na kuachia melody safi sana iliyojaa mashairi ya kipekee. Mdundo wa pole pole unaenda kinyume sana na Rayvanny wa kitambo tuliyemjua  kwa kufokafoka na midundo sawia na hip hop. Hata mimi nakwambia msomaji I Love You... Sasa tugeukie nyimbo tatu ambazo ndizo kubwa zaidi Afrika Mashariki na Kati. Nafasi ya tatu inakwenda Uganda kwa wimbo Parte After Parte wake Big Tril. Nilipouskiza mara ya kwanza, wimbo huu ulisikika kama mchezo tu. Lakini miezi minne tangu kuachiwa kwake, umekuwa wimbo mkubwa zaidi ya ulivyotarajika. Mdundo wake wa club ukichanganya na hisia za sherehe zinazoambatana na wimbo huo zimefanyiza mchanganyiko ambao kila mtu anaucheza sasa. Parte After Parte... Wimbo namba mbili Afrika Mashariki na Kati ni wake gwiji wa muziki wa Bongo Flava Diamond Platinumz, Inama, ambao amemshirikisha Fally Ipupa. Wimbo huu uliachiwa Juni mwaka huu. Mdundo wake wa densi na video safi ya wacheza densi wa Wasafi wakiongozwa na Mose Iyobo unaifanya ngoma hii kupendeza na kuandaa burudani safi sana. Yaani usiseme sana, wewe Inama... Na hatimaye wimbo namba moja, wimbo mkubwa zaidi Afrika Mashariki na Kati... Yope Remix ni wimbo wa msanii mkongomani Innocent Balume almaarufu Innoss B, ambaye ni muimbaji na dansa kutoka Goma, mashariki mwa Jamuhuri ya Kidemokrasia ya Congo. Katika remix ya wimbo wake Yope, Innoss B amemshirikisha Diamond na kuleta utamu wa mdundo wa DRC wa kusakata kiuno na melody tamu ya Bongo Flava. Miezi mitatu tu tangu kuachiwa kwa wimbo huo, umetazamwa zaidi ya mara milioni 41 katika mtandao wa Youtube. Yope Remix ndio chaguo langu...	https://www.bbc.com/swahili/50902847
health	'Saratani ya tezi dume haihusiani na tendo la ngono'	N﻿a Dinah Gahamanyi B﻿BC News Swahili Korodani ni mojawapo ya sababu za kawaida zinazosababisha saratani kwa wanaume. Korodani inapatikana chini ya kibofu cha mkojo na kazi yake ya kawaida ni kutengeneza majimaji  ambayo ni sehemu ya mbegu za kiume za uzazi. Majimaji haya ni muhimu kwa ajili ya ukuaji mbegu za uzazi za kiume. Korodani ya saratani ni moja ya saratani zinazowapata zaidi wanaume kote duniani. Kulingana na ripoti ya Umoja wa Mataifa, iliyotolewa mwezi Machi, 2022, Saratani kwa ujumla ni ugonjwa unaoongoza duniani kwa kusababisha idadi kubwa ya vifo, huku watu milioni 10 wakifariki kutokana na saratani  mwaka 2022. Hii ni sawa na kifo kimoja kati ya vifo sita. Kulingana na ripoti hiyo watu milioni 1.41 walifariki  kutokana na saratani ya korodani. Kwa mfano nchini Marekani taasisi ya kukabiliana na saratani -American Cancer Society (ACS) inakadiria  kuwa wanaume wapya 268,490, watakuwa wamepatikana na saratani hii katika mwaka 2022. Saratani ya Korodani hutokea pale  ukuaji wa seli zisizo za kawaida unapojitokeza katika  tezi ya  korodani  na hili ambao hutokea kwa wanaume pekee. Kwa kawaida homoni za testosterone hudhibiti utendaji wa korodani, tezi ya prostate hutengeneza majimaji , yanayofahamika kama  semen kwa lugha ya kitaamu. Semen huwa ni mbegu za kiume za uzazi ambazo hutoka nje kupitia mrija wa mkono wakati mwanaume anapomaliza tendo la kujamiiana. Wakati ukuaji usio wa wa kawaida wa tezi ndani ya korodani unapotokea,  ukuaji wa seli mbaya pia huongezeka – na hii huitwa uvimbe – hutokea katika korodani. Kwasababu saratani hutengenezwa na seli kutoka katika korodani, huitwa saratani ya korodani. Saratani hii inaweza kusambaa kwenye maeneo mengine ya mwili . Dkt Afred Karagu anasema, saratani ya korodani ni mojawapo ya saratani zinazowapata wanaume zaidi, lakini ni pia ni  saratani inayoweza kupona iwapo itagundulika mapema. Dkt. Karagu kutoka Rwanda  anasema njia mojawapo ya njia bora zaidi za kugundua saratani hata kabla ya dalili yoyote kujitokeza ni kwenda kufanyiwa uchunguzi. ‘’Kadri inavyogundulika mapema kuwa una saratani ya Korodani  , ndivyo inavyoweza kuwa rahisi kutibika.’’, anasema Dkt Karagu. Anasema Saratani ya korodani  ina uwezekano mkubwa wa kutibiwa na ikapona kabisa iwapo itagundulika mapema. Hatahivyo anatahadharisha kuwa ‘’Saratani ya korodani inapochelewa kugundulika, inaweza kuwa imesambaa kwenye maeneo mengine ya mwili au viungo vingine vya mbali vya mwili. Inapokuwa hivyo huenda isitibike...ndio maana tunahimiza kuwa wanaume watu wazima ni vyema wakafanya uchunguzi wa mara kwa mara wa afya zao , ikiwa ni pamoja na uchunguzi wa saratani ya korodani. ‘’ anasema. Saratani ya korodani pia imewekwa katika makundi mawili kulingana na kasi ya ukuaji wake: D﻿aktari Karagu anasema saratani ya korodani haihusiani na tendo la ngono au la ndoa ''Kuna hizi imani ambazo sio za kweli kwamba  watu wakifanya tendo la ngono sana hawawezi kupata saratani ya korodani...hilo si kweli au unapofanya tendo hilo kila mara unaweza kupata saratani ya korodani, hizi imani sio za kwali '', ameiambia BBC Aina ya saratani ya korodani  isiyokuwa haraka, uvimbe wake hukua taratibu  hatahivyo, saratani ya korodani inayokua kwa kasi, uvimbe wake hukua kwa kasi, ambapo inaweza kukua kupita kiasi na kusambaa katika maeno mengine ya mwili , kama vile kwenye mifupa hali inayojulikana kama saratani ya metastatic K﻿ulingana na Dkt Karagu, zipo dalili mbali mbali za saratani ya Korodani miongoni mwake ikiwa ni pamoja na: M﻿wanaume mwenye umri wa kuanzia miaka 40 anatakiwa kufanya uchunguzi wa afya yake  wa mara kwa mara, ikiwa ni pamoja na uchunguzi wa saratani ya korodani, anasema Dkt. Karagu. H﻿atahivyo anashauri kuwa  wanaume wenye umri wa kuanzia miaka 50 wanakabiliwa na uwezekano mkubwa wa kupatwa na saratani ya Korodani hivyo basi wanashauriwa kuhakikisha wanapimwa hali hii. Ni nani hasa anaweza kupatwa na saratani ya korodani?: Daktari Leo Ngeruka  kutoka Rwanda anasema mambo yafuatayo yanaweza kusaidia   kupunguza uwezekano wa kupata  saratani hatari ya korodani	https://www.bbc.com/swahili/articles/c0x78805d41o
religion	Afrika Kusini: Watu watano wafariki baada 'kushikwa mateka' kanisani	Watu watano wameuawa baada ya washambuliaji kuvamia kanisa moja Afrika Kusini wakati malumbano yanaendelea juu ya uongozi wa kanisa hilo. Polisi Afrika Kusini imesema kwamba wamenusuru wanaume, wanawake na watoto waliokuwa wametekwa nyara viungani mwa mji wa Johannesburg Jumamosi asubuhi. Pia polisi wamewakamata watu karibia 40 na kunasa silaha kadhaa. Walioshuhudia kisa hicho wanasema kwamba wanaume waliovamia kanisa la International Pentecostal Holiness walikuwa sehemu ya kundi pinzani. Inasemekana kwamba uongozi wa kanisa hilo ni suala ambalo limekuwa likizua vurugu tangu aliyekuwa kiongozi wa kanisa hilo alipoaga dunia 2016. 2018,  polisi waliwahi kuitwa kwenye kanisa hilo kufuatia mashambulio ya risasi miongoni mwa waumini, kulingana na ripoti ya shirika la ILO, Afrika Kusini. Mwaka jana, fedha za kanisa hilo zilikuwa angalizo baada ya kutokea kwa madai kuwa takriban randi milioni 110 sawa na ($6.5m; £5.2m) hazijulikani zilipo, kulingana nagazeti la The Sowetan . Jumamosi, polisi waliitwa katika kanisa hilo eneo la Zuurbekom karibu saa tisa mchana saa za eneo. Kulingana na msemaji wa kikosi cha polisi cha taifa, Brigedia Vish Naidoo, kundi la lililoshambulia lilifahamisha kundi lililokuwa ndani ya kanisa kwamba wanakuja kutwaa udhibiti wa jengo la kanisa Alisema watu wanne wamepigwa risasi na kuchomwa moto hadi kufa wakiwa ndani ya gari, huku mlinzi wa jengo hilo ambaye inasemekana alijibu shambulio, pia naye amekufa baada ya kupigwa risasi. Bunduki tano za rashasha, bunduki 16 na bastola 13 pamoja na silaha zingine zimepatikana ndani ya kanisa na kuchukuliwa na maafisa wa polisi kama ushahidi. Idara ya Polisi ya Afrika Kusini imesema miongoni mwa waliokamatwa ni maafisa wa polisi wa idara hiyo, maafisa wa kikosi cha jeshi la Ulinzi, maafisa polisi  wa mji wa Johannesburg pamoja na maafisa wa idara ya huduma ya magereza. Kanisa la International Pentecostal Holiness linasemekana kuwa na waumini karibu milioni tatu Kusini mwa Afrika .	https://www.bbc.com/swahili/habari-53375354
sports	Tetesi za soka Ulaya Jumatatu 15.08.2022	Cristiano Ronaldo alipewa ofa na Manchester United kwa wapinzani wao AC Milan na Inter Milan, lakini klabu zote za Serie A zilikataa nafasi ya kumsajili mshambuliaji huyo wa Ureno mwenye umri wa miaka 37. (Tancredi Palmeri via Sun) Pierre-Emerick Aubameyang anataka kupigania nafasi yake katika klabu ya Barcelona, ​​ambayo imekataa dau la £12m (€14m) kutoka kwa Chelsea kumnunua mshambuliaji huyo wa Gabon mwenye umri wa miaka 33. (Deportivo Mundo via Mirror) Barcelona wanataka ada ya pauni milioni 23 (€28m) kwa Aubameyang, ambaye alijiunga nao kwa uhamisho wa bila malipo mwezi Februari. (Metro via Gerard Romero) Wakati huo huo, meneja Xavi ameiomba Barcelona kumsajili tena mshambuliaji wa Argentina Lionel Messi, 35, kutoka Paris St-Germain.  (Sun) Manchester United imejiunga na orodha ya vilabu vya Premier League, vikiwemo Arsenal na West Ham, vinavyotaka kumsajili kiungo wa kati wa Ecuador Moises Caicedo, 20, kutoka Brighton.  (Mirror) Nottingham Forest wanakaribia kumnunua kiungo wa kati wa Lyon na Ufaransa Houssem Aouar, 24, ambaye hapo awali amekuwa akihusishwa na Arsenal. (Sky Sports Italy via Metro) Forest pia wamewasilisha dau la pauni milioni 17 kwa kiungo wa Eintracht Frankfurt na Uswizi Djibril Sow, 25. (talkSPORT)  Leicester City wako tayari kuruhusu Arsenal kumsaka kiungo wa kati wa Ubelgiji Youri Tielemans, 25, kuondoka bila malipo msimu ujao.  (Times) Everton wametoa ofa kwa mshambuliaji wa Rennes wa Guinea, Serhou Guirassy, ​​26. (Mail) Blackburn inaongoza harakati  za kumsajili beki wa kati wa Uholanzi Sepp van den Berg, 20, kwa mkopo kutoka Liverpool. Mkataba uliopendekezwa unajumuisha kipengele cha adhabu ikiwa beki  huyo hatacheza mechi za kutosha kwa upande wa Ubingwa. (Sun) Nice wameuliza kuhusu beki wa kushoto wa Chelsea wa Brazil Emerson Palmieri, 28(Fabrice Hawkins via Get French Football News) Brighton wako kwenye mazungumzo ya kumsajili beki wa kushoto wa Villarreal Pervis Estupinan, 24. (Mail online) Everton wanaweza kumsajili kiungo wa kati wa Villarreal na Senegal Nicolas Jackson, 21, kwa kuanzisha  kipengele chake cha kuachiliwa kwa pauni milioni 27. (Football Insider) Bournemouth wana nia ya kumsajili beki wa kati wa Ghana Abdul Mumin, 24, kutoka Guimaraes(L'Equipe)	https://www.bbc.com/swahili/articles/ckkypz32d35o
business	Utafiti waonyesha mchezo wa kamari unapopendwa na vijana unaenea kwa kasi	Mchezo wa kamari unaendelea kuenea barani Afrika haswa miongoni mwa mashabiki wa soka. Ni biashara sasa iliyo na thamani ya mabilioni ya dola kwa kampuni zinazoendesha biashara hii, lakini si vile kwa wanaocheza, amebaini mwandishi wa BBC Ferdinand Omondi. Alipotembelea Katika chumba kimoja katikati mwa jiji la Nairobi,  aliwapata vijana kadhaa wakiwa wamesimama wakitizama televisheni kwa umakini, huku wakiwa wameshilia risiti mikononi. Walikuwa   ndani ya chumba cha kucheza kamari,  kwa ajili ya kujaribu bahari yao. Mara  nyingi mchezo wa kamari huchezwa kwa timu za kandanda za bara Ulaya , lakini kwa sasa msimu uko likizoni. Katika televisheni ni michezo ya kandanda bandia iliyotengenezwa kwa kompyuta, ambapo wachezaji wanakuwa ni  vibonzo, lakini bado wanakamari wanacheza kutambua mshindi baina ya timu  mbili bandia. Katika televisheni nyingine kuna  mashindano ya vibonzo vya mbwa , lakini  wachezaji hawajali, wanaendelea kubahatisha, anasema Omondi ambaye alitembelea kituo kimoja cha Kamari jijini Nairobi. Dommie, ni kijana ambaye hana kazi hufika kwenye kituo cha kamli kujaribu bahati yake: ''Sisi kama vijana tunajaribu kutafuta kazi hatuna, tumekuja kupata pesa ya  rahisi hapa, sio eti nanajua nitapata nini, hii ni kubashiri tu'' Ahadi ya kupata ushindi mkubwa ndio kivutio kikubwa Zaidi kwa wachezaji hawa. Utafiti uliofanywa na kampuni ya Geopoll unaonyesha kwa taifa la Kenya ndilo linaloongoza barani afrika kwa wachezaji kamari. Asilimia 75 ya wakenya walio na umri wa chini ya miaka 35 wamewahi kucheza kamari. Tanzania ni  miongoni mwa nchi tano zinazoongoza kwa mujibu wa utafiti huo. Wengi wanacheza kwa urahisi kwa njia ya simu. Mmoja wao ni Justin Sanyo, ambaye anasema kuwa, japo ni mwanasayansi aliye na mshahara wake, hawezi akakosa kutenga kiasi cha mshahara wake kucheza kamari. ''Baadhi yetu wamechukua mchezo wa kamari kama kazi, na kwa wengine ni tabia ya kila siku. Ila tunafahamu kwamba kamari ni biashara, na wenye makampuni wanataka tupoteze fedha ili wapate faida. Kwa hivyo tahadhari ukiwa unacheza, uchague kwa makini sana timu utakazofanya nazo kamari''. Kwa kuwa uwezekano wa kupoteza pesa ni mkubwa kuliko wa kuzipata, kwa wasio na kazi kama Dommie, ni kuhatarisha hela zao  kidogo walizo nazo. Alipoulizwa ikiwa ataweza kuuacha mchezo huo alisema: '' Huu ni mchezo ambao nimejiingiza, lakini usipende mtoto wako ajiingize kwenye mchezo huu, au mtu wako. Mimi nimesoma  niko na vyeti vyangu vimelala nyumbani, wakinipatia kazi mimi nitaacha, lakini sasa nitaachacje mchezo huu wakati ninakuja kubahatisha''. Wachezaji kamari wameufanya mchezo huu kuwa biashara ya thamani ya mabilioni ya dola Afrika na ulimwenguni. Sasa serikali pia zinataka haki zao kwa njia ya kodi. Nchini Kenya makampuni ya kamari hutozwa asilimia 30 ya mapato kama kodi, lakini katika bajeti ya nchi iliyosomwa hivi karibuni, serikali imeongeza kodi nyingine ya asilimia kumi kwa kila hela ilayowekwa kama kamari ama dau. Kumaanisha kuwa mchezaji atatozwa hata kabla hajashinda chochote. Ikiwa hatua hii itawavunja moyo wachezaji au la, ni swala la kusubiriwa.	https://www.bbc.com/swahili/habari-48782508
sports	Tetesi za soka Ulaya Jumanne 10.05.2022: Sterling, Mane, Pogba, Haaland, Oxlade-Chamberlain, Adeyemi	Bayern Munich wanapanga kumsajili mshambuliaji wa Liverpool na Senegal Sadio Mane, 30, huku magwiji hao wa Ujerumani wakiwa tayari wamewasiliana na wakala wa mchezaji huyo. (Sky Germany via Metro) Arsenal wanaangalia uwezekano wa kumsajili mshambuliaji wa  England Raheem Sterling, 27 kama Manchester City itakubali kumuuza mwishoni mwa msimu huu, ambapo mkataba wake utakua umesalia mwaka mmoja. (Telegraph - subscription required) The Gunners pia wameanza mazungumzo na kiungo wake wa Misri, 29 Mohamed Elneny, ambaye mkataba wake wa sasa unamalizika mwishoni mwa msimu. (Athletic - subscription required) Nyota wa Liverpool Alex Oxlade-Chamberlain, 28, anahofu na mustakabali wake Anfield future, ambapo hajaambiwa lolote kuhusu mkataba mpya na hajacheza mchezo wowote tangu Machi 20. Mkataba wa kiungo huyo muingereza unamalizika msimu ujao. (Mail) Kiungo mfaransa Paul Pogba, 29 ambaye mkataba wake na Manchester United unamalizika mwishoni mwa msimu, ameiambia  Manchester City kwamba hana nia ya kujiunga nayo ikielezwa kwamba nyota huyo ataelekea klabu nyingine tofauti. (Athletic, via Mirror) Meneja wa Chelsea Thomas Tuchel anatarajiwa kuelezwa kwamba ataungwa mkono na  wamiliki wapya wa klabu hiyo. (Telegraph - subscription required) Meneja wa Newcastle United  Eddie Howe atasikiliza ofa za wachezaji karibu  10 katika dirisha lijalo la usajili akiwemo nahodha Jamaal Lascelles, 28 huku mlinzi huyo muingereza akikosa namba kwenye kikosi hicho. (Sun) Mlinzi wa Chelsea Jake Clarke-Salter, 24, ianasakwa na Leeds United na PSV Eindhoven baada ya kuonyesha kiwango bora akiwa kwa mkopo na klabu ya Championship Coventry City. Nyota huyo wa zamani wa timu ya taifa ya England chini ya miaka 21 anakaribia kumaliza mkataba wake Stamford Bridge. (Sun) Meneja wa Barcelona Xavi anasema hali yao kifedha inawaondoa katika mbio za kumsajili mshambuliaji wa  Norway Erling Haaland, ambaye anajiandaa kutua Manchester City kutoka Borussia Dortmund. (ESPN) Mshambuliaji wa Red Bull Salzburg na Ujerumani Karim Adeyem, 20, anakaribia kutua Borussia Dortmund baada ya Manchester United kushindwa kunsajili, wakala wake amesema. (Metro) Sunderland inataka kumsajili Jobe Bellingham - mdogo wake na kiungo wa Borussia Dortmund na England Jude - kutoka Birmingham. Kinda hilo la England chini ya miaka 16 alikua kinda mdogo wa pili kuvaa jezi za timu hiyo kwenye ligi, rekodi ikishikiliwa na ndugu yake. (Mail) Birmingham City inakaribia kuuzwa kwa mfanyabiashara muingereza, huku nafaai ya meneja wa klabu, Lee Bowyer, ikiwa mashakani. (Telegraph - subscription required) Middlesbrough wanajiandaa kuwaruhusu makipa wake waingereza Joe Lumley, 27, na Luke Daniels, 34, kuondoka mwishoni mwa msimu, huku wachezaji wote eave during the summer, wakisalia na mwaka mmoja katika mikataba yao. (Football Insider)	https://www.bbc.com/swahili/habari-61389574
sports	Afrika itakuwa mwenyeji wa Michezo ya Jumuiya ya Madola 'siku moja'	"Afrika ina uwezo wa kuandaa Michezo yake ya kwanza kabisa ya Jumuiya ya Madola katika siku zijazo, kulingana na afisa mmoja anayehusika katika kuandaa tukio hilo la kila baada ya miaka minne. Michezo ya mwaka huu -makala ya 22 - itaanza mjini Birmingham, Uingereza, siku ya Alhamisi, lakini awali ilipangwa kufanyika nchini Afrika Kusini. Durban ilitajwa kuwa mwenyeji wa michezo hiyo kwa mwaka 2022 mnamo Septemba 2015 lakini ilibidi ajiuzulu mwezi Machi 2017 kwa sababu ya shida za kifedha. Makamu wa rais wa kanda ya Shirikisho la Michezo ya Jumuiya ya Madola (CGF) Miriam Moyo ana imani kuwa Afrika ina uwezo wa kupiga hatua.\n""Hakika, Afrika itakuwa mwenyeji wa Michezo hii moja ya siku hizi,"" aliiambia BBC Sport Africa. ""Afrika Kusini ilijaribu kuwa mwenyeji lakini mambo hayakwenda sawa. Hiyo ndiyo ishara namba moja ya kuonesha kwamba Afrika ingetaka kuwa mwenyeji ninauhakika siku moja, labda Afrika Kusini inaweza kujitokeza."" Michezo hiyo, ambayo ilifanyika kwa mara ya kwanza nchini Canada mwaka 1930, inashirikisha wanariadha kutoka nchi 72 - wengi wao wakiwa makoloni ya zamani ya Uingereza. Hata hivyo, nchi nne za mwisho kujiunga na Jumuiya ya Madola - Rwanda, Msumbiji, Gabon, na Togo - hazina uhusiano wa kihistoria na Dola ya Uingereza. Mataifa yote wanachama yamesaini vipengele vya maadili ikiwa ni pamoja na demokrasia, usawa wa kijinsia na amani na usalama wa kimataifa. Kama bara lenye mataifa wanachama wa juu zaidi (21), Afrika haijawahi kuandaa michezo hiyo, na  mji mkuu wa Nigeria wa Abuja ulitoa ombi ambalo halikufanikiwa la kuandaa Michezo ya 2014, ambayo ilifanyika Glasgow. Afrika iliwahi kuandaa michuano mikuu, huku Afrika Kusini ikiandaa Raga za wanaume na Kombe la Dunia la Fifa (mpira wa miguu) mnamo 1995 na 2010 mtawalia. Hata hivyo, gharama ya kuandaa Michezo ya Jumuiya ya Madola ni sababu ya wazabuni wanaotarajiwa, huku bajeti ya jumla ya Birmingham 2022 ikitarajiwa kuwa £778m ($935m). Tangu 2002, mji mkuu wa India Delhi ndio mji pekee nje ya Uingereza au Australia kuwakaribisha wanariadha kutoka Jumuiya ya Madola, huku tukio la 2026 likiwekwa kwa jimbo la Australia la Victoria. Moyo, rais wa zamani wa Kamati ya Kitaifa ya Olimpiki ya Zambia, alisema ni nchi chache tu za Afŕika ndizo zenye vifaa vya kuandaa Michezo hiyo - ambayo itashirikisha michezo 26 tofauti mjini Birmingham. ""Gharama zitakuwepo kila wakati. Hayo ni mambo ambayo yanajadiliwa na Shirikisho la Michezo ya Jumuiya ya Madola, tunaweza kufanya nini kupunguza gharama,"" aliongeza. ""Kama; Afrika itawasilisha nini, tunaweza kutoa nini, nini kifanyike kwetu kuandaa michezo hii? Na nina uhakika, Afrika bila shaka itaikubali. ""CGF inaangalia maeneo haya yote kwa sababu, kama vyombo vingine vyote, tunatafuta kupunguza baadhi ya maeneo ambayo yanafanya michezo kuwa ghali. Unajua, kama kujenga vijiji (vya wanariadha) na mambo yote. Kuna mambo tunaweza kutumia kupunguza gharama hii na kuweza kuandaa Michezo."" Moyo, ambaye yuko katika bodi ya utendaji ya CGF, anapendekeza kuwa nchi mbili za Afrika zinaweza kuwasilisha zabuni ya pamoja ya kuandaa hafla hiyo katika siku zijazo. ""Kumekuwa na mijadala mingi ya uandaaji pamoja barani Afrika, ili mzigo usiwe tu kwa nchi moja kufanya matukio yote au taaluma, lakini kushiriki,"" alisema. ""Hili limejitokeza mara kadhaa kwenye mkutano wetu wa kanda, na ni jambo ambalo tunaliangalia kwa umakini. Na najua kwamba, kuzungumza kutoka kwa maoni ya bodi ya CGF, ni jambo ambalo hakika watalihimiza, na hii inaweza kusaidia Afrika kuingia kwenye meli. ""Nchi kama Nigeria na Botswana zina shauku kubwa ya kuandaa Michezo hii. Ziko tayari lakini kwa kuwa mwenyeji wa pamoja, ni bora kuwa na nchi karibu ambapo serikali zinaweza kukubaliana na kuendesha Michezo hii kwa wakati mmoja."" Afrika itakuwa ikituma timu kutoka mataifa 19 kwenda Birmingham, na bondia wa zamani wa Botswana Lechedzani Luza, mshindi wa medali ya fedha katika Michezo ya 2002 mjini Manchester, anaamini kuwa michezo hiyo inatoa jukwaa la ushindani kwa wanariadha wa bara hilo. ""Michezo ya Jumuiya ya Madola ni muhimu sana kwa wanariadha wa Afrika kwa maana hiyo ni fursa kwao kuonyesha vipaji vyao katika michezo tofauti,"" aliambia BBC Sport Africa. ""Labda Jumuiya ya Madola (Michezo) haina umuhimu sana, lakini najua nchi nyingi zinazotumia Jumuiya ya Madola kama kigezo cha Olimpiki, wanajua wakifanya vizuri katika michezo hii, bila shaka katika miaka miwili ijayo, watafanya vizuri sana. ""Kila mtu anataka kupata medali hiyo, ili kumaliza jukwaa. Kwa sababu inaweza kuwa wakati mzuri wa kazi, kupata medali katika Michezo ya Jumuiya ya Madola. ""Kila mtu anatazamia Michezo - msisimko na yote ambayo hujenga, na baada ya Covid kila mtu ana njaa ya mafanikio."" Aliyekuwa kocha mkuu wa Chama cha Ndondi cha Botswana (BOBA), Luza, kama Moyo, pia anatumai michezo hiyo hatimaye itaandaliwa barani Afrika. ""Tulifikiri kwamba Durban, Afrika Kusini, ingefaulu,"" aliongeza. ""Ni ndoto kwa kila mwanariadha kuwa na Michezo ya Jumuiya ya Madola kuja karibu na nyumbani, ambapo watu wako wanaweza kuja kukutazama na kuona kile unachofanya kila wakati kwenye michezo hii mikubwa. ""Kwa hivyo, siku moja, ninaamini katika maisha yetu, Mungu akiruhusu, tutaona Michezo hii barani Afrika. Na tutafurahi sana."""	https://www.bbc.com/swahili/articles/cpdxyzjpkg4o
business	Jinsi kampuni ya kusafisha dhahabu ilivyotumika kwenye vitendo vya kutakatisha fedha	"Kiwanda cha kusafishia dhahabu ambacho kilitumiwa na wahalifu kutakatisha pesa za dawa za kulevya kimeruhusiwa kuuza dhahabu kwenye soko ulimwenguni inayotumiwa kutengeneza simu mahiri na magari. Wapelelezi wa kimataifa wamehitimisha kuwa kampuni ya kibiashara Kaloti ilikuwa ikinunua dhahabu kutoka kwenye mitandao ya wahalifu. Hazina  ya nchini Marekani ilitakiwa na wasimamizi wa sheria miaka sita iliyopita kuitahadharisha dunia kuwa ""ni kampuni inayojihusisha na utakatishaji fedha''. Lakini onyo hilo halikutolewa. Matokeo yake, Kaloti iliendelea kuuza tani za dhahabu kwa makampuni katika mfumo wa usambazaji wa Apple,General Motors na Amazon, ambazo hutumia metali hiyo ya thamani kwenye vifaa. Hii imeweka makampuni na mamilioni ya watumiaji katika hatari ya kufadhili bila kujua shughuli za uhalifu. Wawakilishi wa Kaloti ""walikanusha vikali""  kuhusika katika uhalifu wowote au utovu wa nidhamu. Nyaraka za siri zilizoonekana na Jumuiya ya Kimataifa ya Wanahabari wa Upelelezi (ICIJ) na BBC zinaonesha Hazina ya Marekani ilihimizwa na wachunguzi mnamo 2014 kutoa onyo hilo baada ya uchunguzi wa miaka mitatu. Iliyopewa jina la ""Honey Badger"" na ikiongozwa na taasisi ya kupambana na  Dawa za Kulevya (DEA), uchunguzi ulihitimisha kuwa Kaloti ilihusika katika mpango wa kusafirisha au kuhamisha ""kiasi kikubwa cha thamani haramu kupitia utumiaji wa dhahabu kama bidhaa"". Chini ya mpango ulioelezewa katika hati hizo, wahalifu popote ulimwenguni wangeweza kutumia pesa za dawa za kulevya au pesa nyingine zilizopatikana kinyume cha sheria kununua dhahabu chakavu kama vile vito na kuvipeleka kwa Kaloti. Kwa kubadilishana na dhahabu, kulingana na wachunguzi, Kaloti angeweza kutoa pesa nyingi au kuzituma kwao. Mnamo mwaka 2014, DEA ilipendekeza kwamba Hazina ya Marekani inapaswa kumtamka Kaloti hadharani "" kuwa tishio la kwanza katika vitendo vya utakatishaji'' chini ya sheria ya nchi hiyo ambayo, ingefanya mabenki mbalimbali duniani kuona kuwa ni hatari kufanya na watu hao biashara, na kuliondoa kundi hilo kwenye mifumo ya kifedha ya dunia. Lakini Hazina ya Marekani haikuchukua hatua dhidi ya Kaloti. Maafisa wa zamani walisema iliondoa uamuzi juu ya pendekezo hilo, likiwa na wasiwasi juu ya majibu ya Falme za Kiarabu, mshirika muhimu wa kidiplomasia, ambapo Kaloti alikuwa akiishi. UAE iliposhindwa kuchukua hatua kwa hiari yake, uchunguzi ulifutwa. Kaloti haikuwa na nafasi ya kuona au kupinga ushahidi wowote kwani hawakuulizwa na wachunguzi na kunaweza kuwa na sababu ambazo hazijafahamika kuhalalisha kwanini ripoti hiyo haikuchukuliwa hatua. Majaribio ya kupata ufafanuzi kutoka hazina ya Marekani hayakufanikiwa kupata jibu. Uchunguzi, ambao serikali ya Marekani haijawahi kuweka hadharani, uliungwa mkono na mfululizo wa ripoti kuhusu vitendo vinavyoshukiwa kutoka kwa benki kote ulimwenguni zinazoshughulikia pesa za Kaloti. Wakopeshaji pamoja na Benki ya Deutsche na Barclays waliwasilisha ripoti 34 tofauti juu ya Kaloti kwa Mtandao wa kupambana na Uhalifu wa Fedha wa hazina ya Marekani (FinCEN), ikionesha shuku kwa maelfu ya shughuli za kibenki tangu mwaka 2007 hadi 2015 jumla ya $ 9.3bn (£ 7.26bn). Mnamo mwaka wa 2017 genge la utakatishaji fedha lilihukumiwa nchini Ufaransa kwa utakatishaji wa fedha iliyotokana na uuzaji wa dawa za kulevya kote Ulaya pamoja na Uingereza. Oktoba mwaka BBC Panorama ilibainisha kuwa kampuni inayodhibitiwa na genge, Renade International, ilikuwa imeuza $ 146m (pauni milioni 114) ya dhahabu kwa Kaloti mnamo 2012 pekee - sehemu ya $ 5.2bn ya ununuzi wa dhahabu ililipwa kwa pesa taslimu.  Kaloti imekana vikali kuhusika na vitendo hivyo na kusema kuwa hakuwahi kushutumiwa au kuwasiliana na mamlaka ya Marekani kuhusu uhalifu huo. Kampuni hiyo imesema inafanya kazi kwa uadilifu mkubwa kwa wateja wake na wasambazaji. Wanasheria wa kampuni wamesema kuwa kampuni hiyo imekuwa ikipata hati safi kwa ukaguzi kila mwaka ikiwa imezingatia viwango vinavyohitajika kwa mujibu wa sheria. Hofu ya mfumo wa usambazaji Kikosi kazi kinachoongozwa na DEA kinachoichunguza Kaloti kiliwasilisha ripoti ya uchunguzi wao na kupendekeza kuwa uteuzi wa wizi wa pesa msingi mnamo Agosti 2014. Lakini baada ya jina hilo kutimia, dhahabu iliyouzwa na Kaloti imeendelea kuishia katika minyororo mikubwa ya usambazaji. Orodha ya Apple ya wauzaji waliokubaliwa ni pamoja na vyombo ambavyo vimenunua tani za dhahabu kutoka Kaloti, pamoja na Valcambi, mojawapo ya wasafishaji dhahabu kubwa zaidi ulimwenguni, iliyoko nchini Uswizi. Simu zote za kisasa za kisasa zilizoundwa kwa vifaa vyenye dhahabu, ambayo ni chuma chenye nguvu sana. Mwaka huu shirika la kupambana na ufisadi Global Witness liliripoti kuwa mnamo 2018 na 2019, Valcambi ilinunua hadi tani 20 za dhahabu moja kwa moja kutoka Kaloti na tani zingine 60 kutoka kwa shirika jingine linalohusiana nalo. Ripoti zaidi ya Mradi wa Tech Transparency  iliorodhesha wasafishaji wengine wawili wa Uswizi ambao walinunua dhahabu kutoka Kaloti na pia walikuwa kwenye orodha ya wauzaji wa Apple. Valcambi ilisema haitathibitisha au kukataa kununua dhahabu kutoka Kaloti. Kampuni hiyo ilisema inanunua dhahabu tu kutoka kwa wasambazaji wake ""ambapo kampuni inaweza kuhakikisha kikamilifu utambulisho wa asili ya dhahabu"". Katika taarifa, Apple ilisema imejitolea kutafuta kwa uangalifu bidhaa zake: ""Ikiwa anayesafisha hawezi au hataki kufikia viwango vyetu, ataondolewa kwenye ugavi wetu. Tangu 2015, tumeacha kufanya kazi na wasafishaji 63 wa dhahabu kwa sababu hii. ""Mapitio kadhaa ya kina na huru yamefanywa tangu 2015, na hakuna ushahidi kwamba dhahabu yoyote kutoka Kaloti inaingia kwenye bidhaa za Apple.""  Kaloti imeorodheshwa katika orodha ya ugavi kwa General Motors na Amazon, kulingana na data iliyowasilishwa kwa Tume ya Usalama na Kubadilishana fedha, mdhibiti wa nchini Marekani. General Motors, ambayo hutumia dhahabu kwenye vipuri vya gari kama vile catalytic converters, ilisema inachukua jukumu la kuhakikisha kuwa bidhaa zinazotumiwa katika utengenezaji wake na hazijafanya biashara na Kaloti moja kwa moja. Amazon ilisema ""inahakikisha kuwa bidhaa na huduma tunazotoa zinatengenezwa kwa njia inayoheshimu haki za binadamu na mazingira. ""Tunatarajia wauzaji kusaidia juhudi zetu za kutambua asili ya madini yaliyotengwa yanayotumiwa katika bidhaa zetu."" Wachunguzi ambao walikuwa wamefanya kazi kwa miaka kufunua utapeli wa pesa unaohusishwa na Kaloti wameeleza kuwa ""wamefadhaika sana"" na jinsi hazina ya Marekani ilivyoshughulikia suala hilo."	https://www.bbc.com/swahili/habari-54250328
politics	Mwanaume aliyekamatwa kwa kukisia nywila ya rais Trump	"Waendesha mashtaka wa Uholanzi wameridhia madai ya mdukuzi aliyefanikiwa kukisia nywila ya akaunti ya  Twitter ya rais Donald Trump ambayo ni - ""maga2020!"" Lakini hawatamuadhibu Victor Gevers, ambaye alikuwa akifuata maadili. Bwana Gevers alionesha kile alishirikisha picha ya akaunti ya Trump tarehe 22 Oktoba, wakati wa hatua za mwisho za uchaguzi wa urais wa Marekani. Lakini wakati huu, Ikulu ya Marekani ilikanusha kuwa walidukuliwa na  Twitter ilisema kuwa hawana ushaidi kuhusu hilo. Msemaji wa Twitter alisema: ""Hatuna ushaidi wowote kuhusu madai hayo , pamoja na nakala iliyochapishwa Uholanzi hii leo . Tuna ulinzi  kwa kiwango cha juu kwa makundi ya watu wenye wadhifa wa juu , akaunti za uchaguzi pamoja na serikali."" White House haijajibu lolote. Bwana Gevers alisema kuwa alifurahia kile alichoweza kufanya. ""Hili sio suala la kazi yangu tu lakini kwa waaojitoa wote katika intaneti,"" alisema. Mtafiti mzuri wa masuala ya mtandao amekuwa akifuatilia kwa karibu wagombea wa urais wa Marekani , Oktoba 16 aliweza kukisia nywila ya  rais Trump. Polisi Uholanzi wanasema: Mdukuzi alitoa taarifa mwenyewe. Walituma walichokipata katika mamlaka ya Marekani. Bwana Gevers alidai kuwa na ushaidi wa zaidi. Mbinu alizotumia, angeweza kuona taarifa zote za rais zikiwemo: Akaunti ya rais ambayo ina wafuasi 89 sasa iko sawa."	https://www.bbc.com/swahili/habari-55346670
religion	Machafuko Iran: Wanawake wachoma hijabu kwenye maandamano ya kupinga sheria za hijabu	"Wanawake wamekuwa mstari wa mbele katika maandamano yanayoongezeka nchini Iran yaliyochochewa na kifo cha mwanamke aliyewekwa kizuizini  kwa kuvunja sheria za hijab. Umati wa watu ulishangilia wakati wanawake walipokuwa wakichoma hijab zao kwenye moto mkali huko Sari Jumanne, siku ya tano mfululizo ya machafuko. Wanaharakati walisema mwanamke mmoja alikuwa miongoni mwa waandamanaji watatu waliopigwa risasi na kuuawa na vikosi vya usalama huko Urmia, Piranshahr na Kermanshah. Mamlaka ilishutumu waandamanaji kwa kuwaua raia wawili huko Kermanshah pamoja na msaidizi wa polisi huko Shiraz. Takriban watu saba sasa wameripotiwa kuuawa tangu maandamano ya kupinga sheria za hijabu na polisi wa maadili kuzuka baada ya kifo cha Mahsa Amini. Mwanamke huyo wa Kikurdi mwenye umri wa miaka 22 kutoka mji wa kaskazini-magharibi wa Saqez alifariki hospitalini siku ya Ijumaa, baada ya kukaa siku tatu bila fahamu. Alikuwa na kaka yake mjini Tehran wakati alipokamatwa na polisi wa maadili, ambao walimshtumu kwa kuvunja sheria inayowataka wanawake kufunika nywele zao na hijabu, au kilemba, na mikono na miguu yao na nguo zisizo bana. Alikosa fahamu na kuzimia akiwa kwenye kituo cha polisi. Kulikuwa na ripoti kwamba polisi walimpiga Bi Amini kichwani kwa fimbo na kugonga kichwa chake kwenye moja ya magari yao, Kaimu Kamishna Mkuu wa Haki za Kibinadamu wa Umoja wa Mataifa Nada al-Nashif alisema. Polisi wamekanusha kuwa walimtenda vibaya na kusema alipatwa na tatzio la  ""moyo ghafla"". Lakini familia yake imesema alikuwa mzima na mwenye afya. Kifo cha kusikitisha cha Mahsa Amini na madai ya kuteswa na kutendewa vibaya lazima vichunguzwe mara moja, bila upendeleo na ipasavyo na mamlaka huru yenye uwezo, ambayo itahakikisha, haswa, kwamba familia yake inapata haki na ukweli,"" Bi Nashif alisema. Alibainisha kuwa Umoja wa Mataifa ulipokea ""video nyingi, na zilizothibitishwa, za unyanyasaji wa wanawake"" huku polisi wa maadili wakiongeza doria zao za mitaani katika miezi ya hivi karibuni ili kukabiliana na wale wanaodhaniwa kuwa wamevaa ""hijab"" isivyo sahihi. ""Mamlaka lazima zikome kuwalenga, kuwanyanyasa na kuwaweka kizuizini wanawake ambao hawazingatii sheria za hijabu,"" aliongeza, akitaka zifutiliwe mbali. Msaada kwa Kiongozi Mkuu wa Iran Ayatollah Ali Khamenei alitembelea familia ya Bi Amini siku ya Jumatatu na kuwaambia kwamba ""taasisi zote zitachukua hatua kutetea haki ambazo zilikiukwa"", vyombo vya habari vya serikali viliripoti. Mbunge Mwandamizi Jalal Rashidi Koochi alikosoa hadharani polisi wa maadili, akisema jeshi hilo lilifanya ""kosa"" kwani limeleta ""hasara na uharibifu"" kwa Iran. Kufuatia Mapinduzi ya Kiislamu ya 1979, mamlaka nchini Iran ziliweka sheria ya lazima ya mavazi inayowataka wanawake wote kuvaa hijabu na mavazi yasiyobana ambayo yanaficha sura zao hadharani.\n\nPolisi wa maadili - wanaojulikana rasmi kama ""Gasht-e Ershad""wamepewa jukumu, miongoni mwa mambo mengine, kuhakikisha wanawake wanakubaliana na tafsiri ya mamlaka ya mavazi ""sahihi"". Maafisa wana uwezo wa kuwazuia wanawake na kutathmini ikiwa wanaonyesha sehemu kubwa ya nywele, kama suruali na koti zao ni fupi sana au zinafaa au wamejipodoa sana. Adhabu kwa kukiuka sheria ni pamoja na faini, jela au kuchapwa viboko. Mnamo mwaka wa 2014, wanawake wa Irani walianza kutuma  picha na video zao wenyewe wakipuuza sheria za hijab hadharani kama sehemu ya kampeni ya maandamano ya mtandaoni inayoitwa ""Uhuru Wangu wa siri"". Tangu wakati huo, imehamasisha harakati zingine, ikiwa ni pamoja na ""White Wednesdays""(Jumatano nyeupe)"" na Mapinduzi ya Wasichana ""Girls of Revolution Street"" Bi Nashif pia alionyesha kusikitishwa na ""matumizi ya nguvu yasiyo ya lazima au ya kupita kiasi"" dhidi ya maelfu ya watu ambao wameshiriki maandamano tangu Mahsa Amini kufariki. Hengaw, shirika lenye makao yake makuu nchini Norway ambalo linafuatilia haki za binadamu katika maeneo yenye Wakurdi wengi nchini Iran, limesema mvulana wa miaka 16 na kijana wa miaka 23 waliuawa wakati vikosi vya usalama vilipofyatua risasi dhidi ya waandamanaji Jumanne usiku huko Piranshahr na Urmia. , ambazo zote ziko katika mkoa wa Azabajani Magharibi. Shirika hilo pia liliripoti kuwa vikosi vya usalama vilimpiga risasi mwanamke mmoja kwenye maandamano katika jimbo jirani la Kermanshah. Kulingana na Hengaw, waandamanaji watatu wanaume waliuawa na vikosi vya usalama katika jimbo la Kurdistan siku ya Jumatatu, mmoja huko Saqez, mji alikotoka Bi Amini, na wengine wawili katika miji ya Divandarreh na Dehgolan. Mwanamume mwingine aliyepigwa risasi huko Divandarreh siku hiyo alifariki kwa majeraha aliyopata Jumatano. Hakuna uthibitisho wa vifo hivyo kutoka kwa mamlaka, lakini mwendesha mashtaka katika mji wa Kermanshah aliliambia shirika la habari la Tasnim kwamba watu wawili waliuawa na ""watu wanaopinga mapinduzi"" siku ya Jumanne. Shirika la habari la serikali la Irna wakati huo huo lilisema msaidizi wa polisi alifariki kutokana na majeraha aliyoyapata katika makabiliano makali na waandamanaji katika mji wa kusini wa Shiraz siku ya Jumanne. Mjini Tehran, video zilizowekwa mtandaoni zilionyesha wanawake wakivua hijabu zao na kupiga kelele ""kifo kwa dikteta"" - wimbo ambao mara nyingi hutumika kumuelezea Kiongozi Mkuu. Wengine walipiga kelele ""haki, uhuru, hakuna hijabu ya lazima."" Mwanamke aliyeshiriki maandamano siku ya Jumatatu katika mji wa kaskazini wa Rasht alituma picha za BBC za kile alichosema ni michubuko aliyopata kutokana na kupigwa na polisi wa kutuliza ghasia kwa fimbo na mabomba. ""[Polisi] waliendelea kurusha mabomu ya machozi. Macho yetu yalikuwa yanawaka,"" alisema. ""Tulikuwa tunakimbia, [lakini] walinibana na kunipiga. Walikuwa wakiniita kahaba na kusema nilikuwa nje mitaani kujiuza. Mwanamke mwingine ambaye aliandamana katika mji wa kati wa Isfahan alimwambia mwandishi wa BBC Ali Hamedani: ""Tulipokuwa tukipeperusha hijabu zetu angani nilipatwa na hisia sana kuzungukwa na kulindwa na wanaume wengine. Ninahisi furaha kuona umoja huu. Natumai dunia inatuunga mkono."" Gavana wa Tehran Mohsen Mansouri alitweet Jumanne kwamba maandamano ""yalipangwa kikamilifu na ajenda ya kuleta machafuko"", huku TV ya serikali ikidai kwamba kifo cha Bi Amini kilikuwa kikitumiwa kama ""kisingizio"" na Wakurdi wanaojitenga na wakosoaji wa uanzishwaji huo."	https://www.bbc.com/swahili/articles/c3gm9g1le4no
sports	Hivi ndivyo w﻿aarabu wanavyoliteka  soka la dunia	"N﻿a Yusuph Mazimu, BBC Swahili Fainali za 22 za kombe la dunia la soka zinatarajiwa kuanza wiki chache zijazo nchini Qatar. Zitachezwa kuanzia Novemba 20 hadi Disemba 18 , zikishirikisha timu 32 zitakazocheza jumla ya mechi 64. Ingawa katika bara la Asia hizi ni fainali za pili kuchezwa huko baada ya ile ya mwaka 2022 iliyochezwa Japan na Korea Kusini, kwa upande wa nchi za kiarabu hii ni mara ya kwanza kuchezwa kwenye ardhi ya waarabu, tangu kuanzishwa kwake miaka 92 iliyopita. W﻿adadisi wa mambo wanakadiria kwamba katika kipindi cha miongo miwili ijayo, soka la uarabuni litakuwa na hadhi inayokaribia na soka la Amerika Kusini na Amerika Kaskazini na yenye hadhi inayokaribia soka la Ulaya. Kombe la dunia la mwaka huu ni sehemu tu ya jitihada za wazi zinazooonekana, lakini tayari waarabu wameshaanza kufanya uwekezaji mkubwa kwenye ligi karibu zote kubwa duniani katika miongo mwili iliyopita. Waarabu kwa sasa wanatajwa kama wawekezaji wakubwa na wasio na mashaka kwenye soka duniani. Klabu kama Paris Saint-Germain (PSG), iliyokuwa inamilikiwa awali na mbunifu wa mavazi wa Ufaransa, Daniel Hechter, kwa sasa inamilikiwa na Qatar Sports Investments. Hawa ndo wababe wa League 1 na soka la Ufaransa. Mansour bin Zayed bin Sultan Al Nahyan,  anamiliki klabu ya manchester City lakini y﻿uko pia katika ligi ya Australia akimilia Melbourne City FC, kule Marekani anamilikia Newyork City Fc, India anamilikia Mumbai FC na nyingine kadhaa. Newcastle United inamilikiwa na waarabu wa Saudi Arabia kupitia mfuko wake wa ""Public Investment Fund (PIF) waliyoinunua kwa thamani ya £300m mwishoni mwa mwaka jana na kuhitimisha miaka 14 ya umiliki wa Mike Ashley. V﻿ilabu vingine kama Aston Villa kinamilikiwa na Mwarabu wa Misri Nassef Sawiris, Sheffield United mmiliki wake ni kutoka Saudi Arabia (Abdullah bin Mosaad bin Abdulaziz al-Saud), Farhad Moshiri anaimiliki Everton ya EPL, ana asili ya Irani mwenye uraia wa Uingereza na Sheikh Abdullah bin Nasser bin Abdullah Al Ahmed Al Thani mfanyabiashara wa Qatari anamiliki Malaga ya Hispania. Hii ni mifano michache ya utawala wa taratibnu unaoletwa na waarabu katika ligi za Ulaya. Kinachowasumbua kuwa wababe leo ni fedha, sasa kumekuwa na vilabu vingi vyenye wamiliki wenye fedha, wengi wao ni waarabu walioamua kununua vilabu na kuvimiliki. S﻿oka ni utaalamu na uzoefu. Ni kujifunza na kutenda. Hakuna namna ya mkarto kufikia mafanikio. Waarabu wameingia kwenye ligi za Ulaya kuwekeza kwa malengo ya kibiashara. mafanikio lakini pia kujifunza. Kila ligi na kila bara wamewekeza fedha za kutosha na kuongeza ushawishi wao kwenye soka la dunia. PSG kwa sasa inashika nafasi ya 6 duniani kwa klabu inayoingiza mapato mengi, karibu €556m kwa mwaka kwa mujibu wa Deloitte. Tangu waarabu waichukue imekuwa na nguvu, ushwwishi na mafanikio. Na imekuwa ikisajili wachezaji wenye majina makubwa kama Zlatan Ibrahimović, Neymar, Kylian Mbappé na Lionel Messi na kutwa ataji. Katika Ligi ya England (EPL), Mansour bin Zayed bin Sultan Al Nahyan, mwarabu wa UAE kupitia City Football Group ameitawala ligi hiyo. Klabu yake ya Manchester City, imekuwa ikifanya vizuri kuliko klabu kama Arsenal ama Nottigham Forest ambazo zilikuwa moto wa kuotea mbali wakati wa utawala wao kwenye soka la England miongo miwili iliyopita. Leo Newcastle United ya England ni moja ya vilabu vinavyoanza kutishia katika ligi kuu ya EPL. 'Safari ni hatua' anasema Salim Amin, mchambuzi wa soka, anayeishi Ujerumani. '﻿Hatua yao ya kwanza ni kusoma wanachokifanya Ulaya, kujifunza na kufanya, uzoefu wanaoupata ni mkubwa na kwa sababu wanapesa, watakuja kuwa tishio sana ndani ya miaka 20 ijayo'. Kinachosemwa na Amin ni hartua yao ya sasa ya kupata uzoefu wa kuendesha klabu kubwa katika ligi kubwa, uzoefu ambao unaambukizwa kwenye vilabu na ligi za nyumbani kwao. K﻿wa mfano Mansour bin Zayed bin Sultan Al Nahyan,  anayemiliki klabu ya manchester City, uzoefu wa klabu hii anaupeleka kwenye vilabu vyote vilivyo chini yake. Hivyo nchi yake kuwa mnufaika pia. H﻿ata wamiliki wa Newcastle United na uzoefu wao utaanza kuambukizwa nchini Saudi Arabia. Mohammed bin Salman, mwenyekiti wa PIF, ambao ni wamiliki wapya wa Newcastle United ni kutoka familia ya kifalme na watawala wa taifa hilo. Wana uswahiba na vilabu vingi vya soka nchini humo. J﻿uenda isiwe na matokeo ya haraka, lakini kwa matokeo ya muda mfupi, kama wataendelea hivi. Waarabu wanaweza kuwa na dunia yao ya soka muda si mrefu sana."	https://www.bbc.com/swahili/articles/cgxvl2dwv32o
sports	Richard Pollard: Mfahamu mtu wa kwanza kuchambua soka kwa teknolojia ya kompyuta	"Siku moja nzuri mnamo Machi 1986, Richard Pollard alifika Fiji kufundisha katika Chuo Kikuu cha Pasifiki Kusini. Siku moja aliona katika sanduku lake la barua kifurushi kilichotumwa kwake kwa barua ya ndege kikigongwa muhuri wa posta wa Watford nchini Uingereza. Ndani ya kifurushi hicho kulikuwa na mkanda wa video wa VHS na barua. Kanda hiyo ilikuwa na video za michezo ya Watford dhidi ya Chelsea katika daraja la kwanza na Crow Alexandra katika Kombe la Maziwa. Barua iliyokuwa kwenye kifurushi hicho pia ilitoka kwa bosi wa Watford Graham Taylor, ambapo alimwomba Pollard kwa heshima amrudishie kanda hiyo baada ya kuichambua. Kwa hakika, uchanganuzi wa mechi za klabu ya kiwango cha juu cha Uingereza ulifanyika katika miaka ya 1980. Kwa kujiamini, mkanda uliorekodiwa tu wa mchezo ulitumwa kwa barua ya ndege, uchambuzi ulifanyika kwa mikono kwenye pazia za mechi, na ilirudishwa baada ya miezi kumi na mbili. Kufikia katikati ya miaka ya 1980, Pollard alikuwa amevutiwa na data na uchambuzi wa soka kwa zaidi ya miongo miwili. Kama wachambuzi wengine wachanga katika miaka ya 1960, alisoma kazi zilizochapishwa za Charles Rip (1904-2002), ambaye anachukuliwa na wengine kuwa mungu wa uchambuzi wa kisasa wa soka. Rip alikuwa mchambuzi wa data wa soka wa kwanza kufanya kazi moja kwa moja na klabu ya soka ya kitaaluma. Alianza kazi yake na Brentford mnamo 1951 na akapata mafanikio makubwa na Wolves baadaye muongo huo. Pollard alikuwa alimhamasisha Rip, na kama wengine wengi, alimtembelea Rip mara kwa mara nyumbani kwake huko Plymouth. Nyumba ambayo ilikuwa kimbilio la wachambuzi wa data ya soka, ambao walitumia muda mrefu mchana wakinywa chai na sandwichi na kujadili soka. Kufikia katikati ya miaka ya 1960, Rip alikuwa amekusanya data kutoka kwa mamia ya watu. Maelezo ya mienendo ya wachezaji wakati wa kupiga pasi, kufunga, au wakati timu iliweza kushinda licha ya kutokuwa na umiliki. Katika ofisi yake kulikuwa na rundo la maandishi yaliyoandikwa kwa mkono, mifumo iliyochapwa kwenye mbao kubwa zenye michoro. Rip alikuwa na mbinu ya kipekee iliyomruhusu kukusanya data ya mechi haraka iwezekanavyo. Lakini shida ilikuwa kwamba alilazimika kufanya kila kitu kwa mikono. Kwa mfano, ilimbidi kufanya kazi kwa saa 80 ili kutengeneza mchoro wa nakala zake za mchezo, kama vile fainali ya Kombe la Dunia ya 1958. Lakini Pollard aliweza kufanya kazi haraka sana. ""Wakati mapinduzi ya kompyuta yalianza, nilisoma sayansi ya kompyuta. Moja ya kozi ilikuwa kompyuta ya takwimu, na hivi karibuni niligundua kuwa data ya rip ilikuwa aina ya uchambuzi wa multivariate ambayo inaweza kuwa ""Alifanya hivyo kwa urahisi kwenye kompyuta."" Kompyuta inayohusika ilikuwa na atlasi ya jina moja. Kompyuta hiyo, ambayo sasa iko katika Jumba la Makumbusho la Sayansi huko Kensington, London, ilitumiwa na Chuo Kikuu cha London huko Bloomsbury kuanzia 1964 hadi 1972. Kompyuta ambayo wanafunzi hawakuweza kuitumia. Ili kutumia kompyuta ya Atlas, watumiaji walilazimika kupiga safu ya kadi na kuzikabidhi ili zikubalike. Kisha walirudi saa 24 baadaye kupokea uchapishaji wa matokeo yao. Hivi ndivyo Pollard alifanya mnamo Februari 1969, na kuwa mtu wa kwanza kuchambua mechi ya mpira wa miguu kwa kutumia kompyuta. ""Rip alinitumia muhtasari wa data ya utendaji kwa michezo 100. Kulikuwa na vigezo 68 tofauti vya utendaji kwa kila timu katika kila mchezo, kwa jumla ya pointi 13,600 za data,"" anasema Pollard. ""Katika uchambuzi huu, kwanza nilifanya muhtasari wa mgawanyo wa maadili ya kila moja ya vigezo hivi 68, ikiwa ni pamoja na wastani, kupotoka kwa kiwango, n.k., kisha nililazimika kuamua ni maadili gani kati ya timu zinazoshinda na zilizoshindwa."" Matokeo ya awali hayakuwa ya kuvutia, lakini Rip iliendelea kukusanya data zaidi. Katika jitihada za kujifunza zaidi, Pollard alisafiri hadi Chuo Kikuu cha Belo Horizonte nchini Brazili kwa miaka miwili. Aliporudi Uingereza mwaka wa 1975, alinunua nyumba, ambayo ilitokea kuwa karibu na nyumbani kwa kocha maarufu wa soka Graham Taylor, na hivyo kazi yake ilianza rasmi. Pollard aligundua kuwa Taylor na Rip wote walivutiwa na mtindo wa kukera. Kwa hivyo aliwatambulisha wao kwa wao na kuchukua jukumu la kuchambua michezo ya msimu wa 1980-81, msimu ambao Watford ilimaliza katika nafasi ya tisa katika ligi ya daraja la pili. ""Mchezo wa pili niliorekodi ulikuwa ni mchezo ambao Watford waliifunga Southampton katika Kombe la Ligi,"" alisema Pollard. ""Southampton walikuwa Ligi Daraja la Kwanza na walishinda mchezo wa kwanza 4-0. Lakini Watford walishinda mchezo wa marudiano 1-7 na katika raundi iliyofuata, Nottingham Forest waliwashinda mabingwa hao wa Ulaya 1-4."" Kwa ushirikiano na Rip, Pollard alisimamia anuwai ya vigezo, kutoka kwa mikwaju hadi kona na kuotea. Moja ya vigezo muhimu ilikuwa ""Reacher"". Reacher hutaja idadi ya mara ambazo timu inafanikiwa kupitisha mpira hadi theluthi moja ya shambulio. Kigezo kingine kilikuwa ""tuli"" au idadi ya mikwaju, kona au mikwaju ya adhabu kuelekea theluthi moja ya mashambulizi. ""Kurudisha umiliki"" pia ilionesha ni mara ngapi timu iliweza kushinda mpira katika shambulio la tatu kwa kushinikiza. Vipimo na takwimu hizi zote ni za msingi kwa kanuni za uchambuzi wa kisasa na kushinda mechi za kandanda, na Pollard alianza kuzichambua miaka arobaini iliyopita. Muda mfupi baadaye, Pollard aliondoka kwenda Fiji kufundisha katika chuo kikuu. Ambapo aliendelea kuchambua soka katika muda wake wa ziada, akiripoti takwimu za mechi kwa redio ya ndani na kuandika safu kwenye gazeti la Fiji Sun. ""Katika fainali ya Kombe la Fiji mwaka 1985, kwa muhtasari nilioutoa kati ya vipindi viwili, nilisema timu hizo mbili zilikuwa sawa kwa mikwaju na 'Reacher' na pengine mikwaju ya penalti ndiyo itakayoamua mshindi wa mchezo huo."" Adhabu zilitolewa. Timu hizo mbili zilikuwa 12-12, ambazo zilitangazwa sare."" Kibali cha kufanya kazi cha Pollard katika chuo kikuu hakikumruhusu kupokea malipo yoyote ya nje ya chuo kikuu. Kwa hiyo mhariri wa gazeti lake alimtuma kwenye michezo upande wa pili wa kisiwa, na alilipa kwa ukarimu kwa ajili ya kazi hizi. ""Mhariri alijua kwamba wasomaji wake walijua zaidi kuhusu soka kuliko sehemu nyingine yoyote duniani, na badala yake tungeweza kusafiri na familia yetu kwa gari letu dogo aina ya Suzuki jeep na kutumia wikendi kwenye hoteli za ufukweni bila malipo,"" anasema Pollard. ""Kwa sababu hapakuwa na matangazo ya televisheni huko Fiji, baba yangu alinitumia video za Kombe la Dunia kutoka Uingereza. Ili niweze kuzitazama mara nyingi nilivyotaka."" Ufikiaji wa picha za video ulitoa fursa kwa wachambuzi katika kipindi hiki kuchunguza vipengele zaidi vya shindano na kupata matokeo mapya. Kwa mfano, Taylor alipochapisha video hiyo, Pollard aligundua kuwa Watford walikuwa wamempa mpinzani wake nafasi nyingi za hatari licha ya kuwa na mabeki wengi kwenye eneo lake la hatari. Makala ya Pollard yalitumia data iliyokusanywa kutoka kwa soka ya Uingereza kati ya miaka ya 1950 na 1980, Kombe la Dunia la 1982, Ligi ya Soka ya Amerika Kaskazini na, bila shaka, Ligi ya Taifa ya Fiji. Kwa jumla, data ya takribani mikwaju elfu ishirini kwenye goli ilichambuliwa katika nakala hii na matokeo yalionesha kuwa kuna mfanano mkubwa kati ya ligi tofauti na miongo kadhaa. Kwa mfano, kati ya 9% na 13% ya mikwaju ilisababisha bao. Kwa hiyo, kwa msaada wa matokeo ya utafiti huu, ufahamu zaidi ulipatikana katika mashambulizi ya ndani au nje ya eneo la adhabu. Asilimia 15 ya mikwaju iliyopigwa ndani ya eneo la goli ilizaa bao, huku idadi hiyo ikiwa ni asilimia 3 tu ya mikwaju ya nje ya eneo la hatari. Takwimu hizo zinaweza kuonekana kuwa za kawaida sana kwa watazamaji na wachambuzi leo, lakini miaka arobaini iliyopita ilikuwa ya ubunifu sana na mpya. Pollard alitua California na kubuni mbinu ya kuorodhesha timu za taifa ambayo ilikataliwa na FIFA, njia ambayo inaonekana kutoa matokeo sahihi zaidi. Kisha alisafiri hadi Malawi na China kwa mazungumzo ya uchambuzi. Alienda Bhutan na kuwasaidia kuboresha nafasi yao katika viwango vya 40 vya FIFA. Uchambuzi wa data ulifanya mabadiliko makubwa katika soka, na kuruhusu uamuzi bora wa utendaji wa jumla wa timu, huku Pollard akiwa katikati ya mapinduzi, pamoja na wengine wengi waliotajwa katika historia ya uchambuzi wa soka. Richard Pollard alikuwa wa kwanza kutumia kompyuta kuchambua data za soka. Kazi yake wakati huo ilikuwa muhimu katika kuunda soka ya kisasa tunayotazama sasa."	https://www.bbc.com/swahili/habari-61394133
health	Virusi vya Corona: Mwanamke anayetengeneza barakoa za wavaaji wa hijab na vilemba	Wakati janga la corona lilipoibuka, mwanamitindo wa Melbourne Manmeet Kair alianza kutengeneza barakoa kwa ajili ya watu wa jamii yake. Lakini kutokana na jinsi alivyomuona mume wake akihangaika kuvaa barakoa kuipitisha juu ya kilemba aliamua kutafuta suluhu ambayo imekua msaada kwa wengi.	https://www.bbc.com/swahili/habari-55877308
technology	Kenya: Polisi yabaini genge la wahalifu linalowadanganya wasichana kwa njia ya mtandao	"Idara ya upelelezi wa makosa ya jinai DCI nchini Kenya, inachunguza ""genge la mtandaoni"" ambalo linalenga wasichana wa shule waliokwama majumbani kwasababu ya virusi vya corona na kuwashawishi katika kile maafisa wanakielezea ni kuwadanganya na kuwapotosha kimaadili. Hayo yanawadia baada ya wasichana watatu vijana waliokuwa wamepotea kuokolewa na maafisa wa polisi mjini Nairobi. Watatu hao wamewaambia polisi kuwa waliona akaunti kwenye mtandao wa kijamii unaowaalika katika tafrija au sherehe mjini Nairobi. Aidha, polisi imewataka wazazi kufuatilia mienendo ya watoto wao kwa karibu. Ofisi ya idara ya upelelezi wa makosa ya jinai (DCI), ingependa kuwafahamisha kuwa tunawatafuta wafuasi wa genge hilo na watakamatwa kujibu maswali ya uhalifu wao,"" Idara hiyo ya polisi imesema kupitia mtandao wa Twitter. Visa vya wasichana wadogo kupotea vimejitokeza sana siku za hivi karibuni baadhi wakisema waliahidiwa kazi. Mapema wiki hii jamaa ya msichana mmoja aliweka ujumbe wa kusikitisha katika mtandao wa Twitter akihofia kuwa pengine msichana wao ametekwa nyara au kunaswa na wasafirishaji watu kwa njia ya haramu. Jamaa ya msichana huyo alisema msichana wao alipotea mjini Nairobi tangu Jumamosi baada ya kushawishiwa na waliokuwa wamemuahidi kazi ya maonesho ya urembo. ""Binamu yangu pamoja na wasichana wengine, 16, wakiwa kundi la watu sita, wamepotea tangu wakati huo,"" mwanamke huyo amesema kwenye ujumbe alioutuma kwa njia ya video. Ijumaa, polisi iliandika ujumbe kwenye mtandao wa Twitter kuwa maafisa wa idara ya upelelezi na ulinzi wa watoto wamenusuru wasichana watatu kati ya saba walioripotiwa kupotea. Juhudi za kutafuta wasichana wengine zinaendelea, ilimesema. Idara hiyo ya upepelezi haikutoa taarifa zozote kuhusu walikokuwa wasichana hao au kama kuna yeyote aliyekamatwa. Ofisi ya DCI imesema genge hilo linaendesha shughuli zake mjini Nairobi na linatumia nambari ya simu ya kimataifa iliyosajiliwa. ""Wakati uchunguzi unaendelea, tungependa kutoa onyo kwa watu wanaotumia ugonjwa wa Covid-19 vibaya na kuwinda wasichana wa shule, Siku zao zimeisha,"" ofisi ya DCI imesema kwenye mtandao wa Twitter. Mapema mwezi huu, Kenya iliyo Afrika Mashariki, iliongeza masharti ya kukabiliana na virusi vya corona kwasababu ya kuongezeka kwa idadi ya maambukizi ya ugonjwa huo na vifo. Mkusanyiko wa watu umepigwa marufuku na amri za kutotoka nje usiku imewekwa. Shule zilifungwa mnamo mwezi Machi mwaka huu lakini mwezi Oktoba zikafunguliwa kwa wanafunzi wa mwaka wa mwisho pekee huku serikali ikitangaza kuwa shule zitafunguliwa tena kikamilifu Januari mwakani. Kenya yenye idadi ya watu milioni 53, hadi kufikia sasa imetangaza maambukizi zaidi ya 75,000 na vifo 1,349, kulingana na idadi jumla ya Chuo Kikuu cha John Hopkins. Pia unaweza kutazama:"	https://www.bbc.com/swahili/habari-55033396
business	Waridi wa BBC: Mtanzania aliyetoka kwenye ufukara mpaka kuwa milionea kwa kutobagua kazi	"Zahra Datani ni mwanamke ambaye amefanikiwa kujinasua kutoka maisha ya ufukara hadi kupata utajiri kujitegemea na hata kuwasaidia wengine. Ni jambo ambalo hakulitarajia wakati mmoja alipokuwa mdogo. Ilikuwaje hadi akafanikiwa? Zahra alizaliwa kwenye maisha ya ufukara katika eneo la Itoma, Bukoba katika mkoa wa Kagera. Anasema baba yake mzazi aliwaoa wake wengi na alijaliwa watoto wengi pia, kwa jumla wakiwa 21. Hili lilifanya vigumu kwake kumudu mahitaji ya watoto wake. Bi Zahara anasema kuwa mamake ndiye aliyechukua majukumu ya malezi kwa kulima shamba alilogawiwa na baba. Bi Zahra anakumbuka kuwa kwenda shuleni ilikuwa kibarua kigumu sana - mama alihangaika kwa kiasi cha kutokuwa na uwezo wa kununua mafuta taa ya kutumiwa kwenye kibatari nyumbani. ""Ilifika wakati mama hangemudu hata taa ya kutoa mwanga  usiku na ilibidi atushikie vigingi vya moto, anawasha anatusimamia tule haraka na kisha dada mkubwa  anamshikia mama naye ili ale,"" anakumbuka Zahra. Mama alihangaika sana hata kuwapeleka shuleni dada zake waliomtangulia kwani yeye ni mtoto wa tano. Sehemu ya maisha ya mama ilikuwa kulima shamba ili kupata angalau fedha za kuwanunulia mahitaji ya shule kwa mfano sare na mikoba ya kubebea vitabu. Wakati wake wa kwenda shule, anakumbuka, mama yake akihangaika sana hata kununua  sare za shule. Kwa kuwa mama hangemudu kila kitu ilibidi aende shuleni bila viatu jambo ambalo halikuwa kawaida shuleni mwao wakati huo. Ndugu za mama walipoona mama anahangaika sana walimchukua Zahra kwenda kuishi nao. Alipofika darasa la nne, dada wakubwa walikuwa wamefanikiwa kupata kazi, mmoja ya ualimu na mwingine muuguzi. Walipata ahueni kwani dada zao walianza kuchangia matumizi ya nyumbani. ""Wakati huo dada waliungana pamoja na kunipeleka shule ya kibinafsi . Nikiwa kule shuleni nilikutana na watoto waliokuwa wametoka jamii za kitajiri,"" anakumbuka. ""Kilichoniumiza mno ni wakati mmoja wa wanafunzi aliyetambua jamii yangu aliwaeleza wanafunzi wenzangu kuwa nilikuwa nimetoka familia masikini sana. ""Ni jambo ambalo liliniumiza mno na pale kwenye bweni nikilia niliapa kuwa nitafanya kazi kwa bidii ili nisiishie kwenye maisha ya umasikini tuliyokuwa nao."" Zahara alimaliza shule na baadaye akafanikiwa kuajiriwa. Alipoanza kazi alitamani maisha yake yabadilike sana. Alitamani watoto wake kupata elimu ya juu na kwa hivyo mmojawapo ya ndoto zake kuu ilikuwa watoto wake wasomee ng'ambo hususani Uingereza . ""Wakati ule nilipanga malengo ya kuniweka karibu na kusafiri Uingereza ili kufanikisha ndoto ya watoto wangu kupata elimu ya kiwango cha juu,""anakumbuka Zahra. Ndoto yake ya kusafiri Uingereza iliwadia na alisafiri  Uingereza. Zahra alidhania kuwa kusafiri ulaya maisha yangekuwa rahisi na ambayo hayana kuhangaika kwingi kama hali ilivyokuwa nyumbani kwao Tanzania. Licha ya kuwa alikuwa ameajiriwa kazi za ofisini, pia alidhani kuwa akisafiri ng'ambo angepata kazi kwa haraka. Ila alipowasili huko, alipata hali ilikuwa tofauti kabisa na matarajio yake. ""Nilipowadia UIaya ilikuwa kinyume na matarajio yangu. Wale watu waliokuwa wananisaidia kuanza maisha walikuwa ni watu tofauti na nilivyotarajia. Nilianza kusumbuka mno , kwani hata mahitaji ya msingi ilikuwa ngumu kuyatosheleza,"" anasema. ""Ule undugu niliokuwa natarajia na kutegemea kutoka kwa wenyeji sikupata. Walikuwa watu wenye roho ngumu kinyume na nyumbani nilikozoea watu wakarimu na wenye ushirikiano."" Mwanamke huyu anasema kuwa alihangaika sana miaka ya kwanza akiwa  Uingereza. Kitu ambacho anasema aligundua ni kuwa wengi kutoka bara Afrika ambao walisafiri huko na kuishi miaka mingi malengo yao makuu na mienendo yao ilikuwa tu ni kutafuta pesa na mali. Ilibidi ahangaike kufanya kazi za mkono yaani vibarua kwani kazi za ofisi ni nadra sana kuajiriwa kama mgeni. Kwa mfano aliajiriwa kazi za jikoni, kazi za kufanya usafi, kusimama jikoni kwa masaa mengi akisubiria kuosha vyombo vigahawani baada ya wateja kumaliza kula. Isitoshe mwanamke huyu anasema kuwa wenyeji wake nchini Uingereza walimtesa sana. Kwa mfano hakuwa anapewa ufunguo wa nyumba walimokuwa wanaishi, na kwa hivyo wakati mwingine angerejea nyumbani kutoka kwa vibarua vyake na kusimama nje ya nyumba kuwasubiri. ""Jambo lililonikera mno ni kuwa nilikuwa napigwa na kibaridi kizito cha Ulaya, nikiwasubiri warejee nyumbani sikuwa na jambo la kufanya. Wakati mwengine nilikuwa nasubiri muda wa saa mbili au tatu nikiwa nahisi kana kwamba nakufa ganzi mikono na miguu,"" anasema. ""Nilianza kujiuliza haya maisha ya Ulaya ndiyo nilikuwa nayatafuta kweli? Ila kwa ile nia yangu ya kutaka kufanikiwa niliendelea kuvumilia tu."" Katika pilkapilka hizo alikutana na watu wengine waliomuonyesha  njia ya kupata kazi za kuwahudumia wazee Wazungu. Anasema kuwa sio kazi rahisi kwani ilibidi awaoshe  na kuwahudumia. Nyakati nyingi anasema ni zile ambazo ilibidi awahudumie na kuhakikisha pia kuwa hawajajiendea haja ndogo wala haja kubwa. Anasema utu wake ulimpelekea yeye kuipenda kazi ile na kuifanya  kwa bidii ya mchwa . Akiwa kwenye pilka pilka za kazi ile alianza kupata wazo la jinsi ya kujiendeleza mbele  na ndiposa akaingia kwenye taasisi ambayo hutoa mafunzo kuhusu kuwatunza wazee na wagonjwa. Alipofuzu alipandishwa cheo na kuwa meneja msimamizi wa kampuni. Kampuni yenyewe ilikuwa inahusika na kuwatuma wafanyakazi katika makazi ya Wazungu ambao walikuwa wazee au wagonjwa. Kwa muda wa miaka mitano alifanya kazi ile kwa umakinifu mkubwa mno. Mwenyewe alitamani kufungua kampuni kama ile na baada ya kampuni aliyokuwa ameajiriwa kazi kuuzwa kwa mtu mwengine aliamua kutimiza ndoto hiyo. Hilo lilitokea kipindi ambapo alikuwa amewasafirisha watoto wake hadi Uingereza. Walikubaliana kufanya kazi katika kampuni aliyoifungua ya kuwatunza wazee na wagonjwa. Walianza kwa kuifanya kazi hiyo wenyewe kabla ya kuwaajiri watu wengine. ""Kufikia sasa ni miaka 11 tangu nilipofungua kampuni yangu ya kuwatunza wagonjwa na wazee. Tukianza ilikuwa ni mimi na wanangu tuliokuwa wafanyakazi ila kwa sasa tumewaajiri wafanyakazi wapatao mia tatu,"" anasema Zahra. Anasema sasa mahangaiko na mateso ya tangu utotoni yamefutwa yasionekane tena. Kwa mfano amemudu kununua nyumba ya kifahari nchini Uingereza na vilevile kumudu kuendesha gari la thamani kubwa. Ila anasema kuwa kutokana na mateso na mahangaiko mengi sana hata alipokuwa anasafiri Uingrereza, amekuwa na moyo wa kuwasaida watu wanaohangaikia maishani pindi wanapofika kule. Nchini Tanzania pia ameanzisha miradi mbalimbali kwa mfano ya maji na pia bishara ndogo ndogo kwa watu kuwawezesha kimaisha. ""Nimekuwa nikisaidia sana watu. Ninamoyo wa kuwasaidia watu hasa watoto yatima, watu wanaohitaji ajira na pia ninawasaidia watu wanaopania kwenda shuleni na hawana karo,"" anasema. ""Mimi ni miongoni mwa waanzilishi wa taasisi inayoitwa Jambo Bukoba  inayosaidia shule kwa ujenzi wa madarasa , kununua sare na kadhalika. Haya yote  mimi hufanya kusudi likiwa ni kubadili yale niliyoyapitia nikiwa mtoto."""	https://www.bbc.com/swahili/habari-56414440
entertainment	Tazama baadhi ya picha bora Afrika 2020	Baadhi ya picha za Afrika zilizotia fora mwaka 2020: Picha kwa hisani ya AFP, Getty Images na Reuters	https://www.bbc.com/swahili/habari-55516423
health	Waziri nchini Afrika Kusini awaambia wasichana wa shule 'kufungua vitabu na kufunga miguu'	"Waziri wa afya wa kikanda ameshutumiwa nchini Afrika Kusini kwa kuwaambia wasichana wa shule ""fungueni vitabu vyenu na mfunga miguu yenu"". Phophi Ramathuba alitoa maoni hayo alipotembelea shule ya upili kwa nia ya kutoa uhamasisho kuhusu elimu ya ngono  ili kupunguza viwango vya mimba za utotoni. Watumiaji wa mitandao ya kijamii walikosoa matamshi hayo na kuhoji kwa nini yanaelekezwa kwa wasichana pekee. Bi Ramathuba alitetea ujumbe huo, ambao alisema ulilenga wavulana pia. Waziri  huyo wa afya wa jimbo la Limpopo alikuwa akitembelea shule ya upili ya Gwenane katika kitongoji cha Sekgakgapeng siku ya Jumatano kuadhimisha siku ya kwanza ya mwaka mpya wa masomo. ""Kwa mtoto wa kike ninasema: Fungua vitabu vyako, na ufunge miguu yako. Usifungue miguu yako, fungua vitabu vyako. Asante sana,"" aliwaambia wanafunzi. Aliongeza kuwa wasichana walikuwa wakishawishiwa na wanaume wazee kwa kutumia anasa kama vile wigi za bei ghali na simu za mkononi. Maoni hayo yalizua ukosoaji baada ya video ya hotuba hiyo kusambazwa kwenye mitandao ya kijamii. ""Hii si njia mwafaka ya kuzungumza na watoto kuhusu unyanyasaji, ngono na ridhaa"", mtumiaji mmoja wa mitandao ya kijamii aliandika. Mwanasiasa wa upinzani Siviwe Gwarube aliyataja matamshi hayo kuwa ni matatizo makubwa. ""Hii ilikuwa fursa ya kuwa na mazungumzo ya maana na wanafunzi hawa kuhusu idhini... Badala yake unalaumiwa. Kuwawekea  shinikizo lisilofaa kwa wasichana"", alisema katika ujumbe kwenye Twitter. Bi Ramathuba aliambia tovuti ya habari ya Afrika Kusini TimesLIVE kwamba taarifa yake imetolewa nje ya muktadha, na ilielekezwa kwa wavulana pia. ""Niliwaambia wavulana kuzingatia elimu yao na sio kulala na wasichana,"" alisema. Aliongeza kuwa wapiga kura wake huko Limpopo ""walithamini ujumbe"". ""Walikuwa wakisema kuwa wanaogopa kusema mambo haya na walinishukuru kwa kusema ilivyo,"" alisema. Takwimu za serikali zinaonyesha kuwa karibu wasichana 33,400 walio chini ya umri wa miaka 17 walijifungua nchini Afrika Kusini mwaka 2020. Shirika la Save the Children linasema ukosefu wa fursa ya kupata elimu ya kina ya ngono pamoja na huduma za afya ambazo ni nafuu na zinazofaa ni sababu kuu zinazochangia mimba za utotoni nchini Afrika Kusini."	https://www.bbc.com/swahili/habari-59991001
technology	Wafahamu Nyota watano wa muziki wa Afrika wa kuangaliwa siku zijazo	"Wakamuziki kama vile Davido, Wizkid na Burna Boy kwa sasa wanatambulika kama nyota wakuu wa muziki kote duniani, na nia ya dunia katika muziki wa Kiafrika haijawahi kuwa ya kiwango cha juu kama ilivyo kwa sasa. Mnamo mwaka  2019, Beyoncé aliwachagua baadhi ya wanamuziki nyota wa Afrika kushiriki katika albamu yake iliyopata umaarufu iliyotokana na  filamu ya Lion King  huku Mr Eazina Burna Boy wakicheza muziki wao katika tamasha la mwaka la muziki la Coachella mjini California. Wafuatao ni nyota Watano wa kuawaangalia katika mwaka 2020. Akiwa na mafanikio ya kimuziki katika nchi yake ya Uganda, muziki wa Sheebah sasa unavuka mipaka. Akiwa na sauti mahiri, Sheebah ni msanii mwenye malengo. Kuanzia kushirikiana na wasanii wengine wa Kiafrika hadi densi, mtindo wake wa fasheni, anatumia talanta yake kuupeleka muziki wa Uganda kote dunaini. Ni mwanamke mwenye uwezo mkubwa. Kimaisha yupo tu kama mwanamke mwingine yeyote wa kawaida, na ndio maana anaweza kuwasiliana vema na mashabiki wake. Lakini anapokua jukwaani, anabadilika na kuwa  Superstar - mahiri na mwenye umbo la kuvutia. Joeboy alipata umaarufu kwa wimbo wake Baby, ambayo ilitazamwa na watu milioni 18 katika kipindi cha miezi tisa kwenye mtandao wa YouTube. Akiwa na sauti inayotoka moyoni na kujielezea kwa ustadi katika mtindo wa kipekee wa nyimbo zake, mwimbaji huyu wa Nigeria huwasilisha mistari ya nyimbo zake kwa mitindo ya  Afrobeats na pop. Muziki wake anaoutoa mmoja mmoja pia umekuwa ukipokelewa vema na wafuasi wake. Mei uliopita, muimbaji huyu alitoa wimbo ulioitwa Love & Light. Anapata umaarufu haraka - kwa misingi ya nyimbo hizi mbili tu, na anakaribishwa kote Afrika na tayari ameshafanya onyesho la muziki wake nchini  Uingereza. Unaweza pia kusoma: Tumekuwa tukimfuatilia Brian Nadra tangu mwaka  2017 alipotoa single yake Leo. Anaelezea muziki wake kama ""Sauti ya kijana wa mjini kutoka  katika enzi ya smartphone yenye misingi ya kitamaduni"". Mwimbaji na mtunzi wa nyimbo  kutoka Kenya mwenye sauti ya kuvutia amejijenga binafsi kama balozi wa muziki wa pop wa Afrika Mashariki - hadi sasa, Kenya ina wanamuziki wengi wa wa kiume waliofanikiwa kimataifa. Brian ana mtindo wa kipekee - huimba,  na kurap pia ameweza hata kuimba R&B, na kuingia katika aina nyingine za muziki, mkiemo reggae hip-hop. Innoss'B (Jamuhuri ya Kidemokrasi ya Kongo) Kwa kutumia muziki wa kitamaduni wa Wakongo, Innoss'B  ameweza kuleta sauti ya kisasa yenye ujana katika muziki wake. Mwaka huu, muimbaji huyu alipasua mawimbi kwa single yake ya  Yo Pe - akishirikiana na nyota wa Tanzania  Diamond Platnumz.  Katika kipindi cha miezi mitatu, video zake za muziki zilikuwa tayari zina utazamaji wa watu milioni 14 kwenye mtandao wa  You Tube. Innoss'B ameweza kujumuisha sauti ya muziki maarufu wa Jamuhuri ya Kidemokrasi ya Kongo wa rhumba na R&B na Afrobeats. Sho Madjozi (Afrika Kusini) Hakuna kitakachomsimamisha Sho Madjozi. Mapema mwaka huu , msanii huyu wa hip-hop wa Afrika Kusini, alishinda tuzo ya BET ya Msanii bora mpya. Utashi wa kile anachokifanya ndiyo inayompa msukumo msanii huyu- Ukisikia nyimbo zake au kutazama tamasha lake la muziki, ni wazi kuwa anafurahia kile anachokifanya na hisia hiyo pekee ina mvuto! Analeta utofauti flani katika muziki wa Afrika Kusini. Tofauti hii inapatikana katika ala zake lakini pia anarap - kwa lugha kadhaa- katika mtindo wa - gqom. Wengi miongoni mwa wasanii wa Afrika Kusini hulenga soko la nyumbani lakini ameweza kuwashirikisha muziki wake watu wengine duniani. Wimbo wake uliopewa jina la mchezaji wa mieleka wa Marekani  John Cena unawasisimua wengi."	https://www.bbc.com/swahili/habari-50717464
technology	Wakenya wahadaiwa kuwa walaghai wa 'mapenzi' bila kujua	"Katika msururu wa barua zetu kutoka kwa wanahabari wa Kiafrika, Waihiga Mwaura kutoka runinga ya Citizen ya Kenya anaangazia jinsi Wakenya wanavyotapeliwa na mashirika ya magendo yanayojifanya kuwa mawakala wa kuajiri. Ikiwa kitu kinaonekana kuwa kizuri sana fikiria mbara mbili. Huo ndio ujumbe kutoka kwa wizara ya mashauri ya nchi za kigeni ya Kenya ilipowaonya wanaotafuta kazi ambao walivutiwa na ahadi ya kwenda kufanya kazi nje ya nchi kusini-mashariki mwa Asia. Inafuatia kuokolewa kwa zaidi ya Wakenya 60 kutoka Myanmar na Laos katika kipindi cha miezi michache iliyopita - baada ya kutuma maombi kwa kazi za mauzo na huduma kwa wateja nchini Thailand kugeuka kuwa kificho kwa uhalifu wa mtandaoni, ukahaba na hata wizi wa viungo. "" ""Tayari kijana mmoja Mkenya amefariki kutokana na upasuaji duni wa madaktari matapeli wanaofanya kazi katika viwanda vinavyomilikiwa na Wachina nchini Myanmar,"" wizara hiyo ilisema wiki jana. Nilizungumza na wanawake wawili kuhusu uzoefu wao wa hivi majuzi. Akiwa ameomba jina lake lisitajwe, kijana mwenye umri wa miaka 31, ambaye ana diploma ya usimamizi wa hoteli, na mhitimu wa shule ya upili mwenye umri wa miaka 35 aliniambia jinsi walivyoondoka kwenda kazini nchini Thailand mnamo Agosti kwa ahadi ya mshahara wa kila mwezi wa $800 ( Pauni 675). Mwezi mmoja kabla ya kuondoka kila mmoja wao alikuwa amekopa karibu dola 2,000 ili kuwalipa mawakala wao kwa ajili ya safari hiyo na wakapitia kipindi kifupi cha mafunzo. Hata hivyo walipofika Thailand wahudumu wao waliwachukua kwa safari ndefu kwa njia ya barabara, hatimaye wakavuka mto hadi Laos iliyo jirani. Waliishia kwenye jengo la orofa 15, ambalo lilikuja kuwa makazi yao ya wakati wote - ingawa hawakujua walikuwa katika mji gani au jiji gani. Hapa ndipo walipojifunza kuwa badala ya majukumu ya huduma kwa wateja, walikuwepo kushiriki katika shughuli za uhalifu mtandaoni - yaani kuwalenga Wamarekani kwa kuunda wasifu unaovutia kwenye Tinder, Instagram na Facebook. ""Wanakupenda na unaweza kuwaambia kuhusu pesa za kidijitali za crypto-currency. Unaanza kuwaibia"" mwanamke huyo mwenye umri wa miaka 31 alisema, akielezea kwa Kiswahili jinsi wote wawili walilazimishwa kufanya kazi katika kituo kikubwa cha simu kama ukumbi na mamia ya watu wengine kutoka mataifa mbalimbali. Hakuna hata mmoja wao aliyepokea mshahara alioahidiwa na badala yake walitishwa na kazi ya ngono au kuchukuliwa viungo vyao vya mwili ikiwa wangekosa kuwavutia waathiriwa wa kutosha mtandaoni. ""Kama mwanamke unaweza kulazimishwa kufanya biashara ya ngono. Ikiwa hiyo haitafanya kazi wanaweza kuchukua viungo vyako vya mwili na kuviuza ili kurejesha gharama zao,"" alielezea, mwenzake akikubali alipokuwa akizungumza. ""Walituambia: Lazima ulipe shilingi za Kenya 1.2m ($10,000) kununua uhuru wako kwa sababu tunakumiliki."" Kwa bahati wawili hao walifanikiwa kuwasiliana mtandaoni na shirika la Uhamasishaji Dhidi ya Usafirishaji Haramu wa Binadamu (Haart), shirika la msaada la Kenya ambalo huwasaidia wahamiaji walio katika matatizo, na hatimaye waliokolewa na kurudishwa nyumbani kwa usaidizi wa Umoja wa Mataifa na mamlaka za Kenya. Hadithi yao inalingana na ya Wakenya wengine wanaoshikiliwa katika kile wizara ya mambo ya nje imekiita ""ulaghai wa kiviwanda"" na ""kambi za kazi za kulazimishwa""  ambapo ""pasipoti zao za kusafiria huchukuliwa na kusalia chini ya genge la wahalifu"". Ilisema ingawa wengi wa maajenti wa kuajiri walikuwa wakisakwa na polisi, bado walikuwa wakitangaza kazi ambazo hazipo nchini Thailand na Wakenya waliendelea kunaswa na matapeli hao. Baadhi ya waliookolewa walikuwa wamerejea nyumbani kwa magongo wakiwa wamevunjika miguu na mikono ""baada ya kupigwa vikali na hadi watu 20 wa genge hilo wanaofanya kazi katika viwanda hivyo"". Kwa mujibu wa taarifa ya hivi punde ya wizara ya mambo ya nje, baadhi ya Wakenya nchini Myanmar wanaonekana kuwa katika jimbo la Kachin, ambako waasi wanaojitenga wanapambana na jeshi - jambo ambalo lilikuwa likikwamisha juhudi za uokoaji. ""Operesheni za hivi majuzi za jeshi ziliua zaidi ya watu 60 katika eneo linalodhibitiwa na makundi ya waasi, ambao hutoa ulinzi kwa makundi ya Kichina,"" wizara ilionya. Kwa jumla waathiriwa 76, wakiwemo Waganda 10 na Mrundi mmoja, wamerudishwa makwao tangu mwezi Agosti kwa usaidizi wa maafisa wa ubalozi wa Kenya nchini Thailand. Ni vijana na wasomi wa Kiafrika ambao walikuwa wakilengwa na mashirika hayo kwani wanachukuliwa kuwa bora zaidi kuweza kufanya kazi ya uhalifu wa mtandaoni. Hii inaashiria ukosefu mbaya wa nafasi za ajira katika bara hili na jinsi serikali zinazofuata zinavyoahidi ajira kwa watu wao lakini zinashindwa kutimiza. Benki ya Maendeleo ya Afŕika inakadiria kuwa wakati zaidi ya vijana milioni 12 wanaingia katika nguvu kazi baŕani Afŕika kila mwaka, ni ajiŕa rasmi milioni tatu pekee zinazotolewa kila mwaka. Kulingana na utafiti wa Wakfu wa Mo Ibrahim, asilimia 80 ya Waafrika wanaoondoka barani humo - hasa wale wanaoelekea Ulaya - hufanya hivyo kutafuta kazi. Wale ambao wamebahatika kupata kazi wanaweza kutuma pesa nyumbani kusaidia wanafamilia. Hata hivyo, mara nyingi sana wanaishia katika hali ngumu. Kufichuliwa kwa ulaghai wa kazi katika eneo la kusini-mashariki mwa Asia kufuatia ripoti zinazoendelea za unyanyasaji wa wahamiaji wa Kiafrika katika Mashariki ya Kati. Wasichana wawili niliozungumza nao sasa wamesalia na madeni makubwa - na wako katika hali mbaya zaidi kuliko walivyokuwa miezi mitano iliyopita. Msichana huyo mwenye umri wa miaka 35 amepata kazi katika saluni ya nywele, lakini mwenzi wake bado hajapata kazi nyingine."	https://www.bbc.com/swahili/articles/cd153k5ed5lo
technology	Teknolojia ya intaneti inayowezeshwa kwa kutumia vibofu yaanza Kenya	Teknolojia ya intaneti inayowezeshwa kwa maputo kutoka kwa kampuni dada ya mawasiliano ya Google inayofahamika kama Loon imezinduliwa rasmi nchini Kenya na itawezesha upatikanaji wa mtandao katika maeneo ya vijijini. Teknolojia hiyo itatoa huduma ya mawasiliano ya 4G ili watu waweze kupiga simu kwa njia ya kawaida ama video, kuingia kwenye mitandao ya kijamii, kutuma ujumbe mfupi na hata mawasiliano ya moja kwa moja. Mradi huo ambao ulitangazwa miaka miwili iliopita sasa hivi ndio serikali ya Kenya imefanikiwa kupata idhini ya kuuanzisha. Hii ni teknolojia mpya na ni mara ya kwanza kutumika duniani kote. Ni teknolojia inayotumia maputo yanayopepea angani kilomita 20 kutoka usawa wa bahari na ndani ya maputo hayo kuna vifaa ambavyo vina uwezo wa kuwasiliana na vifaa vya kampuni ya mawasiliano ya Telkom Kenya chini ya ardhi. Teknolojia hii bado inafanyiwa maboresho lakini imefikia kiwango ambacho raia wa Kenya wanaweza kunufaika nayo. Ili mtu aweze kutumia huduma hii ni lazima awe na simu na laini ya kampuni yenye huduma ya intaneti ya 4G au LTE. ''Maputo haya yanaendeshwa na nguvu ya jua, na ni kama maputo ya kawaida yaani kwanza ni lazima yapandishwe juu mfano wake ni kufurisha puto la kawaida'', amesema mkuu wa kampuni ya Telkom Kenya,Mugo Kibati . Kwa maputo ambayo yapo Kenya sasa hivi tayari kutoa huduma ya intaneti, yalifurishwa na kupeperushwa kutoka Amerika ya Kati na yamechukua karibu wiki nne kufika nchini Kenya. Maputo hayo yamepitia bahari ya Atlantic, bahari ya Hindi kule Mombasa mpaka yakafika eneo la Baringo. Na kila baada ya siku 120, maputo mapya yatakuwa yanaingia nchini Kenya kwa kutumia mikondo ya upepo. Teknolojia hii ya mawasiliano ya maputo inayotumia 4G imefanyiwa majaribio kwa watu 35,000 na kwa kuanza, huduma itapatikana katika eneo la kilomita 50,000 za mraba. Kipindi hiki cha virusi vya corona kote duniani kimebadilisha kabisa mawsiliano, mwenendo wa kufanya kazi na sasa njia kuu inayotumika katika kutekeleza shughuli za kila siku, kuanzia biashara hadi kwenye mashirika na kadhalika ni kupitia mtandao. Lakini watu wengi hasa wa vijijini wanapitia changamoto kuendeleza shughuli kama kawaida. Huduma hii ya teknolojia ya maputo inafika katika sehemu ambazo hazina mfumo wa kawaida wa mawasiliano. Kwa matumizi mteja hataona tofauti na huduma yoyote ile kwa maana kwamba huwezi kutambua kuwa huduma hii ni ya teknolojia ya maputo au ile ya mawasiliano ya chini ya ardhi au hata upande wa data. Lakini mkuu wa Kampuni ya Teknolojia ya Mawasiliano ya Telkom Kenya, Mugo Kibati anasema kampuni hiyo itajitahidi kuhakikisha gharama ya data haitofautiani na huduma ya awali. Hatima ya baadae ya Teknolojia ya maputo Wakati mazungumzo yanaanza kati ya Kenya na kampuni inayotoa huduma hii Loon, puto lilikuwa linakaa angani kwa siki 60 tu lakini miaka miwili baadae, kampuni hiyo imeimarisha huduma na sasa hivi puto lina uwezo wa kukaa angani kwa siku hadi 120. Kuna matumaini ya kuimarisha huduma hii hata zaidi sio tu kwa teknolojia ya ndani ya puto lakini pia inayoendesha huduma nzima. Moja ya maeneo yaliyokuwa yanafanyiwa majaribio yameonesha kwamba kasi ya kupakua video ilikuwa ni 18.9Mbps (megabaiti kwa sekunde) huku kasi ya kuweka kitu mtandaoni ikiwa ni 4.7Mbps. Huduma hii bado haijaimarika kwasababu ni mpya lakini kuna matumanini kuwa itazidi kuimarika ila kwasasa hivi, huduma hii inafuatiliwa kusaidia mawasiliano katika kipindi hiki cha corona. Aidha, Kenya ina mipango ya kuwezesha huduma kufika katika maeneo mengine ambayo yamekuwa na changamoto ya mawasiliano. Mwaka 2018, kampuni ya Loon ilishirikiana na Telkom Kenya katika utoaji huduma ya kibiashara. Mkuu wa kampuni wa Loon, Alastair Westgarth, amesema usambaaji wa virusi vya corona kuna maanisha kwamba washirika wote (kampuni ya Loon, Telkom Kenya na serikali) wanafanyiakazi kuhakikisha huduma ya intaneti inapatikana kwa kasi ya juu. Aidha mkuu wa Telkom Kenya, Mugo Kibati amesema, '' hii ni hatua kubwa iliopigwa katika huduma ya intaneti Afrika''. Hata hivyo, baadhi ya wakosoaji wanasema kwamba ingekuwa vizuri zaidi kama huduma hii ingekuwa inapatikana kwa nchi nyingine Afrika kwasababu Kenya tayari inakadiriwa kwamba watu milioni 39 kati ya milioni 48 wanapatikana mtandaoni. Awali, maputo ya kampuni ya Loon yamewahi kutumika wakati wa tetemeko la ardhi lililotokea Peru.	https://www.bbc.com/swahili/habari-53338923
entertainment	Akiwa na umri wa miaka 10 tu Emmanuella Samuel amewajengea wazazi wake nyumba	Akiwa na umri wa miaka 10 tu Emmanuella Samuel ametumia mapato yake aliyoyatengeneza  kupitia mtandao wake wa You Tube kuwajengea wazazi wake nyumba. Amekuwa nyota katika chaneli ya  You Tube maarufu ya mchekeshaji Mark Angel, tangu alipokuwa na umri wa miaka mitano. Akimshukuru mama yake Emmanulla amesema mama yake anafaa kupewa nyumba nyingi.	https://www.bbc.com/swahili/habari-55098228
health	Virusi vya corona: WHO yatahadharisha kuwa hali ya maambukizi itakua mbaya zaidi siku za usoni	Hali bado inaweza kuwa mbaya zaidi wakati huu wa janga la Covid-19, Shirika la afya duniani (WHO) limetahadharisha, miezi sita ikiwa imepita tangu mlipuko wa ugonjwa huo kutokea. Mkuu wa shirika hilo, Tedros Adhanom Ghebreyesus amesema virusi vinaweza kuathiri watu wengi zaidi ikiwa serikali hazikuanza kutekeleza sera sahihi. Ujumbe wake ulibaki kuwa  ''Pima, fuatilia, tenga na weka karantini'', alisema. Zaidi ya watu milioni 10 wamethibitishwa kuwa na maambukizi duniani tangu virusi hivyo vilipojitokeza nchini China mwishoni mwa mwaka jana. Idadi ya wagonjwa  waliopoteza maisha sasa ni zaidi ya 500,000 Nusu ya idadi ya watu walioambukizwa duniani imekuwa Marekani na Ulaya, lakini idadi inaongezeka kwa kasi Amerika. Virusi hivyo pia vinaathiri Kusini mwa Asia na Afrika, ambako hakutarajiwi ongezeko la juu mpaka mwishoni mwa mwezi Julai. Dkt Tedros akitoa hotuba yake siku ya Jumatatu alisema: ''Sote tunataka hali hii kuisha. Sote tunataka kuendelea na maisha yetu. Lakini ukweli ulio mchungu ni kuwa bado hali hii haijafikia kuisha hata kidogo'' '' ingawa nchi nyingi zimepiga hatua, bado ugonjwa huu unashika kasi duniani.'' ''Kukiwa na wagonjwa milioni 10 sasa na vifo vya watu nusu milioni, mpaka pale matatizo yaliyogundulika  yatakajulikana na WHO, ukosefu wa umoja wa kitaifa na kidunia na dunia iliyogawanyika hali inayosaidia kusambaa kwa virusi…bado hali itakuja kuwa mbaya zaidi,'' alisema. ''Samahani kwa kusema hivyo, lakini kwa mazingira ya namna na hali hii, tunahofu hali kuwa mbaya .'' Amezitaka serikali kufuata mifano ya Ujerumani, Korea Kusini na Japan, ambazo zimekuwa zikichukua hatua kudhibiti maambukizi kwa kutumia sera ikiwemo vipimo na ufuatiliaji. Nchi gani zimeathirika zaidi? Marekani imeripoti kuwa na watu milioni 2.5 walioathirika na vifo karibu 126,000 vilivyotokana na Covid-19 mpaka sasa- zaidi ya taifa jingine lolote. Majimbo ya nchini Marekani katika wiki za hivi karibuni- hasa kusini  yameripoti ongezeko la maambukizi mapya. Ongezeko hilo limefanya maafisa wa Texas, Florida na majimbo mengine kuweka mazuio makali tena kwenye biashara. Nchi ya pili iliyo na kiasi kikubwa cha maambukizi ni Brazil, iiwa na watu walioambukizwa milioni 1.3 na vifo zaidi ya watu 57,000. Siku ya Jumatatu hali ya dharura ilitangazwa katika mji mkuu Brisilia, kutokana na ongezeko la maambukizi. Kama ilivyo kwa magavana wengi wa Brazil na meya, mamlaka za serikali za maeneo, mjini Brasilia masharti ya kutochangamana yalipunguzwa makali mwanzoni mwa mwezi huu na kuruhusu kufunguliwa kwa maduka, nchini Uingereza - nchi yenye idadi kubwa ya vifo eneo la Magharibi mwa Ulaya- Meya wa Leicester  alisema vilabu vya pombe na migahawa vinaweza kuendelea kufungwa kwa wiki mbili zaidi kutokana na ongezeko la watu walioambukizwa. Masharti katika eneo lote la England yanatarajiwa kulegezwa ifikapo mwishoni mwa juma , huku vilabu vya pombe, migahawa, maeneo ya kutengeneza nywele na hoteli vikifunguliwa.	https://www.bbc.com/swahili/habari-53230832
business	Tanzania yazindua mtambo mkubwa zaidi Afrika Mashariki wa kusafisha dhahabu	"Rais wa Tanzania Bi. Samia Suluhu amezindua leo kiwanda cha kusafisha dhahabu jijini Mwanza kinachoitwa Mwanza Precious Metals Refinery. Kiwanda hicho chenye thamani ys Bilioni 12.2 za Kitanzania sawa na dola za Kimarekani milioni 5.2 katika uwekezaji wake kitasafisha dhahabu yote ya Tanzania. Aidha kiwanda hiki kinatajwa kuwa kikubwa zaidi kuliko vyote Afrika Mashariki na kazi yake kubwa itakuwa  kusafisha dhahabu za kimataifa. Kwa siku moja kiwanda kina uwezo wa kusafirisha dhahabu kilo 480 na zinaweza kuongezeka mpaka kufika kilo 960 kwa siku katika kiwango cha juu kabisa cha kimataifa, yaani dhahabu ya Tanzania itasafishwa kwa asilimia 99. 9 ambayo ni karibu 100% . Katika uzinduzi wa kiwanda hicho, Rais Samia amesema ameona kiwanda hicho kuwa cha miujiza wakati alipoingia ndani kukiona. ""Nimeoneshwa vigololi vya dhahabu. Vimeingizwa kwenye mitambo ni dakika 3 kama zilitimia, tayari imeshayeyushwa imetengenezwa bar. Kwahiyo ni mtambo ambao ni wa kisasa wa hali ya juu. Wasiwasi wangu upo kwenye upatikanaji wa malighafi kama kwa siku ni kilo 480 ingawa kuna mashine ndogo ambazo zinasafisha kilo 80 kwa siku nadhani ni kuendana na upatikanaji wa malighafi."" Aidha aliongeza kusema kuwa jukumu la  serikali sasa ni kuweka sera, sheria ambazo zitawawezesha wachimbaji wachimbe zaidi malighafi ipatikane kwa wingi zaidi. Mwanza Precious Metals Refinery ni miongoni mwa  viwanda vitatu vipya vilivyoanzishwa nchini Tanzania, na sasa nchi hiyo haitasafirisha tena nje ya nchi dhahabu ghafi. Ni Ubia kati ya Serikali ya Tanzania kupitia Shirika la Madini la Taifa STAMICO yenye asilimia 25 na kampuni za Rozella General Trading LLC ya Dubai, Umoja wa Falme za Kiarabu (UAE) pamoja na Kampuni ya ACME Consultant Engineers PTE Ltd ya Singapore zina ubia wa asilimia 75. Hatua hii itaiwezesha Serikali ya Tanzania kupata mapato kupitia tozo na mrabaha, kuongeza teknolojia za kisasa nchini na kutoa ajira rasmi zaidi ya 100 na ajira nyingine zaidi ya 300 zisizo rasmi kwa watanzania. Kuanza rasmi kwa usafishaji wa Dhahabu  katika kiwanda cha Mwanza Precious Metals Refinery  (MPMR) ni matokeo ya Serikali ya Tanzania kupitia Wizara ya Madini kuendelea Kuhamasisha  ujenzi wa viwanda vya kusafisha, kuchenjua na kuongeza thamani kufanyika ndani ya nchi hiyo. Uzalishaji wa mwanzo kabisa katika kiwanda hicho ulianza April 21, 2021. Akizungumza katika uzinduzi huo Rais wa Tanzania Samia Suluhu Hassan amesema Benki kuu sasa itaweza kununua dhahabu kwa mujibu wa sheria. ""Mtambo huu utawezesha.Benki kuu ya Tanzania BOT yetu kuanza kununua dhahabu kwa mujibu wa sheria na hivyo kuwezesha nchi yetu kuwa na amana ya dhahabu yaani Tanzania sasa tutaanza kuwa na 'gold reserve' kwenye BOT yetu"". Akizungumza katika uzinduzi huo Rais wa Tanzania Samia Suluhu Hassan amesema Benki kuu sasa itaweza kununua dhahabu kwa mujibu wa sheria. ""Mtambo huu utawezesha.Benki kuu ya Tanzania BOT yetu kuanza kununua dhahabu kwa mujibu wa sheria na hivyo kuwezesha nchi yetu kuwa na amana ya dhahabu yaani Tanzania sasa tutaanza kuwa na 'gold reserve' kwenye BOT yetu"". Manufaa ya mtambo huu ni yapi? Hata hivyo Rais Samia ametoa wito kwa wachimbaji kutumia fursa hii wakati serikali ikiendelea kuimarisha sekta hii ya madini ikiwemo kudhitibi wizi, utoroshaji na biashara ya magendo ya rasilimali zetu za madini. Kuhusu suala la madini mengine yanayopatikana Tanzania pekee yaani Tanzanite, Rais Samia amesema serikali yake ipo katika hatua za kufanya baadhi ya marekebisho ili kuipa thamani zaidi. ""Kama tunavyojua Mungu aliipendelea nchi yetu Tanzania peke yake dunia nzima. Ni madini yanayopatikana Tanzania peke yake dunia nzima lakini tunavyokwenda sasa ni kama madini yanayochimbwa dunia nzima. Ukienda kwa majirani zetu kuna Tanzanite nyingi tu. Kuna haja ya kukaa kuitangaza Tanzanite yetu, kuna haja ya kuipa jina ambayo itaipa umuhimu na upekee Tanzanite yetu, lakini pia kuna haja ya kuwa na mfumo wa kuidhibiti. Kuwe na mashirika ambayo yataidhibiti Tanzanite yetu ili kuwe na mwamvuli mmoja wa kununua Tanzanite yetu. Kwahiyo, nakuomba Waziri kaa na Wawekezaji mtengeneze mfumo ambao utailinda Tanzanite yetu. Nasemea Tanzanite kwa sababu ndio zao pekee na madini pakee tuliyonayo ambayo tunaweza kuweka jina letu pale"". Pia rais ametaka marekebisho yafanyike katika kutoza kodi , Rais Samia amesema VAT kwa madini yanayoletwa kutoka nje idaiwe baada ya kuchenjua, wanaoleta madini kutoka nchi jirani walete yasafishwe halafu kodi zitapatikana baada ya kusafisha malighafi za madini. Uzinduzi wa kiwanda hiki ambacho ni miongoni mwa vikubwa zaidi barani Afrika kutaifanya Tanzania kuuza nje madini ambayo yamekwisha chakatwa. Kwa sasa Tanzania inaungana nan chi nyingine za Afrika Mashariki ikiwemo Kenya, Uganda na Rwanda kuwa na viwanda vya kuchakatia dhahabu zake. Kiwanda kikubwa zaidi Afrika ni Rand Refinery kinachopatikana nchini Afrika Kusini ambacho ni miongoni mwa viwanda vikubwa zaidi duniani kikiwa na uzalishaji wa tani za dhahabu 600 kwa mwaka."	https://www.bbc.com/swahili/habari-57459107
business	Je Rais Felix Tshisekedi amezitatua changamoto 6 muhimu zinazoikabili DRC?	"Wakati  Felix Tshisekedi  alipoapishwa kuwa rais wa Jamuhuri ya Kidemokrasi ya Congo mwaka mmoja kamili uliopita, wakati huo  kuingia kwake madarakani kulionekana kama hatua muhimu- ya kwanza ya makabidhiano ya madaraka kwa amani katika nchi hiyo ambayo ilikuwa ni mara ya kwanza katika historia ya miongo sita ya taifa hilo. Kwa miaka mingi, nchi hiyo, yenye hifadhi nyingi za madini mbalimbali, ikiwa ni pamoja na madini yanayotumiwa katika kutengeneza betri za magari, imekuwa ikigubikwa na mizozo na ufisadi. Kama mpeperusha bendera ya chama cha upinzani cha  UDPS,  Bw Tshisekedi alimshinda mgombea aliyekuwa akipendelewa na mtangulizi wake Joseph Kabila katika uchaguzi wa Disemba 2018 . Lakini matokeo hayo yalipingwa na mgombea mwingine wa upinzani , Martin Fayulu, ambaye alisema alikuwa ndiye mshindi sahihi. Huu haukua mwanzo mzuri kwa rais ambaye alitumaini kuliunganisha taifa linalokabiliwa  na changomoto ikiwa ni pamoja na mlipuko wa  Ebola, miaka mitano ya mapigano mashariki , miundo mbinu mibovu na uchumi unaoyumba. Je amefanya nini kushugulikia  masuala sita muhimu zaidi ? 1: Mzozo katika mashariki Wakati alipoapishwa, rais Tschisekedi aliahidi  ""kujenga Congo imara,  na kuifanya kuwa ya maendeleo , amani na usalama "". Bw Tshisekedi ,alijaribu kuinua kiwango cha usalama , lakini wananchi wa kawaida hawahisi kuwa salama zaidi ya miezi 12 iliyopita. Mojawapo ya changamoto za hali ya juu ilikuwa ni kuendelea kwa ghasia mashariki mwa nchi, ambako makumi ya makundi yenye silaha yanasababisha maafa. Jeshi limeyarejesha maeneo katika mapambano dhidi ya wanamgambo waasi wa Allied Democratic Forces (ADF),  kikundi ambacho asilia yake ni Uganda lakini kwa sasa kina ngome yake katika jimbo la Beni DRC. Lakini mwaka  2019, kikundi hiki cha waasi kiliimarisha mashambulio ya ulipizaji kisasi dhidi ya raia, na kuwauwa raia 200 ndani ya kipindi cha miezi mitatu. ""Wakati wa kampeni za uchaguzi ,  nilipata  fursa ya kutembelea majimbo haya na kushangazwa na hali hii iliyomsikitisha ,"" Bw Tshisekedi aliiambia BBC. "" Nilichukua uamuzi wakati ule wa kujitolea kufanya kila liwezekanalo kuleta amani ."" Rais aliagiza jeshi kuhamishia ngome katika  mji wa  Beni,  ambao umekuwa  kitovu cha mashambulizi ya waasi wa  ADF. Baadhi yawanajeshi walibadilishwa  , na hivyo kuleta nguvu mpya  katika mapambano dhidi ya wanamgambo. Katika makabiliano dhidi ya kundi lingine, takribani viongozi wawili wa kikundi cha kihutu cha Rwanda cha FDLR waliuawa. Lakini makundi mengine madogo bado yanahusika katika ghasia katika kanda hiyo, huku baadhi wakihusika katika katika biashara haramu ya madini. Mashambulio dhidi ya raia yanaendelea, huku waasi , wakijihami kwa mapanga wakiwa na uwezo wa kufanya mashambulizi wakati wowote. Wakati huo huo jeshi, limekuwa likikosolewa kwa kujaribu kupigana vita vya kawaida dhidi yao. 2: Mlipuko wa Ebola Wakati alipoingia madarakani, Rais Tshisekedi, alikabiliwa na  kusambaa kwa virusi vya corona, pia katika eneo la mashariki mwa nchi kumekuwa ni mlipuko mbaya zaidi wa pili Ebola wa dunia, ambapo Shirika la Afya Duniani liliutangaza kama dharura ya afya ya kimataifa. Kutoamianiana baina ya wakazi na wahudumu wa afya, kulichochea habari za uongo na upotoshaji, kuongezeka kwa mashambulio ya maafisa wa kukabiliana na Ebola na hivyo kuendelea kudumaza mapambano dhidi ya virusi hatari vya Ebola. Chanjo mbili kwa sasa zinazotumiwa katika eneo lililoathiriwa kuzuia  kusambaa kwa virusi. Serikali ya Tshisekedi  ilipata usaidizi mwingi kutoka kwa mashirika ya nje na inaonekana kwamba kiwango cha maambukizi mapya kinashuka, lakini WHO inasema n vigumu kuthibitisha hili kwani kuna maeneo kadhaa ambayo ni vigumu kufikiwa kwasababu sio salama. Lakini kujiuzulu kwa Waziri wa afya Oly Ilunga mwaka jana  kutokana na kutokubaliana na jinsi maafisa husika walivyoshughulikia mlipuko kulimfanya kila mmoja miongoni mwa maafisa hao kuwa na mtizamo sawa wa jinsi ya kupambana na virusi. 3: Mlipuko wa surua Bw Tshisekedi pia alilazimika kukabiliana na kusambaa wa ugonjwa surua. Virusi hivyo vinavyoambukizwa sana kutoka kwa mtu mmoja kuelekea mwingine vimewaathiri zaidi ya watu 300,000 tangu mwanzoni mwa mwaka  2019,  huku maambukizi yakiripotiwa katika kila majimbo  26  nchini humo. Takriban watu  6,000 wamekufa - zaidi ya wale waliokufa kutokana na  Ebola - kutokana na janga, ambalo WHO inasema ni mlipuko mbaya zaidi wa surua kuwahi kushuhudiwa duniani Serikali ya Bw Tshisekedi, ikisaidiwa na  WHO na mashirika mengine ya kimataifa, imewachanja zaidi ya watoto milioni 18 walio chini ya umri wa miaka mitano kote nchini. Lakini ukosefu wa fidha za kutosha za kununua chanjo na barabara mbovu vimekwamisha uwezo wa maafisa wa afya kumfikia kila mtoto. Hali mbaya ya milipuko  wa  Ebola na surua ni ushahidi wa kimsingi wa tatizo la mifumo ambayo ina mizizi yake ya  muda mre ya usimamizi mbaya wa nchi, kuliko muda aliohudumu Bw Tschiseketi mamlakani. Serikali yake imeweza kuunganisha usaidizi wa mashirika ya  kimataifa ya misaada lakini ataendelea kukabiliwa na changamoto nyingi katika muda uliosalia wa muhula wake wa miaka mitano. 4:  Kuijenga nchi Mara alipoingia madarakani , rais alianza kile alichokiita  ""mpango wa siku 100 za kwanza za dharura"". ""Kwa uwezo mdogo sana [tulianza]  kujenga shule, kukarabati hospitali, barabara,  na kutengeneza vivuko ili kusaidia safari za maeneo ya mito ,"" aliiambia BBC. Shirika lisilo la kiserikali linalofuatilia matumizi nchini Congo lilikosoa jinsi mchakato wa utoaji wa mikataba ulivyofanyika. Zaidi ya hayo, si miradi mingi  ambayo ilikamilika na pia miradi hiyo ni sehemu ndogo sana  ya miundo mbinu inayohitajika nchini. Na kuna hofu kuwa matumizi ya ziada huenda yasitumiwe kulipia gharama za kuboresha huduma kama serikali inavyosema. 5: Kuepuka umasikini Kwa kuzingatia wastani wa pato la mwananchi mmoja , DRC inahesabiwa miongoni mwa nchi tano masikini zaidi, licha ya utajiri mkubwa wa madini iliyonao. Wakongo wengi huishi kwa kutumia chini ya dola 2 kwa siku, kwa mujibu wa Benki ya dunia. Kiwango hiki kimedumu tangu mwanzoni mwa karne hii, lakini nchi bado ina safari ndefu. Rais Tschisekedi amesema kuwa anataka kuushugulikia umasikini na kama sehemu ya juhudi hizo ameongeza matumizi ya serikali. Katika kipindi cha miezi 12, iliyopita bajeti ya serikali imepanda kwa karibu dola bilioni 6. Hili bila shaka limeibua swali juu ya jinsi ya kuchangisha fedha. Maafisa wa karibu na rais wanaamini kuwa pesa zinaweza kupatikana kwa kuzuia ufisadi serikalini. Lakini hadi sasa, hakuna kiasi kikubwa cha fedha ambacho kimefichuliwa na hakuna afisa wa ngazi ya juu ambaye amehukumiwa kwa kosa la ufisadi. Msemaji wa serikali amesema kuwa mfumo wa mahakama bado unafanya uchunguzi. Ushuru  katika baadhi ya maeneo , ikiwa ni pamoja na mali, imepanda ili kusaidia kulipia matumizi. Lakini watu wengi wa kawaida wamechoka kusubiri kuona hali zao za kijamii na kiuchumi zinakuwa bora. 6: Wasiwasi wa kisiasa Licha ya kushinda urais, Bw Tshisekedi  alilazimika kuunda serikali ya muungano na  mtangulizi wake Joseph Kabila, ambao unadhibiti viti vingi katika bunge. Mazungumzo baina ya vyama viwili yalichukua muda wa miezi saba kabla ya kufikia mapatano  na hivyo kuundwa kwa serikali. Mahusiano baina ya vyama viwili yamekuwa ya wasiwasi kwa kipindi cha mwaka mmoja uliopita huku wanasiasa hasimu wakilumbana kwa maneno makali na wakati mwingine hatakupigana. Lakini inaonekana inaonekana kulikuwa na uamuzi  wa kutaka muungano huu ufanye kazi. Tangu alipochukua mamlaka, Rais Tshisekedi alibuni mazingira ya kisiasa ambayo yalikua kinyume na yale ya miaka ya mwisho ya utawala wa Bw Kabila. Wafungwa wa kisiasa waliachiliwa na wapinzani muhimu, ambao walikuwa wanaishi uhamishoni  wamerejea nchini, ambako sasa wanaendesha shughuli zao za kisiasa bila uoga wa  ghasia za ukandamizaji."	https://www.bbc.com/swahili/habari-55795369
health	Kufanya kazi kwa muda mrefu kunaua watu 745,000 kwa mwaka, utafiti umebaini	"Kufanya kazi kwa saa nyingi kunasababisha vifo vya mamia ya maelfu ya watu kwa mwaka, kulingana na Shirika la Afya Duniani (WHO). Utafiti wa kwanza kufanywa duniani unaonesha kuwa watu 745,000 walifariki dunia mwaka 2016 kwa sababu ya ugonjwa wa kiharusi na ugonjwa wa moyo kutokana na kufanya kazi kwa muda mrefu. Ripoti hiyo ilibaini kuwa watu wanaoishi Kusini Mashariki mwa Asia na Magharibi mwa eneo la Pasifiki ndio walioathirika zaidi. Shirika la WHO limesema kwamba huenda hali hiyo ikazorota zaidi kutokana na janga la virusi vya corona. Utafiti huo umebaini kuwa kufanya kazi kwa saa 55 au zaidi kwa wiki kulihusishwa na hatari ya kupata ugonjwa wa kiharusi kwa asilimia 35 na hatari ya kupata ugonjwa wa moyo kwa asilimia 17 ikilinganishwa na kufanyakazi saa 35 hadi 40 kwa wiki. Utafiti huo umeonesha kuwa Shirika la Wafanyakazi duniani (ILO) pia limeonesha kuwa karibu robo tatu ya waliofariki dunia kutokana na kufanya kazi kwa muda mrefu walikuwa katika umri wa makamo au wazee. Mara nyingi, vifo hutokea baadaye, hata miongo kadhaa baadaye. Wakati utafiti huo haukujumuisha kipindi cha janga la corona, maafisa wa WHO, Wamesema, mabadiliko ya hivi karibuni watu kufanya kazi nyumbani na kupungua kwa kasi ya uchumi huenda kumeongeza hatari zinazohusishwa na kufanyakazi kwa kipindi kirefu. ""Kuna ushahidi unaonesha kuwa nchi zinapofunga shughuli za kiuchumi, saa za kufanya kazi zinaongezeka kwa karibu asilimia 10,"" Afisa wa WHO Frank Pega amesema. Ripoti hiyo inasema kufanya kazi kwa muda mrefu kulikadiriwa kuchangia karibu theluhi moja ya magonjwa yote yenye kuhusishwa na jambo hilo. WHO imependekeza kuwa sasa wakati umewadia kwa waajiri kuchukua hatua wakati wanafuatilia hatari za kiafya kazini kwa wahudumu wao."	https://www.bbc.com/swahili/habari-57149040
sports	Tetesi za soka Ulaya Jumamosi 09.07.2022	"Huku kukiwa na uvumi unaoendelea kuongezea kuhsu hali ya baada ya mashambuliaji Mreno mwneye umri wa miaka 37 Cristiano Ronaldo, meneja wa Manchester United  Erik ten Ha ametambua haja ya kuimarisha safu ya mashambulizi ya timu yake, ambapo Mholanzi huyo yuko makini katika kuongeza  mchezaji wa safu ya nyuma-kulia na safu ya kati-nyuma. (Manchester Evening News) Ten Hag ana matumaini ya kuzima matumaini ya klabu yake ya zamani ya Ajax ya kujaribu kumsaini tena mshambuliaji Mholanzi  Brian Brobbey  kutoka RB Leipzig kwa pauni milioni 13. Kijana huyo mwenye umri wa miaka 20 alikuja kupitia shule ya soka ya  soka kabla ya kujiunga na Wajerumani mwaka 2021, lakini akaewjwa Ajax kwa mkopo kwa ajili ya  nusu ya pili ya msimu, akifunga mabao saba katika mechi 11 za ligi  . (Times - subscription required) Manchester United wameboresha ofa yao kwa ajili ya mlinzi wa Ajax mwenye umri wa miaka 24  Lisandro Martinez  katika juhudi za kuipiku Arsenal katika kupata saini ya kiungo huyo wa kati-nyuma Muargentina  . (Mail) Arsenal  wana nia na kiungo wa kati wa Lyon, 24, Mbrazili Lucas Paqueta, ambaye amekuwa akihusishwa na taarifa za kuhamia Newcastle. (Media Foot - in French) Mchezaji maarufu wa Chelsea Mmorocco Hakim Ziyech, ambaye amekuwa akihusishwa na AC Milan, ametangaza uamuzi wake wa kuachana na wakala waka  Nakhli Mondial baada ya miaka  12, huku kijana huyu mwenye umri wa miaka  29- akisema kuwa anataka ku ""kuchukua udhibiti kamili wa kazi yangu siku zijazo’’ "". (Ziyech's Instagram) Na Barcelona wamewasilisha 'ofa ya mwisho' ya pauni milioni 47 kwa ajili ya  Raphinha mwenye umri wa miaka 25- ambaye amekuwa akihusishwa na klabu za Chelsea  na Arsenal. (Sport - in Spanish) Meneja wa Barcelona Xavi anataka kusaini tena mkataba na winga Mfaransa  Ousmane Dembele, 25,  ambaye ni wakata huru baada ya mkataba wake katika   Nou Camp kuisha. Hatahivyo, mkurugenzi wa mchezo wa klabu  Mateu Alemany angependa kumchukua mshambuliaji wa  Leeds Mbrazili   Raphinha. (Mirror) West Ham wanaangalia uwezekano wa kumhamisha mshambuliaji wa Roma Mholanzi  Justin Kluivert  mwenye umri wa miaka 23, kwa hadi pauni milioni 13 . (Gazzetta dello Sport via Team Talk) Arsenal wana nia katika kusiani mkataba na kiungo wa kati Mualgeria Ismael Bennacer kutoka AC Milan huku kijana huyu mwenye umri wa miaka 24 ambaye aliondoka Gunners kujiunga na  Empoli katika  2017. (Calciomercatoweb - in Italian) Bournemouth wanazungumzi akuhusu kusaini mkataba na mlinzi wa  Tottenham mwenye umri wa miaka 23-Muinereza Japhet Tanganga, ambaye pia amezivutia klabu za Napoli na AC Milan. (Athletic - subscription required) Roma wanaangalia uwezekano wa kufanya da una mshambuliaji wa Crystal Palace na Ivory Coast Wilfried Zaha, 29. (Fabrizio Romano) Bournemouth wanazungumzi akuhusu kusaini mkataba na mlinzi wa  Tottenham mwenye umri wa miaka 23-Muinereza Japhet Tanganga, ambaye pia amezivutia klabu za Napoli na AC Milan. (Athletic - subscription required) Kiungo wa kati wa Nigeria Joe Aribo, 25, yuko karibu kujiunga na  Southampton  kutoka Rangers  kwa mkataba wa awali wa pauni milioni 6. (Fabrizio Romano) Millwall wamekubaili kusiani mkataba na kiungi wakati wa  Leeds United Muingereza Jamie Shackleton, 22, kwa mkataba wa mkopo. (Football Insider) Southampton wana nia ya kusiani mkataba na mlinzi wa Manchester City na  Burkina Faso  Issa Kabore, 21, kwa mkopo. (Fabrizio Romano)"	https://www.bbc.com/swahili/articles/crg3wer58dro
religion	Gabola: Kanisa la Afrika Kusini 'linaloruhusu pombe wakati wa ibada'	Kuna mataifa mengi duniani lakini ni machache yanayofanana na kanisa la Gabula ncnhini Afrika Kusini. Gabola inamaanisha ‘kunywa pombe’ kwa lugha ya SeTswana language. Kanisa la Gabola linaamini waumini wake wanaweza kumtukuza Mungu kwa kunywa Pombe wakati wa ibada. Afrika Kusini imepiga marufuku uuzaji wa pombe kwa mara ya pili ili kudhibiti maambukizi ya Covid-19. Kanisa hilo linaendesha vipi ‘’ibada’’ zake bila pombe? BBC ilizungumza na mwanzililishi wa kanisa hilofounder, Papa Tsietsi Makiti.	https://www.bbc.com/swahili/habari-53874371
sports	Tetesi kubwa tano za soka Ulaya jioni hii	Mshambuliaji wa Chelsea Timo Werner amerejea katika klabu yake ya zamani RB Leipzig baada ya kudumu London kwa misimu miwili. Werner 26, anakua mchezaji wa pili mkubwa kuondoka darajani msimu huu baada ya Romelu Lukaku kurejea katika klabu yake ya zamani ya Inter Milan kwa mkopo. Manchester United wanaweza kufufua nia yao ya kumnunua mlinzi wa pembeni Sergino Dest baada ya ripoti mpya kudai kuwa Barcelona sasa watafikiria kumuuza beki huyo wa kulia. Dest aliripotiwa kulengwa na Erik ten Hag mapema msimu wa joto, lakini nia hiyo haikufanikiwa. Hata hivyo, ripoti mpya kutoka kwa Diario Sport imeeleza kwamba miamba hao wa Uhispania sasa wapo tayari kuachana na Dest kwani Xavi Hernandez ana mpango wa kumnunua beki mpya wa kulia. Meneja wa zamani wa Manchester United Jose Mourinho anapanga kumnunua Eric Bailly kwa ada ambayo haijatajwa hii ikiwa ni kulingana na ripoti mbalimbali za kimichezo. Mourinho sasa anainoa AS Roma, na L’Equipe wanadai kuwa klabu hiyo ya Italia ipo tayari kushindana na Monaco katika mbio za kumnasa Bailly. Mlinzi huyo wa kati wa Ivory Coast sio chaguo la kwanza Old Trafford haswa baada ya kuwasili kwa Lisandro Martinez msimu huu wa joto na anaweza kuondoka wakati wowote. Everton wamekamilisha usajili wa kiungo Amadou Onana kutoka Lille kwa mkataba wa miaka mitano. Onana anakuwa mchezaji wa tano kusajiliwa na Everton majira ya kiangazi baada ya The Toffees kuwashinda West Ham na kuinasa saini ya mchezaji huyo wa kimataifa wa Ubelgiji mwenye umri wa miaka 20. West Ham walikuwa wamekubali ada ya pauni milioni 33.5 kwa Onana lakini masharti binafsi ya mchezaji huyo yalithibitika kuwa hayakufikiwa, na kufungua mlango kwa Everton ambao mara moja walitumia mwanya huo. Malang Sarr anakaribia kuhamia AS Monaco kwa mkopo wa msimu mzima, football London imefichua. Beki huyo mwenye umri wa miaka 23 anatazamiwa kusaini mkataba wa mkopo na klabu hiyo ya Ligue 1 ambao unatarajiwa kujumuisha hatua ya kununua kwa takriban pauni milioni 13. Chelsea sasa wapo tayari kumtoa beki wao wa tatu wa kati katika dirisha la usajili la majira ya kiangazi, huku Antonio Rudiger na Andreas Christensen pia wakiwa tiyari wameondoka. Wakati huo huo, mazungumzo juu ya mustakabali wa Ethan Ampadu yanapangwa kufanyika katika siku chache zijazo.	https://www.bbc.com/swahili/articles/ce756r3w76po
health	Waridi wa BBC : Milicent Kagonga azungumzia alivyotorokwa na mume wake kutokana na harufu mbaya mwilini	"Onyo: Simulizi hii ina maneno makali ambayo yanaweza kushtua baadhi ya wasomaji Milicent Kagonga alianza kutokwa na damu kuliko kawaida kwenye sehemu zake za siri akiwa na miaka 20. Damu ilikuwa inamtiririka kutoka mwilini mwake kila siku. Haikuwa hedhi ya kawaida ya wanawake, ila damu iliyoandamana na uchungu mwingi. Damu hii iliandamana na uvundo wa aina yake na kufanya chumba chao kidogo kutokalika. ""Nakumbuka siku nyingi nilikuwa ninaketi juu ya ndoo kubwa kwani ndiyo tu ingeweza kuhimili kiasi cha damu iliyokuwa inanitoka"" Milicent anasema . Alipotafuta matibabu, alielezwa tu ni maambukizi ya kawaida ambayo huathiri wanawake katika sehemu zao za uzazi. Mwanzoni alipewa dawa za kupunguza maumivu, lakini hali yake ya kutokwa na damu ilizidi kuwa baya zaidi. Wakati mmoja, alikumbuka kuwa aliwahi kumsikia daktari mmoja akizungumza kuhusu dalili za saratani ya njia ya kizazi kwa wanawake. Alidadisi jinsi dalili alizozisikia zilivyoshabihiana na dalili alizokuwa nazo. Alikwenda hospitalini kwanza, mwaka wa sita tangu kuanza kupata dalili. Alipofanyiwa uchunguzi aligunduliwa kuwa na saratani ya mlango wa kizazi. Badala ya kupata afueni, masaibu ya Millicent yalizidi. Mumewe alikuwa tayari amemuacha. Milicent anasema pengine mumewe alikata tamaa kutokana na uvundo mbaya uliokuwa unamtoka. Alimuoa mwanamke mwingine. Machungu, kero na hali ya mahangaiko ilimzingira Millicent asijue la kufanya. Wakati mmoja, alifikiria kuwa uhai wake ungemtoka. Wakati mume wake alipoamua kujitenga na jamii yake, Millicent alionelea ni vyema arejee kwao kijijini kutoka kwenye mtaa wa mabanda alikokuwa anaishi. Alihisi pengine kule angepata afueni ya maisha ya kijiji yalivyo mepesi. Millicent na wanawe walipowasili kijijini mwao, mambo yalikwenda kinyume  cha alivyotarajia. Hakukuwa na wa kumlaki yeye na wanawe. Jamaa zake wengi walijitenga naye. Ugonjwa wake nao ulikuwa unamzidi nguvu, damu ikimtoka kama maji. ""Kule kijijini habari zilienea kuwa ningefariki  kutokana na ugonjwa wangu. Tetesi zilienea kuwa nilikuwa nimerogwa,"" anasema ""Hakukuwa na mtu hata mmoja aliyejitolea kunisaida na pale ndipo nilipoamua kurejea tena mjini angalau kutafuta namna ya kuendeleza maisha yangu na ya wanangu."" Aliporudi mjini maisha yakawa ni ya kuomba omba angalau aweze kuwalisha watoto pamoja na kukidhi mahitaji yake ya kila siku. Lakini maisha yaliendelea kuwa magumu zaidi. Majirani zake  walikuwa na hofu kuhusu ugonjwa wake. Mara nyingi walifunga choo na bafu ili Milicent asiitumie wakiogopa kuambukizwa. Mara nyingi ilimlazimu mwanadada huyu kutumia choo cha karatasi kisha kutupa nje baadaye. Katika pilkapilka zake za kuomba usaidizi hapa na pale, alikutana na msamaria mwema aliyemsaidia na kufanikisha maombi yake ya kupata matibabu. Matibabu yenyewe yalihusu awamu tatu za tiba ya kemikali, awamu 25 za matibabu ya tibaredio na awamu nyengine za matibabu ya kuwekwa miali nururishi ndani ya mwili. Kulingana na Millicent mara ya mwisho alipofanyiwa uchunguzi , matokeo yalionyesha kuwa  seli za saratani zilikuwa zimepungua na alikuwa hayupo hatarini tena. Anafurahia kuwa uchungu mwingi ulioandamana na kutokwa na damu ulimuondokea . Kutokana na matibabu yaliokuwa na kasi mno mwilini mwake, aliachwa akiwa tasa. Aidha, hawezi kupata hedhi. Bado Milicent anameza dawa za kudhibiti hali ya saratani, japo hatokwi na damu wala hana uvundo pia . Miilicent anasema kuwa ni mwanamke mmoja ambaye alikuwa anamfanyia kazi ya usafi ndiye aliyemsaidia kuchangisha fedha za kumwezesha kupata matibabu na pia kumsaidia kupeleka wanawe shuleni. Millicent anasema amejifunza mengi kutokana na aliyoyapitia. Kama sio hatua ya mwanamke mmoja kujitolea kumsaidia pengine hangelikuwa hai. Aliamua kuanza shirika ambalo linawaleta pamoja wagonjwa wa saratani katika maeneo ya mabanda mtaa wa Kariobangi, Nairobi. Shirika lake hufahamika kama Symbol of Hope Warriors kwa maana ya mashujaa ishara ya amani. Kupitia shirika hilo Milicent na wanawake wengine hutembelea wagonjwa ambao wamezidiwa na kulemewa vitandani. Mbali na kuwafariji, huhakikisha kuwa wanameza dawa, wanakula na pia kuwa kwenye mazingira safi. ""Niliamua kuwasaidia wagonjwa waliopo mitaa ya mabanda kwa kuwa ninaelewa jinsi ilivyo ngumu, nikikumbuka nilivyotengwa na kuachwa na watu waliokuwa muhimu katika maisha yangu. Huhisi kuwa ninaweza kuwa msaada kwa wenye wanapitia niliyoyapitia hapo nyuma,"" Milicent anasema Kulingana na Daktari wa saratani Catherine Nyongesa Watta : Mlango wa uzazi 'cervix' ni sehemu ya kizazi kati ya uke na mji wa mimba. Sehemu hii ina kazi nyingi ikiwemo kupitisha mbegu za kiume kuelekea katika mji wa uzazi na hatimaye mirija ya uzazi ili kupevusha yai. Pia, hupitisha damu ya hedhi. Ndio mlango anaopitia mtoto wakati wa kuzaliwa. Saratani ya shingo ya kizazi ni saratani inayotokea katika sehemu ya shingo ya uke ambapo seli za kansa hujiunda na kusababisha kizazi kupata madhara katika afya ya uzazi. Saratani ya shingo ya kizazi inaongoza kwa kusababisha vifo vya wanawake wengi duniani. Chanzo Wanawake wengi wanaopata ugonjwa huu huwa na chanzo kimoja au zaidi kinachojulikana kuwa na uwezo wa kuongeza hatari ya kuupata. Baadhi ni: 1.Kuanza vitendo vya ngono katika umri mdogo (chini ya miaka 16) 2.Kuwa na mahusiano ya kimwili na zaidi ya mwanaume mmoja 3.Maambukizi ya virusi vya HPV (Human papilloma virus) 4.Maambukizi ya magonjwa ya zinaa 5.Uvutaji wa sigara 1.Kutokwa na damu katika tupu ya mwanamke ambayo sio ya kawaida. Damu hii inaweza kuwa matone, au damu inayotoka katikati ya mzunguko wa hedhi (yaani baada ya hedhi kabla ya hedhi inayofuata) au damu itokayo kwa mwanamke ambae ameacha kupata hedhi. 2.Kutokwa na damu baada ya kujamiana baada ya tendo la ndoa. 3.Maumivu wakati wa kujamiana. 1.Kutokwa na majimaji yenye harufu ukeni kusiko kwa kawaida na maumivu ya tumbo chini ya kitovu. 2.Kupungua kwa hamu ya kula 3.Kupungua uzito 4.Kuhisi uchovu 5.Kutokwa na damu nyingi zilizozidi hedhi Daktari anasema kuwa matibabu yatalingana na kasi ya ugonjwa lakini kuna aina za matibabu : •Kufanyiwa upasuaji na kuondoa mji wa mimba na viungo vingine kama ovari na mirija ya uzazi •Matibabu ya tibakemikali ili kuongeza muda wa kuishi •Matibabu kwa njia ya mionzi ili kuua seli za saratani. •Kufanyiwa uchunguzi wa kitabibu mara kwa mara. •Kupata chanjo dhidi ya virusi vya HPV kabla ya kuanza vitendo vya ngono."	https://www.bbc.com/swahili/habari-54444784
religion	Tanzania: Utamaduni wa Kisukuma unaounganisha Ukristo na tamaduni asili	Tamasha la utamaduni wa kisukuma Bulabo ambalo hufanyika kila mwaka nchini Tanzania huleta pamoja shughuli za utamaduni na zile za kikristo Tamasha hili ambalo huvutia mamia ya watu kila mwaka hutanguliwa na maandamano ya ekaristi takatifu kabla ya shughuli za kitamaduni kufanyika Mzee Fumbuki Lubasa ambaye ni msaidizi wa Chifu  Edward Makwaiya wa Busiya anasema Tamasha hilo bado lina umuhimu mkubwa Eagan Salla akiwa mkoani mwanza alituandalia taarifa ifuatayo	https://www.bbc.com/swahili/habari-58551208
health	Kwanini vijana wengi wanapatwa na kiharusi na shinikizo la damu katika nyakati hizi?	"Ilikuwa mwaka jana wakati kijana Zakaria (sio jina ake halisi) mwenye umri wa miaka 29 alikuwa amelala kitandani mwake usiku majira ya saa kumi usiku. Mara alianza kuhisi maumivu ya kifua. Mwili wake mzima ulianza kutokwa jasho. Hapakuwa na mtu mwingine nyumbani wa kumpeleka hospitalini wakati ule. Maumivu yaliendeelea kumzonga lakini baadaye  muda yakakoma na akasinzia. Hatahivyo hakwenda kumuona daktarin asubuhi yake kwani maumivu aliyokuwa mayo yalikuwa yameisha. Lakini siku iliyofuata  Zakaria ahisi tena maumivu yale ya kifua na kuamua kwenda kumona daktari. Baada ya kufanyiwa uchunguzi wa vipimo mbali mbali Zakaria anasema daktari alimshauri akafanyiwe uchunguzi wa kipimo cha echo-cardiogram- kinachochunguza mapigo ya moyo. Kipimo hicho kilifichua kuwa Zakaria alikuwa na mshituko wa moyo, siku iliyotangulia. Zakaria alishangaa sana wakati aliposikia kile daktari alichokisema. Hakuelewa kuwa mshituko wa moyo unaweza kumptata kijana mwenye umri sawa na yeye./ Maradhi ya moyo husababisha vifo kote duniani vinavyokadiriwa kuwa milioni 17.9 kila mwaka kulingana na ripoti ya Shirika la Afya duniani ya mwaka 2021. Miongoni mwa waathiriwa wa maradhi haya ni  vijana, huku idadi yao ikitajwa kuendelea kuongezeka. Zaidi ya  vifo vinne kati ya vitano vinavyotokea hutokana na mshituko wa moyo au shinikizo la damu, na theluthi moja ya visa hivi hutokea miongoni mwa watu wenye chini ya umri wa miaka 70, kulingana na WHO. Madaktari  bingwa wa magonjwa ya moyo   Padma Shri awardee  pamoja na Dkt   Manchanda wanasema mioyo ya vijana katika miaka ya hivi karibuni imekuwa ikidhoofika Daktari  Manchanda, ambaye kwa sasa anafanya kazi katika hospitali  Sir Gangaram Hospital mjini Delhi, anaamini kuwamtindo wa  maisha ya kisasa ndio sababu kuu inayodhoofisha mioyo ya vijana. Kuna sababu tano kuu za   'mtindo wa usio na mpangilio ' miongoni mwa watu   hususan vijana . Amezitaja sababu hizo kuwa ni : Inaweza kutokea kwa  kijana mwenye umri wa miaka 29 au kwa mwenye umri wa chini ya miaka 21  Dokta  Manchanda anamini kuwa mambo haya matano ndio sababu ya kuu zinazosababisha mshituko wa moyo. Zakaria aliiambia BBC kuwa amekuwa akivuta sigara tangu alipokuwa na umri wa miaka 22. Lakini aliacha kuvuta miaka miwili iliyopita baada ya kupatw ana shikikizo la moyo. Ingawa sababu ya shinikizo la moyo miongoni mwa vijana huwa mara nyingi haifahamiki, ni ukweli kwamba elimu ni moja ya mambo yanayowapa vijana wengi msongo wa mawazo. Zaidi ya hayo vijana wengi hawala chakula kwa wakati unaofaa na hutumia muda wao mwing katika utumiaji wa vifaa vya kielekroniki. Madaktari wanaamini kwamba maumivu ya kifua ni dalili muhimu ya shinikizo la moyo. Wakati shinikizo la moyo linapotokea unahisi kana kwamba mtu fulani anakusukuma kwa nguvu kifuani. Hatahivyo dalili  inaweza kutokuwa dalili ya shinikizo la moy wakati wote. Shinikizo la moyo kusababishwa na ukosefu kabisa wa damu inayokwenda kwenye moyo. Mara nyingi hutokea kutokana na kuziba kwa mishipa ya moyo (ateri) , na hivyo kusababisha damu kutofika kwenye moyo. Hali hii husababisha maumivu  ya kifua. Lakini wakati mwingine shinikizo la moyo hutokea pasi na maumivu yoyote. Shinikizo hili huitwa   'shinikizo tulivu la moyo '. Kwa mujibu wa wavuti wa healthdata.org, shinikizo la moyo ni moyawapo ya sababu zinazoongoza za vifo duniani. Ukitazama maelezo  kuhusu sababu mbali mbali za vifo katika mwaka 2016,  asilimia 53 kati yao walikufa kutokana na shinikizo la moyo. Madaktari wanaamini kwamba maumivu ya kifua ni dalili muhimu ya shinikizo la moyo. Wakati shinikizo la moyo linapotokea unahisi kana kwamba mtu fulani anakusukuma kwa nguvu kifuani. Hatahivyo dalili  inaweza kutokuwa dalili ya shinikizo la moy wakati wote. Shinikizo la moyo kusababishwa na ukosefu kabisa wa damu inayokwenda kwenye moyo. Mara nyingi hutokea kutikana na kuziba kwa mishipa ya moyo (ateri) , na hivyo kusababisha damu kutofika kwenye moyo. Hali hii husababisha maumivu  ya kifua. Lakini wakati mwingine shinikizo la moyo hutokea pasi na maumivu yoyote. Shinikizo hili huitwa   'shinikizo tulivu la moyo '. Ubongo wako unavyoathirika kutokana na shinikizo la damu Dawa ya presha 'hufanya kazi vizuri ikimezwa usiku' Chuki kwa bosi ni moja ya mambo yanaosababisha kiharusi Kwa mujibu wa  wavuti wa  healthdata.org , shinikizo la moyo ni mojawapo ya sababu zinazoongoza za vifo duniani. Ukitazama maelezo kuhusu sababu mbali mbali za vifo katika mwaka 2016,  asilimia 53 kati yao walikufa kutokana na shinikizo la moyo. Daktari  Manchanda anasema kwamba ili kuepuka hatari za shinikizo la moyo, vijana wanahitaji kubadili mtindo wao wa maisha. Anasema kwamba mazoezi mbali mbali kama vile  yoga  husaidia katika kuzuwia shinikizo la moyo. Daktari  Manchanda anasema pia kuwa serikali  za dunia zinapaswa kufanya juhudi za uhamasishaji na utoaji wa mafunzo kwa vijana ili kuwakinga na maradhi ya shinikizo la moyo. Jinsi ya kujikinga na shinikizo la moyo Daktari  Manchanda anasema kwamba ili kuepuka hatari za shinikizo la moyo, vijana wanahitaji kubadili mtindo wao wa maisha. Anasema kwamba mazoezi mbali mbali kama vile  yoga husaidia katika kuzuwia shinikizo la moyo. Daktari  Manchanda anasema pia kuwa serikali  za dunia zinapaswa  kufanya juhudi za uhamasishaji na utoaji wa mafunzo kwa vijana ili kuwakinga na maradhi ya shinikizo la moyo. ""Serikali zinapaswa kuweka kodi za zaidi kwa vyakula visivyo na virutubisho vya mwili vya  kutosha, pamoja na bidhaa za sigara. Zaidi ya hayo hatari ya kula vyakula vya haraka haraka( kama chips na vinginevyo)  visivyo na virutubisho  zinapzswa kuandikwa  kwa herufi kubwa , ""aliongeza. Hii haiwezi kutatua tatizo kabisa, lakini inaweza kuongeza uelewa miongoni mwa watu. Badhiya watu wanasema kuwa magonjwa ya moyo hutegemea kiwango cha Mafuta mtu alichonacho mwilini, kwahiyo ni muhimu kupunguza vyakula vyenye Mafuta mengi kwenye mlo wako wa kila siku. Lakini je ni lipi la kweli  kati  ya haya? Kulingana na Dokta  Manchanda , mafuta yanaweza kuwa sababu ya shinikizo la moyo  lakini Mafuta yaliyotengenezwa na kuwa magumu kabla ya kuyeyushwa yanaweza kuwa sababu ya shinikizo la moyo . Mafuta ya aina hii hupunguza kiwango cha Mafuta mazuri mwilini na kupngeza kiwango cha Mafuta mabaya mwilini. Daktari anasema Mafuta kama Margarine sio mazuri  na anashauri watu wasiyatumie."	https://www.bbc.com/swahili/habari-58733879
sports	Tetesi za Soka Ulaya Jumatano 04.11.2020:Haaland, Son, Salah, Messi, Pedri, Pineda	Mshambuliaji wa Borussia Dortumund Erling Braut Haaland,20, ameungwa mkono kujiunga na Liverpool badala ya Manchester United na Mkurugenzi wa michezo wa RB Salzburg Christoph Freund. Haaland alijiunga na Dortmund akitokea Salzburg mapema mwaka huu. (Sky90 via Star)  Mmiliki wa klabu ya Tottenham Joe Lewis ameruhusu mshambuliaji wa Korea Kusini Song Heung-min,28, kupewa mkataba wenye thamani ya pauni 200,000 kwa wiki na marupurupu mengine. (Football Insider) Liverpool inaweza kumpoteza mshambuliaji Mohamed Salah, 28,kwenye michuano tofauti msimu ujao. Mchezaji huyo atakuwa na kibarua nchini Misri, baada ya kocha wa nchi hiyo wa vijana wa chini ya miaka 23, kuthibitisha tena nia yake ya kumchukua kwa ajili ya michezo ya Olimpiki.(Ahram Online via Mirror)  Manchester United wametakiwa kuchangamka kwenye dirisha la usajili la mwezi Januari, wito umetolewa mlinda mlango wa zamani Peter Schmeichel, baada ya kufanya vibaya kwenye ligi ya Primia. (Bein Sports via Manchester Evening  News) Kipengele cha uhamisho kilichowekwa kwenye mkataba wa kiungo mshambuliaji wa Barcelona, Mhispania Pedri, 17 ni pauni milioni 360. (Goal)  Winga wa Mexico na Cruz Azul Orbelin Pineda, 24, anafuatiliwa na Arsenal, Tottenham, Wolves, Everton, Southampton, Newcastle na West Ham. (90 min)  Kocha wa Watford Vladimir Ivic ameeleza masikitiko yake baada ya kushindwa kumsajili beki mpya wa kushoto. (Herfordshire Mercury) Kiungo wa zamani wa Chelsea na Ghana Michael Essien hakuwahi kuwaza mchezaji mwenzake wa zamani na kocha wa Blues Frank Lampard angeingia katika utawala. (Talksport)  Kocha wa Everton Carlo Ancelotti amemwambia mshambuliaji wa Uturuki Cenk Tosun,29, kuwa atatumika  katika ''michezo kadhaa'' msimu huu baada ya kuonekana mara ya kwanza dhidi ya Newcastle mwishoni mwa juma lililopita katika kipindi cha miezi 11. (Liverpool Echo)	https://www.bbc.com/swahili/54805179
religion	Msikiti uliohusishwa na itikadi kali za Kiislam sasa ni kituo cha amani	"Msikiti wa  Masjid Musa uliopokatika mji wa pwani ya Kenya wa Mombasa, ambao wakati mmoja ulihusishwa na itikadi kali za kiislamu, umekua kituo cha maridhiano na amani. Mwaka 2014, polisi waliuvamia msikiti huo, wakisema ulikua ukitoa mafunzo kwa vijana  ili wajiunge na kikundi cha wanamgambo wa kiislamu chenye makao yake nchini Somalia cha  al-Shabab. Walikamata gurunedi, video za propaganda, na bendera nyeusi zilizochorwa alama zinazotumiwa na  al-Shabab. Baada ya zaidi ya watu 100, wengi wao wakiwa ni vijana kukamatwa, msikiti huo ulifungwa. Wazee wa jamii na viongozi wa mkoa huo walikutana na kufanya mabadiliko ya uongozi wa msikiti, wakawafukuza  Maimam wenye itikadi kali na kuwaleta wapya wenye misimamo ya kadri. Baada ya wiki mbili, serikali ilirejesha tena msikiti huo baada ya kuridhishwa na mageuzi , ambayo yalijumuisha mchakato  wa kuwarejesha katika maisha ya kawaida viojana waliokua wamepewa mafunzo ya itikadi kali. Shabi Islam, kiongozi mpya wa msikiti huo, ameiambia BBC kuwa hivi ndivyo walivyoweza kufanikiwa kufanya mageuzi: ''Hatukutumia bunduki. Tuliomba na kutumia maneno ya huruma. Viongozi wa msikiti na wanavijiji walizungumza na jamii nzima kuwashawishi  vijana kubadili mienendo yao'' alisema na kuongeza kuwa sasa hakuna hata mmoja anayeweza kusema walirudi kwa njia ya mtutu wa bunduki. Salim Karama, ambaye anasema alipewa mafunzo ya kujiunga na  al-Shabab na kujiunga na maandamano ya ghasia wakati msikiti ulipofungwa, sasa amerejea maisha ya kawaida. Hata hivyo anasema bila kazi watu kama yeye wataendelea kuwa watu wa kushawishika: ''Tatizo sugu ni…ukosefu wa ajira nakukaa tu bila kufikiria mambo ya maana. Kama mtu ana kazi ataondoka nyumbani mapema, ataenda kufanya kazi na kurudi nyumbani jioni. Serikali inapaswa kuangalia maisha yetu. Juhudi nyingi zinawekwa katika kurekebisha  makosa bila kupandikiza mambo mazuri ."" Bado kuna baadhi ya maswali ambayo bado hayajapata majibu juu ya msako wa polisi. Fundi wa nguo Saddah Suleiman anasema kuwa mume wake alikua ni miongoni mwa watu ambao walikamatwa na ambao hawajaonekana wala kusikika tangu wakati huo. Uchunguzi wa mahakama ulisema kuwa huenda polisi walimuua. Lakini Bi Suleiman  anataka jibu kamili: Bado sijaridhika kabisa. Serikali inapaswa kutuambia alipo kwasababu niwenyewe waliomchukua . Tuliwaona wakimchukua. Kwa hiyo wanahitaji walau kutuambiua yuko wapi. Hatujawahi kuambiwa  hilo."" Polisi waliueleza uchunguzi kuwa aliruka kutoka kwenye lori na kukimbia mbali wakati alipokua akipelekwa kwenye kituo cha polisi masjid musa. Licha ya hayo , miaka sita baadae, watu hawaogopi tena kutembea au kuishi karibu na msikiti wa Masjid Musa na wapangaji wanarejea tena kuishi  katika maeneo ya msikiti"	https://www.bbc.com/swahili/habari-51754245
health	Virusi vya Corona: Hatimaye Trump avaa barakoa	"Rais wa Marekani  Donald Trump amevaa barakoa kwa mara ya kwanza hadharani tangu lilipoanza janga la virusi vya corona.` Rais huyo amevaa barakoa alipotembelea hospitali ya kijeshi ya Walter Reed iliyopo nje ya jiji la Washington, ambako alikutana na wanajeshi waliojeruhiwa na wahudumu wa afya. ""Sijawahi kamwe kupinga uvaaji wa barakoa, lakini ninaamini kuwa zina mahali na muda wake,"" alisema alipokuwa akiondoka  katika ikulu ya White House. Awali alisema kuwa hawezi kuvaa barakoa  na akamkejeli hasimu wake wa chama cha Democrat Joe Biden kwa kufanya hivyo. Lakini Jumamosi alisema kuwa : ""Ninafikiri pale unapokua hospitali, hasa katika hali fulani, ambapo unaongea na wanajeshi na watu, ambao wakati fulani wametoka kwenye meza za upasuaji, nafikiri ni kitu kizuri kuvaa barakoa ."" Akizungumza na kituo cha habari za biashara cha - Fox Business Network wiki iliyopita Bwana Trump alisema : ""Ninaunga mkono barakoa."" Aliongeza kuwa  ""ni kama ninapenda ""  anavyofanana akiwa ameivaa, akijifananisha na aliyovaa  Lone Ranger,  shujaa wa kufikirika ambaye pamoja na rafiki yake mzawa wa Marekani, Toronto, walipigana na wahalifu katika Marekani ya zamani ya Magharibi. Lakini wakati vituo vya Marekani vya udhibiti wa magonjwa  (CDC) mwezi Aprili vilipopendekeza kuwa watu wavae barakoa au vitambaa vinavyofunika midomo na pua wawapo katika maeneo ya umma ili kusaidia kuzuwia kusambaa kwa virusi, Bwana Trump aliwaambia waandishi wa habari kuwa hatafuata agizo hilo. ""Sidhani nitakua nikifanya hilo"" alisema wakati huo. "" Kuvaa barakoa huku nikiwasalimia marais, mawaziri wakuu, madikteta, wafalme na mamalkia -sioni hili likifanyika."" Baadhi ya taarifa za vyombo vya habari zimesema kuwa washirika wake wamekua wakimuomba mara kwa mara rais Trump avae barakoa awapo hadharani. Marekani imeshuhudia maambukizi mapya ya watu  66,528  katika kipindi cha saa 24 zilizopita, rekodi ya siku moja, na jumla ya takriban vifo  135,000 tangu janga la virusi vya corona lilipoanza, kulingana na data za Chuo Kikuu cha Johns Hopkins. Louisiana ni jimbo la hivi karibuni lililoagiza watu wavae barakoa  katika maeneo ya umma. Gavana kutoka chama cha Democratic John Bel Edwards pia ameagiza kufungwa kwa baa kote  Louisiana, na kuweka sheria kalio kuhusu uendeshwaji wa migahawa ya chakula, ambayo haitaweza kuwahudumia wateja ndani yake. Hatua hizozitaanza kutekelezwa kuanzia Jumatatu. Wabunge wa Republican  wanatarajiwa kupinga hatua hiyo. ""Kama hupendi kuvaa barakoa, basi haupendi unapoivaa,"" Gavana Edwards alisema. ""Kama unataka kunikasirikia kuihusu, basi  nikasirikie."" Jimbo jirani la Texas limerekodi ongezeko jingine la maambukizi ya virusi vya corona , likirekodi watu 10,500 wapya wenye maambukizi vya virusi hivyo Jumamosi pekee. Gavana wa jimbo la  South Carolina  ametoa amri ya marufuku ya mauzo ya pombe baada ya saa tano za usiku katika baa na migahawa ya chakula kujaribu kuzuwia kusambaa kwa virusi. Mahakama katika jimbo la Indiana imesitisha hukumu ya vifo dhidi ya wafungwa waliopatikana na hatia ya mauaji kwasababu jamaa zao walisema kuwa wana wasiwasi wa kusafiri wakati huu wa janga  kushuhudia ndugu zao wakifa. Daniel Lee  alikua amepangiwa kuuawa Jumatatu katika tukio ambalo lingekua ni la kwanza la hukumu ya mauaji baada ya miaka 17."	https://www.bbc.com/swahili/habari-53379756
technology	Kwa picha: Tuzo za mpigapicha bora wa picha za Dunia Asilia	Wapigapicha kutoka kote duniani waliingia katika shindano la kuwania tuzo za mpigapicha bora wa dunia asilia, ambapo washiriki waliombwa kuwasilisha picha ambazo zinaonyesha maisha duniani na tisho llinaloikabiri sayari yetu. Picha zitakazoshinda zitaonyeshwa katka taasisi ya California Academy of Sciences iliyopo  San Francisco, Marekani. Tuliangalia picha zilizoshinda na zilizofuzu mkiwemo zile za nyuki, popo anayepaa. Tazama:	https://www.bbc.com/swahili/articles/c3gex773513o
entertainment	Zozibini Tunzi: Changamoto zinazowakumba wanawake weusi katika mashindano ya malkia wa urembo duniani	"Wakati Zozibini Tunzi wa Afrika kusini alipotawazwa kuwa malkia wa Urembo wa taji la MIss Universe  siku ya Jumapili , ilikuwa mara ya kwanza kwa mwanamke mweusi kushinda mataji makuu manne ya malkia wa urembo duniani. Vyombo vya habari vilichapisha habari hiyo na wengi katika mitandao ya kijamii walisherehekea. Baadhi yao walisema kwamba pamoja na bi Tunzi , Cheslie Kryst malkia wa urembo wa Marekani, na Nia Franklin malkia wa urembo Amerika , wanawakilisha kizazi kipya cha malkia wa urembo tofauti. Bi Tunzi hususan amepongezwa kwa ngozi yake nyeusi na nywele zake nyeusi fupi. Hata malkia wa urembo wa Marekani 2016 Deshauna Barber alisambaza kanda ya video katika mtandao wa Instagram kuhusu hisia zake muda tu bi Tunzi aliposhinda. ''Malkia wa Universe anafanana nami'' -  alipiga kelele katika kamera mara kwa mara.  Lakini bi Barber pia aliambia BBC kwamba wanawake weusi wanabaguliwa kirangi wakati wa mashindano hayo na kwamba uwakilishi zaidi unaweza kuwa hatua ya kwanza katika kukabiliana na changamoto hiyo. ''Unapotoka katika kundi ambalo halina uwakilishi mkubwa ni vigumu kuelewa uwakilishi nini'', alisema. Gabriela Taveras - ambaye ni mwanamke wa kwanza kushinda shindano la bi Massachussets alisema kwamba swala moja ni kwamba wanawake weusi hawakuafikia masharti ya kushiriki katika mashindano ya urembo . ''Kuna lile wazo la ni nini urembo'', alisema.  ''Hapo zamani wazo hilo lilikuwa mwanamke mweupe''. Bi Taveras alituzwa taji hilo mwaka 2018  na akaendelea kushiriki katika shindano la bi Amerika na kuwa katika nafasi tano bora.  Mojawapo ya uamuzi mkubwa alioufanya ni kuonyesha nywele zake. ''Nakumbuka vita vya nywele laini dhidi ya zile zilizojisokota'', alisema ulikuwa mjadala m'baya sana kwa kweli. ''Niliogopa kuonyeshwa nywele zangu nyeusi zilizojisokota kwasababu nilijua hazikuafikia kiwango cha Ulaya cha urembo''. Aliamua kuendelea kushindana akiwa na nywele zake zilizojisokota . Wakati wasichana wadogo walipomwambia kwamba walifurahia kwa kuwa alifanana nao , alijua amefanya uamuzi wa busara. ''Nilijua nilifanana na kujihisi mwenyewe'', alisema. Nilijua nimejifanya kuwa mimi mwenyewe na sikuwa nikitaka kuwa mtu mwengine''. Bi Barber pia alisema kwamba aliogopa kuwa na nywele zake asilia akidhania kwamba zingeharibu fursa yake hivyobasi hakuzionyesha wakati wa mashindano hayo. Lakini wakati wa shindano la malkia wa urembo Marekani alivalia nywele zake kuonyesha heshima kwa mamake aliyefariki. ''Alikuwa akinitaka mara kwa mara katika mashindano yote ya malkia wa urembo kuonyesha nywele zangu asilia, lakini nilikuwa nikiogopa sana''. Bi Barber anasema kwamba pia amekabiliwa na ubaguzi wa rangi - ama ubaguzi dhidi ya rangi yake wakati wa mashindano. Ana ngozi nyeusi na baadhi ya watu hawakuiona rangi yake ya ngozi kuwa na mvuto. 'Hakuna aliyekuwa akiwachanganya wenye nywele nyeupe' ""Mwaka wangu kulikuwa na wanawake wengi weusi waliokuwa wakishiriki katika shindano la malkia wa urembo la bi America'', bi Taveras alisema. ''Unapotazama historia kushiriki shindano hilo lilikuwa jambo zuri sana. laskini hilo lilisababisha changamoto zake ''. Bi Taveras alisema kwamba watu wangechanganya wanawake weusi walioshiriki. ''Wakati mmoja nilikuwa nyuma ya jukwaa nikisubiri kuitwa , na mtu mmoja alikuja kwangu na kusema: Luosiana, nenda unaitwa;, hadi kufikia kiwango ambacho hawakuniamini kwa mara ya kwanza niliposema sio mimi''. Watu wengine wangewachanganya  washirika wengine weusi wakati walipokuwa na ngozi tofauti . lakini aliongezea, ''hakuna mtu aliyekuwa akiwachanganya wanawake wenye nywele nyeupe. Pia alisema kwamba kulikuwa na shinikizo la juu kama mwanamke mweusi , akijaribu kupita kati ya laini ya kujiwakilisha na pia kuhisi kana kwamba anawakilisha kundi kubwa la watu. ''Kiwango cha makosa yako ni kidogo mno'' , alisema. ''Kuna kile kiwango ambacho hatuwezi kuthibitisha upendeleo walio nao dhidi yetu''. Hata wakati wanawake weusi wanaposhinda taji la malkia mweusi , bi Taveras alisema kwamba hawakupata pongezi waliohitaji kupewa. ''Watu wangesema kwamba alishinda taji lake kwa kuwa ni mtu mweusi. Walitumia rangi yangu kuwa silaha dhidi yangu''. Bi Barber alihisi ukosoaji kama huo , akisema kwamba ni matusi kwa sababu inamaanisha hatuwezi kufaulu kutokana na uwezo wetu ama kwasababu sisi ndio tulio na uwezo mkubwa wa kufuzu. Wakati bi Taveras alipokuwa akishindana kuwa malkia wa urembo wa kwa kwanza mweusi kushiriki katika taji la malkia wa Massachussets katika historia ya taji hilo, hadi familia yake ilikuwa na wasiwasi. ''Baadhi ya watu wa familia yangu walisema: Ni lini utasalimu amri? Hawajawahi kuchagua msichana kama wewe''. Na baadaye kulikuwa na matamshi ya kibaguzi ya moja kwa moja , hususan kutoka kwa watu mitanadoni . wanawake wote walitumia maeneo kama 'tumbili' ili kukosoa kushiriki kwao. Licha ya changamoto ambazo zinawakumba wanawake weusi katika mashindano ya malkia wa urembo , wanawake wote wawili wanafurahia kuhusu mataji yanayomilikiwa na wanawake weusi na wana matumaini katika siku za usoni. ''Tupo katika wakati ambapo shindano hilo linabadilika na hicho ni kitu ambacho kinawafanya watu wengi kutohisi vyema, lakini inawafanya watu kama mimi kusherehekea'' , alisema bi Barber. ''Sio kuhusu wanawake weusi pekee na mashindano ya malkia wa urembo'' , alisema, lakini pia kila kundi ambalo halikuwakilishwa vyema. ''Ninasubiri kuona malkia wa urembo wa Miss Universe aliyenona ama malkia wa urembo wa Miss Universe aliyevalia hijab''. Bi Taveras anakubali na kutumaa kwamba mabadiliko hayo pia yatawasaidia wanawake wasioshiriki shindano hilo. ''Kila siku nasikia vijana na wanawake wakizungumzia kuhusu jinsi walivyonona , ama hawapendi sura zao ama pua'', alisema. ''Natumai hilo litawatia moyo wengi''."	https://www.bbc.com/swahili/habari-50755023
technology	Netlicks? Televisheni ambayo unaweza kuonja ladha ya kioo chake’	"Mfano wa skrini ya TV ""unayoweza kulamba"" ambayo inaweza kuwa na ladha ya chakula imetengenezwa na profesa wa Kijapani, Reuters inaripoti. Katika teknolojia hiyo Inayojulikana kama Taste-the-TV, makopo kumi yananyunyizia ladha kwenye ""hygienic film""(filamu ya usafi) ambayo inakunjwa juu ya skrini ili mtazamaji ailambe. Profesa Homei Miyashita wa Chuo Kikuu cha Meiji, alisema kuwa TV ya aina hiyo inaweza kutumika kutoa mafunzo kwa wapishi au wahudumu wa mvinyo. Iwapo itatengenezwa kibiashara, TV hiyo itagharimu $875 (£735), alikadiria. ""Lengo ni kufanya iwezekane kwa watu kukifahamu kitu kama kula kwenye mgahawa upande mwingine wa dunia, hata wakiwa nyumbani,"" aliiambia Reuters. Anaripotiwa kuwa katika mazungumzo na watengenezaji kuhusu matumizi mengine ya teknolojia ya kunyunyizia ladha, kama vile kuongeza ladha kwenye mkate. Profesa anatazamia kujikita katika ulimwengu wa ""maudhui ya ladha"" ya kupakuliwa (downloadable). Katika enzi hii ya Covid-19, aina hii ya teknolojia inaweza kuboresha jinsi watu wanavyoungana na ulimwengu wa nje, Prof Miyashita anaamini. Lakini kwenye Twitter watu walishangaa ikiwa katikati ya janga la ulimwengu ulikuwa wakati sahihi wa kuzindua Taste-the-TV. ""Wakati wa janga hili?"" aliandika mmoja, ""Kuna uwezekano mkubwa wa kufanya kufanikio katika nyakati za corona :)"" mwingine alitania. Hapo awali, Prof Miyashita na wanafunzi wake walitengeneza vifaa mbalimbali vinavyohusiana na ladha, ikiwa ni pamoja na ""uma unaofanya chakula kuwa na ladha zaidi"". Waandishi wa habari wakioneshwa onyesho la kifaa hicho na mwanafunzi. Aliiambia mashine kuwa alitaka ""chokoleti tamu"", na baada ya majaribio machache agizo lilinyunyiziwa kwenye filamu ya plastiki ili aionje. ""Ni kama chokoleti ya maziwa,"" anaripotiwa kusema."	https://www.bbc.com/swahili/59778286
entertainment	Habari katika picha: Baadhi ya picha bora zilizopigwa barani Afrika	Pictures from AFP, EPA and Reuters.	https://www.bbc.com/swahili/52926620
sports	Ralf Rangnick: Manchester itegemee nini kutoka kwa kocha huyu Mjerumani?	Ralf Rangnick anatarajiwa kuteuliwa kuwa meneja wa muda wa Manchester United kazi ya miezi sita mpaka mwisho wa msimu huu. Atamrithi Ole Gunnar Solskjaer, ambaye alitimuliwa katika klabu hiyo mwezi huu. Baada ya muda wake wa miezi sita kumalizika, Mjerumani huyo atachukua nafasi ya ushauri wa klabu hiyo kwa  kipindi cha miaka miwili zaidi. Lakini ni nini kiliwavutia United kwa Rangnick au nini kilichofanya Rangnick kuvutiwa na Man United? Ni meneja wa aina gani? Je, ataweza kufanikiwa na je jukumu lake baada ya msimu huu kumlizika litahusisha nini? Na je uteuzi wake utakuwa na maana gani kwa Cristiano Ronaldo? Ili kujibu maswali haya, BBC ilizungumza na mkurugenzi wa michezo wa St. Louis SC Lutz Pfannenstiel, ambaye alifanya kazi na Rangnick huko Hoffenheim, beki wa zamani wa Leicester Christian Fuchs - ambaye alicheza chini yake katika timu ya Schalke - na waandishi wa habari wa soka wa Ulaya Raphael Honigstein, Guillem Balague na Julien Laurens. Uteuzi wa Rangnick unakuja baada ya kumalizika kwa mchakato wa kina uliofanywa na United, ambao walifurahishwa na Mjerumani huyo wakati wa mazungumzo ya awali mapema wiki hii. Kocha huyo mwenye umri wa miaka 63 amejijengea sifa nzuri ya ukufunzi wakati alipokuwa Ujerumani, hasa akizifundisha timu za Stuttgart, Hannover, Hoffenheim, Schalke na RB Leipzig. Atakuwa anajiunga na klabu ambayo iko katika nafasi ya nane kwenye Ligi kuu ya England, ikiwa imepotea chini ya Solskjaer, ambaye mechi yake ya mwisho ilikubali kipigo cha 4-1 dhidi ya Watford na ilipoteza mechi nne kati ya tano za ligi. Honigstein: Muda si mrefu alipata ofa kama hiyo ya kazi ya kufundisha muda mfupi kutoka Chelsea akasema 'hapana, hiyo sio yangu'. Katika suala hili, kuna mambo matatu tofauti. Kwanza, ni Manchester United na ambayo bado ni kitu bora kwake. Kuna mapenzi, haswa kwa mzungumzaji kama Rangnick, ambaye alisoma na kuishi Uingereza na anapenda Ligi Kuu. Pili, ni miezi sita. Ni zaidi ya theluthi mbili ya msimu huu huku kukiwa na muda mrefu wa soka kuchezwa. Tatu, United wamemwambia wazi na vyema 'tunakutaka kama meneja wa muda mfupi, lakini tunataka kwenda mbali zaidi ya kutumia ujuzi wako wa soka zaidi ya hapo'. Pfannenstiel: Naweza kusema, Ralf ni mtaalamu mkubwa, kwa kweli ni mmoja wa makocha bora au mameneja bora Ujerumani iliyowazalishwa katika kipindi cha miaka 15-20 iliyopita. Laurens: Ni mmoja wa watu wenye ufahamu mkubwa katika mpira wa miguu katika kipindi cha miaka 20 iliyopita na kuwapa hamasha makocha wote wakubwa Ujerumani. Rekodi ya makombe ya Rangnick kama meneja ni ya kawaida, lakini ushawishi wake kwenye mchezo ni mkubwa, sio tu kama kocha na mkurugenzi wa kandanda lakini kama mtu mwenye akili nyingi juu ya mchezo. Mafanikio yake makubwa yamekuwa katika kujenga timu kutoka chini kwenda juu - mfano ni vilabu vya Hoffenheim na RB Leipzig. Anatajwa mara nyingi kama mwanzilishi wa mchezo wa kisasa unaotumiwa na makocha kama Tuchel, Julian Nagelsmann, Ralph Hasenhuttl na Jurgen Klopp, kati ya makocha ambao amewashawishi. Pfannenstiel: Soka lake ni la moja kwa moja, anakaba sana, kasi, soka la hali ya juu - jambo ambalo huwa linasisimua kutazama. Ukiangalia huko nyuma namna Hoffenheim ilivyokuwa inacheza, haswa jinsi RB Leipzig walivyocheza, nadhani hivi ndivyo unavyoweza kutarajia - soko la nguvu na kasi, kukabia juu na kulazimisha mpinzani kufanya makosa. Fuchs: Ana falsafa ya wazi ya jinsi anavyotaka kucheza, namna anavyofunisha na soka la nguvu kukabia juu - na hilo halitabadilika kamwe. United itakuwa klabu kubwa ya kwanza ya Ulaya ambayo Rangnick atakuwa ameiongoza. Anajiunga nao baada ya usajili wa majira ya joto walipoongeza wachezaji kadhaa wa hadhi ya juu kwenye kikosi ambacho tayari kimesheheni wachezaji wa kimataifa wenye sifa kubwa, maarufu zaidi aliyejiunga ni mshindi wa Ballon d'Or mara tano Cristiano Ronaldo. Honigstein: Daima amekuwa na mahusiano mazuri na watu , lakini watu wengine hawawezi kuwa hivyo kwa mtu anayetaka ubadilike haraka sana. Wanahisi kuudhika na kutishika, inachosha kuona mtu anayekusukuma kila wakati. Balague: Inaonekana ni kazi ya muda na inaonekana hatari kidogo. Ikiwa unatengeneza muundo mpya, Ralf ni mtu ambaye ana wazo wazi la kile anachopaswa kufanya. Hawezi kustahimili watu ambao hawataki kubadilika na ninahisi kuna wengi pale United. Unapaswa kuwa mzuri kwa watu na ili kusonga nao pamoja. Je, yeye ni mzuri sasa? Honigstein: Hatakuwa na mamlaka mengi kama mtu anayekuja kwa mkataba wa miaka mitatu, lakini wakati huo huo unaweza kufanya chochote unachotaka. Anaweza kuwa mkali. Itakuwa ngumu ikiwa Ronaldo hatakuwa kwenye mipango yake, kwa mfano. Hilo linaweza kuwa jambo moja ambalo si rahisi sana kulitatua - Ronaldo anaingiaje katika aina ya soka ya Rangnick? Labda anaweza. Labda wazo linaweza kubadilika, labda Ronaldo anaweza kubadilika? Itakuwa moja ya sehemu ya kuvutia zaidi ya simulizi hii. Tangu mwaka wa 2012, Rangnick amekuwa akifanya kazi katika nafasi kadhaa za juu za ukurugenzi wa michezo, haswa akiwa na vilabu vya Red Bull hasa RB Leipzig, ambapo klabu hiyo ilipanda kutoka daraja la nne la soka la Ujerumani hadi kuwania taji la Bundesliga. Hivi sasa ni mkuu wa michezo na maendeleo huko Lokomotiv Moscow. Honigstein: Sina hakika kama jukumu hilo la baadaye litakuwa na nguvu halisi. Sidhani kama United wamejipanga kwa ajili hiyo. Lakini yuko katika wakati fulani katika taaluma yake ambapo ameanzisha kampuni yake ya ushauri na anafanya kazi na vilabu, mashirikisho na wakurugenzi wa michezo. Pfannenstiel: Tunapenda kumwita, huko Ujerumani, profesa wa mpira wa miguu. Kila kitu anachofanya kinaonekana kizuri, jinsi anavyoweka mifumo katika kila klabu ni kitu cha kushangaza. Ukiangalia jinsi Red Bull Salzburg ilivyojengwa au jinsi RB Leipzig ilivyojengwa kutoka kituo cha mafunzo hadi timu ya kitaaluma, maendeleo ya vijana... hiyo yote ni kwa mawazo mengi na sayansi nyingi ndani yake. Utaratibu, muundo wake na mipango yake, siku zijazo unaonekana utakuwa mzuri. Ukirejea jinsi alivyopanga kazi yake baada ya kumaliza mpango wake huko Leipzig, alitaka kuwa upande wa ushauri zaidi na ndivyo alivyofanya huko Moscow. Kumjua Ralf na kazi yake na jinsi ulimwengu wa soka unavyofanya kazi, ikiwa atakuja na kufanya kazi ya kushangaza na kila mtu ana furaha, nadhani mpango huo wa kuwa mshauri, katika miaka miwili ijayo baada ya msimu huu, unaweza kugeuka kuwa wa muda mrefu. Kila kitu kinawezekana na nadhani kitakuja kutokana na matokeo ya kufanikiwa kwake.	https://www.bbc.com/swahili/habari-59427786
politics	Nato: China ni changomoto kwa usalama wetu	"Mkuu wa muungano wa Nato amewataka wanachama wa muungano huo kuzungumzia kuhusu kuimarika kwa China katika mkutano ulioitishwa ili kuonesha jinsi Marekani inavyounga mkono muungano huo wa mataifa ya Magharibi. Mkutano huo unatarajiwa kutoa taarifa inayoelezea tabia za China kama Changamoto kuu baada ya mkutano huo nchini Ubelgiji. Katibu mkuu wa Nato Jens Stoltenberg alisema kwamba mkutano huo ulikuwa muhimu kwa muungano huo. Ni mkutano wa kwanza wa rais wa Marekani Joe Biden  tangu alipochukua madaraka. Nato ni muungano wenye uwezo mkubwa kisiasa na kijeshi  kati ya mataifa 30 ya magharibi  pamoja na yale ya Marekani kaskazini. Ulibuniwa  baada ya vita ya pili ya dunia ili kujibu kupanuka kwa uongozi wa kikomyunisti. Katika miaka ya hivi karibuni , Muungano huo ulikumbwa na changamoto wakati viongozi walipojadili kuhusu lengo lake na ufadhili. Hali ya wasiwasi iliongezeka wakati wa utawala wa rais Trump ambaye alilalamika kuhusu ufadhili wa taifa lake  na kuhoji jukumu la Marekani kutetea washirika wake wa Ulaya. Badala yake , mrithi wake Bwana Biden ametaka kuimarisha uungwaji mkono wa Marekani kwa muungano huo wenye takriban miaka 72. ''Nataka kuweka wazi : Nato ni muhimu sana kwa maslahi ya Marekani'' , bwana Biden alisema alipowasili katika mkutano huo siku ya Jumatatu. Taifa lake lilisema kwamba, lilikuwa na jukumu la siri  kuafikia kifungu cha 5 cha makubaliano ya Nato , ambayo yanashurutisha mataifa wanachama kujilinda dhidi ya mashambulizi. Kulingana na rasimu ya taarifa hiyo ilioonekana na vyombo vya habari , matarajio ya Uchina yaliyotajwa na tabia yake ya uthubutu inaleta changamoto za kimfumo kwa sheria ya kimataifa na kwa maeneo yanayohusiana na usalama wa muungano huo"" Rasimu hiyo inasema kwamba China inaimarisha kwa kasi uwezo wake wa kinyuklia  mbali na uwezo wake wa kijeshi na piaa inashirikiana kijeshi na Urusi. ""Tuna wasiwasi na China kutoweka wazi mambo yake mbali na utumizi wa taarifa za kupotosha'', iliongezea. Mshauri wa kitaifa wa rais Joe Biden , Jake Sullivan alisema kwamba mazungumzo ya Nato yataangazia usalama kwa ujumla ikiwemo kutoa upinzani mkubwa kwa China na kuimarika kwa jeshi lake. ''Hatuingii katika vita baridi  na China sio mshirika wetu, na sio adui wetu'', bwana Stoltenberg aliambia wanahabari katika makao makuu ya Nato. ''Lakini tunahitaji kuangazia kwa pamoja kama muungano , changamoto zinazotolewa na kuimarika kwa China kwa usalama wetu''. China ni mojawapo ya mataifa yenye uwezo mkubwa wa kijeshi na kiuchumi , ambacho chama chake tawala cha kikomyunisti kimeshikilia siasa maisha ya kila siku na jamii kubwa. Nato imeendelea kuwa na wasiwasi kuhusu kuendelea kuimarika kwa China kijeshi hatua ambyo ni tishio kwa usalama na thamani ya demokrasia ya wanachama wake."	https://www.bbc.com/swahili/habari-57473907
politics	Uchaguzi Uganda 2021: Mambo muhimu unayopaswa kujua	"Kinyang'anyiro cha nafasi ya urais nchini Uganda ndicho chenye mvuto zaidi kuliko kingine kikiwa kimebeba hekaheka nyingi, ufuasi mkubwa, matumaini, na hamasa miongoni mwa wapigakura kote nchini humo. Uganda ni taifa la pili la Afrika mashariki kufanya uchaguzi mkuu wake wa Januari 14 mwaka 2021 baada ya Tanzania iliyokamilisha uchaguzi wake Oktoba 28 mwaka huu, huku Kenya likiwa taifa lingine linatakalofuatia katika mlolongo huo ifikapo mwaka 2022. Nchini Uganda jumla ya wagombea 11 wanachuana kwenye nafasi ya urais huku wakifanya mikutano ya kampeni katika Kaunti 353, sawa na wilaya 134, majiji 8 pamoja na mji mkuu wake wa Kampala kwa muda wa siku 60 pekee, lakini taswira ya uchaguzi huo imekuwa yenye kuashiria hali hasi na chanya. Matukio ya kukamatwa wagombea wa upinzani, hamasa ya wapigakura, kuibuka kwa wagombea binafsi nafasi ya urais, kampeni zilizojaa vitisho na matumizi makubwa ya vyombo vya dola. Kifo cha muungano wa upinzani pamoja na mgomo wa vyombo vya habari kurusha matangazo ya mikutano ya kampeni ya mgombea wa chama cha NRM Yoweri Museveni ni miongoni mwa mambo yanayoangaziwa katika kukua ama kudidimia kwa siasa za vyama vingi nchini Uganda. Ajenda za wagombea wa urais nchini humo zimejikita katika rushwa, umasikini, miundombinu, kuboresha huduma za jamii, kuzalisha ajira kwa vijana,kusimamia uhuru wa kujieleza, kulinda usalama wa raia na mali zao. Na haya ni mambo ya kuzingatia yenye athari katika uchaguzi huo: Rais Museveni ni mmoja wa marais waliosalia madarakani kwa muda mrefu barani Afrika. Aliingia madarakani kupitia chama chake cha National Resistance Movement mwaka 1986 at baada ya kumalizika kwa vita vya miaka mitano na ameongoza Uganda kutoka wakati huo. Wafuasi wake wanampongeza kwa kuleta amani  nchini, na hususan sera yake ya afya. Alisaidia kudhibiti kusambaa kwa virusi vya HIV, na hivi karibuni kuweka amri ya kutotoka nje- iliyosababisha shule na biashara kufungwa, kupiga marufuku usafiri wa magari ya umma na utumizi wa lazima wa barakoa katik amaeneo ya umma mwezi Mei- anapongezwa kwa kukabiliana vikali na virusi vya corona. Kulingana na Chuo Kikuu cha Johns Hopkins, Uganda imethibitisha visa vichache vya maamukizi chini ya 40,000 na vifo karibu 300 kutokana na ugonjwa huo. Licha ya kwamba wakati mmoja alipongezwa na nchi za magharibui kuwa kuwa kizazi kipy acha viongozi wa Afrika, wakosoaji wake wanamlaumu kwa kugeuka kuwa kiongozi wa kiimla . Bw. hana mrithi katika chama chake, na mwaka 2017 alitia saini sheria ya kutoa ukomo wa miaka 75 kwa mgombea urais hatua iliyomwezesha kugombea tena urais. Utawala wake umepingwa kwa miaka kadhaa, hususana na kiongozi wa upinzani Kizza Besigye, ambaye alikamatwa mara kadha japo aliamua kutogombea tena urais mwaka 2021. Japo Bw. Museveni bado anafurahia uungwaji mkono mkubwa, hasa katik amaeneo ya vijijini, anakabiliwa na upinzani kutokana ana ongezeko la ukosefu wa usawa na udhibiti wake mkali wa nchi. Matukio mbalimbali yanaonesha kuwa vyombo vya dola hasa Jeshi la Polisi nchini Uganda limekuwa likivuruga mikutano ya kampeni ya wagombea wa upinzani. Matukio kama vile ya kuzuia kufanya mikutano ya hadhara na kumkamata mgombea wa Robert Kyagulanyi, ambaye aliwekwa rumande katika kituo cha polisi cha Nalufenya , vurugu zilizotokea kati ya Novemba 18 na 19 jijini Kampala ambapo polisi walivuruga mikutano ya kampeni ni mambo ya kufuatiliwa. Mgombea mwingine Patrick Amuriat ameripotiwa kukutana na vizuizi vya vyombo vya dola wakati anaingia katika jiji la Arua kupitia mji wa Lemerijoa, ambako idadi kubwa ya askari walizingira njia za kuingia na kutoka maeneo hayo. Aidha, jambo lingine ni kuibuka kwa vikosi vinavyofanya fujo dhidi ya vyama vya upinzani au chama tawala. Vikundi hivyo vimetajwa na duru za usalama kuwa vinafanya kazi ya kuvuruga mikutano ya kampeni ya wapinzani wao. Kama ilivyokuwa kwenye uchaguzi mkuu wa Oktoba 28 mwaka huu kwa jirani zao Tanzania, nako nchini Uganda mabango yenye matangazo ya wagombea wa nafasi mbalimbali kutoka vyama vya upinzani yamekuwa yakiondolewa na askari hali ambayo imelalamikiwa kuwa ni ukiukwaji wa haki za binadamu pamoja na kutokuwa na mizani sawa ya kufanya shughuli za kampeni za uchaguzi mkuu. Mabango yaliyolengwa zaidi ni yale ya mgombea wa NUP, Robert Kyagulani. Ingawaje haikutarajiwa lakini imeripotiwa kuwa vyombo vya habari nchini Uganda vimegoma kutangaza habari za kampeni za mgombea wa chama cha NRM. Hili ni jambo ambalo limeleta gumzo kubwa nchini Uganda, ambapo msimamo wa vyombo hivyo ni kushinikiza uwanja sawa katika kampeni za uchaguzi  nchini humo. Mijadala kupitia mitandao ya kijamii, tovuti, vyombo vya habari vya ndani na nje vimeripotiwa kugoma kurusha matangazo ya moja kwa moja (Live) ya redio na runinga mikutano ya kampeni ya mgombea wa NRM, Yoweri Museveni. Hatua ya vyombo vya habari kugoma kurusha matangazo hayo ni kutokana na kukamatwa kwa mgombea wa upinzani Robert Kyagulanyi na baadaye kuachiliwa huku baadhi ya wafuasi na wananchi wengine wakijeruhiwa wakati wa zoezi hilo. Baadhi ya raia wa Tanzania wanaoishi na kusoma vyuo mbalimbali nchini Uganda wamemwambia mwandishi wa makala haya, ""kulikuwa na jambo la kushangaza, televisheni zinarusha vipindi vya muziki wakati Museveni alikuwa akihutubia watu kule Moroto. Unajua hapa Uganda wagombea wanafanya kampeni wilaya 134 sawa na majimbo 353, kote huko ni ndani ya siku 60 za kampeni. Sasa fujo hizi wanazofanyiwa wapigakura na wanasiasa kunaswa na vyombo vya dola ni mtihani kwa wanahabari na mwelekeo wa taifa lenyewe. Wamezima kabisa mikutano ya Museveni,"" Nguvu kubwa ya ushindi wa Museveni  imetajwa kutoka ufalme wa Buganda katikati ya taifa hilo. Kulinda na kuheshimu utawala wa kifalme wa Buganda ni miongoni mwa eneo muhimu linalotengeneza nguvu ya Museveni licha ya madai kuwepo mzozo baridi baina ya pande hizo mbili. Upande wa kambi ya upinzani nguvu zao zilitegemea umoja wao. Kwenye uchaguzi mkuu wa mwaka 2016, muungano wa vyama vya upinzani ulimuunga mkono mgombea Amama Mbabazi ambaye alionekana kuwa na nguvu zaidi wakati wa uchaguzi huo. Kwenye uchaguzi huo Mbabazi aligombea baada ya kuachana na chama cha NRM, lakini uchaguzi wa mwaka 2021 mwanasiasa mwenye nguvu amejijenga binafsi kupitia muziki. Lakini kuelekea uchaguzi wa mwaka 2021,  mwanasiasa mwenye nguvu ni Robert Kyagulanyi maarufu kwa jina la Bob Wine. Mwanasiasa huyu anazidi kumpa changamoto Museveni kuliko wakati wowote wa uchaguzi wa Uganda. Kama zilivyo nchi zingine linapofika suala la uchaguzi mkuu, Uganda nayo imekuwa ikishuhudia malumbano makali juu ya uaminifu wa Tume yao (EC). Tafiti mbalimbali zinaonesha kuwa kumekuwa na uhaba wa uhuru katika tume yeneywe na miongoni mwa viongozi wake. Taswira waliyonayo baadhi ya wapigakura na wanasiasa kwa ujumla ni mashaka juu ya mwenendo wa tume kusimamia uchaguzi huru na haki. Wakati wa uchaguzi wa mwaka 2016 asilimia 89 za kura za maoni zilitaka mabadiliko katika Tume na michakato yote ya uchaguzi mkuu. Aidha, tume hiyo imekuwa ikikabiliwa na ukata kutokana na bajeti hafifu,udanganyifu wa majina ya wapigakura na vituo vya kupigia kura na uhesabuji wake. Uchaguzi huo unahusisha wagombea 11 walioanza kampeni tangu Novemba 19 mwaka huu; John Katumba, Robert Kyagulanyi Ssentamu, Mugisha Muntu,Henry Tumukunde, Norbet Mao, Joseph Kabuleta Kiiza, Patrick Amuriat Oboi, Fred Mwesigye, Nancy Linda Kalembe, Willy Mayambala na Yoweri Museveni. Mwaka 2001, Kizza Besigye alishindwa kufurukuta katika Mahakama ya Rufani baada ya jaribio la kupinga ushindi wa Yoweri Museveni. Mwaka 2006, 2011 kesi nyingine ya kupinga ushindi wa Museveni ilifunguliwa, licha ya Mahakama kukiri dosari kwenye baadhi ya taratibu za uchaguzi, lakini haikufuta matokeo ya uchaguzi. Msuguano wa mwaka 2016 ndani ya mhimili huo wa dola unatajwa kuwa huenda ukawa chachu ya kufanya uamuzi wa kupingwa matokeo ya uchaguzi mwaka huu ikiwa utatokea. Kampeni za uchaguzi mkuu zinafanyika huku kukiwa na tishio la ongezeko la maambukizi ya ugonjwa wa Corona, ambapo Mkurugenzi wa Shirika la Afya barani Afrika, Dk. Matshidiso Moeti akibainisha kuwa ugonjwa huo unatarajiwa kusambaa zaidi kutoka na  mikusanyiko ya kampeni na kuelekea sikukuu za mwisho wa mwaka kama vile krismasi. Mtandao wa gazeti la kila siku la Daily Monitor umeripoti kuwa baada ya miezi 8 kupitia serikali ya Uganda imeruhusu safari za Mabasi kutoka nchi hiyo kwenda nchini Tanzania. Vilevile limeripoti taarifa ya kijana Baroda Kayanga Watongola mwenye umri wa miaka 27 kuwania ubunge jimbo la Kamuli huku kukiwa na kumbukumbu ya mzazi wake Hajat Rehema Watongola kufariki kwa ugonjwa wa corona mnamo Novemba 14 mwaka huu. Baroda ameomba kugombea nafasi hiyo kuziba pengo la mzazi wake ambaye alikuwa na ndoto za kuwania jimbo hilo. Tafsiri yake ni kwamba ipo hofu ya ugonjwa wa corona ambayo imesababisha Tume ya uchaguzi nchini humo kutoa angalizo kwa viongozi wote wa timu za kampeni kuzingatia masuala muhimu ya kuepukana na ugonjwa huo."	https://www.bbc.com/swahili/habari-55097835
sports	Tetesi za Soka Ulaya Ijumaa 17.06.2022:Mane, Jesus, Pope, Bellingham, Botman, Cucurella	Liverpool wamekubali mkataba wa euro 41m (£35.1m) kumuuza Sadio Mane kwa mabingwa wa Bundesliga Bayern Munich. The Reds watapata euro 32m (£27.4m) na nyongeza ya euro 6m kulingana na mechi na euro 3m kulingana na mafanikio ya mtu binafsi na timu. Liverpool walikataa ofa mbili kutoka kwa Bayern kabla ya kukubali ofa yao ya hivi punde zaidi kwa mchezaji huyo mwenye umri wa miaka 30, ambaye mkataba wake na The Reds ulidumu hadi msimu ujao wa joto. Alijiunga na Liverpool kwa £31m pamoja na £2.5m kama nyongeza kutoka Southampton mwaka 2016. Habari za kuondoka kwake zinafuatia usajili wa Jumanne wa fowadi wa Uruguay Darwin Nunez kutoka Benfica kwa dau la awali la £64m. Pamoja na washambuliaji wenzake Mohamed Salah na Roberto Firmino, ambao wote wana umri wa miaka 30, Mane amekuwa muhimu kwa mafanikio ya Liverpool katika miaka ya hivi karibuni. Watatu hao waliisaidia klabu hiyo kushinda Ligi ya Mabingwa mwaka wa 2019 na kisha kumaliza kipindi cha miaka 30 cha kusubiri taji la ligi katika msimu uliofuata. Arsenal wanakaribia kumnasa mshambuliaji wa Manchester City na Brazil Gabriel Jesus, 25. (Times - subscription required) Newcastle United wanamfuatilia mlinda mlango wa Burnley na England Nick Pope, 30. (Mail) Liverpool wanamfukuzia kiungo wa Borussia Dortmund na England Jude Bellingham. (Mirror) AC Milan ina nafasi nzuri mbele ya Newcastle katika kumsajili mlinzi wa Lille na timu ya taifa ya Uholanzi chini ya miaka 21 Sven Botman. (Football Insider) Manchester City wanajiandaa kupeleka ofa kumsajili mlinzi wa kushoto wa Brighton na Hispania Marc Cucurella, 23. (Guardian) Leeds United na Southampton zinavutiwa na kiungo mbelgiji wa  Manchester City Belgian Romeo Lavia, 18. (Athletic - subscription required) Southampton inatarajiwa kumtangaza kipa wa Jamhuri ua Ireland Gavin Bazunu, 20, kutoka Manchester City kwa uhamisho unaofikia £15m. (Telegraph - subscription required) Fulham na Wolves zinamtaka  kiungo wa Sporting Lisbon na Ureno Portugal Joao Palhinha, 26. (90min) Rais wa Real Madrid  Florentino Perez anasema mshambuliaji mpya wa Manchester City Mnorway Erling Haaland, 21, asingeanza katika kikosi cha kwanza kama angehamia kwa wahispania hao. (Mirror) Mlinzi muingereza James Tarkowski, 29, amekubali kujiunga na Everton mara mkataba wake wa sasa na Burnley utakapomalizima mwishoni mwa June. (Sky Sports)	https://www.bbc.com/swahili/61836399
health	Njia 7 za kuishi maisha kwa ukamilifu: Wanawake wawili 'waliofufuka' wazungumza	"Iwapo utaonyeshwa maisha yako yote kama filamu halisi machoni mwako, je utakachokishuhudia kitakufurahisha? Je kuna wakati tunahisi kujuta? Mwandishi wa BBC Emma Barnett amezungumza na wanawake wawili waandishi wa vitabu ambao wamepitia uzoefu wa kukaribia kifo na kuwauliza iwapo mtazamo wao kuhusu maisha umebadilika. Georgina Scull na Tanya Shadrick wanasema kwamba kipindi cha mpito kuelekea ""maisha yao ya pili"" sio cha haraka sana, walitathimini kwa subira na kwa uvasiri maisha yao na kujaribu kufanya maamuzi mapya. Tanya alipatwa na tatizo la kuvuja damu kupindukia baada ya kujifungua  akiwa na umri wa miaka 33. Baada ya kutoka kwenye kipindi cha kupoteza fahamu (coma) Tanya  aliamua kwamba anataka  kuishi ‘’maisha ya pili’’ kwa njia tofauti. ''Ilitokea ghafla sana. Kuvuja damu kulianza mara moja. Nilifahamu kuwa ninakwenda kufa, ilitisha sana,"" Tanya anaongeza kuwa: Nilijutia uoga wangu katika ‘’Maisha ya kwanza’’. Kwenye karatasi, nilionekana mwenye mafanikio, lakini katika uhalisia nilikuwa ninayakimbia maisha."" ""Katika maisha, mambo yanayobadilisha maisha yako huwa ya ghafla, hasa katika hali kama hizo mbaya. Inachukua muda kutambua umuhimu wa miito hii kwa njia iliyobora."" Georgina na Tanya wanashirikisha njia 7 za kuishi maisha kwa ukamilifu Georgina anasema kuwa maisha yetu yameundwa na sehemu tofauti kama vile marafiki, familia, kazi, na matamainio yetu katika kubadili maisha  yetu katika nyakati tofauti. Alitathmini maeneo mengi ya maisha kutoka nyakati tofauti  na kutushauri kuachana na mambo ambayo hayatufurahishi advises , na kuzingatia zaidi vitu vingi ambavyo vinatufurahisha. Tanya anasema kwamba wakati  hatuhisi kuwa huru kwa sababu tofauti, ni kawaida sana kuhisi  kujuta au kutaka kuanza mambo mapya. Kuhusu hilo, Tanya anasisitizia kuhusu umuhimu wa kusikiliza sauti yetu ya ndani au hisia zetu za ndan, kujiamini na kuwa wenye subira. Georgina nusura afariki akiwa na umri wa miaka 37 wakati mirija yake ya uzazi (fallopian tube) ilipopasuka kutokana na mimba iliyotungwa katika mirija hiyo nje ya kizazi. Georgina anaelezea kuwa kila mtu maisha huwa na mipango kwa ajili ya maisha yake ya baadaye, lakini wakati mwingine tunapoangazia sana hali ya usoni, kile kilichofanyika au ni nini kinaweza huwa kinasahaulika. Georgina anasema: ""Nenda kwenye hiyo safari ambayo umekuwa ukitamani kwenda, kutana na marafiki ambao umekuwa ukitaka kukutana nao, anza upya  kufanya mambo unayoyapendelea. Furahia  wakati ulionao sasa."" ""Sio lazima kila wakati uwe na malengo fulani maishani mwako, lakini kila muda wa maisha yako unafaa kuuishi  vyema. Kuwa wazi kwa uzoefu mpya ,"" anasema  Tanya. Georgina anasema baadhi ya maamuzi tunayoyafanya maishani ni jaribio la kubadili maisha yetu ya nyuma. Georgina anatumia kujieleza huku: ""Iwapo ulikulia katika familia yenye uwezo wa chini kifedha, kipaumbele chako maishani huenda kikawa kupata pesa. Kama hukukulia katika familia yenye upendo wakati wote utakuwa unatafuta upendo. Lakini kumbuka kuwa haiwezekani kubadilisha kipindi chako kilichopita. Kile tunachoweza kufanya ni kuishi sasa maisha kamilifu na jinsi "". Tanya anasema, ""Jamii yetu inaangalia utatuzi wa haraka wa kila tatizo. Tuna malengo kama jisi gani ninaweza kupunguza kilo 10 za mwili au ni jinsi gani ninaweza kukimbia kilomita 5 katika wiki sita. Ukweli ni kwamba, wakati tunapojipatia malengo ya muda mrefu, mamo mazuri zaidi huweza kutokea ."" Anaendelea kusema kuwa: ""Uanafunzi nchini Uingereza kwa ujumla huchukua miaka 7. Kwanini tusitumie muda mwingi zaidi katika kufanya mambo tunayotaka kuyafanya? Unaweza kujiuliza binafsi maswali haya, iwapo unaweza kuhakikishiwa kuwa katika ajira katika somo moja kati ya miaka 10 au 20, ni somo gani ungelichagua?"" Georgina anasema: ""Ni rahisi sana  kukwama katika shuguli zisizo badilika. Jaribu kubadilisha kule unakokwenda na kile unachokifanya. Kutana na watu wapya. Kama hufanyi vitu hivi, dunia yako itasinyaa."" Na Tanya anashauri : ""Ni vipi unaweza kufurahi kuhusu maisha? Unaweza kuangalia orodha ya vitu 100 unavyovipenda, kwa mfano. Fanya haya kwa siku au wiki. Mwisho wa muda ule utagundua mambo ambayo yanaweza kukusisimua na kukufurahisha."" ""...Na sizungumzii tu kuhusu mahaba. Tambua  upendo wa rafiki zako, familia, upendo wako binafsi, ya  kazi,"" Georgina anaendelea kusema kuwa ‘’Mara nyingine hatujui thamani ya upendo ulio mbele yetu. Lakini moja ya vitu vyenye ufanisi zaidi tunavyoweza kuvifanya vichangie furaha  katika maisha yetu ni kutambua na kushukuru upendo katika maisha yetu."" ""Jaribu kutozingatia  ni kwa jinsi gani watu wangapi wanapenda jumbe unazozituma kwenye mitandao yako ya kijamii au ni nini watu wanachokizungumzia kuhusu mambo uliyoyachagua wewe kuyafanya’’, anasema Tanya. Tanya anaendelea kusema: ""Badiliko kubwa unaloweza kulifanya maishani mwako ni kusema ndio kwa uzoefu mwingi, kwenda kwenye mikutano, kutojificha maisha . Vitu ambavyo tunavifanya vigumu zaidi na baadaye haviji kutufaya tujute baadaye maishani."" "" Zinatia kuonyesha ujasiri kwa kile unachokithamini""."	https://www.bbc.com/swahili/articles/crgxn9x925wo
sports	Diego Maradona: Mchezaji nyota wa zamani wa kandanda afariki dunia	"Mchezaji nyota wa zamani wa kandanda Diego Maradona amefariki dunia akiwa na umri wa miaka 60. Kiungo huyo mshambuliaji wa Argentina awali mwezi huu alifanyiwa upasuaji wa ubongo ambao madaktari walimwambia ulifaulu. Baada ya upasuaji huo, ilitangazwa kuwa Maradona angeanza matibabu ya uraibu wa pombe. Maradona ni moja ya wachezaji bora zaidi wa kandanda kuwahi kutokea. Mwaka 1986 akiwa nahodha wa Argentina, aliliongoza Taifa lake kushinda Kombe la Dunia nchini Mexico huku akionesha uwezo binafsi mkubwa katika ushindi huo. Alizichezea klabu za Barcelona ya Uhispania na Napoli ya Italia. Akiwa na Napoli alinyakua ubingwa wa ligi ya Serie A kwa misimu miwili. Maradona aliifungia Argentina magoli 34 katika  michezo 91, akishiriki michuano minne ya Kombe la Dunia. Aliliongoza Taifa lake katika fainali ya Kombe la Dunia la mwaka 1990 nchini Italia, ambapo walifungwa na Ujerumani Magharibi. Alikuwa tena nahodha wa taifa lake katika mashindano ya 1994 nchini Marekani lakini alirudishwa nyumbani baada ya kubainika alitumia dawa za kuongeza nguvu. Katika miaka yake ya mwisho ya uchezaji aligubikwa na utumiaji wa dawa za kusisimua misuli pamoja na dawa za kulevya. Maradona alitaabika na matumizi na uraibu wa dawa za kulevya aina ya cocaine na alifungiwa kucheza mpira kwa miezi 15 baada ya kubainika kuwa alikuwa akitumia dawa hizo mwaka 1991. Alistaafu kusakata kandanda la kulipwa mwaka 1997 katika siku ya kuadhimisha miaka 37 ya kuzaliwa kwake, akiwa na klabu maarufu nchini Argentina ya Boca Juniors. Maradona alichaguliwa kuwa kocha wa timu ya taifa ya Argentina mwaka 2008 na akaachana na kibarua hicho baada ya Kombe la Dunia mwaka 2010 ambapo Argentina ilitolewa na Ujerumani katika hatua ya robo fainali. Baada ya hapo akaenda kuvinoa vilabu kadhaa katika nchi ya Umoja wa Falme za Kiarabu na kisha Mexico. Mpaka umauti unamfika alikuwa na timu ya Gimnasia y Esgrima inayoshiriki ligi kuu ya Argentina. Nyota wa zamani wa Brazil Pele ameongoza salamu za rambirambi kwa msiba wa Maradona, akitoa taarifa fupi akisema: ""Siku moja tutacheza pamoja mpira juu mawinguni."" Mshambuliaji nyota wa zamani wa England Gary Lineker amesema: ""Mchezaji bora zaidi wa toka langu na yawezekana. mchezaji bora zaidi kuwahi kutokea. Baada ya maisha ya baraka na mikasa, natumai atapata utulivu katika mikono ya Mungu."""	https://www.bbc.com/swahili/habari-55078729
politics	Mashitaka dhidi ya Trump: Bunge la Seneti lasema kesi ni ya kikatiba na inaweza kuendelea	"Bunge la Seneti la Marekani limebaini kuwa kesi ya mashitaka dhidi ya rais wa zamani Donald Trump ni ya kikatiba, na hivyo kuruhusu mchakato mzima wa kesi kuanza. Mawakili watetezi wa Trump walidai kuwa hawezi kukabiliwa na kesi baada ya kuondoka Ikulu ya  White House. Lakini Maseneta 56 walipiga kura ya   kutaka kesi hiyo iendelee huku 44  wakipiga kura ya kupinga , huku  baadhi ya wabunge wachache wa chama cha Republican wakiunga mkono hatua hiyo. Bw Trump anashutumiwa kwa ""kuchochea uasi"" wakati kikao cha Congress kilipovamiwa mwezi uliopita. Maelfu ya watu walikusanyika kuunga mkono madai ya uongo  kwamba kulikuwa na wizi wa kura  katika maeneo mengi ambao ulimnyima ushindi Bw Trump katikauchaguzi wa urais. Waendesha mashitaka wa upande wa chama cha Democrats  walifungua mchakato wa Jumanne wa kwa mashitaka kwa kuonesha video ya hotuba aliyoitoa Bw Trump tarehe 6 Januari na maandamano ya ghasia yaliyofanywa na baadhi ya wafuasi wake. ""Huo ni uhalifu wa hali ya juu wa upotovu ,"" Mbunge  Jamie Raskin  wa Maryland alisema katika video hiyo ""Kama hilo sio kosa la kushitakiwa , basi hakuna kitu kama  hicho ."" Mawakili wa rais huyo wa zamani walidai kuwa ni kinyume cha katiba kumuweka rais wa zamani katika mchakato kabisa na wakawashutumu  Democrats kwa kuchochewa kisiasa. Kwa idadi ya waliopigia kura kuendelea kwa kesi 56 na 44 waliopinga, inamaanisha kuwa Warepublicans sita waliunga mkono kuendelea kwa kesi dhidi ya Trump. Ingawa hii inaonesha kuwa baadhi wa hawana mafungamano na chama chochote cha kisiasa , matokeo haya yanaonesha bado kuna ufuasi mkubwa wa rais wa zamani katika chama chake. Theluthi mbili ya wabunge inahitajika ili kuidhinisha kesi hiyo  dhidi ya Trump  katika bunge lla Seneti lenye wabunge 100 lenye mgawanyiko mkubwa. Iwapo atapatikana na hatia Bw Trump anaweza kukabiliwa na kuzuiwa kugombe urais tena Nini kilichotokea Jumanne ? Kesi ilianza kwa mameneja wa mashitaka- Wademocrats waliopewa jukumu la kuongoza mashitaka-wakidai mchakato wao wa kumshitaka Trump ulikuwa na halali kisheria. Katika video ya dakika 10 iliyotumiwa katika ufunguzi wa mchakato huo, Bw Trump alionyeshwa akiwaambia wafuasi wake  ku ""wapigane wawezavyo "" kabla ya kuvamia jengo la Congress la marekani- Capitol katika ghasia zilizosababisha vifo vya watu watano  - ikiwa ni pamoja na afisa wa polisi. Rep Raskin alilia kwa machozi alipolkuwa akielezea hofu ya  usalama wa familia yake wakati wa ghasia hizo wakati alipotenganishwa na binti yake aliyekuja kumtembelea. "" Hii haiwezi kuwa hali ya baadae ya Marekani,"" aliwaambia maseneta, ambao walikuwa kama wazee wa mahakama kwa ajili ya mashitaka hayo. ""Hatuwezi kuwa na maraisi wanaochochea na kuhamasisha magenge ya ghasia dhidi ya serikali yetu na taasisi kwasababu wamekataa kukubali utashi wa watu chiniya katiba ya Marekani ."" Mawakili wa Bw Trump walionesha msimamo wao wa kuainisha hoja zao zilizojaa malalamishi na madai kuuhusu mchakato na uhalaki wa kikatiba wa mchakato wa kumshitaki mteja wao. Mwendesha mashitaka wa zamani wa  Pennsylvania Bruce Castor alinza utetezi wa Bw Trump kwa maelezo marefu ambayo yalipingwa hata na washirika wa Bw  Trump. Wakili wa pili,  David Schoen, alikuwa bayana zaidi. Alionesha kikao viodeo kuanzia mwaka  2017 kama ushahidi wa kile alichokitaja kama   ""ukosefu wa sababu tosha ya mashitaka  "" miongoni mwa wabunge wa Democratic . Sasa kila upande una hadi saa 16 kuwasilisha hoja yao kuanzia saa sita mchana Jumatano. Hoja hizi zinatarajiwa  kuendelea kutolewa hadi mwishoni mwa juma  wakati maseneta wa pande zote watapata fursa ya kutoa hoja zao. Haijawa wazi ikiwa mameneja wa mashitaka wataongeza muda wa ratiba ya maswali na majibu na kuomba mashahidi  waitwe  au warekodiwe ushahidi wao - licha ya kwamba Bw trump tayari amekwisha kataa kujitolea kutoa ushahidi. Wabunge wa pande zote wanasemekana kuwa wanataka kesi iwe ya haraka, huku juhudi zikiendelea za kumtaka Rais Joe Biden aidhinishe  fedha za msaada wa virusi vya corona. Kwa ratiba ya haraka, inadhaniwa kuwa kura ya Seneti  kuhusu  kumtia hatiani au kumuondolea mashitaka Bw Trump kufikia Jumatatu."	https://www.bbc.com/swahili/habari-56006315
technology	Je mitandao ina msukumo gani katika maandalizi ya harusi?	Utafiti uliofanyika nchini Uingereza unaonyesha namna gani mitandao ya kijamii kama hasa zaidi Instagram na facebook inavyowasukuma wengi kutumia maelfu na hata mamilioni ya pesa  kugharimia picha na video zilizo na mvuto. Utafiti huu mpya wa mwaka 2019 unaonesha kuwa gharama ya kuandaa na kupiga picha za harusi imeongezeka kwa wastani wa paundi thelathini na mbili elfu huko Uingereza. Mpangaji wa harusi  nchini Gabriel Kudaka na mpigaji picha za harusi Imani Insamila kutoka Tanzania wameieleza BBC ni kwanini msukumo huu umekuwepo...	https://www.bbc.com/swahili/habari-49644580
health	Kwanini kumekuwa na upungufu wa dawa za ARV nchini Kenya?	Kuna upungufu wa dawa zinazotumiwa kupunguza makali ya virusi vya Ukimwi nchini Kenya . Shehena iliyo na dawa za kupunguza makali ya  HIV (ARV’S) imekwama katika bandari ya Mombasa kuanzia Januari mwaka huu kwa sababu ya mgogoro wa malipo ya kodi  . Ingawaje utata huo umesuluhishwa  takribani watu milioni moja unusu wanaoishi na ukimwi nchini Kenya bado wanapata matatizo kupata dawa wanazohitaji kuendelea kuishi	https://www.bbc.com/swahili/habari-56799533
entertainment	Wanamuziki: 'Salamu za Amani kutoka Afrika'	"Vurugu  zinazoendelea Afrika Kusini dhidi ya raia wa kigeni ambao ni wahamiaji kutoka mataifa ya Afrika zimewahamasisha wanamuziki mbalimbali barani Afrika kutunga tungo za kukemea vitendo vya chuki dhidi ya wageni. Nigeria, Zambia, Msumbiji, Tanzania, Kenya ni miongoni mwa wageni nchini humo ambao wako hatarini na shambulio hilo ambalo limewafanya wengine kurudi katika nchi zao. Mauaji, hofu na shughuli za wageni kusitishwa  kutokana na uharibu mbaya uliofanywa  na wenyeji ni miongoni mwa mambo yanayokemewa na wasanii mbalimbali barani Afrika. Kufuatia hali hiyo, vita ya maneno imekuwa ikichukua nafasi kubwa  katika mitandao ya kijamii kutoka bara lote la Afrika kulaani vitendo hivyo vya kikatili. Nchini Tanzania, wimbo wa Nash unaokemea chuki hizo umekuwa ukishirikishwa na wengi katika mtandao wa whatsapp na swali ni je, ujumbe huu unafika? ""Beti nakutuma mpaka Afrika ya Kusini waambie wazulu waweke silaha chini , kisha wasikilize neno lako kwa makini Vurugu na mauaji ya waafrika wenzao, beti waeleze kwamba sisi ndugu zao, ajira haipatikani kwa kumuua mtanzania,msomali, mmalawi ama ndugu zangu kutoka Nigeria Lini mtabadilika muwe na roho za kiutu...ninashangaa iweje mfike  huku, mnauwa ndugu zenu utadhani mnauwa kuku... TZ tunasema mgeni aje, mwenyeji apone, kwenu ni tofauti ni mgeni njoo nishike panga nikupige, nikukimbize, nikukamate nikumalize....hayo mambo ya kufanywa na watu wenye wazimu...."" wimbo wa Nash unaopinga chuki dhidi ya wageni Afrika kusini. BBC imezungumza na Mutalemwa Jason ambaye ni mwanamuziki kutoka nchini Tanzania ajulikanaye kama Maalim Nash au Nash Mc  na kutaka kujua kwa nini aliamua kuimba wimbo huo. Nash MC a nasema aliona kuwa kuna haja kutumia sanaa kufikisha ujumbe kukemea kile kinachoendelea Afrika Kusini. ""Muziki wa Hip pop unatuelekeza kutengeneza watu kifikra na kuhakikisha misingi ya kibinadamu na utu pia unafuatwa"" Nash Mc a eleza. Nyimbo hiyo ya Nash ameitaja kuwa ni ya ukombozi wa mwafrika na hivyo aliamua kutumia kipaji chake kufikisha ujumbe. Kwa upande wake kuimba kiswahili na kutaka ujumbe uwafikie waafrika kusini amesema kuwa aliwahi kufika huko mwaka 2015, na kutokana na watanzania kuwa wengi huko kiswahili sasa wanajua. Muziki huu wa hip pop unatuma ujumbe tena kutoka kwa kijana wa miaka 15, anayelisimulia maumivu aliyoyapata kwa kumpoteza rafiki yake kutoka Jamuhuri ya kidemokrasia ya Kongo kwa sababu rafiki yake ilimlazimu ahame kutokana na shambulizi la chuki kwa wageni, nchini Afrika kusini . Mtoto huyo alitoa hisia zake wakati wa mashindano ya vipaji nchini Afrika kusini, 'SA's Got Talent' na ujumbe wake kusambaa kwa wingi mitndaoni. Mwanamuziki mwingine maarufu nchini Tanzania, RayVanny ameimba wimbo wa Afrika kwa lugha kwa kiingereza akisisita kuwa wasimuite mgeni, Afrika ni nyumbani na mama yetu ni mmoja. Mungu ibariki Afrika, tuache kupigana na tukumbuke maneno ya Mandela aliyotufundisha kuhusu upendo. Wanamuziki wengine wengi kutoka Afrika wameimba nyimbo kwa lugha ya Igbo, Kizulu,Tswana, Suthu, Shona na kiingereza wakisisitiza umoja wa Afrika."	https://www.bbc.com/swahili/49639233
sports	Tetesi za Soka Ulaya Jumamosi 18.06.2022	"Arsenal wana ""matumaini makubwa"" ya kumsajili fowadi wa Manchester City Mbrazil Gabriel Jesus, 25. The Gunners wanatumai pauni milioni 30 zitatosha lakini City wanataka pauni milioni 50. (Sky Sports) Mshambulizi wa Ureno Cristiano Ronaldo, 37, anatazamia kuondoka Manchester United, huku Roma ya Jose Mourinho na Sporting Lisbon zikivutiwa naye . (La Repubblica, in Italian, subscription needed) The Gunners bado wanaweza kumsajili kiungo wa Leicester Ubelgiji Youri Tielemans, 25, licha ya kuwa wanatazamiwa kukamilisha dili la kiungo mwingine wa Porto Fabio Vieira, 22, ambaye ni Mreno. (Evening Standard) Arsenal pia inamtaka winga wa Leeds Mbrazil Raphinha, 25, na mlinzi wa Ajax Muajentina Lisandro Martinez, 24. (Athletic, subscription needed) Kocha wa Chelsea Thomas Tuchel angependa kuchukua nafasi ya mshambuliaji wa Ubelgiji Romelu Lukaku, 29 - ambaye analengwa na Inter Milan - na mshambuliaji wa Bayern Munich mwenye umri wa miaka 33 wa Poland Robert Lewandowski, lakini kuna vikwazo muhimu katika kukamilisha mikataba yote miwili.  (ESPN) Lewandowski anayelengwa na Barcelona anasema bado anataka kuondoka Bayern lakini hataki kuharibu uhusiano wake na klabu hiyo ya Ujerumani kwa kulazimisha uhamisho (Express) Tottenham  wapo mstari wa mbele  kumsajili mlinzi wa Middlesbrough Muingereza Djed Spence, 21, huku Nottingham Forest ikikubali kuwa huenda asijiunge nao, baada ya kukaa kwa mkopo City Ground msimu uliopita.  (Northern Echo) Manchester United wana imani Barcelona itapunguza bei yao ya pauni milioni 73 ili kumnunua kiungo wa kati wa Uholanzi Frenkie de Jong, 25, kwa sababu ya matatizo yao ya kifedha. (Guardian) West Ham wako tayari kumtoa kwa mkopo mshambuliaji wa Croatia Nikola Vlasic, 24, huku Hadjuk Split na Torino wakimtaka. (Dalmatinskiportal, in Croatian) Sevilla wako tayari kutoa £6.9m kwa mshambuliaji wa Rangers na Colombia Alfredo Morelos, 25. (Fichajes, in Spanish) Fulham wako tayari kukamilisha usajili wa pauni milioni 7 wa mshambuliaji wa Israel Manor Solomon, 22, kutoka Shakhtar Donetsk.  (Sun) Mshambulizi wa Watford wa Nigeria Emmanuel Dennis, 24, yuko kwenye orodha ya wachezaji wanaolengwa na Everton msimu huu ikiwa fowadi wao wa Brazil Richarlison, 25, ataondoka. (Mail) Nottingham Forest wanakaribia kumnunua mlinzi wa Mainz Mfaransa Moussa Niakhate, 26. (Football Transfers) Southampton wana matumaini ya kumsajili beki wa Marekani wa Bayern Munich Chris Richards, 22.  (GiveMeSport) Celtic wanakabiliwa na pambano jipya kutoka kwa Ajax katika vita vya kumnasa kiungo wa kati wa Lommel wa Brazil Vinicius Souza, 22. (Record) Paris St-Germain wanatazamiwa kuzishinda timu kadhaa za Premier League hadi kufikia pauni milioni 34 kumsajili kiungo wa kati wa Porto Mreno Vitinha, 22. (90min) Hibernian inatazamiwa kumsajili winga wa zamani wa Sunderland na Jamhuri ya Ireland Aiden McGeady, 36, kwa uhamisho wa bure. (Record)"	https://www.bbc.com/swahili/articles/ce9l00rdxedo
entertainment	Huyu ndiye ''Kizz Daniel'' msanii nyota aliyeshindwa kutumbuiza Tanzania	"Na David Nkya BBC  Swahili Dar es Salaam Katika mitandao ya kijamii mambo mengi sana yalitokea mwishoni mwa juma lililopita katika eneo la Afrika Mashariki. Pamoja na kwamba uchaguzi mkuu wa Kenya ndio suala linalojadiliwa kwa upana zaidi katika Eneo zima la Afrika Mashariki na maeneo mengine duniani, katika suala la burudani pia yalikuwepo mengi ikiwemo tamasha kubwa la Yanga, baadae likafuata la Simba. Lakini bila shaka kuna kitu ambacho unatamani nikigusie mbali na hayo niliyoyataja hapo juu, eheee! Hicho hicho. Wengi wanamfahamu kama Kizz Daniel ama Vado, lakini kama yalivyo majina mengine ya kinijeria, jina lake halisi ni refu kidogo alizaliwa Mei 1, 1994 na kupewa jina la Oluwatobiloba Daniel Anidugbe. Oluwatobiloba ni jina la Kiyoruba analopewa mtoto wa kiume likiwa na maana ya ‘’ Mungu ni mfalme mkuu’’. Akiwa amesainiwa na G-Worldwide Entertainment chini ya jina la kisanii Kiss Daniel, alitoa wimbo wake wa kwanza, ""Shoye,"" Mei 2014 kabla ya kujizolea umaarufu nchini Nigeria kwa kuachia wimbo wake wa pili ""Woju."" Alitoa remix ya wimbo huo hivi karibuni akiwashirikisha nyota wengine kama Tiwa Savage na Davido. Mwaka 2018, kulikuwa na uvumi kwamba mwimbaji wa YEBA, Oluwatobiloba Anidugbe hatimaye amekubali shinikizo kutoka kwa lebo yake ya zamani ya G-worldwide kuachia jina lake la stejini. Kufuatia ugomvi huo, Tobi ambaye alikua maarufu kwa jina la Kiss Daniel akabadilisha jina la kisanii kwenye majukwaa yote baada ya lebo yake ya zamani kusisitiza kuwa lazima aache kutumia jina hilo, na hapo ndipo ‘’Kizz Daniel’’ ilizaliwa na kutamba zaidi kimataifa. Kufikia 2022, alikadiriwa kuwa na utajiri unaofikia dola milioni 4.5. Ameshinda tuzo mbalimbali ikiwemo City People Music Award, Nigeria Entertainment Awards for Afropop, The Hedies Award for Hiphop na nyinginezo nyingi. Novemba 2017, Kizz Daniel alitangaza kutengana na lebo yake ya rekodi, G-Worldwide na kuunda lebo yake iitwayo FLYBOY I.N.C. Alishtakiwa kortini na lebo yake ya zamani ya rekodi lakini hakupatikana na hatia. Machi 27, 2022, mwimbaji huyo alimtambulisha mama wa watoto wake ambaye hata hivyo hakutaja jina lake. Aliweka picha wakiwa wawili na kumtakia siku njema ya kina mama duniani. Hii ilikua mara ya kwanza kwa Kizz Daniel kumuonyesha mpenzi wake ambaye hata hivyo alijifunika kwa barakoa hivyo sura yake haikuonekana vizuri. Baadhi ya wafuasi wake wa kike walionyesha hysia tofauti kwa kuwa miongoni mwao wamekua wakimtaka kimapenzi mara kwa mara, linasema jarida la ``The Will’’ la nchini Nigeria. Nyota huyo wa muziki alifanikiwa kupata mapacha watatu mwezi Mei 2021, lakini mmoja alifariki siku nne baadaye kama ilivyofichuliwa na mwimbaji huyo alipoweka picha ya kwanza kabisa na Jelani na Jalil kwenye Instagram. “Mungu alinibariki na wavulana 3 kitambo Jamal, Jalil na Jelani’’ hii ikiwa ni  Siku 4 baada ya kumpoteza mwanae Jamal. Kwa sasa Kizz Daniel anatamba zaidi na wimbo wa ``Buga’’ aliouachia May 4, 2022 ambapo video yake aliyomshirikisha msanii mwingine nyota Tekno imefikisha watazamani milioni 44 katika mtandao wa Youtube baada ya kuwekwa kwa June 22, 2022. Katika mahojiano na blogu moja iitwayo Sunday Scoop, Kizz alisema neno ``Buga’’ maana yake ni kuonyesha mafanikio baada ya kupambana kwa muda mrefu. ``Wengi hawafahamu nilipotoka, namna nilivyopambana kimuziki’’ alisema Kizz Daniel. Kizz anasema wimbo huu umemtambulisha zaidi kimataifa na kumfanya kupanda katika majukwaa mbalimbali nje ya Nigeria ili kuweza kutoa burudani. Vyombo vingi vya habari barani Afrika na sehemu nyingine duniani viliripoti kukamatwa na Polisi nchini Tanzania kwa msanii Kizz Daniel, kosa kubwa likiwa ni kutoonekana ama kushindwa kuburudisha watu waliojitokeza usiku wa Agosti 8 jijini Dar es Salaam. Matokeo ya yeye kushindwa kupanda stejini yalisababisha vurugu na watu kurusha chupa na kuharibu vifaa mbalimbali katika ukumbi wa ``Next Door Arena’’ uliopo Dar es Salaa. Yeye Kizz anasema sababu kubwa ya kushindwa kupanda stejini ni kutokana na kukosa nguo za kutumbuiza baada ya begi lake la nguo kushushwa kimakosa nchini Kenya badala ya Tanzania. ""Nilipofika Nairobi kutoka Kampala ndege niliyotakiwa kuunganisha nayo ilikua imeshaondoka, nilikaa Nairobi kwa saa nane, nikapata ndege nyingine saa mbili na nusu Usiku, Nilipofika Dar tuligundua kwamba vitu vyangu vimesahaulika, wakasema watanitumia’’ alisema Kizz Daniel alipokua akiomba radhi kwa mashabiki zake. ""Waandaaji wa onyesho langu walinihakikishia kwamba ningepata vifaa vingine, nilijaribu kuwasiliana na wabunifu wa mavazi wa hapa ili kupata nguo, lakini haikufanikiwa, tukakubaliana na waandaaji kwamba tutaandaa onyesho jingine’’ aliongeza Kizz Daniel. Kizz Daniel anasema kwamba alikwenda kuhojiwa na polisi na wala hakukamatwa na hiyo ilikua salama kwake kwani mashabiki walikua na hasira kali juu yake. Hii ni baada ya video yake akiwa amejifunika usoni chini ya uangalizi wa polisi kusambaa sehemu mbalimbali duniani. Katika video hiyo, Kizz Daniel anasindikizwa na polisi wa Tanzania kwenye gazi la wazi, huku mtu mmoja akisema, ""Kizz Daniel, utaingia gharama kwa hilo. Utaingia gharama kwa kweli. Umesababisha uharibifu katika nchi hii. Lazima uingie gharama kwa ajili yake."" Mratibu wa SUMMER AMPLIFED pia aliomba radhi kwa umma katika taarifa yake. Ilisema, ""Big Step Consultancy inapenda kuomba radhi kwa umma kwa kile kilichotokea kwenye tamasha la SUMMER AMPLIFIED linalotarajiwa kufanyika Jumapili, Agosti 7, 2022, ambapo msanii maarufu Kizz Daniel (aliyelipwa fedha zake zote) alishindwa kutumbuiza kama ilivyopangwa."" Hata hivyo tiyari ameahidi kuburudisha mashabiki zake bure siku ya Ijumaa Agosti 12, ili kuweza kufidia hasara walizopata na kusema ataanza kwa kuomba radhi kabla ya kutumbuiza. Hii ni mara ya pili kwa mwimbaji huyo kushindwa kutumbuiza kwenye tamasha ambalo lililua likisubiriwa kwa hamu na mamia ya mashabiki zake. Mwezi uliopita aliwafanya mashabiki kusubiri kwa saa nyingi kwenye tamasha lake la DMV huko New York lakini baadaye alilaumu kutoshiriki kwake kwamba kulisababishwa na changamoto za uhamiaji."	https://www.bbc.com/swahili/articles/cxxplr900wxo
entertainment	Tuzo za MTV za muziki wa Afrika 2020: Orodha kamili yawaliochaguliwa	Orodha ya wanamuziki wenye vipaji  waliochaguliwa kwa ajili ya kupata tuzo za muziki wa Afrika la MTV Africa Music Awards (MAMAs), imetangazwa  huku majina maarufu na mapya yakijitokeza tena kwenye orodha hiyo. Tukio la kutoa tuzo hizo za mwaka 2021  litafanyika mjini Kampala Uganda tarehe 21 Februari 2020 kwa njia ya mtandao kutokana na janga la virusi vya corona. Wanamuziki wa Afrika wenye vipaji waliochaguliwa ni pamoja na Burna Boy, Busiswa, Davido, Diamond Platnumz, Innoss'B, Kabza De Small, John Blaq, Master KG, Suspect 95, Sheebah, Soraia Ramos, Tiwa Savage, Yemi Alade and WizKid - ambao kila mmoja amechaguliwa kwa tuzo mbili. Ni nani walioongoza? Kikundi cha muziki cha  São Tomé and Príncipe -Calema  waliongoza kwa kuteuliwa tuzo tatu  za Msanii wa mwaka, Kikundi bora zaidi cha mwaka , na  Kikundi bora kilichoigiza mtindo wa  muziki wa Kireno wa Lusophone. Wasanii waliochaguliwa kwa tuzo za MAMA  52  kutoka nchi 15 walitangazwa katika kipindi cha muziki cha   MTV Base  Jumatano jioni katika kipindi maalum cha dakika 45 ambacho kilitangazwa katika   MTV Base. Ifuatayo ni orodha kamili ya wanamuziki walioteliwa kwa ajili ya Tuzo za  MAMA 2021 Awards na makundi yao walivyoshinda: Mwanamuziki bora wa kike: Simi (Nigeria) Sheebah (Uganda) Sho Madjozi (South Africa) Busiswa (South Africa) Yemi Alade (Nigeria) Soraia Ramos (Cape Verde) Tiwa Savage (Nigeria) Burna Boy (Nigeria) Innoss'B (Democratic Republic of Congo) Kabza De Small (South Africa) Harmonize (Tanzania) Fireboy DML (Nigeria) Master KG (South Africa) Rema (Nigeria) Blaq Diamond (South Africa) Sauti Sol (Kenya) Kabza De Small / DJ Maphorisa (South Africa) Calema (São Tomé and Príncipe) Ethic (Kenya) Rostam (Tanzania) Msanii wa mwaka: Burna Boy (Nigeria) Calema (São Tomé and Príncipe) Diamond Platnumz (Tanzania) Master KG (South Africa) Davido (Nigeria) Tiwa Savage (Nigeria) Wizkid (Nigeria) Msanii aliyepata mafanikio : Elaine (South Africa) Tems  (Nigeria) Omah Lay (Nigeria) Zuchu (Tanzania) John Blaq (Uganda) Sha Sha (Zimbabwe) Focalistic (South Africa) Mwanamuziki bora wa  Hip Hop Nasty C (South Africa) Suspect 95 (Cote d'Ivoire) Khaligraph Jones (Kenya) Kwesi Arthur (Ghana) NGA (Angola) OMG (Senegal) Wasanii bora wa muziki wa Uganda Sheebah Bebe Cool John Blaq Vinka Daddy Andre Spice Diana Calema (São Tomé and Príncipe) Preto Show (Angola) Anna Joyce (Angola) Mr Bow (Mozambique) Nelson Freitas (Cape Verde) Soraia Ramos (Cape Verde) Innoss'B (Democratic Republic of Congo) Suspect 95 (Cote d'Ivoire) Dip Doundou Guiss (Senegal) Stanley Enow (Cameroon) Fally Ipupa (Democratic Republic of Congo) Gaz Mawete (Democratic Republic of Congo) Diamond Platnumz (Tanzania) - Africa Day Benefit Concert Black Motion (South Africa) - Red Bull Rendezvous Niniola ft Busiswa (Nigeria / SA) - Africa Day Benefit Concert Singuila (Congo) - DCDR Series AKA (South Africa) - AKA TV Yemi Alade (Nigeria) - Poverty (live session) Unaweza pia kutazama:	https://www.bbc.com/swahili/habari-55258306
religion	Papa Francis alaani unyanyasaji wa nyumbani kama 'karibu na ushetani'	"Papa Francis amelaani unyanyasaji wa majumbani dhidi ya wanawake kama ""unaokaribia ushetani' katika mojaapo ya  lugha yake kali zaidi kuhusu suala hilo. Mkuu  huyo wa Kanisa Katoliki alisema hayo wakati wa kipindi kilichotangazwa kwenye mtandao wa TG5 nchini  Italia siku ya Jumapili. Alizungumza na jopo la watu wanne kutoka asili mbali mbali  ikiwa ni pamoja na manusura wa unyanyasaji wa nyumbani. Sheria mpya za Vatican zatoa adhabu kali kwa wanyanyasaji wa kingono Alilalamikia ""idadi kubwa sana"" ya wanawake ""wanaopigwa na kunyanyaswa majumbani mwao."" ""Tatizo ni kwamba, kwangu, ni karibu na jambo la kishetani kwa sababu  ni kutumia fursa ya kumuangamiza mtu ambaye hawezi kujitetea, ambaye anaweza tu [kujaribu] kuzuia mapigo,"" Papa Francis alisema. ""Inafedhehesha. Inafedhehesha sana."" Alizungumza na mwanamke anayeitwa Giovanna ambaye alisema alikuwa ametoroka katika ndoa yenye mateso  pamoja na watoto wake wanne. Papa aliongeza kuwa wanawake waliodhulumiwa hawajapoteza utu wao. ""Naona heshima kwako kwa sababu kama huna hadhi, usingekuwepo hapa,"" alimwambia Giovanna. ""Angalia Mama Mbarikiwa na ukae na picha hiyo ya ujasiri."" Tangu kuanza kwa janga la Covid, Papa Francis ametoa maoni kadhaa juu ya unyanyasaji wa nyumbani. Matukio ya unyanyasaji yameongezeka katika nchi kadhaa, kwani watu wengi wamenaswa na wanaowanyanyasa wakati wa marufuku za kutotoka nje Kulingana na ripoti ya Umoja wa Mataifa iliyohusisha nchi 13, nusu ya wanawake waliohojiwa walisema wamekumbwa na aina fulani ya ukatili tangu kuanza kwa janga hilo. Nchini Italia, takwimu za polisi zilizotolewa mwezi uliopita ziliripoti karibu matukio 90 ya unyanyasaji dhidi ya wanawake kila siku - 62% ya haya yalikuwa kesi za unyanyasaji wa nyumbani. Akihutubia Giovanna, Papa Francis alisema inawezekana bado kuwa na matumaini, hata wakati wa janga hilo. ""Unatoa mfano wa kupambana na hali ngumu, somo la kupinga majanga,"" alisema. ""Unajitokeza vizuri zaidi kuliko hapo awali."""	https://www.bbc.com/swahili/habari-59726814
technology	Mshawishi maarufu wa mtandao anayeishi maisha 'feki' nchini China	"Mshawishi maarufu wa mtandao nchini China,Lisa Li ameangaziwa kwa kuishi maisha ya ""feki"", baada ya mwenye nyumba aliyopangisha kufichua maisha yake halisi yanayotofautiana na muonekano anaonadi mtandaoni. Je, umeshuhudia watu kama hao mitandaoni? Tujadiliane kwenye Facebook BBCSwahii"	https://www.bbc.com/swahili/gnb-49848758
health	Kwanini watu wazima hutokwa na mikojo kitandani?	Watu wengi hufikiria kwamba kukokwa na mikojo kitandani mara nynegine ni kitu kinachowatokea watoto pekee. Lakini ni tatizo ambalo pia linaweza kuwakumba watu wazima. Unaweza kuamka na kuhisi aibu baada ya kujikuta umetokwa na mikojo kitandani, lakini sio makosa yako. Inawezekana kwamba hilo limefanyika kutokana na tatizo la kiafya, dawa unazotumia, ama tatizo la kibofu chako cha mkojo. Hatahivyo kuna njia nyingi za kutatua. Utafiti unaonesha kwamba asilimia mbili ya watu wazima wana tatizo la kutokwa na mikojo kitandani. Daktari Salihu Kwaifa , mtaalamu katika hopsitali ya Wuse mjini Abuja akizungumza na BBCHausa  anasema kwamba kwa  watoto kati ya umri wa miaka mitano hadi kumi sio ugonjwa bali ishara za kukua. Hatahivyo anasema kwamba mtu mzima kuanzia umri wa miaka 18 anapokojoa hudaiwa kuwa ugonjwa. Tovuti ya Health website WebMd inaelezea baadhi ya matatizo ya kiafya yanyosababisha hali hiyo miongoni mwa watu wazima ambayo hushirikisha matatizo ya kibofu cha mkojo, kuwa na wasiwasi ama matumizi ya dawa nyengine. Figo zako huenda zinatengeneza mikojo mingi zaidi ya kiwango kinachohitajika. Homoni kwa jimna ADH huambia figo zako  kutengeneza mkojo michache ya kiwango cha kawaida na mara nyingi homoni hiyo hupungua nyakati za usiku. Wakati unapotokwa na mikojo kitandani huenda homoni za ADH zimepungua  ama figo zako hazifanyi kazi kama inavyohistahili. Kisukari kwa jina diabetes insipidus pia huathiri kiwango cha homoni cha ADH, hatua inayozifanya figo zako kutengeneza kiwango cha juu cha mikojo. Kunapokuwa na mikojo mingi, kibofu chako hushindwa kuizuia na hivyobasi mikojo hutoka. Wakati huohuo misuli ya kibofu chako cha mkojo hufunga wakati uko tayari kukojoa. Lakini iwapo misuli ya kibofu cha mikojo hufunga na kufungua wakati usiohitajika, mwisho wake ni mtu kutokwa na mikojo. Daktari Salihu anasema kwamba vidudu vya zamani ama kemikali zinazosababisha ongezeko la mikojo zinaweza kumfanya mtu kukojoa kitandani. Ugonjwa wa kisukari pia unaweza kusababisha mikojo ya mara kwa mara na upugunfu wa maji mwilini. Mwanamke anaweza kuwa na tatizo la kukojoa kitandani iwapo ana tatizo la kibofu cha mkojo na anashindwa kuzuia mikojo. Pia kuna maambukizi ya njia ya mkojo ambayo yanaweza kumfanya mtu mzima kukojoa kitandani. Anasema kwamba watu wazima pia hupatikakana na tatizo hilo iwapo wamekumbwa na kiharusi ama tatizo la kiakili. Daktari huyo pia ameongezea kwamba kuna dawa ambazo pia zinaweza kumfanya mtu kuwa na tatizo hilo. Kwa wanawake ambao wamepata tatizo la kuavya mimba wanaweza kuwa na shida ya kwenda haja ndogo. Pia kwa wale wanaokunywa maji mengi nyakati za usiku wakati wanapokwenda kulala ama wanapoamka wanaweza kutokwa na mikojo kitandani. Kitamaduni tatizo la kutokwa na mikojo kitandani hudaiwa kusababishwa na pepo wabaya au mashetani. Lakini daktari Salihu anasema kwamba kutokwa na mikojo ni ugonjwa ambao unapojulikana hauwezi kushirikishwa na pepo au mashetani. Kwa wale wanaotumia dawa ambazo huwasababisha kukojoa mara kwa mara wanaweza kuwacha kutumia dawa hizo. Vilevile kuna dawa ambazo hutolewa na daktari kuzuia kukojoa mara kwa mara. Kwa wale wanaotokwa na mikojo wanapolala wanaweza kutokunywa maji mengi wakati wanapokwenda kulala. Vilevile mtu anaweza kuweka muda wa kuamka kwa kutumia saa ili aweze kwenda haja ndogo.	https://www.bbc.com/swahili/habari-55467713
politics	Babushka Z: Ajuza wa Ukraine aliyegeuzwa nyota wa propaganda ya Urusi	"Mwanamke mzee wa Ukraine anayepeperusha bendera nyekundu ya Sovieti amekuwa sura ya propaganda za Kremlin baada ya video ya kukutana kwake na wanajeshi wa Ukraine kusambaa. BBC ilimtafuta ""Babushka Z"" ili kujaribu kubaini ukweli wa tukio hilo. ""Sidhani wanapaswa kunitukuza. Mimi ni mwanamke wa kawaida tu. Sielewi kwa nini nimekuwa mtu mashuhuri."" Mwanamke huyo ametambuliwa kama Babushka Z - ""bibi"" kwa Kirusi, herufi ya Z ikiashiria alama iliyochapishwa kwenye magari ya kivita- alishangaa sana BBC ilipomuonesha picha y umaarufu wake mpya. ""Sijawahi kuiona popote,"" anasema. Video inamuonyesha akitembea kuelekea kwa askari wawili wa Ukraine akiwa ameshikilia bendera ya Usovieti. Askari hao wanasema wamefika kumsaidia na kumpa mfuko wa chakula. Kisha wanachukua bendera kutoka kwake, na kuitupa chini na kuikanyaga. Kitendo hicho kinamkera mwanamke huyo, anawarudishia chakula. ""Wazazi wangu walikufa kwa ajili ya bendera hiyo katika Vita vya Pili vya Dunia,"" anasema kwa hasira. Kwa Kremlin, hii ni dhahabu. Ni nadra sana kwa propaganda ya Urusi kuangazia watu moja kwa moja, kwa hivyo walimtumia mwanamke huyo kama mfano usio wa kawaida kwa raia wa Ukraine ambaye anajutia kuanguka kwa Muungano wa Sovieti na kuwachukulia Warusi kuwa wakombozi. Waukraine wengi - Hata katika maeneo yanayokaliwa na watu wanaozungumza Kirusi- hawajaunga mkono uvamizi wa Urusi, kwa hivyo kupeperusha kwake bendera ya Usovieti kulitumiwa kama uthibitisho kwamba kitendo chake kinaungwa mkono na wenyeji. Kutoka na hilo waendesha propaganda wa Kremlin walianza shughuli zao. Ndani ya siku chache, picha ya ya mwanamke huyo - ilitumiwa kuendeleza ajenda ya Urusi na kusambazwa  kila mahali mtandaoni, kutoka  Moscow na Siberia hadi kisiwa cha Sakhalin mashariki ya mbali t. Sasa anaenziwana picha yake imekuwa ikitumiwa kwenye michoro ya ukutani, mabango, kadi za posta, sanamu na vibandiko vikubwa. Nyimbo na mashairi yametungwa. Maafisa wa Urusi hata waliamua kuzindua sanamu yake huko Mariupol, mji wa Ukraine ambao umeshambuliwa kwa bomu. Hadi hivi karibuni, hakuna aliyejua utambulisho wa kweli wa Babushka Z. Kwa kweli, hakuna mtu aliyekuwa na uhakika kama alikuwa hai. Lakini ni mtu halisi. Jina lake ni Anna Ivanovna na tulifanikiwa kumpata Velyka Danylivka, kijiji kilichopo karibu na Kharkiv kaskazini - mashariki mwa Ukraine ambako anaishi na mume wake na mifugo yao. Mama huyo mwenye umri wa miaka 69-anaonekana kushutuka tulipomuonyesha picha ya sanamu iliyotengnezwa kutokana na picha yake. "" Yaani naonekana mzee hivi?"", aliuliza. ""Ni kama mgeni ananitazama!"" Lakini hadithi yake ni tofauti sana na taswira ambayo vyombo vya habari vya Urusi vimekuwa vikijenga. Yeye haungi mkono vita. ""Nawezaje kuunga mkono kuuawa kwa watu wangu? Wajukuu na vitukuu vyangu wamelazimika kukimbilia Poland. Tunaishi kwa hofu."" Lakini kwanini Anna aliwasalimia askari hao akiwa na bendera ya Uspvieti? Anasema ameeleweka vibaya. Anadai kuwa aliwachanganya wanajeshi wawili wa Ukraine wakimpa chakula na wanajeshi wa Urusi. ""Nilifurahi kwamba Warusi wangekuja na wasipigane nasi. Nilifurahi kwamba tutaungana tena."" Anna hakuhusisha kitendo chake na mada yoyote ya kisasi ya kisiasa. Bendera nyekundu, anasema, sio bendera ya Umoja wa Kisovyeti, si ya Urusi, lakini ""bendera ya upendo na furaha katika kila familia, katika kila jiji, katika kila jamhuri. Si ya umwagaji wa damu. Na yeyote anayesema vinginevyo, anakosea."" Wakati Anna akiongea, kishindo cha mara kwa mara cha mizinga na mapigano kilisikika karibu. Hakukurupuka hata mara moja - ameshaizoea. ""Ningepata nafasi ya kuzungumza na Vladimir Putin ningemwambia, umefanya makosa. Sisi ni wafanyakazi wa Ukraine, tumefanya kosa gani kupitia madhila kama haya? Sisi ndio tumeathirika zaidi."" Lakini Anna ni kizazi cha zama za Usovieti, hayuko tayari kumkosoa hadharani kiongozi wa Urusi.. ""Putin ni rais. Tsar, mfalme."" Ijapokuwa amekuwa maarufu mjini Moscow, kijiji cha Anna hakijasazwa na vikosi vya Putin -kimeshambuliwa kwa mabomu mara kadhaa. Nyumbani kwake piakumeshambuliwa - madirisha yameharibiwa, paa la nyumba limeng'olewa na vipande vya mbao vimetapakaa kila mahali. ""Hebu angalia,"" Anna alisema. ""Hawajali watu nchini Ukraine, wanachotaka ni kunyakua ardhi yetu."" Dmytro Galko kutoka Wizara ya Utamaduni ya Ukraine anakubaliana na hilo. Anasema propaganda za Kirusi hufanya kila kitu kuwa cha mwelekeo mmoja. ""Hawajali kuhusu ukweli, hawajali watu halisi. Hawajali na Anna ni nani, au hatima yake. Ingewezekana, wangemuua, kumzika na  kwenye kaburi la kumbukubu. ""anasema. Anna sasa anahofia usalama wake nchini Ukraine, anashambuliwa mtandaoni kwa sababu anaonekana kuwa anaunga mkono Urusi. Majirani zake wote wanamtenga. Ni kijiji kidogo na kila mtu anamjua mwenzake. ""Sifurahii kuwa wamenifanya maarufu. Kwa sababu huko Ukraine, sasa wananichukulia kuwa msaliti."" Lakini ni wazi kuwa kiwango cha kweli cha umaarufu wake kinaonekana tu kwa Anna mwishoni mwa mahojiano yetu. Tunapomuaga, anajaribu kutupa bendera yake nyekundu aipendayo. ""Sitaki shida yoyote. Sitaki watu waitumie dhidi yangu."""	https://www.bbc.com/swahili/habari-61811040
entertainment	Utata juu kukamatwa kwa 'shujaa' wa filamu ya mauaji ya Rwanda.	"Baada ya Paul Rusesabagina kuonyeshwa mbele ya waandishi wa habari na maafisa wa upelelezi wa serikali ya Rwanda (RIB) sasa familia yake inasema  kuwa alikuwa safarini Dubai wakidai kuwa alitekwa nyara. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za  kiarabu (UAE).'' ""Alifika Jumanne, ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Anaishi uhamishoni  Marekani na ni raia wa ubelgiji , aliongeza. ""Kwahiyo tungependa  nchi hizi mbili zitusaidie kumrudisha nyumbani. ""Mashitaka wanayomshitaki hayana msingi ,"" Bi Kanimba aliongeza katika mahojiano na kipindi cha  BBC Newsday Bwana  Rusesabagina, 66, ni mkosoaji mkubwa wa rais Paul Kagame. Unachosema Muungano wa kisiasa unaoongozwa na Rusesabagina Waziri Mkuu wa zamani wa Rwanda Faustin Twagiramungu na mkosoaji mkuu wa serikali ya Kigali  ambaye ndiye msemaji wa Muungano wa vyama vya upinzani,unaoongozwa na Rusesabagina -MRCD-Ubumwe, ameiambia BBC  pia kwamba  alitekwa nyara: ""Tunafahamu  vyema kuwa alikamatwa katika miji alikotoka, hatukufahamu kuwa alikuwa amesafiri Dubai . Alikua katika matembezi yake ya kibinafsi sio kuhusu vyama vyetu hivi."" Kwa upande wa serikali ya Rwanda, inasema kwa muda mrefu  jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa  amekamatwa kwa ushirikiano wa kimataifa. '' Rusesabagina anakabiliwa na  mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira  . Bwana Murangira aliwaambia waandishi wa habari kuwa uhalifu  anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na   mashambulizi yaliyotekelezwa katika wilaya ya Nyaruguru Juni  2018,  Nyungwe, na Wilaya ya Nyamagabe Disemba  2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa  Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye  alipongeza ushirikiano wa kimataifa na juhudi zilizofanyika katika kumkamata Bwana Rusesabagina. Paul Rusesabagina,  ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini. Mahakama ilisikiliza madai kwamba kundi la waasi wa  the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC.  Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."	https://www.bbc.com/swahili/53987979
technology	Waridi wa BBC: Lulu Diva 'Mama hajazungumza kwa miaka tisa, sijui anafikiria nini'	"Jina la Lulu Abas Silangwa maarufu Lulu Diva linapotajwa hasa nchini Tanzania, wengi watamtambua hasa vijana . Je ni kwanini? Lulu Diva ni msanii wa Tanzania aliyejipatia umaarufu kutokana na mtindo wake wa maisha ambao umeibua hisia mseto. Wale wanaomthamini na kumuenzi wanafanya hivyo kwa asilimia 100, na wale wenye maoni tofauti kuhusu usanii wake pia wanafanya hivyo kwa kwa asilimia mia moja. Hata hivyo hilo halimkoseshi usingizi Lulu ambaye anasema kuwa ndoto yake ya kuwa mwanamuziki bora, muigizaji anayebobea kwenye fani yake na vilevile mjasiriamali inamsukuma kila siku kutaka kufanya vizuri na kwa ubora, hayo mengine kwake ni hadithi tu. ""Tangu nikiwa binti, nilikuwa na ndoto kubwa za kufikia makubwa katika utu uzima wangu kwa mfano nilikuwa nataka kuwa mwanamuziki mkubwa hali kadhalika muigizaji. Hiki ndicho kitu ambacho nimeanza kukifikia ila hatua kwa hatua ""Lulu anasema Safari ya mwanadada huyu mzaliwa wa Tanga imekuwa na pandashuka nyingi, ila anasema kuwa pandashuka hizo zimemtayarisha katika kupigania nafasi yake kama msanii wa kike. Bi Lulu anasema maisha yake ya utotoni yalikuwa ya kawaida wakati huo baba yake mzazi akiwa hai, lakini mambo yalibadilika baada ya baba yake kufariki dunia. Cha kwanza kilichokwenda kombo ni uwezo wa mama mzazi kumsomesha. ""Wakati baba yangu alipoaga dunia nilikuwa naingia kidato cha pili , ilibidi mama atafute mdhamini ambaye alikuwa anaishi jijini Dar es salaam , kwa hiyo ilinibidi nitoke Tanga nyumbani kwetu hadi jijini Dar es salaam na kuendelea na masomo yangu .""anakumbuka Lulu. Anasema jitihada zake katika shule Sekondari zilimwezesha kuchaguliwa kushika nyadhifa za uongozi wa wanafunzi, hali kadhalika alijihusisha mno na masuala ya Sanaa shuleni. Baada ya kukamilisha masomo ya Sekondari , ilikuwa wazi kuwa kama mtoto wa kipekee kwa upande wa mama yake ilimlazimu aanze kusaka ajira . Alipata kazi kama muhudumu wa baa  moja jijini Daresalam. Haikuwa rahisi kama binti kutokana na unyanyapaa unaowakumba wanawake wanaohudumu katika migahawa au baa. Mwanadada huyu anasema kuwa jinsi jamii inamtizama mwanamke aliyeko  kwenye ajira ya mhudumu inakuwa ni ya kushusha hadhi ya utu wa mtu. Ila alikaza kamba kazini kuhakikisha kuwa yeye na mama yake wanaishi maisha ya kawaida. Kwa mfano anasema kuwa wamiliki wa baa au maeneo ya vilabu au migahawa wanakuwa wanatilia maanani sana biashara zao ili kupata faida kuliko hali ya wafanyakazi wake. Vile vile anasema kuwa mshahara wa wahudumu wa maeneo haya wanalipwa mshahara mdogo kuliko bakshishi (tipu) ambayo wanapata kutoka kwa wateja wanaowahudumia kwa vinywaji na vyakula mbalimbali. ""Wakati huo nafanya kazi kama mhudumu nilikuwa sina chochote hadi nilikuwa naishi na rafiki yangu mmoja, na wakati nilianza kuwa na uwezo wa kuishi pekee yangu nilianza kuishi eneo la Tandale katika nyumba za uswahilini zilizokuwa zinapangishwa kwa bei ya chini kiasi kuwa ningeweza kumudu . ""anakumbuka Lulu. Lakini anasema kuwa tukio mmoja ambalo hatalisahau katika kazi yake hii ya kuwa mhudumu ni pale aliposhambuliwa na mteja. ""Tukio hilo lilifanyika kwa haraka sana, huyo mteja alikuwa ameagiza kinywaji baridi lakini baadae akadai alikuwa ameagiza kinywaji moto. Kwa kuwa tayari nilikuwa nimefungua kile kinywaji nilijaribu kumshawishi akubali kinywaji hicho la sivyo ingenilazimu mimi nilipe nasikuwa na hela. Mara ghafla yule mteja alinizaba kofi la ajabu, ambalo sitawahi kusahau"", Lulu aliniambia. Katika kipindi hicho Lulu aliona umuhimu wa kusomea taaluma ya hoteli na aliingia katika taasisi ya mafunzo ya kazi ya hoteli , ili awe na nafasi nzuri zaidi za kazi kuliko aliyokuwa nayo. Vile vile Lulu anasema kuwa hakufa moyo katika kufanikisha ndoto yake ya kuwa mwanamuziki, muigizaji na pia mfanyabiashara. Kwa hivyo kila nafasi aliyoipata ya kuonyesha talanta yake kwa waliomtangulia katika fani hiyo aliitumia kwa busara. Jina la Lulu Diva kisanii lilianza kutamba katika kipindi cha miaka mitano iliyopita. Kwa udi na uvumba kama anavyosema amepigania nafasi yake kama mwanamuziki na muigizaji. ""Haikuwa rahisi  kwangu kuafikia kuwa msanii mkubwa hapa Tanzania, kwanza kabisa kuna dhana nyingi ambazo zinahusishwa na wasanii wa kike, hasa jinsi tunavyofika kwenye majukwaa makubwa ya usanii , ila mimi naamini kuwa ni jasho langu na ari ya kuendeleza talanta yangu imenifikisha nilipo"", Lulu anasema. Tukio ambalo limekuwa pigo kuu katika maisha yake, lilianza miaka tisa iliyopita wakati mama yake mzazi alipoaanza kuumwa ugonjwa ambao ulimuathiri kiakili. Tangu wakati huo hadi wa leo Lulu anasema mama yake mzazi hajazungumza wala kutembea mwenyewe. Kilio kikuu cha msani huyu ni kuwa wakati anaanza kupata kipato cha kumuwezesha yeye na mama kuishi maisha ya stara kuliko maisha ya taabu walikotoka, ndio wakati mama yake alianza kuumwa ugonjwa ambao umekuwa ukiwasumbua kwa muda mrefu. ""Mama hajazungumza kwa miaka tisa, sijui anafikiria nini?, sijui ananiwazia yepi na hata sielewi yuko katika dunia ipi? Ni jambo linalonikosesha usingizi. Najiuliza na usanii huu wangu mama hajaweza kunishabikia kwani haelewi kinachofanyika, inauma sana kumuona mama akiwa katika hali hii.""Lulu anasema Kwa miaka tisa hii, Lulu hajaweza kuzungumza na mama yake, na hata akimzungumzisha kutokana na maradhi yake hana uwezo wa kujibu, na Lulu hajui kama anatambua ama hatambui akizungumzishwa. Hilo linamtatiza sana Lulu. Lulu anasema anajivunia mwaka 2018 kupitia kipato chake cha uanamuziki aliweza kumpeleka mama yake hospitalini alikofanyiwa upasuaji sehemu ya kiuno, lakini baada ya kuruhusiwa kutoka hospitalini , mama alipata ajali na akavunjika mguu wake tena. Tatizo juu ya tatizo. Kaamua Kumtungia Wimbo Mama yake 'Mama' Mwanadada huyu anasema kuwa ugonjwa wa mama yake umekuwa ni mtihani mkubwa kwake , mwezi Aprili mwaka huu wa 2021 akaamua kumuandikia wimbo maalumu wenye historia yake na mama yake mzazi. Wimbo huyo unaoitwa MAMA, ni maalumu kwa ajili ya mama yake - kwenye wimbo huo unaoibua hisia ya huruma anatoa ujumbe wa maombi yake kwamba siku mmoja mama yake atazungumza na kutembea tena. Wimbo huo wa Lulu Diva umesikilizwa na kutizamwa kwa wingi katika mtandao wa Youtube. Kwenye wimbo huu Lulu anasema nikimnukuu ""Hii ni kutoka moyoni, nakupenda mama, na ndio sababu kutwa napambana , kinachonitesa moyoni  unaumwa sana , ila naamini ipo siku utapona, maana huwezi kula mwenyewe , wala kutembea mwenyewe pengine ni siri yangu mwenyewe "" ujumbe katika sehemu ya wimbo huo wa mama unasema. Kwenye video ya wimbo huu, anaonekana mama yake akiwa kitandani. Lulu Diva aliyezaliwa kama mtoto wa pekee anasema kuwa ametambua umuhimu wa kuwa na jamii na haja ya kujaaliwa na watoto. Katika mitandao ya kijamii Lulu ni mmoja wa wasanii ambao pia wameibua gumzo juu ya masuala mbalimbali hasa ya mahusiano na mtindo wake wa maisha. Akijibu baadhi ya tuhuma hizo, Lulu anasema kila mtu ana mtindo wake wa maisha, na hawezi kwenda kila mahali na kujitambulisha kuwa yeye ni nani kiuhalisia."	https://www.bbc.com/swahili/habari-57740497
business	Jinsi watu wa jamii ya Igbo wanavyotumia mfumo wa kibiashara kuwa mabilionea Nigeria	Jamii ya Igbo nchni Nigeria ina sifa ya kufanikiwa kibiashara - kutokana na mfumo mmoja wa jamii hiyo uliobuniwa baada ya vita , kulingana na mwandishi wa BBC Chiagozie Nwonwu mjini Lagos. Onyeka Orie anayetabasamu , 28 anatazama picha ya furaha katika duka lake la kuuza simu za rununu katika mji wa Lagos. Duka hilo na kila kitu kilichopo ndani yake alipatiwa na mwajiri wake baada ya bwana Orie kumfanyia kazi bila malipo kwa miaka kadhaa ili kujifunza biashara. ''Nilimuhudumia mwajiri wangu kwa takriban miaka minane. Mwajiri wangu alinipatia duka hili. Sikutarajia'' , alisema bwana Orie mwenyewe furaha. Akiwa ni kijana aliyezaliwa na wazazi wakulima kusini mashariki mwa Nigeria, alisema kwamba alikuwa na nafasi ndogo kujinasua kutokana na umasikini kwasababu familia yake haikuweza kumpatia elimu aliyohitaji ili kuweza kupata kazi nzuri katika taifa ambalo ukosefu wa ajira ni mwingi hata miongoni mwa wale walio na shahada kutoka chuo kikuu. Hivyobasi baada ya shule ya upili alijiunga pamoja na vijana wengine wa jamii ya Igbo ili kujifunza biashara chini ya mfumo huo wa biashara  kwa jina 'Igba Boi', mpango ambao vijana wadogo , huondoka katika familia zao kwa lengo la kwenda kuishi na wafanyiabiashara matajiri waliofanikiwa. Wavulana hao wanatarajiwa kuwahudumia waajiri wao, wakiwafanyia kila kitu , ikiwemo kuosha magari na kumfanyia kazi zake za nyumbani. Badala yake wavulana hao hupata maisha mazuri na hufunzwa jinsi ya kusimamia biashara. Pia hupewa chakula  na eneo la kuishi. Mwisho wa muda walioafikiana , mwajiri wao huwapatia mtaji kuanzisha biashara zao wenyewe. Mfumo wa biashara wa Igbo  una mizizi ya vita vya wenyewe kwa wenyewe, kulingana na profesa mmoja ambaye chapishi lake kuhusu mfumo huo wa biashara linatarajiwa kuwasilishwa katika chuo cha Havard cha biashara  baadaye mwizi huu. Watu wa jamii ya Igbo , wakitoka katika vita walivyoshindwa  kufuatia vita vya wenyewe kwa wenyewe vya 1967-70, walifanikiwa kujirudishia kile walichopoteza wakati wa vita hivyo baada ya miaka miwili. Hii ni licha ya serikali ya Nigeria kuwapokonya akaunti zao za benki. Baadaye walipatiwa £20 ($28)  ili kuanza upya , huku wengine wakiona mali yao ikichukuliwa na majirani zao  katika maeneo mengine ya nchi hiyo. Klabu ya raia , klabu maarufu iliobuniwa katika mji wa Aba 1971, pia ina sifa ya kuanzisha mfumo huo wa Igbo. Waanzilishi wa klabu hiyo  wenye filisofia ya Igbo kwa jina 'usimwache ndugu yako nyuma'  inaonekana kama muongozo wa mfumo huo. Klabu hiyo ni vuguvugu  la kiuchumi  lenye maelezo kuhusu jinsi watu wa jamii ya Igbo wanaweza kujinasua kutoka katika athari za vita hivyo  na kuanza mbinu nyengine ya kuishi, kulingana na Benedict  Okoro, mwanzilishi wa utamaduni wa Odinala. Mfumo huo wa biashara unawalenga wavulana na vijana kwa kuwa familia haziko tayari kuwaachilia wasichana wao kuishi na wafanyabishara  kwa miaka mitano inayowachukua kujifunza biashara. Badala yake wanawake hujifunza katika biashara zilizopiga hatua , ambapo hulipa ili kufunzwa kwa muda wa miezi sita hadi mwaka . Huku wakiendelea kuishi nyumbani. Mfanyabiashara maarufu nchini Nigeria kama vile Tajiri innocent Chukwuma anayemiliki Innoson Motors  na Cosmas Maduka wa kundi la kampuni za Coscharis ni miongoni mwa watu waliokuzwa na mfumo huo. Katika mahojiano ya 2019 yaliofanywa na BBC Igbo, bwana Maduka alisema kwamba Naira 200 au dola 0.70 anazopewa na mwajiri wake mwisho wa mafunzo yake  1976, ziliweka msingi wa biashara yake ya mamilioni ya fedha. Ufanisi wa mfumo huo unaonekana mashariki mwa miji kama vile Onitsha, Aba na Nnewi ambapo masoko yaliochipuka yanawavutia wafanyabiashara kutoka magharibi mwa Afrika. Lakini mfumo huo pia haujakosa kukosolewa , kwa kuwa unategemea mwajiri kumuangalia mfanyakazi wake mwisho wa mafunzo hayo. Ndubuisi Ilo, ambaye sasa anamiliki duka la vipuri  katika eneo la Ladipo anasema kwamba hakupewa chochote baada ya kumhudumia mwajiri wake kwa miaka saba.. ''Mwajiri wangu aliniita siku moja na kuaniambia kwamba hawezi kumudu kunilipa. Aliniombea na kuniambia nianze Maisha ya kutafuta kivyangu''. '' Ilikuwa vigumu mara ya kwanza na nikalazimika kulala ndani ya gari , lakini sasa naangalia nyuma na kutabasamu'', anasema. Hatahivyo hatazami mafunzo aliyopata kama kupoteza muda, kwa kuwa alitumia mafunzo aliopata kuanzisha biashara. Baahi ya wafanyabiashara hawataki kutimiza makubaliano kutokana na kiwango cha fedha kinachohusika kuanzisha biashara kwa mfanyakazi ambaye amekamilisha muda wake. ''Baadhi yao humshutumu mfanyakazi huyo kwa wizi ama kitu kingine na kukatiza makubaliano'', bwana Ilo anasema. Makubaiano ya Igba Boi ni ya maneno  na wakati mwajiri anaposhindwa kutimiza , wafanyakazi huwa hawana  mbadala wa kuomba usaidizi wa kisheria.. Na kwasababu waajiri wengi huwa watu unaousiana nao , familia kawaida hujaribu kutatua mzozo wowote na wanaposhindwa , wakaazi wa vijiji vya pande zote mbili huingilia kati na kujaribu kutatua tatizo hilo. Mara nyingine matatizo hutatuliwa  vizuri, na mara nyingine haiwezekani , na hivyobasi kumuacha kijakazi kujitafutia baada ya miaka kadhaa ya kufanyakazi bila malipo. 'Mfano wa Bwana Okoro anatafuta njia ya kuurasimisha mfumo wa Igba ili kupunguza hatari ya kutotimiza makubaliano. ''Mfumo uliofanywa kuwa rasmi utaungwa mkono na sheria  na hautakuwa tu makubaliano kati ya wafanyabiashara,  mfanyakazi na familia yake'', alisema. Mfanyakazi pia atapata cheti cha mafunzi ya biashara hiyo. Data ya ajira nchini Nigeria inaonesha kuwa asilimia 33  ya wale wanaotafuta kazi hawawezi kupata. Wengi wao ni mahafala wa chuo kikuu. Bwana Orie anasema kwamba hali yake ya kifedha ni bora zaidi ya wenzake  waliokwenda chuo kikuu. Pia alianza kufikiria kupata kijana mdogo kutoka kijijini ili kumfunza biashara  kitu ambacho kipo katikati ya mfumo huo.	https://www.bbc.com/swahili/habari-57061292
religion	Afghanistan: Shule ya siri ya wasichana inayokaidi uongozi wa Taliban	"Imefichwa katika kitongoji cha makazi lakini ni mojawapo ya shule mpya za ""siri"" za Afghanistan - ni hatua kidogo lakini ni kitendo cha ujasiri  na cha ukaidi dhidi ya Taliban. Karibu makumi ya wasichana wadogo wanahudhuria somo la hisabati . ""Tunafahamu hatari inayotukabili na tuna wasi wasi ,"" mwalimu pekee wa shule hiyo aliambia, lakini anaongeza kuwa, elimu ya wasichana inathamani kuliko ""hatari yoyote"". Katika majimbo yote isipokuwa machache nchini, shule za upili za wasichana zimeamriwa na Taliban zisifunguliwe. Katika shule zilizotembelewa na waandishi wetu, wamefanya kazi ya kuvutia wakijaribu kuiga darasa halisi, lenye safu nadhifu za madawati ya samawati na nyeupe. Mwanzoni mwa mwezi Machi , kulikuwa na matumaini shule za wasichana zinakaribia kufunguliwa , lakini ndani ya saa chache baada ya wanafunzi kuanza kufika shuleni, uongozi wa Taliban ulitangaza ghafla mabadiliko ya sera. Kwa wanafunzi katika shulenya kisiri , na wasichan wangine wengi bado wanakumbuka uchungu waliohisi kufuatia hatua hiyo. ""Ni miezi miwili sasa, na shule bado hazijafunguliwa,""mwanafunzi mmoja wa miaka 19- katika darasa ya shule hiyo ya kisiri aliambia BBC. ""Inasikitisha sana,"" alisema, akifunika uso kwa mikono yake kuzuia machozi. Lakini pia kuna hisia ya ukaidi. Mwanafunzi mwingine wa miaka 15- alitaka kutuma ujumbe kwa wasichana wenzake nchini Afghanistan: ""Kuwa mjasiri, ukuwa mjasiri hakuna atakaye kuzuia."" Shule ya msingi ya wasichana imefunguliwa chini ya utawala wa Taliban, na kwa kweli zimeshuhudia ongezeko la wanafunzi kufuatia kuimarishwa kwa usalama katika maeneo ya vijijini nchini humo, lakini haijabainika ni lini wasichana wakubwa wataruhusiwa kurejea darasani. Taliban wamesema ""mazingira sahihi ya Kiislamu"" yanahitaji kuwekwa kwanza, ijapokuwa shule tayari inawatenganisha wanafunzi kwa misingi ya kijinsia, hakuna anayeonekana kujua hatua hiyo inamaanisha nini. Maafisa wa Taliban mara kwa mara imesisitizahadharani kwamba shule ya wasichana itafunguliwasichana,lakini pia imekiri kuwa elimu ya wanawake ni suala ""nyeti"" kwao. Wakati walipokuwa madarakani kwa mudamfupi miaka ya 1990, wasichana wote walizuiliwa kwenda shule, kwa madai ya ""ukosefu wa usalama"". Sasa, vyanzo kadhaa vimeambia BBC, watu wachache wenye misimamo mikali katika kundi hilo bado wanapinga suala wasichana kwenda shule. Faraghani, wanachama wengine wa Taliban wameelezea kutoridhishwa kwao na uamuzi wa kutofungua shule za wasichana. Wizara ya Elimu ya Taliban ilionekana kushangazwa wakati uongozi ulipobatilisha mipango yao mwezi Machi, na baadhi ya maafisa wakuu wa Taliban wanafahamika kuwasomesha binti zao nchini Qatar au Pakistan. Katika wiki za hivi karibuni, idadi ya wasomi wa kidini wenye uhusiano na Taliban wametoa fatwa, au amri za kidini zinazounga mkono haki ya wasichana kupata elimu. Sheikh Rahimullah Haqqani ni mhubiri wa Afghanistan, mwenye makazi yake eneo la mpakani la Peshawar, Pakistan. Anaheshimiwa sana na Taliban na katika safari ya kwenda Kabul mwezi uliopita alikutana na viongozi wakuu ndani ya serikali yao. Anakuwa mwangalifu kutokemea kuendelea kufungwa kwa shule lakini, akizungumza kwenye madrasa yake huko Peshawar, akiwa na simu yake mkononi, anapitia maandishi ya ""fatwa"" yake, ambayo inashiriki amri kutoka kwa wasomi wa awali na akaunti kutoka kwa maisha ya Mtume. Muhammad. ""Hakuna uhalali katika sharia [sheria] kusema elimu ya wanawake hairuhusiwi. Hakuna uhalali hata kidogo,"" anaiambia BBC. ""Vitabu vyote vya dini vimeeleza kuwa elimu ya wanawake inaruhusiwa na ni wajibu, kwa sababu, kwa mfano, ikiwa mwanamke anaugua, katika mazingira ya Kiislamu kama Afghanistan au Pakistan, na anahitaji matibabu, ni bora zaidi kama atatibiwa na daktari wa kike."" Fatwa sawia zimetolewa na masheikh katika mikoa ya Herat na Paktia nchini Afghanistan. Ni ishara ya jinsi uungaji mkono mkubwa wa elimu ya wasichana ulivyo sasa nchini, hata miongoni mwa duru za kihafidhina, lakini haijabainika ni kiasi gani cha athari zitakazotolewa. Taliban wameunda kamati ya kuchunguza suala hilo, lakini vyanzo vingi vya uhusiano na Taliban viliiambia BBC kwamba wakati hata mawaziri wakuu wa Taliban walikuwa kwenye bodi ya ufunguzi wa shule za wasichana mnamo Machi, upinzani dhidi yake uliegemea katika uongozi wa kundi hilo. kusini mwa mji wa Kandahar, ambapo ""Amir"" au Kiongozi Mkuu, Mullah Haibatullah anakaa. Baada ya hapo awali kuwa na mtazamo rahisi zaidi wakati wa kuchukua mamlaka Agosti iliyopita, Taliban hivi karibuni wamekuwa wakitoa amri kali zaidi, ikiwa ni pamoja na kufanya pazia la uso kuwa la lazima kwa wanawake na kuwahimiza kukaa nyumbani. Wakati huo huo, uvumilivu wao dhdi ya upinzani, hata miongoni mwao wenyewe, unapotea. Mwanachama mmoja wa Taliban mwenye wafuasi wengi kwenye mitandao ya kijamii, alikuwa ameandika kwenye Twitter akikosoa kuhusu kufungwa kwa shule za wasichana, pamoja na sheria mpya zinazowaamuru wafanyikazi wa serikali kukuza ndevu zao. Hata hivyo, kwa mujibu wa chanzo kimoja, aliitwa kuhojiwa na idara ya upelelezi ya Taliban, baadaye akafuta tweets zake na kuomba msamaha kwa maoni yake ya awali kuhusu ndevu. Inaonekana kuna upinzani mdogo sana wa mashinani kwa elimu ya wanawake nchini Afghanistan, lakini baadhi ya takwimu za Taliban zinataja wasiwasi kuhusu kundi la Islamic State kutumia suala hilo kama chombo cha kuajiri, ikiwa shule za wasichana zitafunguliwa. Maafisa wa Magharibi, hata hivyo, wameweka wazi kwamba maendeleo katika haki za wanawake ni muhimu kwa Taliban kuweza kupata baadhi ya mabilioni ya dola za hifadhi za kigeni ambazo zimegandishwa. Wakati huo huo, wanaharakati wa haki za wanawake wa Afghanistan wanajaribu kuhakikisha kizazi cha wasichana hakiachwa nyuma. Katika shule ya siri tuliyotembelea, huwa na masomo kwa saa moja au mbili kwa siku, yakilenga hesabu, biolojia, kemia na fizikia. Mwalimu anayesimamia anajua kuna wasichana wengine wengi ambao wangependa kuhudhuria, lakini wanabanwa na ukosefu wa nafasi na rasilimali, pamoja na hitaji la kubaki chini ya rada. Hana matumaini kuhusu uwezekano wa shule za kawaida kufunguliwa hivi karibuni, lakini amedhamiria kufanya anachoweza. ""Kama mwanamke mwenye elimu, ni wajibu wangu,"" anaiambia BBC. ""Elimu inaweza kutuokoa na giza hili."""	https://www.bbc.com/swahili/habari-61492865
business	Ali Mufuruki: Kinara wa sekta binafsi Tanzania afariki dunia	Salamu za rambi rambi zinaendelea kumiminika katika mitandao ya kijamii kufuatia kifo cha moja wa viongozi wakuu wa sekta binafsi nchini Tanzania. Ali Mufuruki, mfanyabiashara, muhisani na kocha wa masuala ya uongozi, amefariki dunia siku ya Jumamosi tarehe 07 Desemba akiwa na umri wa miaka 61. Mwenyekiti wa jukwaa la CEO Roundtable la Tanzania Sanjay Rughani amenukuliwa akisema Mufuruki alifariki katika hospitali ya Morningside ya jijini Johannesburg Afrika Kusini ambako alikuwa akipatiwa matibabu. Rughani alisema awali Mufuruki alitibiwa jijini Dar es Salaam lakini baadae akapelekwa nchini Afrika Kusini kwa matibabu zaidi. Mtendaji Mkuu wa jukwaa la sekta binafsi nchini, Tanzania Private Sector Foundation (TPSF), Godfrey Simbeye ameelezea kifo cha Mufuruki kuwa ni pigo na pengo kubwa katika dira ya sekta binafsi nchini Tanzania Mufuruki alikuwa kiongozi aliyejari sana sekta binafsi nchini. Kila mara alikuwa tayari kutoa ushauri wake juu ya namna ya kuimarisha sekta hii. Tutazikosa sana busara zake.' Alisema Simbeye 'Sina maneno ya kusema zaidi ya kuwa sote ni wake mwenyezi mungu na kwake sote tutarejea. Mufuruki sio tu alikuwa rafiki bali alikuwa mshauri wangu. Tulipishana mawazo fulani lakini alikuwa na heshima kubwa. Tangulia ndugu yangu', Zitto Kabwe, Kiongozi wa chama cha siasa cha ACT Wazalendo aliandika kwenye ukurasa wake wa Twitter 'Nimepoteza rafiki. Hakika kila nafsi itaonja umauti. Poleni wanafamilia, ndugu, jamaa na marafiki. Mwenyezi Mungu awape nguvu ya kuhimili maumivu ya msiba huu mkubwa. Mwenyezi Mungu ampe pepo marehemu,' ameandika January Makamba, Mbunge - Chama Cha Mapinduzi katika ukurasa wake wa Twitter 'Nimesikia juu ya kifo cha Ali Mufuruki. Nimesikitika sana. Alikuwa mtu mwema. Hata pale ambapo tulipishana kimawazo hadharani, bado tulibaki marafiki. Namshkuru sana kwa kuniunga mkono  pale nilipowataka wanachama wa TLS (Chama cha Wanasheria cha Tanganyika) kuchangia katika ujenzi wa jingo letu. Alitusaidia. Apumzike kwa amani,' ameandika Fatma Karume, Mwanasheria na aliyekuwa Mwenyekiti wa TLS, katika ukurasa wake wa Twitter 'Nimesikitika kusikia taarifa za kifo cha Ali Mufuruki. Natoa pole kwa familia na marafiki katika kipindi hiki cha masikitiko makubwa,' amendika Sarah Cooke, Balozi wa Uingereza nchini Tanzania katika ukurasa wake wa Twitter Katika uhai wake, Mufuruki alijihusisha na uongozi katika makampuni na sekta mbali mbali ndani na nje ya Tanzania. Pamoja na kuongoza kampuni yake ya Infotech Investment Group, inayoshughulika na sekta kwanzia ya teknolojia ya mawasiliano hadi ujenzi, mufuruki alikuwa sehemu ya bodi nyingi za wakurugenzi kama ile ya kampuni ya simu ya Vodacom ambayo alistaafu wiki chache tu zilizopita. Mufuruki pia ndiye alikuwa mwenyekiti mwazilishi wa bodi ya wakurugenzi wa  Umoja wa Maofisa wa Watendaji Wakuu wa Kampuni Binafsi nchini (CEOrt) Kupitia jukwaa hili, Mufuruki alipigania mazingira bora ya utendaji kazi wa biashara na sekta binafsi kwa ujumla nchini jukwaa ambalo wengi wamejitokeza kusema walinufaika na ushauri na muongozo wake katika uendeshaji wa biashara. Mashirika na kampuni zingine ambazo Mufuruki aliwahikuwa sehemu ya bodi ya wakurugenzi wake ni pamoja na; Wananchi Group Holdings ya Kenya, Mandela Institute of Development Studies (MINDS), Chai Bora Ltd, Tanzania, Kamati ya Misaada ya Chuo Kikuu cha Muhimbili (Muhimbili University Grants Committee), Presidential Investors Roundtable of Uganda (PIRT),  Baraza la Taifa la Biashara Tanzania, Jopo la Washauri wa maswala ya Afrika Kusini mwa Jangwa la Sahara (Advisory Group on Sub-Saharan Africa (AGSA)) la shirika la fedha duniani (IMF). Akiwa mwandishi mwenza katika kitabu 'Tanzania's Industrialisation Journey, 2016-2056: From an Agrarian to a Modern Industrialised State in Forty Years', kitabu kilichosheheni mbinu za kiuchumi, Mufuruki na wenzake watatu wameonekana kuwatia moyo Watanzania kwamba wanao uweza kufanya mapinduzi ya kijamii na kiuchumi, hasa viwanda katika nchi yao.	https://www.bbc.com/swahili/habari-50706167
politics	Matokeo ya Uchaguzi Kenya 2022: Matarajio ya Wakenya katika siku 100 za kwanza za William Ruto	"Kufuatia hatua ya mahakama ya juu kumuidhinisha William Samoei Ruto kuwa rais mteule wa Kenya ,Wakenya wengi sasa wanasubiri kuapishwa kwake ili kupata fursa ya kuwahudumia. Uchaguzi wake unajiri wakati ambapo Wakenya wanakumbwa na hali mbaya ya kiuchumi iliyosababishwa na janga la Corona mbali na vita vinavyoendelea nchini Ukraine Hatahivyo wakati wa kampeni wagombea wote wa urais walitoa ahadi zao kedekede kwa Wakenya kutatua tatizo hilo. Wagombea wote waliahidi kwamba katika siku 100 wangeweza kukabiliana na swala nyeti la kiuchumi mbali na jinamizi la Ufisadi , mawazo yaliowavutia wapiga kura wengi. Hatahivyo wengi wao walishindwa kuelezea ni kwa jinsi gani wangeweza kupitisha mapendekezo yao ambayo yanahitaji kuidhinishwa  bungeni ili kuanza kutekelezwa. Vilevile walishindwa kuelezea ni wapi mabilioni ya fedha wanazozungumzia zitapatikana ili kutekeleza mapendekezo ambayo yanalenga makundi maalum  kutoka kwenye bajeti ya taifa ambayo tayari inakabiliwa na matatizo. Ahadi za Rais Mteule William Ruto katika siku 100 za kwanza za utawala wake Rais mteule William Ruto alipendekeza suluhu kwa matatizo yanayowakumba vijana , wanawake, wafanyabiashara wadogo wadogo mbali na kuweka vichocheo  ambavyo vingetoa motisha kwa  viwanda na  kilimo mbali na vichocheo vingine vya kiuchumi. Wakenya wamekuwa wakipitia hali ngumu  wakati huu wa mfumuko wa bei ambapo bei za bidhaa muhimu kama vile unga wa mahindi unaotumika aghalabu katika  kila nyumba umepanda hadi kufikia ksh 200. Chakula kinachangia asilimia 54 ya matumizi ya kila nyumba, lakini Wakenya wanatumia asilimia 60 au zaidi. Tija ya kilimo haijaendana na ukuaji wa idadi ya watu, na hivyo kusababisha utegemezi mkubwa wa chakula kutoka nje. Katika ahadi yake rais Mteule aliapa kupunguza bei ya Unga kupitia ruzuku katika bei ya mbolea hali itakayosaidia kupungua kwa bei ya mahindi huku uzalishaji wa bidhaa hiyo pia ikuongezeka. Hazina ya 'Hustlers' Katika siku zake 100 za kwanza madarakani, Ruto aliahidi kuanzisha Hazina ya Hustlers ya shilingi bilioni 50, kutenga asilimia 50 ya Baraza lake la Mawaziri kwa wanawake, kutekeleza sheria  ya uwakilishi wa  theluthi mbili ya kijinsia kwa maafisa watakaoteuliwa na kuchaguliwa, na kusitisha uchunguzi unaodaiwa kuwa wa kuwalenga watu binafsi mbali na kukabiliana na ufisadi. Vilevile ana  mpango wa kumpatia majukumu naibu wake wa rais mbali na kubuni wizara ya Waziri mkuu ambayo pia amepanga kuipatia majukumu, kuanzisha wakala wa haki za wanawake katika ofisi ya rais na kuondoa vikwazo vya bima ya afya. Pia atatenga fedha kwa kaunti zote 47 kwa ajili ya utekelezaji wa mikataba ya kiuchumi, na kuwateua majaji sita walioteuliwa ambao Rais Uhuru Kenyatta aliwakataa na hivyo kusababisha migogoro kati yake na Jaji Mkuu Martha Koome na mtangulizi wake David Maraga. Utekelezaji wa hitaji la kikatiba kwamba angalau theluthi mbili ya maafisa waliochaguliwa na kuteuliwa wawe wa jinsia tofauti limekuwa jambo la kuzingatia tangu sheria mpya kuu ilipotangazwa mwaka wa 2010.Ugumu wake haswa umekuwa upatanisho wa sheria ya kuhakikisha uwakilishi sawa wa wanawake katika Bunge. ''Kuna wanaosema kuwa haiwezekani kutekeleza sheria ya kijinsia ya thuluthi mbili. Nitahitaji tu siku 90 ofisini kuwa nayo na siku 180 kuijumuisha kikamilifu katika bodi nzima,"" DP alinukuliwa akisema na gazeti la Nation. ""Wanawake watakuwa na kamishna ambaye atawaongoza katika uwekezaji, urithi na ufuatiliaji wa haki zao kuanzia ngazi ya chini. Pedi zitatolewa bila malipo kwa wasichana wote wa shule, huku akina mama vijana wakifadhiliwa ili kutimiza ndoto zao."" Ruto vilevile anasema atatenga Sh30 bilioni kuinua wakulima wadogo milioni mbili kwa kuwapa Sh15,000 kila mmoja kama ruzuku ili kupata uhakika wa chakula. Ahadi nyingine ambazo ameahidi Wakenya ni pamoja na"	https://www.bbc.com/swahili/habari-62791715
religion	Taa na mapambo ya Krismasi yapo kila siku katika ncha ya kaskazini	"Je, unafahamu jinsi nyumba zinavyopambwa wakati wa sikukuu ya Krismasi? Katika mji wa Alaska Krismasi ipo mwaka mzima. Binti mmoja mwenye umri wa miaka  21 anasimulia maisha ya eneo alilokulia. Alikulia  katika ncha ya kaskazini ana sasa anafanya kazi katika nyumba ya mapambo ya Krismasi. Anasema kuwa huwa anapata tabu sana kuwaelezea marafiki zake wapya mtandaoni  kuhusu mji anaoishi. Wengi huwa wanadhani kuwa anatania na kutomwamini kwa kile anachokisema. ""Watu huwa wanahoji , kweli huo mji upo kweli? Hivyo inanibidi awaonyeshe kwenye Google kuwa ni mji wa kweli"" Katika mji mdogo wa Kaskazini mwa Pole, eneo ambalo lina idadi ya watu 2,117 ni umbali wa kilomita 2,700 kutoka ncha ya kaskazini. Mji huo umekuwa unavutia idadi kubwa ya watalii. Barua nyingi huwa zinaandikwa na kupokelewa na  kikundi cha vijana wanaojitolea. Anasema kuwa ni maisha mazuri huko na  ya kipekee. Baba Krismasi huwa ana kazi nyingi na huwa anapaswa kuandika barua kwa watoto duniani kote. Na huwa anafurahia kuwajibu watoto wote wanaomwandikia barua. Wakati kama huu wa mwaka, huwa kuna  mwanga kila kona. ""Kwa kawaida Jua huwa linachomoza majira ya saa tano asubuhi au saa sita mchana wakati wa msimu  wa baridi,""alieleza Cody. ""Na jua huwa linazama majira ya saa tisa mchana, hivyo huwa tunapata saa nne kwa siku."" ""Taa za krismasi au za kuonyesha shangwe huwa zinawashwa na kutumika kama mbadala wa jua,"" alieleza Mitzi. Vipi kuhusu baridi?  Baridi huwa linafika nyuzi joto  -25° mwezi Desemba. Je, usiku huwa unafananaje kaskazini mwa Pole? Kwa mujibu wa Cody, huwa ni burudani sana kwa watu kuangalia kile kinachoonekana nje. ""Michezo ya kuchezea barafu na kuvua samaki katika barafu hayo ndio mambo ambayo huwa yanafanyika."" Mitzi anasema kuwa Krismasi ni kipindi cha mwaka ambacho huwa anakipenda katika mwaka. Krismasi inaweza kukaa katika mji huo hata kwa miaka miwili mfululizo. ""Mimi ninapenda Krismasi,"" aliongeza ""Ninaweza kukaa hapa kwa muda mrefu zaidi  kama sio maisha yangu yote."""	https://www.bbc.com/swahili/50894787
sports	Kobe Bryant aingia kwenye orodha ya nyota waliokufa wanaopata mapato makubwa zaidi	"Ni miezi tisa sasa tangu aliyekuwa nguli wa mchezo wa mpira wa kikapu, Kobe Bryant  kufariki akiwa na miaka 41. Koble alifariki kwenye ajali ya helkopta akiwa na binti yake mweye umri wa miaka 13-Gianna 'Gigi' na watu wengine saba . Kwa mujibu wa mtandao wa Forbes , hayati Kobe Bryant ameingia katika orodha ya nyota waliokufa wanaolipwa fedha nyingi sana kwa mwaka 2020. Koble amechukua nafasi ya sita. Baada ya kifo chake anapata mapato ya dola milioni 20 kutokana na bidha zake za mavazi na viatu huku Nike ikiripoti kuwa inapata mamilioni ya fedha kutokana na kuuza bidhaa zake za Mamba. Pamoja na laba ,video fupi ya  Kobe ya mwaka  2018 akieleza jinsi anavyocheza, imeweza kuuzwa zaidi ya nakala 300,000 kwa mwaka  2020, mara kumi zaidi ya jinsi ilivyouzika mwaka 2019. Lakini pia baada ya Lakers kushinda ubingwa wa NBA mnamo Oktoba, jezi ya Kobe zilikuwa za pili kwa kuuzwa sana na  shirika la Lakers. Bryant aliripotiwa kuwa na utajiri wa thamani ya $600 wakati alipofariki. Michael Jackson bado anaongoza katika marehemu nyota wanaopata mapato makubwa zaidi. Forbes imaeinisha orodha ya nyota waliofariki  13 wanaolipwa kiasi kikubwa cha fedha kwa mwaka  2020 1.  Michael Jackson - Mwanamziki aliyefariki kwa kuzidisha kiwango cha dawa: Mwaka huu amepata mapato ya  dola  milioni 48 2. Dkt. Seuss / Theodor Seuss ""Ted"" Geisel - Muigizaji wa Marekani  (alifariki kutokana na saratani): amepokea dola 33 3. Charles Schulz - mtaalamu wa katuni (alifariki kutokana na kansa): dola milioni $32.5 4. Arnold Palmer - anapata dola milioni $25 5. Elvis Presley - Mchekeshaji dola milioni 23 6  Kobe Bryant - Mchezaji mpira wa kikapu , anapata dola milioni 20 7. Juice WRLD - Mwanamuziki  dola milioni 15 8. Bob Marley - Mwanamuziki  (saratani) dola milioni 14 9. John Lennon - Mwanamuziki  dola milioni $13 10. Prince - Mwanamuziki dola milioni 10 11. Freddie Mercury - Mwanamuziki , milioni  $9 12. George Harrison - Mwanamuziki  dola milioni $8.5 13. Marilyn Monroe - Nyota wa filamu, dola milioni 8"	https://www.bbc.com/swahili/54949762
entertainment	A$AP Rocky: Mpenzi wa Rihanna hatimaye ajitambulisha kwa umma	"Mwanamuziki wa Marekani ASAP Rocky ametangaza kwamba yupo katika mapenzi na mwanamuziki mwenza Rihanna. Rapa huyo alimuelezea Rihanna kuwa penzi la Maisha yake katika mahojiano na GQ. Uvumi kuhusu iwapo nyota hao wamekuwa katika   uhusiano wa kimapenzi ulianza mapema 2013, wakati rapa huyo alipomsaidia Rihanna katika ziara yake ya Diamond World Tour. ""Yeye ni sawa na labda milioni wengine . Nadhani wakati unajua, unajua tu,"" alisema. ""Ni Yeye tu."" Wawili hao walishiriki katika Video ya ASAP Rocky ya 2013 ya fashion Killa. Tangu wawili hao walipoanza mahusiano ya kimapenzi , wamekuwa wakijaribu kuwazuia waandishi wa habari kuwapiga  picha pamoja, taarifa hiyo ilisema. Rapa huyo alisema kwamba mpenzi wake ndiye aliyeishawishi albamu yake mpya ambayo itamshirikisha Morrissey. Mwaka 2019, Asap Rockey , jina lake Rakim Mayers, alipatikana na hatia ya kumshambulia mtu wakati wa vita vilivyozuka Stockholm na kupatiwa hukumu ya miaka miwili. Kesi hiyo ilivutia hisia za kimataifa ,wakati rais wa Marekani Donald Trump wakati huo alipoingilia kati na kusema kwamba ASAP Rocky alikuwa anaonewa."	https://www.bbc.com/swahili/habari-57169583
technology	Pakistan yaitaka Facebook kupiga marufuku maudhui ya chuki dhidi ya Uislamu	"Waziri Mkuu wa  Pakistan Imran Khan  amemuandikia barua Mkurugenzi Mkuu wa Facebook  Mark Zuckerberg,  akimuomba aweke marufuku ya maudhui ya chuki dhidi ya uislamu. Katika barua hiyo, Bwana  Khan amesema  ""kuongezeka kwa chuki dhidi ya uislamu"" kunachocha  ""chuki, itikadi kali na ghasia….hasa kupitia matumizi ya mitandao ya habari ya kijamii "".  Hii inakuja baada ya Bwana Khan kumshutumu rais wa Ufaransa  Emmanuel Macron kwa  ""kuushambulia Uislamu"".  Tayari Facebook  ina sera ya kuondoa kauli za chuki kwenye majukwaa yake.  Inaelezea kauli ya chuki kama ''shambulio la moja kwa moja dhidi ya watu'' kwa misingi ya jamii, kabila, taifa asili na imani ya watu kupitia   ""kauli za ghasia au zinazodhalilisha "" au  ""ubaguzi wenye madhara "".  Katika barua hiyo iliyochapishwa kwenye mtandao wa Twitter, Bwana Mr Khan alitoa mfano wa uamuazi wa hivi katribuni wa Facebook wa kuzuwia maudhui yoyote ambayo yanakataa au kupotosha ukweli kuhusu  Holocaust.  Alitoa wito wa sera sawa na hiyo iwekwe kuhusiana na kauli  dhidi ya Uislamu.  ""Kutokana na kuongezeka kwa ukiukaji na udhalilishaji wa Waislamu katika majukwaa ya mitandao ya kijamii, ningeomba uweke marufuku dhidi ya kauli za Chuki dhidi ya Uislamu na chuki za Uislamu  katika Facebook  sawa na ile uliyoweka kwa ajili ya  Holocaust,"" alisema.  ""Ujumbe wa chuki lazima upigwe marufuku kwa ujumla-mtu hawezi kutuma ujumbe  huku ujumbe dhidi ya baadhi haukubaliki, huu unakubalika dhidi yawengine  ."" Jumapili, Bwn Khan alimshutumu rais wa Ufaransa  ""kuushambulia Uislamu "". Kauli zake zimekuja baada ya Bwana Macron  kutoa hotuba yake kumuhusu Mwalimu Mfaransa wa somo la Historia ambaye aliuawa baada ya kuwaonesha wanafunzi wake vibonzo vya Mtume Muhammad  darasani. Bwana  Macron alisema kuwa mwalimu  ""aliuawa kwasbabu Waisalmu wanataka maisha yetu yajayo  "",lakini Ufaransa haita   ""acha katuni zetu"". Katika ujumbe wake wa Twitter, Bwana  Khan alijibu : ""Inasikitisha kwamba  Bw  Macron amechagua kuendeleza chuki dhidi ya Uislamu badala ya magaidi wanaofanya ghasia "" Bwana Khan, ambaye kwa sasa anakabiliwa na shinikizo kutoka muungano wa vyama vya upinzani , amekuwa akifahamika kwa kutumia  dini kuimarisha ngome yake. Wito watolewa wa kususia bidhaa za Ufaransa katika nchi za KiarabuImage caption: Wito watolewa wa kususia bidhaa za Ufaransa katika nchi za Kiarabu Kampuni kadhaa za Uarabuni zimeondoa bidhaa zake Ufaransa kutokana na kauli ya rais Emmanuel Macron dhidi ya vibonzo vya Mtume Muhammad. Rais Macron alisema Ufaransa haitoacha kuchora vibonzo, kutokana na kuchinjwa kwa mwalimu Samuel Paty aliyewaonesha wanafunzi wake kibonzo cha Mtume Muhammad mapema mwezi huu, katika kitongoji kimoja cha Paris katika somo kuhusu uhuru wa kujieleza. Siku ya Ijumaa vibonzo vya Mtume Muhammad vilichapishwa kwenye majengo ya serikali nchini Ufaransa, hatua iliyokasirisha nchi za Kiarabu. Wito wa kususia bidhaa za Ufaransa unavuma kwenye mitandao ya kijamii, huku wananchi wa Misri wakisambaza orodha ya bidhaa za Kifaransa walizoamua kuzisusia."	https://www.bbc.com/swahili/54693970
politics	Uganda: Mwanaharakati Stella Nyanzi afungwa miezi 18 kwa kumtusi rais Museveni	"Mwanaharakati msomi wa Uganda Dkt. Stella Nyanzi amehukumiwa kifungo cha miezi 18 jela. Nyanzi alipatikana na hatia ya unyanyasaji wa kimtandao pamoja na mawasiliano ya udhalilishaji dhidi ya rais Yoweri Museveni na familia yake. Dr. Nyanzi alikataa kumsikiliza hakimu akisoma hukumu dhidi yake na badala yake kufanya vurugu kwa kuvua nguo na kuonesha sehemu ya mwili wake. Mwanaharakati huyo hakuwa mahakamani lakini hukumu dhidi yake ilitolewa kupitia video link kutoka jela. Wakati kesi ikiendelea Bi. Stela alikataa kuomba dhamana na amekuwa katika gereza kuu la Uganda la Luzira kwa miezi minane. Sasa atazuiliwa gerezani kwa miezi tisa zaidi. Nchini Uganda Uganda, Bi Nyanzi amekua sura na sauti ya matumizi ya lugha chafu katika upinzani dhidi ya kile anachokiita serekali mbaya. Haoni haya ya kuandika maneno ambayo wengi wanayaona kama ni ya aibu. Nyanzi ni mtafiti wa masuala ya jamiina msomi na kabla ya kuanza kampeni yake ya matusi kupitia kwenye mitandao ya kijamii aliwa ni mwalimu katika chuo kikuu cha umma nchini Uganda cha Makerere. Mashtaka hayo chini ya ya sheria ya matumizi mabaya ya kompyuta ni jaribio la utekelezwaji wa sheria ya uhalifu wa mtandaoni inayokosolewa. Wengi miongoni mwa washukiwa wa unyanyasaji wa mtandaoni, wamekuwa hata hivyo wakishutumiwa kwa kumshambulia rais Museveni. Kufikia sasa karibu watu 15 wamekamatwa kwa madai ya kumkasirisha rais Museveni tangu uchaguzi mkuu wa mwaka 2016. Wengine waliokamatwa Watu wengine waliokamatwa ni pamoja na Raymond Soufa, maarufu Peng Peng, Nasser Mugerwa pamoja na Jane Kuli, ambao walizuiliwa na polisi kwa kukiuka sheria hiyo. Andrew Mwenda, Mmiliki wa jarida la kibinafsi, aliyepata umaarufu miaka ya 1990 hadi mwanzoni mwa miaka ya 2000 kwa kukosoa utawala wa Rais Museveni kwa kukandamiza vyombo ya habari anasema Waganda wana haki ya kumkosoa rais. Bw aliandika katika mtandao wake wa Twitter: ""Kukamatwa kwa Joseph Kabuleta kwa ""kumkasirisha Rais"" ni ushamba na hatua iyo haina nafasi katika ulimwengu wa sasa! Waganda wana kila sababu ya kumkosoa Rais. Wamemchagua awahudumie. Wanatakiwa wawe huru kumwelezea kero lao ikiwa hawajaridhishwa na jinsi anavyoongoza nchi!"" Mwaka jana, Mbunge wa Manispaa ya Mukono MP Betty Nambooze alikamatwa na kuzuiliwa kwa kukiuka sheria ya kutumia vibaya mitando ya kijamii. Inadaiwa ujumbe aliyochapisha katika mitandao ya kijamii kabla na baada ya kupigwa risasi na kuuawa kwa mbunge wa Arua Ibrahim Abiriga na ndugu yake Saidi Butele Kongo ulikua wa kichocheza. Januari 2019: Polisi katia wilaya ya Gomba walimkamata mtu wa miaka 19 kwa kumtusi Rais Museveni. Mamlaka zilisema,Joseph Kasumba, mkaazi wa Kanoni, alimtukana rais Museveni, majina ya kumdhalilisha. Juni 18, 2019: Andrew Mukasa, ambaye pia anafahamika kama Bajjo, alishitakiwa kwa kuchochea ghasia thidi ya utawala wa rais Museveni na kuvunja sheria ya mawasiliano. Novemba 2017: Wakurugezi watano wa na wahariri watatu wa gazeti la Red Pepper washitakiwa kwa makosa saba ikiwa ni pamoja na ukiukaji wa sheria ya utumizi wa kompyuta, kutia dosari sifa ya rais Museveni na kumsumua kiakili ndugu yake mdogo Jenerali Henry Tumukunde."	https://www.bbc.com/swahili/habari-49207123
business	Jaguar: Mbunge wa Kenya aliyetoa kauli za chuki kusalia rumande	"Mbunge wa Kenya Charles Njagua Kanyi maarufu Jaguar ataendelea kuzuiliwa katika kituo cha polisi kwa siku zingine nne baada ya mahakama kumnyimwa dhamana. Jaguar alikamatwa nje ya bunge la Kenya siku ya Jumatano na kufikishwa mahakamani siku iliyofuatia. Mahakama imewapatia polisi siku tatu zaidi kuendelea na uchunguzi dhidi ya kauli za kichochezi dhidi ya wafanyabiashara wa kigeni katika soko kuu la Gikomba nchini Kenya. Alipokuwa akizungumza kuhusu kuwepo kwa ushindani wa kibiashara na wageni usio na usawa, alisema: ''Wakenya ni sharti wafanye biashara zao bila kushindana na watu kutoka mataifa mengine.Raia wa China wametawala biashara za kuuza magari nchini humu, Watanzania na Waganda wanatawala katika masoko yetu. Tunasema imetosha iwapo hawatarajeshwa nyumbani katika saa 24 tutawashika na kuwapiga na hatuogopi mtu yeyote'', alinukuliwa akisema. Kauli hiyo iliibua hisia kali kwenye mitandao ya kijamii.Hisia tofauti zimeibuka kufuatia matamshi aliyotoa mbunge wa Kenya dhidi ya wachuuzi wa kigeni wanaoendehsa biashara nchini Kenya. Katika kanda ya video iliosambazwa nchini Kenya na katika nchi jirani Tanzania, mbunge huyo Charles Njagua Kanyi, alisema hawatokubali watu wa nje waje kuendesha biashara nchini. ""...Ukiangalia soko zetu, Watanzania na Waganda wamechukua biashara zetu, sasa sisi tumesema enough is enough"". Mbunge huyo hata hivyo amesema kuwa kauli yake ''ilitafsiriwa'' visivyo. Jaguar ni nani? Charles Njagua Kanyi al maarufu Jaguar ni mwanamuziki, mwanasiasa na mjasiliamali na inaaminiwa kuwa mmoja wa wasanii tajiri nchini Kenya na katika eneo la Afrika Mashariki Alizaliwa katika familia ya maskini katika familia ya watoto watatu. Jaguar alisomea katika shule ya msingi mjini Nairobi na akiwa na umri wa miaka 11 alifiwa na mama yake ambaye wakati huo alikuwa ndiye mlezi wake pekee. Alilazimika kufanya kazi za vibarua ili kujikimu kimaisha na moja ya kazi alizozifanya ilikuwa ni kazi ya ukondakta wa mabasi ya abiria, maarufu daladala au matatu, na kwa msaada wa marafiki aliweza kumaliza shule. Maisha ya kimuziki: Rekodi Jaguar ya kwanza ilifanyika namo mwaka 2004 na baadae akajiunga na kampuni ya muziki ya Afrika mashariki Ogopa Deejays mnamo mwaka 2005 ambapo na miziki mmoja baada ya mwingine miongoni mwake ""kigeugeu."" Uliovuma sana na kupokea tuzo nyingi. Katika kazi yake ya Muziki Jaguar ameweza kupata tuzo mbali mbali. Mnamo mwaka 2013 Jaguar alianza kurekodi katika Studio kuu Switch Studios iliyoanzishwa na mmoja wa wazalishaji wa muziki wake wa muda mrefu, Philip Makanda zamani akiwa katika Ogopa Deejays. Miongoni mwa nyimbo nyingine zilizompatia umaarufu ni Kioo na One centimeter, na kufanya ushirikiano wa kimziki( Kolabo) na wasanii maarufu wa muziki badarani Afrika kama Iyanya kutoka Nigeria, na Mafikizolo kutoka Afrika Kusini katika singo ""Going Nowhere"" Siasa Tarehe 9 Agosti 2017 Jaguar alichaguliwa kuwa Mbunge wa jimbo la Starehe mjini Nairobi kupitia tiketi ya chama tawala cha Jubilee baada ya kuwashinda washindani wenzake Steve Mbogo, Boniface Mwangi na Mwaniki Kwenya. Jaguar ni kipenzi cha wengi nchini Kenya na ni mwanasiasa ambaye amekuwa na mvuto hasa kwa wafuasi wake ambao wengi wao ni vijana na wanawake. Mvuto wake umekuwa ukishuhudiwa kila mara anapojitokeza kukutana na wafuasi na wananchi kwa mikutana katika jimbo lake la Starehe ambapo umati mkubwa hujitokeza kumsikiliza na kumshangilia."	https://www.bbc.com/swahili/habari-48785834
religion	‘Usiwe kijana wa madhabahu ya Putin’ - Ukosoaji usio wa kawaida wa Papa Francis kwa Patriaki Cyril kwa msaada wake kwa vita vya Ukraine	"Viongozi wawili wa kidini muhimu zaidi ulimwenguni wamehusika katika ubadilishanaji wa maneno na mivutano ambayo ni nadra sana kuonekana katika historia ya hivi karibuni ya Ukristo. Sababu? - Vita katika Ukraine. Papa Francis, mkuu wa Ukatoliki, alimwomba Patriaki Cyril, sawa na Papa Mkuu wa Kanisa la Kiorthodoksi la Urusi, asiwe ''kijana wa madhabahu ya Putin'', kwa msaada aliotoa kwa uvamizi wa Kremlin katika nchi jirani. Kama Francis alivyothibitisha katika mahojiano na gazeti la Italia Il Corriere della Sera, Machi mwaka jana alikuwa na mazungumzo na mwenzake wa Urusi ili kujaribu kumfanya Cirilo, ambaye yuko karibu sana na Putin, amzuie rais wa Urusi kuendelea na mashambulizi. ''Nilizungumza naye kwa dakika 40 kupitia Zoom,'' papa alisema, ambaye alikumbuka kwamba katika dakika 20 za kwanza patriki alimsomea karatasi mkononi, ''uhalali wote wa vita.'' ''Nilisikiliza na kumwambia: Sielewi lolote kati ya haya. Ndugu, sisi si mapadre wa serikali, hatuwezi kutumia lugha ya siasa, badala yake ya Yesu. Baba wa taifa hawezi kuwa kijana wa madhabahu ya Putin,'' alisema. Wataalamu wa masuala ya Kanisa wanasema kuwa maneno ya Francis yamekuwa njia panda inayojulikana kati ya viongozi hao wa kidini. Katika taarifa yake, Kanisa la Othodoksi la Urusi limeyataja matamshi ya papa kuwa ''majuto'' na kuongeza kuwa maneno hayo hayachangii umoja wa kidini. ''Inasikitisha kwamba mwezi mmoja na nusu baada ya mazungumzo na Patriaki Cyril, Papa Francis amechagua sauti isiyo sahihi ili kuwasilisha yaliyomo kwenye mazungumzo,'' Idara ya Mahusiano ya Kigeni ya Patriarki wa Urusi ilisema. ''Kauli kama hizo hazichangii katika kuanzisha mazungumzo ya kujenga kati ya Kanisa Katoliki na Kanisa la Othodoksi la Urusi, ambayo ni muhimu sana wakati huu,'' taarifa hiyo inaongeza. Papa pia alifichua kwamba, baada ya mazungumzo hayo, alimwomba patriarki kufuta mkutano ambao viongozi wote wa kidini walikuwa wamepanga ufanyike mnamo mwezi Juni huko Yerusalemu. ''Itakuwa ni mkutano wetu wa pili wa ana kwa ana, hauhusiani na vita. Lakini sasa, pia anakubali kwamba haupo kwa sababu inaweza kuwa ishara isiyoeleweka,'' Francis aliliambia gazeti la Italia. Vyombo vya habari kadhaa vya Magharibi viliripoti Jumatano kwamba Cirilo atakuwa miongoni mwa watu waliojumuishwa na Uropa katika kifurushi kipya cha vikwazo dhidi ya Urusi kwa vita vya Ukraine. Ingawa mwishowe Umoja wa Ulaya bado unaweza kurekebisha orodha hiyo, itakuwa ni mara ya kwanza kwa kiongozi wa kidini wa Urusi mashuhuri kukabiliwa na vikwazo kutoka kwa umoja huo. Akizungumza na shirika la serikali TASS, msemaji wa Kanisa la Othodoksi la Urusi, Vladimir Legoida, alihoji ikiwa Ulaya inapanga kumuwekea vikwazo Cyril, ambayo, kwa maoni yake, ni ''ukosefu wa akili''. ''Kadiri vikwazo vinavyozidi kuwa vya kubagua, ndivyo wanavyopoteza akili ya kawaida na ndivyo inavyokuwa vigumu kupata amani, ndiyo maana Kanisa la Othodoksi la Urusi husali katika kila ibada kwa baraka za Mtakatifu wake Patriaki,'' msemaji huyo alisema. ""Ni wale tu ambao hawajui kabisa historia ya Kanisa letu wanaweza kujaribu kuwatisha makasisi na waumini wake,"" aliongeza. Tangu kuanza kwa vita, Cyril amekuwa akiipendelea na hata amebariki wanajeshi na silaha ambazo Kremlin imetuma kwa nchi jirani. Mnamo mwezi Machi, mkuu huyo wa kanisa alisema mzozo huo ulikuwa ''upanuzi wa mapigano ya kimsingi ya kitamaduni kati ya ulimwengu mpana wa Urusi na maadili ya Magharibi yanayozingatia uhuru,'' akirejelea hotuba za awali za Putin. Mbali na kutokemea kwa uthabiti mauaji ya watu wasio na hatia nchini Ukraine au kutoa wito wa kusitishwa kwa mapigano, Cyril alienda mbali zaidi na kusema katika huduma kubwa za televisheni kwamba kubariki wanajeshi waliopo vitani huko Kremlin ni lazima na muhimu kwa mustakabali wa Ukristo. ''Kinachotokea leo ni muhimu zaidi kuliko siasa. Tunazungumza juu ya wokovu wa mwanadamu, ubinadamu unakwenda wapi, uko upande gani kwa heshima ya Mungu Mwokozi,'' alisema. Dini ya Orthodox, iliyopigwa marufuku wakati wa enzi ya Usovieti, imepata umaarufu mkubwa wakati wa serikali ya Putin na wataalam kadhaa wa maswala ya kidini wanasema kuwa rais wa Urusi anataka kuipa umaarufu kama ilivyokuwa wakati wa mfalme. Mgawanyiko mpya Ukristo wa Orthodox ni mojawapo ya jumuiya kubwa zaidi za Kikristo duniani, baada ya Ukatoliki na Kanisa la Kiprotestanti. Ina wafuasi wapatao milioni 260, haswa katika Uropa, Urusi na nchi zingine ambazo zilikuwa sehemu ya Muungano wa Kisovieti wa zamani. Kati yao, karibu milioni 100 hufuata partriaki wa Moscow, kulingana na data kutoka Kituo cha Utafiti cha Pew. Walakini, uungaji mkono wa Cyril kwa Putin na vita umeanza kusbabisha mgawanyiko mpya kati ya makanisa anuwai ambayo yalitoa heshima kwa baba mkuu. Mapadre wengi wa Ukraine wameamua kuacha kulifuata Kanisa la Urusi baada ya kuanza kwa uvamizi huo na kwa mujibu wa ripoti, waumini wengi wa Kanisa la Orthodox wameacha kumwombea Baba wa Kanisa huyo wakati wa ibada, ambayo inachukuliwa kuwa ishara kubwa zaidi ya uasi duniani. Takwimu kutoka Chuo cha Theolojia cha Kyiv zinaonyesha kuwa zaidi ya nusu ya parokia 12,000 za Patriaki ya Moscow huko Ukraine wametangaza kwamba wanataka kujitenga. Mnamo mwezi Machi, Kanisa la Orthodox la Urusi huko Amsterdam pia liliripoti kuvunja uhusiano na kiongozi huyo wa kidini."	https://www.bbc.com/swahili/habari-61332518
health	Virusi vya corona: Kwanini uhusiano wa mapenzi unaendelea kudorora?	"Janga la virusi vya corona limebadilisha maisha ya ngono. Kwanini uhusiano wa mapenzi unaendelea kudorora - na je itakuwa na athari ya muda mrefu?. Kabla ya janga wanandoa walikuwa wanaishi kama ""meli mbili zinazopishana usiku"", amesema, mtaalamu mmoja mwenye makao yake huko Texas, Emily Jamea. Baadhi ya wanandoa walibaini kwamba awali wakati wa kutekelezwa kwa amri ya kutotoka nje, walikuwa na muda mwingi ndani ya nyumba ya kufanya tendo la ndoa ikilinganishwa na awali. ""Awali, janga hilo lilitoa fursa kwa watu ya kuungana tena ambayo pengine awali, waliweza tu kuwa pamoja wakati wa likizo,"" amesema Jamea. Lakini kadiri janga hilo lilivyokuwa linaendelea, hali hiyo ikaanza ""kubadilika"", amesema. ""Kwa wanandoa wengi, hamu ya kufanya tendo la ndoa ikaanza kupungua."" Utafiti kutoka kila pembe ya dunia unaonesha hilo hilo. Uturuki, Italia, India na Marekani mwaka 2020 kote huko kumeonesha kupungua kufanywa kwa tendo la ndoa kwasababu ya kufungiwa. ""Nafkiri kikubwa kilichochangia hilo watu wengi walikuwa na msongo na mawazo,"" amesema Justin Lehmiller, mwanasaikolojia wa jamii na mtafiti wa Taasisi ya Kinsey, kulingana na utafiti uliofanywa Marekani. Kwa wengi, janga hilo ambalo lilisababisha kufungiwa ndani lilitengeneza mazingira ya sintofahamu na hofu. Wengi waliingia hofu ya kiafya, ukosefu wa usalama katika suala la kifedha na mabadiliko mengine ya msingi. Msongo wa mawazo ulitokana na sababu hizo - bila kusahau matatizo yaliyotokana na matumizi kupita kiasi na hatimaye kukasababisha kupungua kwa tendo la ndoa. Kwa namna mbalimbali, ugonjwa wa virusi vya corona umejidhihirisha kuwa sumu kwa tendo la ndoa na wengine wanachojiuliza ni je, hali ya kawaida katika mahusiano itaweza kurejea kuwa ya kawaida janga litakapotokomea, au hii ni athari itakayokuwepo kwa kipindi kirefu? Kupungua kwa hamu ya tendo la ndoa Jamea anasema kuwa wanandoa wengi walifurahia kipindi kile kifupi cha maisha ya ndoa mwanzoni wakati wa kufungiwa. Rhonda Balzarini, mwanasaikolojia wa kijamii na Profesa msaidizi katika chuo kikuu cha Texas, Marekani, alielezea kuogezeka kwa hamu ya kufanya tendo la ndoa kama wakati waliooana wameenda fungate wakati wote wanakabiliana na msongo wa mawazo. ""Wakati wa kipindi hicho walionekana kushirikiana,"" amesema Balzarini. ""Lakini kadiri muda ulivyokwenda, raslimali zilionekana kupungua, watu waliendelea kuwa na msongo na mawazo zaidi na nguvu ikawa inaendelea kupungua, kukata tamaa na msongo mawazo vikaanza kukithiri. Na hilo lilipoanza kutokea huenda hapo ndio wapenzi walianza kuingia katika matatizo."" Balzarini alianza kuona hilo kwa washiriki wenye umri wa miaka 18 na wengine wakubwa zaidi, kutoka mataifa 57 katika utafiti uliofanywa na yeye pamoja na wafanyakazi wenzake wakati wa janga. Na kadiri muda ulivyoendelea kusonga, visa vingi vya msongo wa mawazo vikaanza kuripotiwa ikiwemo upweke, matatizo mengine ndani ya nyumba na wasiwasi mwingine ulitokana na janga la Covid-19, kulikochangia kupungua kwa hamu ya kufanya tendo la ndoa. Cha msingi zaidi katika utafiti huu, kulingana na Balzarini, ni uhusiano uliopo kati ya msongo wa mawazo na hamu ya kufanya mapenzi. Mwanzoni mwa janga huenda msongo wa mawazo haukusababishwa wapenzi ""kutatizika kiakili"", anasema. Lakini zilipoendelea kwa muda, watu wakaanza kuchoka kiakili. Na ""msongo wa mawazo ukaanza kuathiri hamu ya kufanya tendo la ndoa"", anasema. Mbali na matatizo ya kila siku yaliyotokana na janga la corona, tishio kubwa likaanza kujitokeza wakati idadi ya vifo na waliolazwa hospitali ilipoanza kuongezeka kote duniani. Kuwa pamoja kipindi kirefu Wakati Balzarini aliposikia kuhusu wanandoa kuanza kuoga mchana au kuogelea pamoja mwanzoni mwa janga, ile tajriba ya kuoneshana mapenzi zaidi kuliko kawaida hatimaye ""ilipoteza dira,"" alisema. Na hilo likafanya mahitaji ya kila siku kuongezeka na ikafika wakati wanandoa wakaanza kukosoana. Lehmiller anaelezea hilo kama ""athari ya kuwa na kitu kwa muda mrefu,"" na hilo likafanya ""vijitabia vya kila mmoja vinavyochukiza mwenza wake kuanza kujitokeza."" (Balzarini anakumbuka mmoja akimwambia hakuwahi kujua mwenza wake alivyokuwa na tabia ya kutafuna kwa sauti wakati wa mlo hadi wakati ule wamefungiwa.) Na bila shaka kuwa na muda mwingi pamoja kunapunguza hamu ya kufanya tendo la ndoa. ""Moja ya vya msingi kuendeleza uhusiano wa muda mrefu ni kuwa na kitu fulani cha upekee kwa mpenzi wako na pia kuwa mbalimbali kidogo,"" amesema Lehmiller. ""Munapoonana kila wakati… ile hisia ya kuwa na kitu cha kipekee unachomfanyia mwenza wako kunogesha mapenzi inapotea."" Walipokuwa kando kando kabla ya janga kwa sababu ya shughuli za kijamii na kitaaluma, pia watu wanaweza kuanza kujiona hawana thamani na hilo litaathiri kujiamini katika ndoa. Hasa wanawake walilazimika kuweka taaluma zao kando wakati wa janga kwasababu ya kazi za nyumbani na kusomesha watoto wao nyumbani na kuchukua majukumu mengine kulikowafanya kuhisi kuwa na mzigo mkubwa. Je hali inaweza kurejea kuwa ya kawaida? Sio kwamba tendo la ndoa ndio limefika mwisho, hata hivyo, watafiti wa Taasisi ya Kinsey wameangazia tabia moja kuimarisha maisha ya ndoa. Mmoja kati ya washiriki watano kwenye utafiti walijaribu kitu kipya wakati wa ndoa, na ikasaidia kufufua tena hamu ya kufanya mapenzi. ""Watu waliojaribu mambo mapya walikuwa na uwezo wa kuimarisha ndoa zao,"" amesema Lehmiller. Baadhi ya mambo mapya yaliyosaidia kuimarisha ndoa ni pamoja na ""kujaribu mkao mpya wakati wa tendo la ndoa, kutumiana ujumbe wa mapenzi na kadhalika,"" kulingana na utafiti uliofanywa. Lakini kwa walio kwenye mahusiano na tayari hamu yao ilikuwa imepungua zaidi ya mwaka mmoja uliopita na bado wanapitia changamoto hiyo, je ugonjwa wa corona utachangia athari hasi ya muda mrefu? Hilo inategemea, wataalamu wamesema. Wakati umekuwa mgumu lakini kuna matumaini. Huku wengi wakiwa wanaendelea kupata chanjo, mabiashara yameanza kufunguliwa na baadhi ya wafanyakazi wameanza kurejea kazini. ""Watu wameanza kurejea katika ratiba zao za kawaida,"" amesema Jamea. Kurejea kwa hali ya ""kawaida"" ni kiashiria kizuri kwa wanandoa ambao wamekuwa na wakati mgumu wakati wa janga. ""Kuna uwezekano mkubwa janga likianza kudhibitwa… mambo yakarejea na kuwa kama awali, amesema Lehmiller."	https://www.bbc.com/swahili/habari-56943393
technology	WhatsApp: Fahamu hatua zitakazochukuliwa iwapo hutokubali masharti mapya ya WhatsApp	"WhatsApp imetaja Jumamosi ijayo kuwa siku ya mwisho kwa mamilioni ya wateja wake kukubali masharti mapya ya utumiaji wa mtandao huo ambao ulikosolewa sana katika mitandao ya kijamii huo mwanzoni mwa mwaka huu . Kupitia masharti hayo mapya, mtandao huo unawataka wateja wake  isipokuwa wale wanaoishi Ulaya kukubali kugawa data yao na facebook, kampuni kuu ya mtandao huo wa kutuma ujumbe. Kuanzia Ijumaa hii , wale ambao hawatakubali masharti hayo wataanza kupata hudumu chache. ''Hakuna akaunti ya mteja itakayofutwa ama mtandao huo kuondolewa kwa mteja ifikiapo tarehe 15 Mei'' , ulisema mtandao huo katika tovuti yake. Lakini ni yapi yatakayotokea iwapo utakataa kukubali masharti hayo mapya? Kushindwa kuona taarifa Kufikia tarehe 15 mwezi Mei, wale ambao hawatakubali masharti mapya hawataweza kuona orodha ya watu waliotumia na ujumbe nao wanapofungua huduma hiyo. Lakini unaweza kujibu simu na simu za video. ''Iwapo  mfumo wako wa taarifa unafanya kazi , unaweza kugusa ili kuzisoma  ama kujibu ujumbe mbali na kujibu simu ulizokosa au simu za video'', inasema kampuni hiyo. Wateja hao wataweza kuwasiliana na wanaowasiliana nao kupitia taarifa zinazojitokeza katika skrini iliyowashwa. Iwapo baada ya wiki chache , watumiaji bado hawatakubali masharti hayo hawatoweza kupokea simu ama arifa na kwamba mtandao wa WhatsApp utasita kutuma jumbe na simu kwa simu zao."" ''Vikwazo hivyo havitawaathiri watumiaji kwa wakati mmoja'', kampuni hiyo imesema. WhatsApp inasema kwamba katika wiki za hivi karibuni imekuwa ikiwatumia wateja wake taarifa ili kukubali masharti hayo , iwapo hawajakubali. Imesisitiza kuwa katika siku chache zijazo , ujumbe huo wa kuwakumbusha wateja utaonekana mara kwa mara hadi pale watumiaji wa mtandao huo watakapofikia uamuzi. Ijapokuwa mtandao huo hautafuata akaunti za wale ambao hawatakubali masharti hayo mapya , WhatsApp itatumia sera yake dhidi ya akaunti ambazo hazifanya kazi. ''Masharti haya yanasema kwamba iwapo mteja hajatumia mtandao kwa siku 120 , akaunti hiyo itafutwa ili kuimarisha usalama , kupunguza uhifadhi wa data na kulinda faragha ya watumiaji"" Wateja wanaweza kuhamisha historia ya chati zao kama hatua mbadala ya wao kutopoteza mawasiliano yao. Mapema mwaka huu , WhatsApp ilitangaza mabadiliko kuhusu masharti ya huduma yake. Ilisema kwamba baadhi ya data yake kutoka kwa wateja wake  kama zile za mawasiliano na maelezo mafupi zitagawiwa kampuni ya facebook na kwamba pia itaweza kufanya hivyo hivyo na mitandao ya Instagram na Messenger. Watumiaji kutoka Muungano wa Ulaya na Uingereza , ijapokuwa ni sharti wakubali masharti mapya mabadiliko hayo hayatakuwepo katika akaunti zao. Masharti hayo mapya yalizua wimbi la maswali kuhusu masharti ya faragha. Baadhi ya watumaiji walianza kutafuta mbadala wa WhatsApp kama vile Telegram au Signal. Ni kutokana na ukosoaji kama huo WhatsApp iliamua kuahirisha siku ya mwisho ya masharti hayo hadi Mei 15  ili kufafanua uvumi na habari za uongo  kuhusu swala hilo. ''Tunataka kufafanua kwamba masharti hayo mapya kuhusu sera hiyo hayaathiri kwa njia yoyote faragha ya ujumbe ambao wateja husambaziana na marafiki zao au familia'', ilisema kampuni hiyo.. WhatsApp na facebook hazina uwezo wa kusoma ujumbe wako au kusikiliza mawasiliano yako ya simu na marafiki , watu wa familia ama wafanyakazi wenzako  waliopo katika WhatsApp. Kila kitu unachosambaza kitasalia kati yako, mtandao huo ulisema katika taarifa yake siku ya Jumatatu."	https://www.bbc.com/swahili/habari-57074076
business	Jinsi biashara za Urusi zinavyogharamika kutokana na usajili wa wanajeshi wa ziada	Usajili wa wanajeshi wa ziada nchini Urusi ulileta pigo kubwa katika biashara. Wajasiriamali wanapoteza wafanyakazi, makampuni yanasimamisha michakato ya kazi, na wakati mwingine yanalazimika kufunga. Idhaa ya BBC Urusi ilizungumza na wawakilishi wa biashara ndogo na za kati kuhusu jinsi usajili wa wanajeshi wa ziada nchini Urusi umeathiri kazi zao. Alexey Goryachev, mwanzilishi wa kampuni ya samaki ya Moto Samaki, alielezea changamoto wanazopitia katika mtandao wa Facebook mapema mwezi Oktoba akisema mfanyabiashara anajiweka kama kisiasa. “Nje ya siasa ni wakati unashughulika na mchakato wa biashara ili kusiwe na wakati wa gumzo lisiloisha,”alielezea katika moja ya machapisho. Hata hivyo, katika maoni na kwenye baadhi ya machapisho yake ni wazi kwamba bado ana msimamo wa kisiasa. Kwa mfano, mnamo Agosti, Goryachev alichapisha chapisho akisema kwamba maisha yanaendelea, aliandika Mimi *** (temeni) vikwazo vyenu.’’ Katika wiki za hivi karibuni, machapisho ya Goryachev, ambayo yeye huchapisha kila siku, yamezidi kuwa ya kukatisha tamaa. ‘’Walipunguza kila kitu na kila kitu!’’ Goryachev aliandika. Katika hali ya sasa ya biashara, nitafunga karibu mwanzo wa Novemba. Kila mtu ameshtuka,” mfanyabiashara huyo aliandika. BBC haikuweza kujua kama maoni ya Goryachev yalibadilishwa na matatizo ya biashara – kwasababu alikataa kuzungumza na BBC. Hali ya Goryachev ni mfano wa biashara zilivyo nchini Urusi: makampuni na jinsi yanavyoathirika na kushuka kwa mauzo na inakuwa vigumu pia kwa wao kuajiri wafanyakazi wenye ubora wa juu. Kinyume na hali ya nyuma ya usajili wa wanajeshi wa ziada, hali ya kihemko sasa imebadilika. Mwanzilishi wa kikundi cha Hurma cha kampuni Dmitry Levitsky anasema. ‘’Kuna hofu kati ya wafanyikazi: wengi wao ni chini ya miaka 35, na, kwa kweli, mtu akipigiwa simu, anaogopa kuipokea, mtu aliondoka, akaacha kazi na sasa anataka kuchukuliwa tena bila kusajiliwa jimboni’’. ‘’Kuna wasiwasi sana makazini – watu hawana mwelekeo kazini,‘’ Levitsky anaelezea hali hiyo. Sekta ya vito imedidimia kabisa, anasema Eduard Utkin, mkurugenzi mkuu wa Chama cha Vito nchini Urusi. Mbali na kupoteza wafanyikazi, sekta hii inakabiliwa na kushuka kwa kasi kwa mauzo. Usajili wa wanajeshi wa ziada umeathiri sana biashara ndogo za utengenezaji, anasema Utkin. Huko, kama sheria, mtu mmoja tu aliye na taaluma ndogo tu, hufanya kazi katika kila eneo. ‘’Ikiwa hata mtu mmoja atachukuliwa vitani, shughuli zote  zinasimama,’’ anasema Utkin. Na pia, kupata mbadala wa mtu kama huyo ni shida, na uzalishaji hukwama kabisa,’’ Kati ya wafanyikazi takriban 1800 wa kampuni ya samani, watu 30 walikwenda vitani, anasema mwanzilishi mwenza wa kampuni ya Maxim V. ‘’Hawana pa kwenda. Hawataenda vijijini - wana familia, wazazi, na mikopo.’’ ‘’Hadi kufikia sasa, hali sio mbaya sana kibiashara, lakini ikiwa hasara ya wafanyakazi itaendelea, basi matokeo yake yatakuwa kupungua kwa viwango vya uzalishaji’’, mfanyabiashara anaongeza, Hasara ya wafanyakazi wenye ujuzi maalum inaweza kuonekana. Kwa wataalamu kama hao, kampuni inajaribu kupata wafanyakazi wa akiba kupitia tawala za mitaa, kwa sababu ni vigumu sana kupata mbadala wake. Usajili wa wanajeshi wa akiba, utazidisha hali kuwa mbaya zaidi katika kazi za mikono, kama vile usimamizi au kazi za ofisini, Mikhail Burmistrov, mkurugenzi mkuu wa kampuni ya Infoline-Analytics, anaamini. Tofauti kati ya wimbi la sasa la usajili wa wanajeshi wa ziada ni katika mgawanyiko wake wa matabaka, mtaalam anaongeza. Watu matajiri zaidi wameondoka Urusi, na hilo linathibitisha moja kwa moja kushuka kwa mahitaji ya bidhaa katika sehemu ambazo bei za bidhaa huwa juu – majumba, magari na vifaa. “Watu wanaolipwa pesa nyingi sana wanaondoka nchi, ikiathiri pamoja na kodi, nu kuajiri idadi kubwa ya watu wengine,’’ anasema Maxim Mironov, profesa wa fedha katika Shule ya Biashara ya IE. Kuondoka kwa wanaume kwenda vitani au kuelekea nchi nyingine kumeathiri mahitaji ya bidhaa na huduma. Mmiliki wa mgahawa Dmitry Levitsky anakadiria kushuka kwa mapato katika sekta hiyo kwa asilimia 20. Watu wanafuta uhifadhi wa ukumbi kwa ajili ya sherehe ambazo zilipangwa muda mrefu kabla ya usajili wa wanajeshi wa akiba kutangazwa. Mbali na 10% ya wafanyikazi, kampuni kubwa ya TopGun imepoteza karibu nusu ya wateja wake, anasema mwanzilishi wa biashara Alexei Lokontsev. Biashara ililenga wanaume pekee na sasa tunapitia wakati mgumu sana. Lokontsev anakadiria mapato ya mwezi yamepungua kwa karibu 20%. ‘’Siku zote tuko katika hali ya kutarajia yasiyojulikana siku za usoni,’’ anasema. Sekta ya mazoezi ya viungo vya mwili ni nyeti sana na daima huakisi hali ilivyo, anasema Elena Silina, rais wa Jumuiya ya Kitaifa ya Usawa. Wiki moja baada ya kutangazwa kwa usajili wa wanajeshi wa ziada, mapato katika sekta hiyo yalishuka kwa wastani wa 25%, na mwezi wa Oktoba ulimalizika ukishuhudia matokeo hasi ya 35% ikilinganishwa na kipindi kama hicho mwaka jana. Wakati huo huo, katika mikoa inayopakana na Ukraine, kupungua huko kwa mapato kulifikia 70%. “Kunapokuwa na kiwango cha juu cha kutokuwa na uhakika kwa biashara, ni vigumu sana kufikiria kuhusu mkakati. Kuchoka sana na kuanza wasiwasi - hii inaweza isiwe na matokeo chanya katika timu,’’ anasema Egor Evlannikov, rais wa jumuiya ya wafanyabiashara wa Equium. Equium ilianzishwa na mfanyabiashara Igor Rybakov na huleta pamoja wajasiriamali na kati ya wakazi wa mradi huo ni waanzilishi wa ushauri wa kisheria, ofisi za usanifu, kuanza kwa teknolojia, viwanda na makampuni mengine. Mwanzoni mwa shughuli ya usajili wa wanajeshi wa ziada, sheria ya Urusi ilikataza wanajeshi kujihusisha na ujasiriamali. Mnamo Oktoba 18, Jimbo la Duma liliidhinisha katika usomaji wa kwanza wa mswada ambao utaruhusu wafanyabiashara waliosajiliwa vitani kuendelea kusimamia kampuni kupitia wawakilishi. Serikali iliahidi kuwapa wafanyabiashara muda wa kujiweka sawa kabla ya wanaume kwenda kujiunga na vita. Hapo awali, Waziri Mkuu Mikhail Mishustin alizungumza kuhusu siku tano, lakini mswada uliowasilishwa kwa Jimbo la Duma unarejelea kucheleweshwa kwa siku saba. Biashara zina wasiwasi - bado huo ni muda mfupi sana kujipanga. Hatua zilizopendekezwa na mamlaka zinachukuliwa na wajasiriamali kuwa hazitoshi. Mishustin alifuatwa na vyama kama vinne vya biashara - Muungano wa Wanaviwanda na Wajasiriamali wa Urusi, wakiwa na ombi la kuahirisha wito huo wa usajili wa wanajeshi kwa makampuni. Wakuu wa kampuni hizo waliomba kujiwekea akiba kutokana na usajili wa wanajeshi wa ziada ya 30-50% ya wafanyikazi, bila kujali eneo la kampuni, na pia kuwapa ahueni ya kujiondoa kwa waanzilishi na wakurugenzi wakuu. ‘’Kwa hisia zangu, mjasiriamali mmoja kama wa kibinafsi, kwenda vitani kutakuwa na manufaa kidogo kwa nchi ikilinganishwa na kufanya kazi kama mkurugenzi mkuu,’’ anasema Yegor Evlannikov. “Akitoa hata kazi kumi ili familia ziweze kujikimu, anahakikisha kuwa watu hawa hawategemei serikali’’. Wakati makampuni yana shughuli nyingi kujaribu kupata akiba ya wasimamizi na wafanyakazi, ni vigumu kutathmini athari za usajili wa wanajeshi wa ziada katika uchumi, anabainisha Maxim Mironov. ‘’Lakini athari katika suala la kuathirika kwa uchumi hasa katika bajeti itaanza kushuhudiwa mapema mwaka ujao,’’ mwanauchumi anasema. ‘’Uchumi sio chanzo cha habari zinazobadilisha mkondo wa vita hivi, lakini utabadilika baada ya muda,’’ mwanauchumi anabainisha. Madhara yatatokea mwaka wa 2023, na kabla ya hapo kutakuwa na habari nyingi ambazo zitaathiri hali hiyo. Mgogoro mkali utatokea kwa wakati mmoja - utaleta athari zake kwa miaka mingi ijayo. ‘’Wiki iliyopita, Vladimir Putin, alitangaza usajili wa wanajeshi wa ziada wa watu 222,000, aliahidi kwamba mchakato huo utakamilika ndani ya wiki mbili - yaani, mwisho wa Oktoba’’. Hakuna cha ziada kilichopangwa.	https://www.bbc.com/swahili/articles/c145wenwvlvo
politics	Mahakama ya Uganda yamtia hatiani Stella Nyanzi kwa kumtusi Museveni	"Mahakama nchini Uganda imempata mwanaharakati na mwalimu wa chuo kikuu cha Makerere nchini  humo  Dkt Stella Nyanzi  ya unyanyasaji wa mtandaoni. Dkt. Nyanzi ambaye amekuwa mkosoaji mkubwa wa rais Museveni ,  alishtakiwa kwa makosa mawili, unyanyasaji wa kimtandao pamoja na  mawasiliano ya udhalilishaji rais Yoweri Museveni, na mkewe  Janet Museveni pamoja na marehemu mama yake Museveni, Bi  Esteri Kokundeka,  kupitia ujumbe alioutuma kwenye  Facebook. Hata hivyo ameondolewa mashtaka juu ya mawasiliano ya udhalilishaji. Akitoa  hotuba iliyojaa hamasa  baada ya uamuzi huyo kutolewa, Bi Nyanzi ambaye alishambiliwa na wafuasi wake na wanaharakati wengine  alisema kuwa kama mama hawezi kulia na kuomba kuwa asifungwe gerezani, kwa ajili ya watoto wake. Kesi yake iliendelea bila kuwepo  mahakamani kwa mawakili wa Bi  Nyanzi na hivyo kumuacha akijiwakilisha mwenyewe wakati wa hukumu dhidi yake. ""Ninaweza kujitolea kuukosa umama kwa chochote ninachotaka kukifanya . Nilizaliwa kwa ajli ya harakati hizi. Nitaongea kwa madikteta kwa kila lugha yoyote iwezekanayo ,"" Dkt Nyanzi alimwambia jaji aliyeongoza kesi yake  Gladys Kamashanyu. Kulingana na sheria za Uganda, kosa la unyanyasaji wa kimtandao huadhibiwa kwa kifungo cha miaka mitatu jela. Nyanzi aliongeza kuwa angependa sana kupatikana na hatia ya makosa kwasababu ni ukweli alipanga kumtusi rais Museveni. Nyanzi aliandika ujumbe wa matusi ya nguoni uliomuhusisha rais na marehemu mama yake , ambapo alisema kwamba rais Museveni alikufa wakati alipozaliwa. Jaji aliuelezea ujumbe wa  Facebook alioutuma, ambapo Bi Nyanzi alielezea mara kwa mara sehemu za siri za mama yake museveni ,kuwa ulikuwa ni kinyume cha maadili, usio wa heshma na wa kuchukiza, mchafu na wenye matusi mabaya. Nyanzi alikuwa amekataa kuomba dhamana na amekuwa katika gereza kuu la Uganda la Luzira kwa miezi minane. Nchini Uganda  Uganda, Bi Nyanzi amekua sura na sauti ya matumizi ya lugha chafu katika upinzani dhidi ya kile anachokiita serekali mbaya. Haoni haya ya kuandika maneno ambayo wengi wanayaona kama ni ya aibu. Awali alikamatwa na kuwekwa jela kutokana na ujumbe mwingine wa  Facebook ambapo alimuelezea rais kama  ""makalio"". Kesi juu ya  mashtaka hayo bado inaendelea. Nyanzi ni mtafiti wa masuala ya jamiina msomi na kabla ya kuanza kampeni yake ya matusi kupitia kwenye mitandao ya kijamii aliwa ni mwalimu katika chuo kikuu cha umma nchini Uganda cha Makerere. Mashtaka hayo chini ya ya sheria ya matumizi mabaya ya kompyuta ni jaribio latika utekelezwaji wa sheria ya uhalifu wa mtandaoni inayokosolewa. Wengi miongoni mwa washukiwa wa unyanyasaji wa mtandaoni , wamekuwa hata hivyo wakishutumiwa kwa kumshambulia rais Museveni. Hukumu dhidi yake imepangwa kutolewa Ijumaa."	https://www.bbc.com/swahili/habari-49200927
business	Nchi za Amerika Kusini zahofia kununua silaha za Urusi	"Miaka michache iliyopita, Urusi iliibuka kama muuzaji mkuu wa silaha katika Amerika ya Kusini, ilitoa kila kitu kutoka kwa ndege za kivita kwa Venezuela hadi Brazili na aina tofauti za makombora kwa Peru au Ecuador. Hii ilionekana kama ishara ya nia ya Rais wa Urusi Vladimir Putin katika kukuza uhusiano na eneo hilo na kuijibu Washington katika ulimwengu wake juu ya upanuzi wa NATO hadi Ulaya.  Lakini ghafla, mauzo ya bidhaa za kijeshi za Urusi kwa Amerika ya Kusini yalipungua. ""Katika miaka mitano iliyopita karibu hakuna chochote,"" anasena Siemon Wezeman, mtafiti mkuu katika Taasisi ya Kimataifa ya Utafiti wa Amani ya Stockholm (Sipri) ambaye hupima uhamisho wa silaha. ""Ni mwelekeo wa kushuka sana,"" Wezeman anaiambia BBC Mundo kuhusu usafirishaji wa silaha za Urusi hadi nchi za Amerika Kusini.  Swali basi ni kwa nini hatua hii kali inatokea.  Suala la pesa Moja ya sababu zilizotajwa na wataalamu kwa Amerika ya Kusini kuacha kununua silaha za Urusi ni za kiuchumi tu. Katika muongo wa kwanza wa karne hii, eneo hili lilipata ukuaji wa kibiashara na mapato makubwa ya fedha za kigeni ambayo yaliruhusu kuandaa vikosi vyake vya jeshi. Amerika Kusini lilikuwa eneo la ulimwengu ambapo matumizi ya kijeshi yalikua zaidi mwaka wa 2010, huku Brazil ikiongoza kwa hali hii.  Lakini mwisho wa kuongezeka kwa malighafi ulileta shida za kiuchumi kwa bara hilo tangu 2014 na, bila mizozo mikubwa kati yao wenyewe, mataifa  yalikata ununuzi wao wa zana za kivita. Kati ya 2017 na 2021, uagizaji wa silaha kutoka kwa mataifa ya Amerika Kusini ulifikia kiwango chao cha chini zaidi ikilinganishwa na kipindi kingine chochote cha miaka mitano katika nusu karne iliyopita, kulingana na Sipri.  Hata hivyo, Wezeman anatahadharisha kuwa katika kipindi cha miaka mitano iliyopita, nchi  katika kanda hiyo bado zimenunua na kupokea vifaa vya kijeshi kutoka kwa mataifa mengine - Marekani, Sweden, Italia, Ufaransa na Korea Kusini, miongoni mwa wengine - huku zikishindwa kununua kutoka Urusi.  Alipokuwa akiongoza nchi kati ya 1999 na 2013, Hugo Chávez alitumia mapato makubwa ya mafuta ya Venezuela kununua silaha za thamani ya mabilioni ya dola kutoka Urusi, ambayo pamoja na China ikawa msambazaji wake mkuu katika uwanja huo. Kwa hivyo Venezuela ikawa nchi ya Amerika Kusini iliyopokea bidhaa nyingi za kijeshi za Urusi, pamoja na ndege za  kisasa za Su-30, mifumo ya makombora ya kupambana na ndege ya S-300, helikopta, mizinga, makombora  na mabomu ya kuongozwa. Lakini wakati uchumi wa Venezuela ulipoanza kuporomoka katika miaka iliyofuata, safu ya jeshi ""iliyotengenezwa nchini Urusi"" iliacha kukua katika nchi hiyo ya Amerika Kusini.  ""Sehemu ya hii inahusiana na uwezo wa Amerika ya Kusini wa kununua silaha,"" anaelezea John Polga-Hecimovich, profesa wa sayansi ya siasa katika Chuo cha Wanamaji cha Marekani. ""Venezuela haijaweza kununua chochote kwa miaka sita na ninashuku kuwa (nguvu ya ununuzi) inahusiana,"" anaongeza mchambuzi  huyo katika mazungumzo na BBC Mundo.  Lengo la Kijiografia  Urusi inadai kwamba uhusiano wake na Amerika ya Kusini unategemea kinachowezekana  sio itikadi.  Licha ya kupungua kwa mauzo yake ya silaha kwa Amerika ya Kusini, Moscow inadumisha ushirikiano wake wa kijeshi na kiufundi na washirika wa kikanda kama vile Venezuela, Nicaragua na Cuba.  Kama kuonyesha kumuunga mkono Rais wa Venezuela Nicolas Maduro katika makabiliano yake na Washington, Moscow ilituma ndege zake mbili za mashambulizi za  Tu-160 zenye uwezo wa kubeba silaha za nyuklia nchini humo mnamo Desemba 2018. Na, muda mfupi kabla ya Putin kuamuru uvamizi wa Ukraine mwezi Februari, naibu waziri wake wa mambo ya nje Sergey Riabkov aliepuka kukataa  uwezekano wa kupelekwa kwa miundombinu ya kijeshi nchini Cuba na Venezuela ikiwa mvutano na Marekani utaendelea kuongezeka. ""Yote haya, kwa maana fulani, ni sehemu ya lengo la kijiografia la Urusi katika Amerika ya Kusini kujibu mtizamo wa kuingilia kwa Marekani katika nyanja ya ushawishi ya Moscow,"" anasema Polga-Hecimovich.   Mshauri wa usalama wa taifa wa White House Jake Sullivan alipendekeza matamshi ya Riabkov ni ""ya majigambo"" na kusema Marekani itachukua hatua  na ""maamuzi"" ikiwa Urusi itataka kupeleka wanajeshi au zana za kijeshi katika eneo hilo.   Lakini Marekani pia imetaka kudhoofisha uuzaji wa silaha wa Urusi, jambo ambalo linaweza kulipa kwa kuwa muuzaji mkubwa wa silaha duniani. Mnamo mwaka wa 2017, Washington iliidhinisha sheria ""ya kukabiliana na wapinzani kupitia vikwazo"", inayojulikana kwa kifupi chake Caatsa, ambayo hutoa adhabu zinazowezekana kwa nchi zinazofanya miamala na Urusi, Korea Kaskazini na Iran. Wakati Waziri wa Mambo ya Nje wa Urusi Sergei Lavrov aliposema mwaka 2020 kwamba Mexico inatathmini ununuzi wa helikopta kutoka nchi yake, afisa wa Marekani alionya katika Bunge la Congress kwamba nchi hiyo ya Amerika Kusini inaweza kupokea vikwazo kupitia  Caatsa. ""Katika kiwango cha Washington, tumezungumza na wenzetu huko Mexico City,"" alisema Hugo Rodríguez, wakati huo naibu katibu msaidizi katika Idara ya Jimbo la Mexico.   Kwa hakika, baada ya kuidhinishwa kwa sheria hiyo na shinikizo kutoka kwa nchi za Magharibi kwa wateja watarajiwa wa Moscow, mauzo ya silaha ya Urusi yalipungua kwa 26% kati ya 2017 na 2021 ikilinganishwa na miaka mitano kulingana na  Sipri . Katika kipindi hicho, mauzo ya silaha za Marekani duniani yalikua zaidi ya maradufu yale ya Urusi, nchi ya pili kwa mauzo ya silaha.  Kwa upande mwingine, kumekuwa na ripoti za ugumu wa kutunza baadhi ya vifaa vilivyotengenezwa na Urusi huko Amerika Kusini. Takriban sambamba na ziara ya Rais wa Brazil Jair Bolsonaro kwa Putin mwezi Februari, uamuzi wa Jeshi la Anga la Brazil kukomesha matumizi ya  helikopta zake 12 za kivita za Mi-35 ulivuja kutokana na gharama za uendeshaji na changamoto za vifaa vya ndege hizo zilizonunuliwa kutoka  Urusi mnamo 2008 kwa takriban dola milioni 380. Vita vya Ukraine pia vimepunguza uhusiano wa Urusi na nchi na taasisi za Amerika Kusini.  Jumuiya ya Nchi za Marekani (OAS) iliisimamisha Urusi kama muangalizi  wa kudumu siku ya Alhamisi hadi ""itakapoondoa vikosi vyake vyote vya kijeshi na zana kutoka Ukraine"", jambo ambalo Moscow ilijutia na kuhusishwa na msukumo wa ""pingamizi dhidi ya Urusi "" kutoka  Marekani na Canada.  Na katika siku za usoni, juhudi za Marekani na Ulaya zitaongezwa maradufu ili kuwazuia wanunuzi wa silaha za Urusi, Wezeman anatarajia. ""Inafahamika kuwa hakuna maagizo yanayojulikana yanayoendelea kutoka Urusi - au kutoka Uchina - kwa taifa  lolote la Amerika Kusini,"" anasema mtafiti huyo. ""Pia haionekani kuwa na majadiliano yoyote mazito (katika eneo hilo) kuhusu ununuzi kutoka Urusi."" Unaweza pia kusoma"	https://www.bbc.com/swahili/habari-61253316
religion	Uganda: Sheikh 'aliyemuoa' mwanamume akidhani ni mwanamke asimamishwa kazi	"Imam aliyemuoa mwanamume mwenzake akidhani ni mwanamke amefutwa kazi na baraza kuu la Waislamu Uganda. Huku mjadala kuhusu kama kweli alifahamu jinsia ya bi harusi wake wiki mbili zilizopita alipofanya nikka naye, baraza hilo linasisitiza kuwa kuna dosari kubwa kwa upande wa imam huyo na hastahili kuendelea na kazi yake Sheikh Mohammed Mutumba anadai kuwa alipata mshtuko wiki mbili baada ya kugundua kuwa  mke aliyemuoa  aliyekuwa akivalia vazi la hijab kila wakati na anafahamika kama Swabullah Nabukeera alikuwa ni mwanaume anayeitwa Richard Tumushabe. Ukweli kuhusu jinsia yake ulibainika baada ya polisi kumkamata Tumushabe kwa madai ya wizi wa televisheni na nguo za jirani yake.. ""Wakati polisi wakifanya shughuli zao za kila siku, askari wa kike alimkagua sehemu zake za mwili kabla hajampeleka jela. Na kuwashangaza maafisa wa polisi kuwa mtuhumiwa huyo kuwa aliweka nguo katika sidiria ili aonekane ana  matiti,""bwana Mugera alinukuliwa. Sheikh Mutumba - ambaye ni imam wa msikiti uliopo kijiji cha Kyampisi , kilomita takribani 100 (62 miles) kaskazini magharibi mwa mji mkuu wa Uganda, Kampala - alidai kuwa hajafanya naye tendo la ndoa mke wake huyo tangu amuoe kwa sababu alisema kuwa alikuwa ana matatizo ya kiafya yaliyomfanya kuendelea kupata hedhi na ilimbidi amvumilie mpenzi wake. ""Tayari tumemshtaki kwa kosa la kujiigiza kuwa mtu mwingine, vilevile kwa kosa la wizi na kujipatia vitu kwa ulaghai ,"" bwana Mugera alisema. Gazeti la Daily Monitor limeripoti kuwa  Sheikh Abdul Noor Kakande, ambaye ni kadhi  wa ukanda huo (jaji wa kiislamu), amesema kuwa tukio hilo ni la kushangaza sana na halikubaliki, hivyo imam anafanyiwa uchunguzi. Vilevile Baraza kuu la Sheikh mkuu wa msikiti ambao sheikh Mutumba anaswalia, Isa Busuulwa, amesema kuwa amemsimamisha kazi sheikh huyo kwa heshima ya imani ya kiislamu hivyo hatoruhusiwa kuswalisha katika msikiti wowote ule. Baadhi ya wanawake nchini Uganda na wao wametowa hisia zao wakisema Imamu huyo  kuna kitu anaficha: ""Haiingii akilini kwa namna moja au nyingine, hata kama ni mtu wa kujifunika na tunaelewa waislamu wanajifunika sana.Lakini hawa watu walifahamiana na kupelekana nyumbani ,na kwa muda wa wiki mbili kuna mambo mengi kati ya mume na mke, kuna kuoga,kubadilisha nguo, kuangaliana na mambo mengine mengi"" ""Nataka kuuliza huyu imamu hajui utofauti wa mwanaume na mwanamke kwa muda wote wa wiki mbili, ina maana hajawahi hata kumkumbatia?"" Msemaji wa polisi mkoa maalum wa polisi wa Ssezibwa Hellen Butoto amefahamisha BBC kwa njia ya simu kuwa mtuhumiwa bado amehifadhiwa kituo cha polisi Kayunga  na amefunguliwa mashitaka ""Sasa mutuhumiwa anasubiri kufikishwa mahakamani kusomewa mashitaka ya kudaganya maumbile yake""."	https://www.bbc.com/swahili/51091917
politics	William Ruto: Chama tawala cha Jubilee chatishia kumtimua naibu wa rais Kenya	"Chama tawala cha Jubilee nchini Kenya kimependekeza kuondolewa kwa naibu wa rais Willima Ruto  kutoka kwa wadhfa wake kama naibu kiongozi wa chama hicho. Katibu mkuu wa chama hicho Raphael Tuju amemshutumu bwana Ruto kwa kuwa 'mjeuri, mwenye madharau  na asiyemheshimu Rais Uhuru Kenyatta"". Je katibu mkuu wa Jubilee amesema nini Taarifa iliosomwa hii leo imezungumzia kuhusu matusi ya hivi karibuni yaliotolewa na wandani wa naibu huyo wa rais yakimlenga mamake Uhuru{ seneta mmoja tayari ameshtakia kwa kutoa matamshi ya chuki} walipokuwa wakimuunga mgombea wao katika uchaguzi wa marudio ambapo chama hicho kilikuwa kimeamua kutowakilishwa mbali na kutokuwepo kwa naibu huyo wa rais katika mkutano wa Jumatatu kuhusu corona wakati abapo rais alilegeza baadhi ya masharti ya kukabiliana na ugonja huo. Kiti chake kilikuwa kimehifadhiwa katika mkutano huo. Taarifa hiyo inajiri siku moja baada ya naibu huyo wa rais kutembelea makao makuu ya chama hicho  na zaidi ya wabunge 35 wanaounga mkono ugombea wake wa urais. Chama hicho kimeshtumu kwa kujaribu kfanya mapinduzi huku rais akiwa Ufaransa . hapo Jana bwana Ruto alijibu katika mtandao wake wa twitter kwamba ameshangaa kwamba ziara yake ya makao makuu ya cham hicho cha Jubilee ilikuwa habari kuu. Uongozi wa chama hicho hivi sasa umesema kwamba hautamruhusu kuingia katika makao hayo, ukisema kwamba hautamruhusu kuendesha kampeni zake za urais kutoka katika afisi hiyo ili kuwatishia wapinzani wake. Lakini wakiongea katika hafla moja mjini Nakuru, Magharibi mwa Kenya, ambayo pia ilihudhuriwa na makamu wa rais William, Ruto, Wabunge kadhaa na maseneta, wamekashifu tangazo hilo la bwana Tuju, huku wakisema kuwa, kama kaimu katibu mkuu wa chama Tuju hana mamlaka hayo na kuwa ofizi za kitaifa za chama ni za wanachama wote. Bwana Ruto ameanza kufanya kampeni zake za kuwania urais 2022. Rais Kenyatta amesisitiza kwamba sasa sio muda wa kufanya kampeni na badala yake kutimiza walichoahidi Wakenya. Hapo jana katika mahojiano na chombo cha habari cha France21, rais Uhuru Kenyatta alikataa kusema iwapo atamuunga mkono William Ruto katika kiny'anga'nyiro cha urais na kusema kuwa lengo lake sasa ni kuwaleta Wakenya pamoja. Rais Kenyatta ameungana na kiongozi wa upinzani Raila Odinga katika mradi kwa jina BBI , ambao wanasema unalenga kumaliza hali ya kuwa msimamizi wa kila kitu kwa kila anayeunda serikali. Mradi wa BBI una jopo linalolenga kubadilisha katiba na kufanyika kwa kura ya maoni kabla ya uchaguzi wa 2022 . Bwana Ruto anapinga mradi huo."	https://www.bbc.com/swahili/habari-54389574
health	Kwa nini watu wengi zaidi wanaishi hadi miaka 100 kuliko hapo awali?	"Jamaa wa Josefa Maria da Conceicao waligundua kuna kitu hakiko sawa wakati alipoacha kuulizia sigara yake ya kila siku mapema mwaka huu. Ilifanyika mara tu baada ya mfanyakazi huyo wa shambani aliyestaafu kutoka Brazili kusherehekea kile ambacho familia yake inasema ilikuwa siku yake ya kuzaliwa ya 120. ""Mama yangu amevuta sigara maisha yake yote,"" anasema Cicera, mmoja wa watoto wanne wa Josefa waliobaki. Joseph hapo awali alikuwa na 22. ""Umri wake uliposonga, tulijaribu kumfanya aache, lakini mama kila mara alitishia kununua sigara mwenyewe."" Jamaa sasa wanasema Josefa hana nguvu kama ilivyokuwa miaka ya nyuma, alipojipatia umaarufu nchini mwake baada ya kugunduliwa na wahudumu wa televisheni nchini humo kama ""mwanamke mzee zaidi duniani"". Kitambulisho cha Josefa kinaonyesha kuwa alizaliwa tarehe 7 Februari 1902. Cha kusikitisha ni kwamba jitihada yake ya kutaka hadhi yake kutambuliwa na Guinness World Records haikufaulu. Rekodi hiyo kwa sasa inashikiliwa na mzee mpya aliye hai, Lucile Randon, mwanamke wa Ufaransa na mtawa anayejulikana kama Sister Andre, mwenye umri wa miaka 118. Miongoni mwa wanaume, anayeshikilia rekodi ni Juan Vicente Mora wa Venezuela, mwenye umri wa miaka 113. Kitengo cha Idadi ya Watu cha Umoja wa Mataifa kinakadiria kuwa zaidi ya watu 621,000 wenye umri wa miaka 100 walikuwa wakiishi duniani mwaka wa 2021. Idadi hiyo inatarajiwa kufikia milioni moja ifikapo mwisho wa muongo huu. Mwaka 1990, ni watu 92,000 walikuwa wamefikia hatua hiyo muhimu, ambayo hata wakati huo haikuwa jambo dogo. Sehemu kubwa ya watu duniani hutarajiwa kufikisha miaka, kwani wastani wa umri wa kuishi duniani unafikia miaka 73. Hata hivyo taswira hiyo inabadilika sana kutoka nchi moja hadi nyingine. Mtu wa kawaida Japan, kwa mfano anaishi miaka 85, huku mtu kutoka Jamhuri ya Afrika ya Kati akitarajiwa kuishi miaka 54. Watu wengi wanaofikia uzee wana uwezekano wa kukumbwa na magonjwa ya kudumu. ""Kuishi muda mrefu sio sawa na kuishi vizuri,"" Janet Lord, profesa wa Biolojia ya katika Chuo Kikuu cha Birmingham, nchini Uingereza, anasema. Profesa Lord anaeleza kuwa kwa wastani, wanaume hutumia miaka yao 16 ya mwisho kushughulika na magonjwa kuanzia kisukari hadi matatizo ya akili - kwa wanawake, takwimu inaonyesha ni miaka 19. Kuishi zaidi ya miaka 100 ni ngumu zaidi. Nchini Marekani, utafiti wa muda mrefu wa Chuo Kikuu cha Boston umekadiria kuwa ni Mmarekani 1 tu kati ya milioni 5 anayefikia hatua hiyo ya maisha- akiishi angalau 110. Lakini wakati watafiti walihesabu karibu watu 60 hadi 70 wenye umri huo mnamo 2010, kufikia 2017 idadi hiyo ilikuwa imeongezeka hadi 150. ""Supercentenarians"" kwa kawaida huvutia usikivu mwingi kutoka kwa wanasayansi wanaojikita katika masuala ya kuzeeka kwa binadamu. ""Watu hao wanakiuka kile kinachowakabili watu wengi uzeeni. Na hatuna uhakika hali hiyo inatokana na nini,"" Profesa Lord anaongeza. Pamoja na maisha marefu, watu wenye umri mkubwa zaidi wanasifika kwa kuwa na afya nzuri kwa umri wao. Josefa Maria, kwa mfano, hahitaji dawa za kawaida na bado anakula nyama nyekundu na peremende, kulingana na familia yake. Ijapokuwa kumbukumbu zake hazieleweki, na uwezo wake wa kuona umeharibika, Cicera anakiri kwamba wakati fulani bado anachanganyikiwa na hali ya mama yake. ""Hawezi kutembea sana kama zamani na inabidi tumbebe na kumbadilisha nepi kama mtoto. Lakini bado nashangaa kuwa mama ameishi kwa muda mrefu kwa mtu ambaye alivuta sigara tangu utotoni na ambaye alikuwa na miongo kadhaa ya maisha. Ni kazi ngumu,"" mzee wa miaka 76 anasema. Kinachowatatanisha wataalam wa umri hata zaidi ni kwamba baadhi ya watu wanaofikisha umri wa miaka 100 na zaidi hawana mazoea bora ya afya."	https://www.bbc.com/swahili/articles/crg0pgeme1mo
health	Multiple myeloma: Aina ya saratani ambayo dalili yake kuu ni maumivu ya mgongo	"Myeloma nyingi ni aina ya saratani ya damu inayoathiri mfumo wa hematolojia na, hasa, husababisha matatizo katika figo na mifupa. Aidha, dalili zake ni vigumu kutofautisha na za magonjwa mengine. Myeloma nyingi hushambulia seli za plasma, aina ya chembe nyeupe ya damu ambayo ina kazi ya kuzalisha kingamwili za kupambana na maambukizi. Badala ya seli zenye afya, matoleo mabaya huongezeka na kuanza kutoa kingamwili zisizo za kawaida, zinazojulikana kama protini ya M au protini ya monokloni, ambayo huharibu sehemu tofauti za mwili. Ndiyo maana ugonjwa huo una neno ''nyingi'' yaani 'multiple' kwa jina lake. Wagonjwa kawaida husikia, kabla ya dalili nyingine yoyote, maumivu ya chini ya mgongo, hali ambayo inaweza kuwa ni matokeo ya usiku mmoja kwa kulala usingizi katika sehemu ambayo kulikupa wasiwasi, mafunzo makali katika mazoezi au mambo mengine mengi ya maisha ya kila siku. Lakini maumivu ya chini ya mgongo pia yanachukuliwa kuwa dalili kuu ya saratani hii adimu. Kwa usahihi ni kwamba hali ya ugonjwa huu ilimfanya mfanya biashara Fernando Fontenele, mwenye umri wa miaka 37, kurejea katika safari ndefu ya uchunguzi na ushauri wa kitabibu hadi alipogundua ugonjwa kwamba ndicho anachougua. ""Nilikuwa na maumivu mengi na ni miezi saba tu baada ya kupata tatizo la kwanza nilipokea uchunguzi. Nilijisababishia wasiwasi mimi mwenyewe kwa sababu nilikuwa nimesoma kuhusu dalili za ugonjwa huo kwenye mtandao "", anakumbuka. Kama ilivyotokea kwa Felipe Fernando, ugonjwa huu unaweza kusababisha majeraha ya kuvunjika, kwa kuwa husababisha mifupa kuwa dhaifu; anemia, kutokana na ziada ya seli za plasma katika uboho, ambayo ndio chanzo cha kupungua kwa seli zinazounda damu; na katika visa vikali zaidi, huonekana matatizo ya kufeli kwa figo kutokana na uharibifu ambao husababisha kwa mirija ya figo. Ingawa ni nadra, ni saratani ya pili ya damu ya kawaida duniani. Ugonjwa huu ni wa kawaida zaidi kwa watu walio na umri zaidi ya miaka 60, lakini pia umegundulika kwa watu walio na umri mdogo. Tukio la aina yake lilitokea nchini Brazil. Mvulana wa miaka 8, mkazi wa Salvador, Bahia, aligundulika kuwa na ugonjwa huo. Kwa mujibu wa Shirika la Fedha Duniani (IMF), yeye alikuwa mtoto wa kwanza katika historia kutambuliwa. Pia, saratani hii ya Multiple myeloma inaweza kugunduliwa kupitia kipimo cha mkojo au kipimo cha damu kinachojulikana kama serum protini electroforesis, ambacho huamriwa wakati dalili zinaonyesha ugonjwa wa shinikizo la damu, kufura mwili, ugonjwa wa taifodi, kuhara au maambukizi sugu, ugonjwa wa ini au figo. ""Ingawa mimi hufikiria kwamba si muhimu kuwa na utaratibu wa mara kwa mara kwa ajili ya kufanyiwa vipimo vya mwili kwa watu wote - kwa sababu umma unaweza kusababisha  rasilimali za kupambana na vita dhidi ya magonjwa mengine. Mimi hufikiria haikubaliki kwamba mgonjwa anaweza kubaki hivyo muda mrefu na dalili, na kwamba, kutokana na ukosefu wa maarifa ya wataalamu ambao si wataalamu, hawana ombi kwa ajili ya uchunguzi ambao inaongoza kwa ajili ya utafiti na profesa wa Chuo Kikuu cha Uaragiro"", Mahemelo anasema. Baada ya dalili za kwanza, 29% ya wagonjwa wenye matatizo mbalimbali nchini Brazil huchukua mwaka mmoja kupata utambuzi na 28% kusubiri hata zaidi, kwa mujibu wa utafiti uliofanywa na Abrale (Chama cha Brazil cha Lymphoma and Leukemia). ""Nimeona matukio ya watu waliokuwa kwenye upandikizaji, wakiwa na figo zilizolemaa sana, ambao waligundua ugonjwa huo miaka mitatu baadaye"", anasema Maiolino. Tangu uchunguzi wa kwanza wa ugonjwa huu, katika karne ya 18, dawa imebadilika katika uvumbuzi na maarifa ya kibiolojia ya ugonjwa huu na matibabu, ambayo leo hii yanaruhusu wagonjwa wenye aina hii ya saratani kuishi miaka mingi na katika afya bora. Ugonjwa huu hauna tiba, lakini kwa kiasi kikubwa kuna matibabu yanayowezesha wagonjwa kuishi vizuri, na kudhibiti dalili zake. ""Ni kama vile walikuwa na ugonjwa sugu kama kisukari, shinikizo la damu""... anasema Maiolino. Kwa mujibu wa daktari, kugundulika mapema ni njia bora ya kuzuia kuendelea kwa ugonjwa huu bila kutatizo matibabu ya wagonjwa. ""Tunatumia aina moja ya matibabu kwa kila hatua ya ugonjwa, lakini kama hali itagundulika kuchelewa, mgonjwa hataweza kupata faida za hatua za awali za matunzo"", anaeleza. Chaguo jingine la kawaida sana ni dalili ya upandikizaji wa shina seli. Kabla ya upandikizaji, matibabu ya mionzi hutumika kutengeneza nafasi kwa ajili ya uboho uliopo (ambapo mwili hutengeneza damu, seli nyeupe za damu, seli nyekundu za damu, na vigandisha-damu, ) kuunda uboho mpya. Mfupa mpya wa uboho ni kioevu na unaweza kutoka kwa mfadhili au kuwa tahafifu (kutoka kwa mgonjwa mwenyewe). Luiz Fernando alifanyiwa upandikizaji lakini alipatwa tena na ugonjwa huo. ""Ilikuwa vigumu zaidi ya nyakati ugonjwa ulitambulika. Nina matibabu maalum, na mchanganyiko wa dawa kila siku 28 katika mazingira ya hospitali na kila siku 21 nyumbani. Niligundua kuwa na ugonjwa wa multiple myeloma nikiwa na miaka 28 na sikumbuki kupitia siku bila maumivu. Ni vigumu, lakini tunajifunza kuishi nao. Mchanganyiko wa dawa unaniwezesha kuwa na maisha ya kawaida ""."	https://www.bbc.com/swahili/habari-61668882
health	'Mimi huchukua chakula na kutafuna baadaye simezi nakitema'	"'Hujaribu kutotumia maji mara nyingi. Hujaribu pia nisitokwe na jasho, siwezi kuingia katika kidimbwi cha kuogelea ama baharini' Ni nini kitakachofanyika unapokula kitu? haya ni baadhi ya maswali ambayo Fernanda Martinez , raia wa Brazil mwenye umri wa miaka 22, anakumbana nayo kila siku katika mtandao wake wa kijamii. ''Hatari ya maisha, anajibu'', akielezea ugonjwa wa kupooza mfumo wa kusaga chakula ndani ya tumbo lake ambao ulimfanya kuwacha kula zaidi ya miaka miwili iliopita. Martinez anaugua ugonjwa wa Ehlers-Danlos, tatizo la jeni ambalo huathiri mfumo wa kusaga chakula mwilini. Aliposita kusaga chakula vizuri  2018, alianza kupokea chakula kupitia bomba. Na tangu mwezi Oktoba 2019, baada ya mfumo wa kuchuja chakula kuanza kufeli , mwanamke huyo alianza kupata chakula kupitia mrija ambapo virutubisho vya chakula huingizwa mwilini kupitia mishipa. Kinachofanyika ni kwamba chakula husagwa na kukichanganya na protini , mafuta ,sukari na kumpatia moja kwa moja kupitia mishipa ya damu, anaelezea mtaalamu wa lishe Pamela Finkler, Richa, ambaye hukutana na mwanamke huyo mara moja kwa wiki. Lakini maelezo ya Fernanda hayaishi hapo. Anawaelezea wafuasi wake 400,000 katika mtandao wa kijamii kwamba hasikii, ana tatizo la ngozi, ana saratani ya koo na magonjwa mengine anayougua. Video zake zilizo na ucheshi na jumbe zake za matumaini kwa wale ambao pia wanakabiliwa na magonjwa kama hayo yasio ya kawaida zimetazamwa na takriban watu milioni moja katika TikTok, mtandao ambao amefanikiwa pakubwa. ''Sina wasiwasi na ninapata jumbe nyingi za kunisadaia  na kutoka kwa watu ambao hutazama matatizo yao wenyewe wanaponiona jinsi ninavyokabiliana na matatizo yangu''. fernanda Katika mazungumzo na BBC BRazil, alizungumzia kuhusu habari yake kutoka nyumbani kwake huko Florianópolis, na kujibu maswali manne ambayo amekuwa akiyapokea mara kwa mara. Fernanda alizaliwa akiwa na ishara kwamba hali yake haikuwa shwari. Alikuwa msichana aliyekuwa na maumivu mengi  katika miguu yake na mikono. ''Nilipozaliwa sikuwa nikisikia katika sikio moja . Familia yangu iligundua hilo wakati nilipokuwa na miaka 2. Nilikuwa na viunganishi vya viungo vya mwili visivyo vya kawaida, Nilikuwa naweza kuzungusha mikono na miguu yangu zaidi ya ilivyo kawaida. Dalili hizo ziliendelea kuwa mbaya zaidi nilipokuwa nikikua. Sikujua mtu wa kumuelezea hadi pale nilipojiunga na kundi moja la Facebook lililokuwa likizungumzia kuhusu ugonjwa wa Ehlers- Danlos Syndrome''. Siwezi kula chochote ama kunywa chochote. Viungo vyangu ndani ya mwili vimedhoofika kutokana na maradhi haya. Mfumo wangu wa neva pia umeathiriwa. Mwisho wa 2016, nilianza kupata matatizo ya kula , na kufikia wakati ambapo nilikuwa na utapia mlo. PICHA ''Ilipofika 2018 Mei sikuweza kula tena hivyobasi nikawekewa kifaa cha kunisaidia kula. Nilipowekewa kifaa hicho nilikuwa na nafuu kwa mwaka mmoja na nusu. Nilihisi mwenye nguvu lakini mwili wangu ulianza kukataa chakula chote kilichopitia kifaa hicho''. Mwisho wa 2019 , niliugua tena ukosefu wa viritubisho mwilini  na nililazwa tena hospitali. Ni wakati huo ndiposa waliponiwekea bomba litakalopitisha chakula moja kwa moja katika mishipa yangu ya damu. Mtaalamu wa lishe Pamela Finkler anasema kwamba mgonjwa wake alikuwa na kizuizi tumboni ambacho kilizuia chakula na mfumo wake wa kukichuja. Hivi sasa nimeongeza uzani, lakini tatizo lipo katika ini, ambapo virutubisho husagwa na kusambazwa mwilini. ''Sijawahi kuhisi njaa kwa muda mrefu kwasababu hilo linategemea ziara ninazofanya lakini tumbo langu halina ziara zozote''. Nilikuwa na hamu ya kula ninapopata chakula, lakini hutafuna na kutema  bila kumeza.. Hutafuna sana ili kutosahau . Kwa mfano ili kuwa na mamangu wakati wa chakula cha mchana ili asiojione yuko pekee. ""Uzio wa maji nilio nao ulianza nilipokuwa na umri wa miaka 15. Hujaribu kutotumia maji mara nyingi. Hujaribu pia nisitokwe na jasho, siwezi kuingia katika kidimbwi cha kuogelea ama baharini. Na siwezi kunyeshewa na mvua. Ili kuweza kuoga, mimi hutumia dawa za kukabiliana na uzio ili kuweza kupunguza dalili. Mimi huimeza kwa kutumia mate bila maji. Huoga mwili mzima mara mbili kwa wiki. Maji uhisi yananichoma mwili wangu, mwili wangu umejaa vidoti vyeusi. Uhisi kana kwamba maelfu ya sindano zinadunga mwili wangu. Hivi karibuni nimekuwa nikioga kidogo kwasababu siwezi kuzuia usio unaonikabili tumboni. Hivyobasi mimi huoga kwa haraka sana ama hutumia kitambaa kilicho na maji'', Hakuna tiba maalum, kile kinachoonekana kinatibiwa. Suala la tumbo haliwezi kutibiwa. Hivyobasi kupewa chakula kupitia mishipa ya damu kutaendelea kwa maisha yangu yote. Ugonjwa mwengine kama vile tatizo la viunganishi vya mwili linaweza kudhibitiwa zaidi kwa kufanyiwa tiba ya maungo. Nilipenda sana taaluma ya matibabu baada ya kukutana na madaktari tofauti na sasa nataka kujifunza taaluma hiyo haraka iwezekanavyo. Nataka kujua majina ya magonjwa yote yasio ya kawaida ili kuweka rekodi zake  kwa lengo la kuwasaidia wale wanaopatikana na magonjwa hayo na hawajui la kufanya.din"	https://www.bbc.com/swahili/habari-53973524
entertainment	Msanii Wema Sepetu aachiliwa na kukamatwa tena mahakamani Kisutu Tanzania	"Mahamakama ya kisutu nchini Tanzania imemuachilia huru mlimbwende Wema Sepetu lakini ikamkamata tena dakika chache baadaye alipokuwa akiondoka mahakamani humo. Kufikia sasa haijabainika ni kwa nini msanii huyo wa filamu alikjamatwa tena. Kulingana na gazeti la Mwananchi nchini Tanzania, Malkia huyo wa urembo wa mwaka 2006 anakabiliwa na mashtaka ya kurekodi video ya ngono na kuisambaza katika mitandao ya kijamii. Mwishoni mwezi Juni 2019 mahakama hiyo ilikuwa imemuonya msanii huyo wa filamu kutokiuka masharti ya dhamana la sivyo itaifutilia mbali dhamana yake. Kulingana na gazeti la Mwananchi nchini Tanzania kauli hiyo ilitolewa na hakimu mwandamizi wa mahakama hiyo Maira Kasonde wakati alipokuwa akitoa uamuzi kuhusiana na masharti ya dhamana. Mnamo tarehe 17 mwezi Juni mwaka huu mahakama hiyo iliamuru bi Wema apelakwe Rumande  hadi juni 24 baada ya mshtakiwa  kujisalimisha katika mahakama hiyo baada ya kutoa hati ya kukamatwa kwake kufuatia hatua yake ya kutowasili mahakamani bila ya kutoa taarifa. Wakili wa Wema, Ruben Simwanza alieleza kuwa mteja wake alikuwemo mahakamani, lakini aliugua na akalazimika kuondoka - ufafanuzi ambao haukuiridhisha mahakama. ""Kama amekuja mahakamani halafu akaondoka bila kutoa taarifa, mahakama itajuaje kama alikuja? Alishindwa nini kutoa taarifa mahakamani"", alisema hakimu. Wema amewahi kushtakiwa katika kesi nyingine kwenye mahakama hiyo ya Kisutu mnamo 2017 kwa mashtaka ya umiliki wa mihadarati. Inadaiwa kwamba mnamo tarehe 4 mwezi Februari 2017, Wema na wenzake walipatikana wakimiliki misokoto ya bangi katika eneo la Kunduchi Ununio. Mahakama ilimpata na hatia Juali 2018 na kumpiga faini ya shilingi milioni mbili za Kitanzania. Maafisa wa polisi nchini Tanzania walianzisha msako dhidi ya watu maarufu baada ya baadhi yao kuhusishwa na ulanguzi wa mihadarati."	https://www.bbc.com/swahili/habari-48870740
religion	'Imam Mwanamke' Amina Wadud: Kutoka kufasiri Quran hadi kuongoza sala ya Ijumaa	"Mmarekani mwenye asili ya Afrika, Amina Wadud - ambaye alichagua kuandika jina lake kwa herufi ndogo, kulingana na herufi za Kiarabu ambazo hazitambui herufi kubwa - alikuwa mwanamke wa kwanza kuongoza sala ya Ijumaa nchini Marekani na Uingereza mwaka 2005 na 2008. Jina lake linajulikana na wengi kama Bibi Imamu. Hata hivyo, muda mrefu kabla ya hapo, mwaka 1992 alikuwa amepata mafanikio kwa kuandika kitabu cha Quran na Mwanamke. Katika kitabu hicho, Amina anafasiri Quran kwa mtazamo wa wanawake kuhusu mada mbalimbali, kama vile umuhimu wa wanawake katika Quran, na pia nafasi na haki za wanawake katika Uislamu. ''Sifanyi hivyo ili kuwa wa kwanza katika jambo lolote, au kuwa kiongozi kwa yeyote. Bali ninajali sana uhusiano wangu na Quran na jinsi unavyotofautiana na ukweli ninaoupata, kwa mfano katika jamii ya Kiislamu,"" alisema Amina. Sasa anachagua kukaa Indonesia. Kwa BBC Indonesia na mwandishi wa BBC aliyebobea katika masuala ya kidini huko Beirut, Lebanon, Amina alishirikisha safari yake kuelekea Uislamu na juhudi zake za kufikia haki ya kijinsia. Sio tu kwa wanawake na wanaume bali pia wasiokuwa wawili katika muktadha wa Uislamu. ""Nitasherehekea miaka 70 ya kuzaliwa mwaka huu, pamoja na miaka 50 tangu kuukubali Uisilamu,"" alisema. ''Ninajihisi mwenye bahati sana, nilipata kitu ambacho nilikipenda, na miaka 50 baadaye upendo na haiba haijawahi kufifia.'' Niliingia kwenye makazi ya Amina huko Yogyakarta, nikakaribishwa na meza iliyokuwa mbele ya lango la kuingilia iliyokuwa ikionyesha vitu mbalimbali. ''Mimi ni Muislamu ambaye mawazo yangu yanachangiwa na vyano mbalimbali,'' alisema Amina, ambaye alichagua kuandika jina lake kwa herufi ndogo zote, kwa sababu alisema Kiarabu haitambui herufi kubwa. Juu ya meza kuna fuwele, kadi za ubashiri, ishara ya mti wa uzima katika Ubuddha, ishara ya kidini ya Kiyahudi yenye jina la mjukuu wake ambaye ni wa asili ya Kiyahudi, na picha za mama na dada yake ambao wamefariki dunia. ""Napenda kupamba meza hii kulingana na nguvu ninayotaka kujisikia siku hiyo,"" alisema Amina. ""Ninaweka meza baada tu ya mlango ili kuwe na mtiririko wa nguvu fulani kulingana na feng shui."" Uwazi wa Amina kwa utofauti wa mila, dini na desturi umeonekana tangu alipokuwa anakua. Alizaliwa katika familia ya wachungaji Wakristo wa Methodisti katika jimbo la Maryland, Marekani. Hata hivyo, kabla ya kuingia kwenye Uisilamu, Amina alikubali na kufuata Dini ya Buddha. ''Baba yangu alinilea kwa upendo,"" Amina aliniambia na mwandishi wa BBC mjini Beirut, Lebanon, ambaye alijiunga na mahojiano kupitia mtandaoni. ''Kwa hiyo sijawahi kuwa na uzoefu mbaya ambao ulinifanya kuhisi haja ya kutafuta njia nyingine [za kidini]. Lakini nina shauku kubwa katika tofauti za kidini,"" aliendelea Amina. Dini ya Haki katikati ya Udhalimu Alipokuwa na umri wa miaka 19, katika mwaka wake wa pili wa chuo, 1972, Amina alisema hukumu mbili za imani hiyo katika msikiti usio mbali na nyumba ya wazazi wake huko Washington, DC. Harakati za haki za kiraia za asili ya Kiafrika huko Marekani ziliweka historia katika maisha ya Amina wakati huo. ''Katika jumuiya ya Wamarekani wenye asili ya Afrika, kulikuwa na uelewa wa Uislamu kama mbadala wa mtindo wa Kikristo, ambao ulikuwepo wakati huo, ambao ulikuwa muhimu katika utumwa wa Waafrika,'' Amina alisema. Kwa mujibu wa Amina, jamii ya Wamarekani wenye asili ya Afrika inauona Uislamu kuwa ni dini ya uadilifu katikati ya dhuluma kwa kuzingatia rangi ya ngozi zao wakati huo. Hata hivyo, Amina pia hakatai kwamba ubaguzi wa rangi haukukoma tu baada ya kuingia kwenye Uisilamu. ''Sisi, kwa njia nyingi, hatujui ukweli kwamba ingawa hakuna uhalali katika Uislamu kwa ubaguzi wa rangi, bado kuna ubaguzi ndani ya jamii ya Kiislamu,'' aliendelea Amina. Data ya Kituo cha Utafiti cha PEW mwaka wa 2019 inaonyesha kuwa watu wa asili ya Kiafrika ni moja ya tano ya jumla ya Waislamu nchini Marekani. Karibu nusu ni waongofu. ''Nilipoanza kuingia kwenye Uislamu, nilifikiria kwa nini tu nisijaribu.'' ''Sikutambua ilikuwa ahadi ya maisha,'' Amina anasema huku akicheka. Amina Wadud ana shahada ya udaktari kutoka Chuo Kikuu cha Michigan, Marekani kwa masomo ya Kiarabu na Kiislamu. Pia alisoma Kiarabu katika Chuo Kikuu cha Marekani huko Cairo, Misri, pamoja na Mafunzo ya Quran na Tafsir katika Chuo Kikuu cha Al-Azhar, Misri. Alianza utafiti wa kitabu chake, Quran na wanawake, kama sehemu ya tasnifu yake tangu miaka ya 1980. ''Nilijifunza Kiarabu kama ufunguo wa mlango wa kuelewa [Quran], sio kama mlango,'' Amina alisema. Tangu kuchapishwa kwake miaka 30 iliyopita, kitabu cha Quran na Mwanamke kimetafsiriwa katika angalau lugha saba, ikiwa ni pamoja na Kiindonesia. Ndani yake, Amina anaandika: Kinachonitia wasiwasi zaidi kuhusu tafsiri za kijadi ni kwamba zimeandikwa na wanaume pekee. Ina maana kwamba uzoefu wa wanaum unahusika [katika tafsiri], na uzoefu wa wanawake unaweza kutengwa, au kufasiriwa kupitia maono, mitazamo, na mapenzi ya wanaume. ''Mawazo mengi yamejikita kwenye sayansi ya tafseer. Sisemi kila kitu ni kibaya, na mimi pekee ndiye ninayeifasiri Quran vizuri, hapana,'' alisema Amina. ''Namaanisha, siwezi kuona, katika fasihi hiyo, uhalisia wa maisha yangu kama mwanamke Mwafrika mwenye asili ya Kiafrika akielezewa kwa uzito sawa na mwanaume,'' Amina alisema. Jina la Amina lilijulikana zaidi mwaka wa 2005 baada ya kuongoza maombi ya Ijumaa kwa makutaniko ya wanaume na wanawake huko New York, Marekani. Wakati huo, alijikuta katikati ya wanaomsema vizuri na wale wanaomsema vibaya. Lakini hilo halikumzuia kufanya vivyo hivyo mwaka 2008 katika msikiti mmoja huko Oxford, Uingereza. ''Nina upendo, napenda kupendwa, na bila shaka nampenda Mungu wangu kipenzi. Kwa hiyo, hapana, sikusudii kuwa na utata,'' alisema Amina. ''Hata hivyo, ninaelewa kwamba baadhi ya vipengele [kama vile] ustawi wa binadamu, kujiheshimu, haki, heshima, usawa, havina masharti. Ukiweka masharti kwa wanawake au wasio na wawili kupata ukamilifu kama binadamu, mimi huwa nashikilia msimamo wangu dhidi yake.'' Ingawa msukumo wa Amina katika kuandika kitabu cha Quran na Mwanamke ulikuwa umejaa maadili ya usawa wa kijinsia, alikiri kwamba wakati huo hakujiona kama mwanamke, na hata alielekea kukataa lebo hiyo. Kadhalika anapoongoza Sala ya Ijumaa. Ninahisi kuwa sihitaji kitu kingine zaidi ya Uislamu na ninaendelea kujiendeleza, kujifunza na kuukubali Uislamu,'' alisema Amina. Alikubali tu neno la kuwa kwenye harakati za kutetea wanawake mwaka 2009, katika uzinduzi wa vuguvugu la kimataifa la Waislamu la usawa na haki liitwalo Musawah. Hadi sasa, Amina bado anafanya mazoezi ya kutafakari. Pia anatumia meza niliyoiona nyumbani kwake kama madhabahu ya kuonyesha vitu vinavyoashiria maisha yake na nguvu anayotaka kuleta. Amina aliiambia BBC kuwa alijiruhusu kukumbatia urithi wake wa kiroho. Pia anajiona kuwa ni Mwislamu tofauti, maana yake ni mchanganyiko wa mambo. ""Nimefika mahali ambapo uhusiano wangu na Mwenyezi Mungu upo karibu kiasi kwamba hakuna mambo ya kidunia yanayoweza kuniondoa kwenye ibada na upendo huo,"" alisema Amina. ''Hata nikihisi mila nyingine takatifu ni sehemu ya maisha yangu, haitishi imani yangu ya Kiislamu. Bado naamini kwamba hakuna mungu isipokuwa Allah, Muhammad ni mjumbe wa Allah...''"	https://www.bbc.com/swahili/habari-61228572
technology	Kuzimwa kwa intaneti: Nini kitatokea iwapo mtandao utazimwa?	"Kutoka chumba cha ofisi yake kilichopo ghorofa ya juu ambacho kinamwezesha Markos Lemma kuona vizuri mji wa Addis Ababa, Mwanzilishi wa teknolojia ya IceAddis, mazingira yake ya kazi huwa yana shughuli nyingi kutokana na wajisiriamali wa kahawa wenye ndoto kubwa wanapofurika katika eneo hilo. Lakini intaneti inapofungwa, kila kitu kinakwama. Taarifa ambayo BBC ilipewa na shirika la kutetea haki mtandaoni, Access Now, inaonesha kuwa mwaka jana huduma hizo za mtandao zilikuwa zinafungwa kimakusudi mara 200 katika nchi 33 tofauti. ""Msongamano wa magari hapa huwa unaisha. Hakuna mtu anayekuja , au wakija hawakahi sana kwa sababu kama hakuna mtandao, wanakuwa hawana kitu cha kufanya hapa,"" Markos alisema. ""Tulikuwa na programu ya maendeleo ambayo  mkataba wake ulifutwa kwa sababu haukukamilika kwa wakati... Mtandao ulikuwa unazimika kila wakati. Wateja wetu wa nje ya nchi walidhani kuwa hatuko makini katika biashara zetu lakini tulikuwa hatuna cha kufanya. "" Waendesha pikipiki huwa wanasubiri maeneo haya, kwa ajili ya kusambaza chakula.Bila mtandao, watu hawawezi kuagiza vitu mtandaoni au kutumia programu yeyote. ""Kufungwa kwa mtandao huwa kunaathiri biashara zao moja kwa moja na kuathiri watu wa hapa"". Hili sio tatizo kwa  Ethiopia peke yake na athari zake hazipo kwenye uchumi peke yake. Utafiti unaonyesha kuwa kuzimwa kwa mitandao kunaathiri makumi ya mamilioni ya watu duniani kote kwa namna mbalimbali. Maafisa wa serikali wana uwezo wa kuzima mtandao kwa kutoa agizo kwa watoa huduma hiyo kuzima intaneti katika baadhi ya maeneo au mara nyingine, huwa wanafungia upatikanaji wa huduma za tovuti. Makundi ya haki za binadamu wanaona  kuwa hiyo ni mbinu ambayo serikali  inatumia kuwanyima watu haki zao katia maeneo mbalimbali duniani. Taarifa mpya za utafiti zilizochambuliwa na  BBC zinasema kuwa hali hiyo huwa inazidi haswa wakati wa maandamano. Takwimu zinaonyesha kuwa mwaka  2019 , intaneti ilizimwa wakati ambao watu zaidi ya 60 walipokuwa wanaandamana, na kesi 12 zilionyesha kuwa hali hiyo ya kuzima mitandao huwa inatokea kipindi cha uchaguzi. Serikali ndio huwa inatoa agizo la kuzimwa kwa mitandao ili kuhakikisha kuwa kuna usalama na kuzuia kwa taarifa ghushi. Lakini wakosoaji wanasema kuwa kuzimwa kwa taarifa mtandaoni huwa kuna athiri shughui nyingi muhimu. Umoja wa mataifa umesema kuwa upatikanaji wa intaneti ni haki ya binadamu mwaka 2016 na kuwa miongoni mwa malengo ya maendeleo endelevu. Licha ya kamba viongozi wote walikubaliana na wazo hilo lakini, Agosti,2019, Waziri mkuu wa Ethiopia Abiy Ahmed alitangaza uwa intaneti sio maji wala hewa na kuzima mtandao na kusema kuwa kuzima mtandao ni muhimu kwa ajili ya kulinda usalama wa nchi. Markos Lemma bado ana hasira na madai hayo. ""Serikali haioni kama intaneti ni muhimu.Wanadhani intaneti ni kwa ajili ya mitandao ya kijamii,na hawaoni kuwa ina thamani katika uchumi na inasaidia uchumi."" India inaongoza kwa kuzima mtandao Taarifa mpya za mwaka 2019 zinaonyesha kuwa  India inaongoza kwa kuzima mtandao kuliko nchi nyingine yeyote duniani kwa mwaka jana. Mtandao wa simu za mkononi ulizimwa mara 21 nchini humo ambayo ni sawa na 67%. Na maandamano yaliyotokea  Sudan na Iraq yalifanya serikali za mataifa hayo kuzima mtandao."	https://www.bbc.com/swahili/51645477
entertainment	Lady Mounass: Mwanamuziki wa Pop Senegal aliyetumia wimbo kueleza alivyobakwa na wanaume wawili	"Kufuatia maandamano makubwa nchini Senegal kuhusu ubakaji na mauaji ya wanawake, sheria ilibadilishwa mwaka 2020 na kufanya ubakaji kuwa uhalifu mkubwa badala ya uovu tu au tabia mbaya. Matukio hayo yalifungua mazungumzo kuhusu unyanyasaji wa kijinsia, aibu na uwajibikaji, yaliyoongozwa na nyota wa pop ambaye alithubutu kuimba kuhusu alichokipitia mwenyewe. Nyumbani kwake, saa mbili kusini mwa mji mkuu wa Senegal, Dakar, nyota wa pop Lady Mounass ananiimbia wimbo katika lugha yake ya asili ya Kiwolof: Sina nguvu ya kupigana, Hata nguvu ya kubishana Nilipoteza kujiamini. Ulinisaliti Ulichukua kile kilichokuwa kipenzi changu Lady Mounass anajulikana kwa mashairi yake ya kuvutia na mtindo wa kuvutia, lakini wimbo huu ni tofauti sana. Inaelezea kiwewe cha kihisia alichopata baada ya kubakwa na wanaume wawili mwaka wa 2011. ''Ni vigumu sana kwangu kuimba wimbo huu bila kusindikizwa kwa sababu maneno hayo ni maelezo ya kile kilichonipata,'' asema. ''Mimi hulia ili nilale mara kwa mara. Kila siku, ninaishi na aibu inayoambatana nayo.'' Lady Mounass anasema aliripoti polisi na mmoja wa watuhumiwa alikamatwa, lakini baadaye aliachiliwa bila kufunguliwa mashtaka. Familia yake ilimtaka anyamaze kuhusu alichokipitia, lakini wakati wa mahojiano kwenye televisheni ya Senegal mwaka jana, alifichua ukweli bila kukusudia. ''Mtangazaji aliendelea kuniuliza, ''Unaonekana kuwa na shauku fulani katika suala hili, unaonekana kuwa makini sana na mada hii.'' ''Na kwa hivyo machozi yalianza kunitoka na sikuweza kuyazuia.'' Baadhi ya wakosoaji walipendekeza mtindo wake wa ''uchochezi'' ulikuwa umewapa wanaume ''hisia mbaya'', huku wengine wakidai kuwa alikuwa amefanya jambo hilo akitaka kujipatia umaarufu. ''Baadhi ya watu walijaribu kusema kwamba nilikuwa nikifanya hivyo ili kupata umaarufu - na hilo liliumiza sana hisia zangu,'' anasema Lady Mounass. ''Familia yangu ilisema, hii ndiyo sababu hasa tulikuambia usizungumze kuhusu hili hadharani. Katika wiki zilizofuata, watu wengi waliwasiliana na Lady Mounass kuzungumza juu ya waliopitia wao wenyewe kuhusu unyanyasaji wa kijinsia. Kulikuwa na simulizi za kuhuzunisha - mwanamke mmoja alimwambia kuwa alibakwa na babu yake. Mwingine na baba yake, na kwamba mama yake alikataa kumuamini. Na simulizi hizo zikaendelea kumininika, Lady Mounass aliishia kuwa msemaji dhidi ya unyanyasaji wa kijinsia. Alijiunga na kampeni ya serikali, kuzuru nchi ili kuhamasisha unyanyasaji wa kijinsia na usaidizi wa kisheria unaopatikana kwa wanawake. Wimbo wake ukawa wimbo wa kampeni hiyo. Wanawake wakijadi wamekuwa wakinyanyapaliwa na kusita kuzungumza juu ya ubakaji nchini Senegal, achilia mbali ushujaa wa kutosha kutoa wimbo kuhusu hilo. Lakini kwa baadhi ya wanawake, kuwa mwathirika wa unyanyasaji wa kijinsia kunamaanisha kukataliwa na familia zao na jamii. Hiki ndicho kilichotokea kwa wasichana wawili niliokutana nao kwenye kituo cha waathiriwa wa unyanyasaji wa majumbani na kingono unaosimamiwa Senegali. Tumebadilisha majina yao. Kiko katika kitongoji tulivu cha Dakar, kinaedeshwa na Yacine Diouf, binti wa rais wa zamani. Tunaingia kupitia mlango mzito wa mbao, ''ili kuwazuia waume na familia zenye hasira, anasema Diouf. Kituo hik kina uwezo wa kutoa makazi kwa wanawake 25 hadi 30 kwa wakati mmoja, pamoja na watoto wao. Watapewa mafunzo na ujuzi wa kuwasaidia kuishi kwa kujitegemea mara tu wanapoondoka. Deena ana umri wa miaka 19, lakini anaonekana mdogo zaidi. Akiwa amevalia fulana nyeupe na suruali ya jeans, anaangalia simu yake kila wakati. Deena alibakwa akiwa na umri wa miaka 15. Ubakaji huo ulisababisha mimba na sasa yeye ni mama wa mtoto wa miaka mitatu. ''Mwanaume aliyenibaka alikamatwa na polisi,'' anasema. ''Alitoa ushahidi wa uongo. Walimwacha aende zake baada ya mwezi mmoja. Hata hivyo, alimtambua mtoto na kukubali kuchukua majukumu yake kama baba. Nilitumia hilo kuwasilisha malalamiko, lakini alikimbilia Guinea.'' ''Maisha ni magumu. Nilikuwa shuleni lakini imenibidi niachane nayo. Sina jinsi, natakiwa kumhudumia mtoto wangu. Ni hali ngumu, wazazi wangu waliachana baada ya kilichotokea.'' Aliyeketi karibu na Deena ni Sarah, pia 19. Mwaka jana Sarah alibakwa na sasa ni mjamzito. Hakwenda kwa polisi au kumwambia mtu yeyote kuhusu kile kilichotokea. Ubakaji huo uligunduliwa tu wakati ujauzito wake ulipoanza kuonekana - kisha familia yake ikamfukuza. Alifikishwa kwenye kituo baada ya kuokotwa mtaanina wafanyakazi wa kituo. ''Katika tamaduni zake, kuna aibu nyingi inayohusishwa na kubakwa, kwa hivyo familia yake ya mama na baba walimkataa,'' aeleza mfanyakazi wa wakimbizi anayemtunza Sarah. Nchini Senegal, dhana ya ''sutura'' - busara - inaweza kushinikiza waathiriwa wa unyanyasaji wa kijinsia kukaa kimya, anasema Fatou Warkha, ambaye anaendesha chaneli ya YouTube inayokuza haki za wanawake. ""Sutura maana yake ni kwamba wanawake wanaona ni lazima wafiche mambo haya, hivyo hiki kimekuwa kikwazo kikubwa katika kubadili namna wanawake wanavyolizungumzia suala la ubakaji pindi linapotokea,"" anasema. Warkha ni sehemu ya kundi la watetezi wa haki za wanawake ambao walioamua kuja na mkakati unaoitwa Dafadoy Collective, ambayo ina maana ''inatosha''. Mnamo mwaka wa 2019, wanaharakati walianza kutumia hashtag ya #Dafadoy na wakapanga mikutano kupinga unyanyasaji wa kingono. Mwaka huo, mfululizo wa mashambulizi ya kijinsia dhidi ya wanawake yalisababisha maandamano makubwa.  Tukio maarufu zaidi ilikuwa kisa cha Bineta Camara, 23, ambaye alinyongwa baada ya muuaji wake kujaribu kumbaka. Kesi yake ilisababisha hasira, sio tu kati ya wanaharakati wa wanawake, lakini katika sehemu kubwa ya jamii. El Hadji Elias Ndoye, alikuwa mmoja wa watu 3,000 waliojiunga na maandamano katika Place de la Nation huko Dakar. ""Kutokana na mfumo dume wa jamii ya hapa, uwepo wa wanaume katika maandamano haya ni muhimu,"" anasema Ndoye. ''Baadhi ya watu wananituhumu kuwa chini ya mwanamke, lakini ukweli ni kwamba ni wakati wa sauti za wanawake kusikika. Wanaume wengi walio kimya wako pamoja nasi kwa sababu ni mabinti zao, dada zao, wanafamilia ambao wako katika mazingira magumu.'' Mwingine aliyeandamana alikuwa Mamadou Maktar Gaye, mkuu wa Jamra - moja ya mashirika ya Kiislamu yenye ushawishi mkubwa nchini humo. Yeye na Jamra walisimama pamoja na ''wanawake'' kupinga kile ambacho Gaye anakitaja kama ''janga la ubakaji''. ''Inahusu wanaume kubadili tabia zao,'' anasema. Maandamano hayo yalilazimisha mabadiliko ya sheria ambayo wanaharakati kama Warkha walikuwa wakifanya kampeni kwa muda mrefu. Baada ya kura ya kauli moja bungeni, Rais Macky Sall alifanya rasmi ubakaji kuwa uhalifu tarehe 10 Januari 2020. Kesi za ubakaji sasa zinasikilizwa katika mahakama ya jinai na kifungo cha miaka 10 hadi maisha, wakati hapo awali zingehukumiwa katika mahakama ya hakimu na kifungo cha juu cha miaka 10. Ubakaji kwa mara ya kwanza ulianza kuadhibiwa na sheria nchini Senegal mwaka 1999, wakati ulipotajwa kama kosa. Miongo miwili baadaye, mnamo mwaka 2019, kulikuwa na ripoti rasmi 1,026 za unyanyasaji wa kijinsia, ambapo nusu yao iliaminika kuhusisha ubakaji. Lakini idadi sahihi ni ngumu kupata. Mwakilishi kutoka Wizara ya Wanawake, Familia na Watu Walio Katika Mazingira Hatarishi aliiambia BBC hawakuwa na takwimu zinazohusiana na ni wanawake wangapi walioathirika - na kwamba kwa vyovyote vile, takwimu zilizoripotiwa kuhusu ubakaji zinapuuza ukubwa wa tatizo. Hatua sasa zinachukuliwa ili kuwafanya wanawake kujisikia vizuri zaidi wanaporipoti unyanyasaji wa kijinsia kwa polisi. Vituo vya polisi vinaundwa upya ili wanawake wakutane kwenye mapokezi na kupelekwa kwenye chumba tofauti, ambapo wanaweza kuzungumza na afisa wa kike. Mabadiliko haya ni sehemu ya mradi unaofadhiliwa na EU na kuongozwa na afisa mkuu wa polisi, Commissaire Binetou Guisse, ambaye kazi yake ni kufuatilia unyanyasaji wa kijinsia nchini kote. Polisi pia hufanya kazi kwa karibu na wanawake kutoka jamii ya eneo ambao hufanya kama wasuluhishi muhimu.Wanajulikana kama ''badianu goch'' - neno linalomaanisha shangazi wa baba, mtu muhimu katika familia za Senegal. Serikali sasa inatoa mafunzo kwa badianu goch kusaidia kuwalinda wanawake na watoto walio katika mazingira magumu. ""Wanawake hawa ndio huwa wanajua kinachoendelea na watalifikisha suala hilo polisi,"" anasema Guisse. ''Kuna wanaume wengi kwa sasa wanafunguliwa mashitaka lakini hadi sasa, hakuna hata mwanamume mmoja ambaye amehukumiwa - kwa sababu kwa sababu utaratibu huo mpya ni wa muda mrefu na unahitaji uchunguzi wa kina,'' anasema Aby Diallo, rais wa AJS na afisa mkuu wa zamani wa polisi. Kwa hivyo mchakato huu mrefu wa kisheria unaweza kuwa na tija? Diallo hafikiri hivyo. ''Ni sheria nzuri, lakini inahitaji matumizi bora zaidi, inahitaji mahakimu zaidi na inahitaji uelewa zaidi katika jamii ya eneo hilo kuhusu jinsi sheria mpya inavyofanya kazi.'' Anaelezea kuwa chini ya sheria ya zamani, wabakaji wengi walikuwa wakitoka gerezani baada ya miezi michache tu, na hii ilikuwa na athari mbaya kwa waathiriwa. ''Mwishowe, ni hukumu ngumu ambazo zinaweza kurudisha nyuma uzito wa vitendo hivi,'' anasema Diallo. Lakini kukiwa hakuna hata hukumu moja ambayo imetolewa, ni wazi kuwa wahasiriwa wengi wa unyanyasaji wa kingono bado wanasubiri haki. Lady Mounass anatumai wimbo ambao ameandika kuhusu masaibu yake utasaidia wanawake wengine kuzungumza. ''Nina jukwaa kama mwimbaji na ninahisi hisia ya kuwajibika. Nilihisi kwamba nilipaswa kusema kitu kuhusu hili,'' anasema. ''Ninatoa wito kwa wanaume haswa kukomesha tamaduni kuhusu ubakaji na kuacha kuifanya kuwa kitu ambacho wanawake wanahisi wanapaswa kunyamaza.''"	https://www.bbc.com/swahili/habari-61631653
business	Tanzania: 'Hatujapokea taarifa za meli yenye taka za nyuklia'	"Serikali ya Tanzania imeeleza kuwa haina taarifa yoyote rasmi kuhusu meli ya mizigo iliyotia nanga Bandari ya Mombasa,  Kenya ikiwa imebeba taka za nyuklia ambayo inaripotiwa kuwa ipo njiani kuelekea katika Bandari ya Dar es Salaam.  Waziri wa Nchi, Ofisi ya Makamu wa Rais (Muungano na Mazingira), Selemani Jafo ameiambia BBC kuwa Serikali haina taarifa za kushikiliwa kwa meli ya mizigo iliyobeba taka za nyuklia nchini Kenya ikitokea Mumbai, nchini India. Alisema, ""Hatujapokea taarifa zozote rasmi kuhusu meli hiyo, lakini  nimeskia tu kwenye vyombo vya habari mbalimbali. Pia hatuna taarifa juu ya meli hiyo kuja nchini Tanzania. Waziri huyo alisema kuwa kabla ya kitu chochote kuingizwa au kusafirishwa nje ya nchi ni lazima sheria zifuatwe na kwamba jambo lolote ambalo pengine ni hatari kwa maisha na mazingira ya Tanzania halitakubaliwa kuingia Tanzania.  Aliongeza kuwa Jeshi la Wanamaji la Tanzania limekuwa likifanya doria katika bahari ikiwa ni hatua za kuhakikisha nchi iko salama na kila kinachoingia nchini kinakuwa hakina madhara kwa wananchi na mazingira kwa ujumla.  ""Meli zozote zinazotaka kutia nanga katika bandari za Tanzania lazima zizingatie sheria za nchi na hata zile zinazokatisha kwenye imaya yetu lazima zizingatie sheria zetu, "" alisema.  Wakati huo huo Wizara ya Ujenzi na Uchukuzi nchini Tanzania imeeleza kuanza kufanya  mawasiliano na mamlaka za Kenya kwa kwaajili ya kupata maelezo zaidi kuhusu suala hilo.  Katibu Mkuu Wizara hiyo, Gabriel Migire alisema kuwa wanafuatilia sakata hilo kwa kuwasiliana na mamlaka za Kenya kwa maelezo yoyote kuhusu suala hilo.  Vyombo vya habari vya Kenya juzi viliripoti kuwa  meli hiyo ilitia nanga katika Bandari ya Mombasa, ikiwa imesheheni taka hatari za nyuklia ambazo zilipaswa kutupwa katika pwani ya Afrika Mashariki, na hivyo kuhatarisha afya za mamilioni ya watu katika eneo hilo.  Shehena iliyokuwemo kwenye meli ya MV Piraeus Voy ilikuwa  na  makufuli na vifaa vingine vya ujenzi, na ilizuiliwa baada ya Wizara ya Afya ya Kenya kutoa tahadhari kwamba ilikuwa imebeba nyenzo za mionzi.  Maofisa wanaochunguza suala hilo, walisema meli hiyo ilisafiri hadi Kenya ikitokea Mumbai, India na ilikuwa ikielekea nchini Tanzania.  Mamlaka ya Kudhibiti Nyuklia nchini Kenya (KNRA) juzi ilithibitisha kuwa meli hiyo ipo salama mjini Mombasa, baada ya wiki iliyopita Waziri wa Afya Mutahi Kagwe aliamuru izuiwe. Mkurugenzi mkuu wa KNRA, Joseph Maina alisema mamlaka hiyo inaongoza ukaguzi na uhakiki wa kontena iliyo kwenye meli ya MV Piraeus Voy."	https://www.bbc.com/swahili/habari-59757238
religion	Ramadhan: Wasio Waislamu wanaofunga mwezi wa Ramadhan	"Rehan Jayawickreme, mwanasiasa kijana anayewakilisha chama cha' upinzani nchini Sri Lanka, alitangaza kile kilichowashutua wengi Aprili 13. ""Mimi ni wa dini ya kibudha na najitahidi kwa kila namna kufuata falsafa ya maisha ya Kibudha,"" alisema kwenye mtandao wa Twitter. ""Baada ya kusema hivyo, nasubiri kwa hamu na ndugu zangu Waislamu kufunga mwezi mtukufu wa Ramadhan. Itakuwa mwezi wangu wa kwanza naomba munitakie kila la kheri."" Ni mwenyekiti wa Baraza la Mijini la kusini mwa Sri Lanka mji wa Weligama na tangu Ramadhan ilipoanza Aprili 14, amekuwa akijizuia kula na kunywa nyakati za mchana. Ni sadfa isiyo ya kawaida mwaka huu, Waislamu huko Sri Lanka, nchi ambayo waumini wake wengi ni wa Kibudha walianza kufunga siku ya kwanza ya mwezi wao, siku moja na jamii za Sinhala na Tamil wakisherehekea mwaka wao mpya. Lakini chama cha wenye imani tofauti tofauti cha Sri Lanka kilipata mshutuko mkubwa karibu miaka miwili iliyopita pale wanamgambo wa Kiislamu walipotekeleza mashambulizi makanisani wakati wa sherehe za sikukuu ya pasaka na kusababisha vifo vya watu karibu 270. Mwanasiasa wa imani ya Kibudha anasema uamuzi wake wa kuungana na Waislamu katika kufunga mwezi wa Ramadhan unalenga kukabiliana na matamshi ya kupinga Uislamu yaliyosemwa na washambuliaji hao. Mtandao wa Twitter wa Rehan Jayawickreme ulipokea maoni mengi ya watu waliojibu ujumbe wake ambao wanaunga mkono anachofanya lakini pia aliweka wazi kuwa kusherekea mwezi wa Ramadhan ingawa yeye sio Mwislamu halikuwa jambo la kipekee kwake. Marianne David, mwanahabari mwenye makao yake Sri Lankan katika mji wa Colombo, alisema kwamba amekuwa akifanya hivyo kwa muda sasa. ""Mimi ni Mkatoliki na huwa ninafunga wakati wa Ramadhan pia. Inaleta uwazi, hamasisho, rehema na nidhamu. Kila la Kheri!"" alisema. Anuradha K Herath, Mkurugenzi Mkuu wa masuala ya kimataifa katika ofisi ya Waziri Mkuu, alisema kuwa pia yeye aliwahi kufunga mwezi mtukufu wa Ramadhan mara moja. ""Nakumbuka kufanya vivyo hivyo siku zangu nikiwa chuo kikuu cha Moratuwa miaka mingi iliyopita,"" aliandika kwenye mtandao wa Twitter. ""Rafiki yangu @sifaan alikuwa akiamka mapema kila asubuhi kula chakula na kuwapa wengine vitafunio wakati anatoa mhadhara kwa wanafunzi nyakati za mchana kwa ajili ya kufungua. Nafkiri itakuwa tajriba nzuri."" ""Nilifikiria kufanya hivi kama ishara ya kupinga ubaguzi kunakoendelezwa na baadhi ya viongozi nchini mwetu,"" amesema Rehan Jayawickreme. ""Sio kwamba nimebadilika na kuwa Mwislamu lakini ninapinga ubaguzi."" Alizungumza na BBC kuwa jamii ya waliowachache ya Waislamu. Sri Lanka imeingiwa na hofu tangu kulipotokea mashambulizi sikukuu ya pasaka. Karibu asilimia 70 ya idadi ya watu Sri Lanka ni waumini wa Kibudha. Waliosalia ni Wahindu, Waislamu na Wakatoliki. ""Nitakapoonesha Waislamu kuwa kama tulio wengi, tunawajali, tunatarajia kuwa watatambua nia ya lengo fulani na kuhisi usalama. Na kuwaonesha kwamba tunawajali."" Baadhi ya wakosoaji wake wamemshutumu Rehan Jayawickreme kwa kufuata fuata Waislam ili wakubali anachofanya na kumuunga mkono. Na kama njia moja ya kujibu, mwanasiasa huyo anakumbuka maneno ya mfuasi wake mmoja kwenye mtandao wake wa Twitter: ""Ni kheri zaidi kupata kura kwa njia ya kuendeleza umoja wa kidini badala ya kusababisha chuki."" Mwanahabari Marianne David, Mkatoliki, amekuwa akifunga mwezi mtukufu wa Ramadhan kwa zaidi ya miaka 15. Anasema hutumia muda huu kujiakisi tena kuhusiana na masuala yenye umuhimu mkubwa maishani mwake. Kufunga kunaondoa mchakato wa kila saa kufikiria juu ya chakula utakachokula, au kukosa utulivu kwasababu ya chakula na kula bila malengo yoyote kila wakati, kwasababu tu mtu ni mvivu au ametamani kula kitu hicho. Ina leta nidhamu zaidi na utaratibu kwa siku hiyo."" Anaamini kuwa utamaduni huo ulimfanya awe mwangalifu zaidi na kumfanya ahisi kuwa na afya njema zaidi. ""Sio kwamba ni vigumu sana kufunga mwezi mtukufu wa Ramadhan kwa wale ambao tayari wanafurahia mambo fulani kwa misingi ya kiwango chao cha maisha na kazi wanazofanya,"" aliiambia  BBC. ""Ni mtihani mkubwa sana kwa wanaofanya kazi za dhorubu au kufanyakazi nje kipindi cha joto kama hiki huku watu wakiwa hawana pesa za kula chakula kizuri, chenye afya kipindi hiki."" Kwake yeye, cha msingi wakati wa Ramadhan ni kufikiria kuhusu wale wasioweza kupata chakula nchini Sri Lanka. Kutoa ni muhimu sana, anasema. ""Nafikiri kile kilicho muhimu wakati tunajinyima ni kusaidiana kadiri ya uwezo wetu, kulisha wengine wale wasio na chochote na kuwasaidia kufunga mwezi mtukufu wa Ramadhan kwa kusaidia kukimu mahitaji yao."" Upande mwingine wa dunia, Nadyne Parr kutoka Marekani ni mwengine asiye Mwislamu ambaye anafunga mwezi mtukufu wa Radhaman. Mkristo mcha Mungu, alitambulishwa kwenye Uislamu na rafiki yake, Mwislamu mwanamke. ""Ni kitendo cha mshikamano kutoka kwa rafiki zangu Waislamu pamoja na kwamba ni tabia ya kawaida kwa imani yangu yenyewe, nikiwa mfuasi wa Yesu, ninapochagua kufunga mwezi wa Ramadan."" Nadyne ni mwandishi, mtaalamu wa biashara na mwalimu wa shule katika jimbo la Michigan. ""Imekuwa muda sasa, lakini kwa kipindi cha miaka saba nimekuwa nikifuatilia kwa karibu masharti ya kunywa maji, nimekuwa nikifuatilia kwa karibu miongozo ya mwezi wa Ramadhan... kupata kiamsha kinywa kabla ya jua kuchomoza na kujizuia kula chakula hadi jua litakapo tua,"" amesema Nchini Sri Lanka, Marianne David anapenda kusisitiza kuwa ""sio tu kuhusu kujinyima na nidhamu, pia ni wakati wa kuja pamoja, kushikamana na kusherehekea na wapendwa wako "". ""Tunapokwenda kufurahia au tukiwa na familia wakati wa kufungua, huwa ni kama kula pamoja chakula cha jioni, isipokuwa huwa tu hakuna kinywaji cha pombe,"" amesema, ""Huwa tunakula chakula kipya na kufurahia hata kama kiwango unachokula kinapungua baada ya siku kadhaa. Kwa Nadyne, kufunga kumekuwa sehemu muhimu ya maisha yake ya kiroho. Anaamini kukaa bila kula kwa muda wala kunywa maji kunafanya imani yake kuwa na mtazamo mpya. ""Tunaangazia zaidi ya mahitaji yetu. Mahitaji yetu yanapitiwa tena na pia tunapitia kipindi muhimu na Mungu wetu."" Lakini kwa Rehan Jayawickreme, anasema tajriba mpya haijakuwa rahisi vile. ""Nina amka saa kumi asubuhi na kula tende kidogo, maziwa ya mtindi na matunda kama kiamsha kinywa. Na si kula chochote hadi saa kumi na mbili unusu jioni,"" aliiambia BBC. ""Nitaendelea kadiri ninavyoweza,"" amesema mwanasiasa wa Kibudha. Lakini akaongeza kuwa, ""ni vigumu sana kukaa bila kunywa maji"""	https://www.bbc.com/swahili/habari-56897814
health	"Maisha yanakuwaje kwa mwanamke mwenye ""ugonjwa wa akili""?"	"Victoria alijua kuhusu mke wa mpenzi wake, lakini baada ya miaka michache alishuku kuwa alikuwa na wapenzi wengine. Hakukuwa na uthibitisho, lakini mienendo yake ilikuwa ikisema kila kitu, anasema. Simulizi zake hazikuwa na mpangilio. Uso wake ulionekana tofauti aliposema uwongo. ""Ninakuwa na kumbukumbu nzuri sana linapokuja suala la mazungumzo, "" anasema. Hakujua kudanganya hata kidogo. Sina hakika kwa nini mkewe hakuwahi kumshika."" Akilini mwake, kilichokuwa kinazunguka ni namna ya kumwadhibu hadi Victoria hadi alipopata ufumbuzi. Ilimchukua muda kidogo, na kumlazimu kufanya kana kwamba hakujua kinachoendelea. Kwa muda wa miezi kadhaa, wakati bado anakutana naye kama rafiki yake wa kiume, Victoria alituma picha za uchi za mpenzi wake kwa mkewe. Taarifa hizi alizipata kwa masikitiko makubwa na kuanza kujiuliza, ni nani anayeweza kufanya jambo kama hilo. Mkewe alihuzunika sana. Alikiri kwa Victoria kwamba alikuwa akilala na wanawake wengine. Hakumshuku, naye akamfariji. Na kisha, Victoria alipochoka na kuwa tayari kumaliza uhusiano huo, alimtumia mkewe picha nyingi tu, ya mwisho picha yake mwenyewe na mume wa mwanamke huyo. Kwa ufunuo huo wa maisha yao, Victoria aliachana na maisha yao kabisa. Victoria alipokuwa akiwaambia watu hadithi hii, uzembe wake ungewashtua watu. ""Watu waliniuliza, Kwa nini umfanyie hivi mke wake? Mkewe alikufanyia nini hadi kustahili hayo? Alikuumiza vipi?"" anasema. Na kufikiria, kweli hakuna haki maishani"". Akasita. Nadhani huo ni mfano mzuri wa tabia iliyokithiri ya kisaikolojia niliyokuwa nayo. Saikolojia sio utambuzi rasmi wa afya ya akili na haijaorodheshwa katika toleo la tano na la hivi punde la Mwongozo wa Uchunguzi na Takwimu wa Matatizo ya Akili. Badala yake umejumuishwa chini ya neno pana la ugonjwa wa akili, ingawa nneno hilo ‘psychopathy’ hutumiwa sana katika mazingira ya kimatibabu ya kimataifa. Inaeleweka kwa mapana kuwa ugonjwa wa neuropsychiatric (uhusiano kati ya ugonjwa wa akili na ugonjwa wa ubongo), ambapo mtu anakuwa hana huruma au majuto, mara nyingi husababisha tabia isiyo ya kiungwana na wakati mwingine ya uhalifu. Neno hili lilitumiwa na madaktari wa Ulaya na Marekani mwanzoni mwa miaka ya 1900 na likawa maarufu kufikia 1941, kufuatia kuchapishwa kwa kitabu ‘The Mask of Sanity’ na daktari wa akili wa Marekani Hervey M Cleckley. Wanasaikolojia na wataalamu wa magonjwa ya akili kwa ujumla wanakubali kwamba kati ya mtu mmoja na wawili katika kila watu 100 katika idadi ya jumla wanakidhi vigezo vya ugonjwa wa akili, lakini Abigail Marsh, mwanasaikolojia na mwanasayansi wa neva katika Chuo Kikuu cha Georgetown, huko Washington DC, anadai kwamba karibu 30% ya watu kwa ujumla wanaonyesha kiwango fulani cha sifa za matatizo ya kisaikolojia. Kwa wale ambao wana tatizo la ‘psychopathy’, inaweza kumaanisha kuwa wanajitahidi kudumisha urafiki wa karibu na kujiweka katika hali hatari, lakini hali hiyo pia huathiri watu walio karibu nao. ""Kuwa karibu na mtu asiye na huruma au mtu mlaghai mara nyingi huwa mbaya kwa watu walio karibu nao, na huchosha watu wenye tatizo la psychopathy lililokithiri,"" anasema Marsh. Anasema kwamba tafiti nyingi kuhusu watu wenye tatizo hilo zimefanywa kwa wahalifu. Kwa ujumla, utafiti unaonyesha kwamba tatizo hilo ni la juu kati ya wahalifu wa kiume (labda 15-25% ya wafungwa wanaume) ikilinganishwa na wahalifu wa kike (ambapo hupatikana katika 10-12%). Lakini bado ni nyanja ambayo bado kwa idadi ya watu wengi kwa ujumla, wakati utafiti mdogo unafanywa kwa wanawake. Victoria anasema tabia yake ya ujanja ilianza kuonekana kama njia ya kujifurahisha. Alizaliwa Malaysia. Ulevi wa baba yake na ukosefu wa uwajibikaji wa kibinafsi kwa matokeo ya unywaji wake ulifanya nyumba yake kutokuwa na furaha. Alifanikiwa sana shuleni lakini mara nyingi alichoshwa. Kwa kujifurahisha angefurahia kusambaza taarifa za siri ambazo watu walimweleza, siri alizoapa kutunza. Nani alimchukia nani. Nani alikuwa na mapenzi na nani. Mivutano kati ya watoto katika shule ya sekondari mara nyingi inaweza kupatikana nyuma yake. Victoria alijua jinsi ya kuwadanganya wengine ili wawajibike kwa makosa aliyofanya, au nini cha kusema ili kujiondoa kwenye matatizo. Alimsadikisha mwalimu kwamba alimrushia chaki kutokana na shinikizo la watu wa rika lake. marika. ""Ni kile alichotaka kusikia,""anasema. Alitaka kuamini kwamba mtoto mwerevu hakuwa mtoto mbaya, ni mtoto anayeongozwa kwa urahisi. ""Hivi majuzi Victoria amekuwa akipata usaidizi wa kudhibiti hisia zake. Lakini pia amekuwa akipata usaidizi, labda la kushangaza, kutoka kwa wengine kama yeye. Victoria anarejelea jumuiya ya mtandaoni ya wanawake kama yeye. Inaangazia zaidi blogu ya mwandishi ME Thomas, labda mmoja wa wanawake wanaojulikana sana walio na ugonjwa wa akili. Thomas alipata zaidi ya 99% alipopimwa saikolojia na John Edens, mwanasaikolojia wa uchunguzi katika Chuo Kikuu cha Texas. Mfano wa hili tatizo ni kama vile kumwambia mtu anampenda wakati anataka kitu kutoka kwao, anasema Thomas. Ni jambo ambalo amefanya mara chache, anasema, na limesababisha kuvunjika kwa mahusiano kadhaa. Utafiti mmoja wa 2012 katika Chuo Kikuu cha Zurich pia uligundua kuwa kicheko hutumiwa mara nyingi na watu wenye tatizo hili kama kifaa cha kudanganya kwa makusudi, kuwasaidia kudhibiti mazungumzo, kwa mfano. Au nyakati fulani walimcheka, si pamoja na mtu waliyekuwa wakizungumza naye. Thomas anasema wakala wake anamwambia asitumie neno ‘mdanganyifu’ wakati wa kujizungumzia, lakini badala yake anasema kwamba alijua jinsi ya kushawishi watu tangu utoto wake. Lakini ujanja ni neno analotumia. Alisema ubora huo ulimsaidia kuwa mwanasheria mzuri, ambayo bado ni taaluma yake. Anapozungumza, watu hawawezi kuweka lafudhi yake. Wanafikiri anaweza kuwa anatoka Israel au Ulaya Mashariki, ingawa ameishi maisha yake yote huko California. ""Unapata lafudhi kutokana na kuunganishwa hadi kuwa na utambulisho. Sijawahi kupata utambulisho,"" anasema. ""Nina hisia dhaifu ya ubinafsi."" Kwenye blogi yake, anashirikisha mawazo yake ya kila siku na kuwahoji watu wengine wanaoishi na tabia za kisaikolojia. Wasomaji wake wengi hupata kimbilio katika machapisho na video zake, anasema, kwani ni mahali ambapo wanatambua mifumo yao wenyewe na kushiriki uzoefu bila mtu kuwahukumu. Msomaji mwingine ni Alice, mwanamke Mjerumani mwenye umri wa miaka 27. Alice anasema kwamba inafadhaisha kusoma makala au kutazama watu walio na ugonjwa wa akili kama watu waovu ambao lazima wote waepukwe. ""Tupo kama kila mwingine yeyote yule."" Kama Thomas, Alice anaanza kupendwa mara moja, labda kwa sababu anatabasamu sana. Anakiri mapema kwamba anaiga kile anachojua kinafaa kijamii. Alice amefanya hivi maisha yake yote. Bibi yake alipokufa, aliona huzuni ya dada yake na kuakisi tabia yake. Anasema pia anajifanya mbishi kwani inamruhusu kujiepusha na mengi na kusema yaliyo moyoni mwake bila kusababisha hofu. Alijifunza haya mapema akiwa na umri wa miaka 12 akiwa likizoni kwenye meli na alijiuliza kwa sauti ingekuwaje ikiwa wangepata ajali na kutazama watu wakizama. Mwitikio kutoka kwa wazazi wake na marafiki wao ulimfundisha kwamba ilikuwa muhimu kuitunga kama mzaha usiofaa, badala ya mawazo yasiyofaa. Ingawa Thomas anaelezea tabia yake kuu ya kisaikolojia kama udanganyifu na Victoria anasema hana huruma, Alice anaashiria ukosefu wake wa huruma kama tabia yake inayoonekana zaidi. ""Sina huruma yoyote ya kihisia, lakini nina huruma nyingi za utambuzi, "" asema, tabasamu lake bado liko mahali. ""Kwa hivyo ikiwa mtu ataumia, kama kuumiza goti lake au kuvunjika mkono, naweza nisihisi chochote kwa ajili yake kihisia lakini najua anatakiwa kupata msaada hivyo nitafanya."" Lakini hii, anasema, inamfanya kuwa mtu mzuri wa kuwa karibu naye katika dharura. “Watu wananiambia matatizo yao na mimi sijapata kihisia juu yao, na ninaweza kuwasikiliza, kuwapa ushauri wenye mantiki,” anasema. ""Watu wengine wanaweza kutaka kujitenga kwa sababu husababisha hisia zao wenyewe, lakini hiyo haifanyiki kwangu"". Alice sio peke yake anayefikiria kwamba tabia zake zinaweza kuwa faida kwa jamii. ""Kila mtu anamjua mtu aliye na sifa za kisaikolojia,"" anasema Marsh, ambaye ameanzisha shirika lisilo la faida linaloitwa Psychopathy Is. Inatoa mojawapo ya majukwaa machache ya mtandaoni yanayotoa usaidizi kwa watu walio na ugonjwa wa akili na wale walio karibu nao. ""Wataalamu wengi, ikiwa ni pamoja na Marsh, wanaamini kuwa ni wakati wa kuondokana na unyanyapaa unaozunguka ugonjwa wa psychopathy. Sababu za kimsingi za ugonjwa wa akili bado hazijaeleweka vizuri, ingawa utafiti unaokua wa uchunguzi wa neva unasaidia kubainisha baadhi ya uwezekano wa matatizo ya neva katika ubongo ambayo yanaweza kueleza dalili. Utafiti, kwa mfano, umeonyesha kuwa wanaume walio na tatizo hilo la akili wana mwitikio mdogo katika maeneo ya ubongo kuhusiana na hofu na kuna baadhi ya vidokezo kwamba athari sawa zinaweza kupatikana kwa wanawake. Lakini kama utafiti mwingi juu ya saikolojia, matokeo haya yako mbali na uthibitisho na bado yanahitaji kuchunguzwa zaidi. Jenetiki na mazingira ambayo mtu hujikuta ndani yake pia ni sehemu muhimu za fumbo. Lakini ili kupata majibu hayo itahitaji jamii pana zaidi kukuza uhusiano uliokomaa zaidi na saikolojia, Marsh anaamini."	https://www.bbc.com/swahili/articles/c0k1wk9rnqjo
religion	Kwa nini mnyanyasaji bado anafanya kazi kama kasisi?	"BBC imefichua jinsi utamaduni na kukataa kunaficha kiwango uhalisia wa unyanyasaji wa kijinsia unaotekelezwa na makasisi nchini Italia. Kesi moja ya kushtua ambayo tumeizamia inafichua jinsi wanyanyasaji Kanisani wanaweza kuepuka haki. Tahadhari: Taarifa hii ina maelezo ambayo yanaweza kukera wasomaji. Tutamwita ""Mario"". Anarudi nyuma kidogo tunapopeana mikono, bado hayuko sawa na kusalimiana kwa kugusana mkono. Na kwa swali langu la kwanza ; ""Unaendeleaje? "" ambayo nilitarajia ingemrahisishia taratibu kumfanya kwa huru katika mazungumzo yetu, na mara ghafla akaanza kulia. ""Mahojiano haya yananikumbusha yote yaliyopita,"" anagugumia, na kushindwa kutoa maneno hayo kupitia machozi yake. Mario hajawahi kuzungumza kabla na mwandishi wa habari kuhusu kile anachokiita ""utumwa wake wa ngono"" mikononi mwa kasisi wake wa utoto. Safari yetu itatupeleka kutoka kwa ushuhuda wa kutisha wa Mario, hadi kukabiliana na mnyanyasaji wake ana kwa ana - na hatimaye kutafuta majibu kutoka kwa wale ambao wamemruhusu kasisi kuendelea kuendesha Misa hadi leo. Yake ni moja ya hadithi nyingi za unyanyasaji wa kijinsia wa makasisi nchini Italia, ambayo haijawahi kukabiliana na janga hilo. Licha ya kuwa na idadi kubwa zaidi ya makasisi wa nchi yoyote ile, na makao ya Kanisa Katoliki, Italia haihifadhi takwimu rasmi kuhusu suala hilo na hakujawahi kuwa na uchunguzi wa umma. Katika kivuli cha Vatikani, dhambi za Italia zimefichwa chini ya pazia la giza. ""Bila shaka, niliambiwa kwamba ilikuwa siri,"" Mario anakumbuka, ""kati yake, mimi na Yesu."" Siri hiyo ilikuwa, Mario anasema, miaka 16 ya unyanyasaji wa kutisha ambao alivumilia kutoka umri wa miaka minane, uliofanywa na kasisi aitwaye Padri Gianni Bekiaris. Muhtasari wa kesi ya wakili wa Mario, ambao unajumuisha maelezo mengi ya kuvutia sana kuripotiwa, unaelezea ubakaji wa kwanza mwaka wa 1996 kama ""uliopangwa"". Bekiaris alihifadhi chumba cha hoteli na kitanda kimoja kwa ajili yao wote wawili. Baadaye, karatasi zilisoma, Mario aliachwa ""katika maumivu na damu ... akilia kimya kimya"". Bekiaris baadaye aliwapa wazazi wa Mario ""zawadi"" ya bango linaloonyesha mahali hoteli ilikuwa - na mahali ambapo ubakaji unasemekana ulifanyika - ambapo aliandika tarehe na wakati wa wakati huo, pamoja na maneno: ""Kwa kumbukumbu ya siku mbili tulizokaa kwenye baridi ya milimani."" Ilikuwa, ilionekana, ukumbusho uliopotoka wa uhalifu huo, na ishara ya jinsi kasisi huyo alivyomdanganya mtoto aliyeathiriwa kihisia, akifaidika na uhusiano mbaya wa Mario na baba yake. Kesi hiyo inadai kuwa Bekiaris alimtishia Mario kunyamaza, ""na kumwambia kilichotokea... pia lilikuwa kosa la mtoto"". Nilipokuwa ninakua, aliuliza wazazi wangu kama ningeweza kwenda kulala nyumbani kwake,"" Mario anakumbuka. ""Walikubali, ingawa niliomba wasingeweza."" Wazazi wake, bila kujua hali ya kutisha iliyokuwa ikitokea, walikuwa wakijionea fahari kupindukia kwamba mtu muhimu wa kanisani alithamini mtoto wao. Jeraha hilo lilisababisha Mario kutumia dawa za kulevya, kuathirika kisaikolojia na kujaribu kujiua mara kwa mara. ""Aliiba roho nzuri niliyokuwa nayo,"" Mario anasema. ""Na jinamizi... ndoto zangu ni kuhusu vita na kutumia bunduki aina ya Kalashnikovs na mabomu ya kutupa kwa mkono."" Hatimaye, baada ya kufunguka kwa mtaalamu, Mario alianza kutafuta haki. Hatua yake ya kwanza ilikuwa kumwendea mkuu wa Bekiaris, Askofu Ambrogio Spreafico. Askofu Spreafico alianzisha kesi chini ya sheria ya kanuni - sheria ya Kanisa Katoliki, ambayo hutumika kushughulikia matatizo ya ndani. Uamuzi ambao tumepata kutokana na kesi hiyo ya sheria ya kanuni unaonyesha majaji walimpata Bekiaris ""dhahiri kuwa na hatia ya tuhuma zilizotolewa dhidi yake"" na kwamba, wakati akipinga baadhi ya maelezo ya unyanyasaji huo, ""alikubali kutenda uhalifu"". Hata alifanya malipo ya €112,000 (£94,000) kwa Mario. Lakini jopo hilo halikumtimua kasisi, kama Mario alivyoomba, badala yake liliamua kumpiga marufuku maisha yake yote ""kusimamia kazi zake na watoto"". Wakiwa wamevunjika moyo, Mario na wakili wake waliwasilisha malalamiko ya uhalifu kwa polisi wa Italia. Nyaraka ambazo tumeona katika kesi hii ya pili zinafichua kuwa majaji ""hawakuwa na shaka juu ya ukweli wa madai hayo"", na hivyo kuhakikisha kuwa ""hakuna nafasi ya kuachiliwa kwa mshtakiwa"". Lakini chini ya mfumo mbovu wa kisheria wa Italia, kesi hiyo ilivuka mipaka ya sheria, ikimaanisha kuwa Bekiaris hangeweza kuhukumiwa. Kesi hiyo inaonyesha utata wa vikwazo vya kisheria ambavyo vimenasa kesi za unyanyasaji wa kingono nchini Italia, na kuwanyima haki walionusurika - neno ambalo wanapendelea zaidi ""wahasiriwa"" - haki. Sheria ya mipaka ya Italia - ambayo huanza wakati uhalifu unatendwa, badala ya kuripotiwa - inarekebishwa kwa sasa ili kukomesha kutumiwa kuzuia au kubatilisha mchakato wa kisheria, lakini mageuzi hayo hayatazamiwi tena. Wakili wa Mario, Carla Corsetti, alituambia kikomo cha muda kimezuia visa vingi vya unyanyasaji wa ngono kutokana na miaka ambayo inaweza kuchukua kwa walionusurika kupona kutokana na uhalifu huo kiakili. Lakini, anaongeza, tatizo hilo ni zaidi - kwa katiba ya Italia na Mkataba wa Lateran wa mwaka 1929 uliotiwa saini na dikteta aliyekuwa akitawala wakati huo Benito Mussolini, ambao uliipa Vatikani uhuru wa kisheria kutoka Italia. Hili linawapa makasisi fursa ya kukimbilia sheria ya Vatikani kuliko ile ya Italia, ina wakinga dhidi ya haki ya Italia. ""Kupitia kuhifadhi Mkataba wa Lateran, sisi ni nchi yenye uhuru mdogo,"" Bi Corsetti anasema. ""Tunalipia ukweli huo kila siku na wanaolipa kwanza ni waathiriwa wa unyanyasaji wa kijinsia."" Vatican chini ya Papa Francis imeongeza kasi polepole ya majaribio yake ya kukabiliana na kosa hilo, ikiharamisha, kwa mfano, matumizi ya kanuni ya ukimya inayoitwa ""usiri wa kipapa"". Hivi karibuni, Baraza la Maaskofu wa Italia lilianzisha siku ya kwanza ya kitaifa ya sala ya Italia kwa ajili ya manusura wa unyanyasaji. Lakini kwa wakosoaji, wanahisi hatua hizi zimechelewa sana kuanza kutekelezwa na mbaya zaidi hazitoshi. Mnamo mwaka wa 2019, Umoja wa Mataifa uliitaka Italia kutekeleza uchunguzi huru na usio na upendeleo kuhusu unyanyasaji wa kijinsia  unaotekelezwa na makasisi. Hata hivyo, wito wao umeanguka kwenye masikio ya viziwi na hadi sasa hakuna hatua iliyochukuliwa. Mahali pengine ulimwenguni, maendeleo yanafanywa ili kuondosha usiri huo. Ripoti moja huko Ufaransa mwaka jana ilipata kwamba tangu mwaka 1950, angalau watoto 216,000 walikuwa wametendwa vibaya huko na makasisi 3,200 hivi. Italia ina makasisi zaidi ya mara mbili ya Ufaransa - lakini hakuna hesabu rasmi ya kesi za unyanyasaji. Hata ndani ya kuta za Vatikani, wengine wameeleza kushangazwa na Italia kunyamazia suala hili. Padri Hans Zollner, Mkurugenzi wa Taasisi ya Ulinzi katika Chuo Kikuu cha Kipapa cha Roma na mjumbe wa Tume ya Vatican ya kuwalinda watoto wadogo, ameitaka Italia kufuata mkondo wa Ufaransa na nchi nyingine zilizofanya uchunguzi wa uhalifu huu. ""Nchini Uingereza, Australia, Marekani, Ujerumani, jamii ilifikia hatua ya kukabiliana na suala hili na ndipo Kanisa pia lililazimika kukabiliana nalo - lakini ufahamu huu na uharaka wa kukabiliana nalo bado haujafika katika nchi hii,"" anasema. Katika maeneo ambayo yamekabiliana na unyanyasaji wa makasisi, Padri Zollner anasema wastani wa 4-5% ya makasisi walishtakiwa au kuhukumiwa, akiongeza kuwa ""kwa uwezekano wote, kungekuwa na idadi sawa inayotarajiwa nchini Italia"". Lakini kutokana na kukosekana kwa hesabu rasmi na bila ushirikiano wowote na taifa la Italia, imeachiwa kundi moja la kampeni nchini humo linaloshughulikia suala hilo kukusanya kile kinachoweza. Francesco Zanardi - aliyenusurika mwenyewe - anaendesha chama kiitwacho The Abuse Network kutoka sehemu yake ndogo kaskazini mwa Italia. ""Tulipoanza kutafuta msaada na kuungwa mkono kisheria,"" anasema, ""tuligonga ukuta"". Kwa kuchanganya taarifa za siri na ripoti za vyombo vya habari, amewaandika makasisi wa nchi hiyo ambao wameshukiwa, kuchunguzwa, au kuhukumiwa kwa unyanyasaji. Na ameanzisha kundi la wanasheria tayari kushirikiana na manusura. Bw. Zanardi amekokotoa hukumu 163 za makasisi nchini Italia katika kipindi cha miaka 15 iliyopita - lakini ana uhakika kwamba huo ni ukadiriaji wa chini. ""Italia ni kama sayari nyingine iliyo mbali na Ulaya,"" anasema. ""Kuna ukosefu wa wazi wa nia ya serikali kuingilia Kanisa, watoto wakiendelea kupata hasara. Sehemu ya tatizo hapa ni utamaduni. Italia mara nyingi ni ya kihafidhina zaidi katika masuala ya kijamii ikilinganishwa na nchi nyingine za Ulaya Magharibi. Katika nchi ambayo zaidi ya 80% ya watu wanajitambulisha kuwa Wakatoliki, Kanisa, kwa Waitaliano wengi, ni muhimu kwa utambulisho wao kama familia - na mara nyingi linaweza kuonekana kuwa mamlaka isiyopingika. Dhana hiyo ya ukimya na kutoguswa kwa Kanisa nchini Italia, kama Padri Zollner anavyoionyesha, imeruhusu baadhi ya makasisi wanaotuhumiwa kwa unyanyasaji kuwekwa katika mtandao wa vituo vya urekebishaji vinavyoendeshwa na Kanisa. Vituo vingi kati ya hivi vipo kote nchini lakini kidogo kuvihusu vinajulikana. Kuna mapadri wanaopelekwa katika vituo vya kurekebisha tabia. Mapadri wanaotumwa kwenye vituo hivyo wana matatizo mbalimbali yakiwemo ya kucheza kamari na uraibu wa dawa za kulevya. Lakini wengine pia wanatuhumiwa, chini ya uchunguzi au kesi kwa unyanyasaji wa ngono. Marco Ermes Luparia, mwanzilishi, anakanusha vikali kwamba jumuiya yake ni ""kimbilio la wakimbizi"", akisisitiza kuwa badala yake ni mahali pa kutibiwa kwa makasisi ili kuzuia kudhulumiwa tena. Wanyanyasaji hufuata kile anachokiita ""mtu binafsi, mwendo mkali sana wa vikao viwili au vitatu vya matibabu ya kisaikolojia kwa wiki, ikifuatiwa na kizuizi cha jumla cha kutembea. Hawawezi hata kula chakula cha mchana nje."" Kwa walionusurika, miundo isiyoeleweka ambayo huwaepusha wanyanyasaji na kuwaficha, inaonyesha kwa mara nyingine tena mlolongo wa ushirikiano katika kuzika wahalifu. ""Maaskofu wanapaswa kushauri mamlaka zinazohusika kwamba padri anakuja kwetu,"" anasema, akipuuza madai ambayo jumuiya huwezesha Kanisa kuwalinda wanaonyanyasa. ""Leo askofu ambaye alifanya hivyo - itakuwa mwisho wake,"" anasema. Hakuna utunzaji wa heshima kama huo kwa waathirika wengi wa unyanyasaji, ikiwa ni pamoja na Mario, ambaye ufichaji wake unaendelea. Mnyanyasaji wake, Gianni Bekiaris, anasalia kuwa kuhani hai bado katika dayosisi hiyo hiyo ambapo uhalifu unadaiwa kuanza - na bado chini ya uongozi wa Askofu Ambrogio Spreafico. Tunatumia wiki kumfuatilia Bekiaris mtandaoni, kutafuta jinsi anavyosimama kusherehekea Misa katika makanisa mbalimbali katika zaidi ya mji mmoja, kabla ya kuonekana ameishiwa na hamasa tena. Bado ameorodheshwa kama padri katika dayosisi ambapo unyanyasaji huo ulifanyika. Tunapata hata picha zake akisherehekea Misa pamoja na watoto. Hatimaye, katika eneo moja karibu na Roma, tunampata na kumkaribia. Ninamuonyesha karatasi za majaribio tulizopata na picha za watoto waliohudhuria Misa yake. ""Ninafanya kazi hapa,"" anajibu, akionyesha jengo analoishi, ""na kwamba hakuna watoto."" Kisha ninatoa picha zake akiwa kanisani na watoto. ""Hao ni watu, si watoto wadogo,"" anasisitiza. Anaanza kujificha ndani ya nyumba. ""Kwani, wewe ni wale watu wanaovutiwa kingono na watoto? Nauliza tu. ""Hivi ndivyo unavyosema,""  akajibu. ""Hapana, ndivyo mwathiriwa wako anasema,"" nikajiingiza kabla hajafunga mlango, na kusema ""kwaheri""  hivyo tu. Ninamuuliza Padri Hans Zollner, kutoka Taasisi ya Ulinzi, nini kinadharia kifanyike kwa padri ambaye hatia yake ilitambuliwa katika kesi ya sheria ya kanuni, ambaye alikiri kutenda dhuluma na kulipa fidia. Ananiambia kwamba, ingawa hajui kesi hiyo ninayozungumzia: ""Ikiwa utaratibu utathibitisha kwamba alifanya uhalifu, anapaswa kufukuzwa kazi. Na ikiwa kuna aina yoyote ya shughuli inayomleta karibu na watoto, hiyo inaenda kinyume na hukumu. Na bado, tunapozungumza na mkuu wa Bekiaris, Askofu Ambrogio Spreafico, kuhusu kwa nini hakuwa amemfukuza kasisi huyo licha ya ombi la moja kwa moja la Mario kufanya hivyo, akakana kutenda kosa lolote."	https://www.bbc.com/swahili/habari-60744196
religion	Amshambulia mkewe kwa kuchinja jogoo la Krismasi	Mwanaume mmoja mwenye umri wa miaka 50 kutoka wilaya ya Budaka mashariki mwa Uganda, amemjeruhi mke wake vibaya  baada ya mwanamke huyo kumchinja kuku aliyetakiwa kufanywa kitoweo kwenye siku kuu ya Krismasi. Kwa mujibu wa gazeti la Daily Monitor, bwana huyo alimnunua kuku kwa Sh15,000 za Uganda akipanga kumchinja siku ya Krismasi, lakini kwa bahati mbaya mke wake aliamua kumchinja na kumuandaa siku ya Jumapili tarehe 15 Disemba. Kwa mujibu  wa katibu wa habari wa eneo hilo, Bw Joseph Gadimba, amesema baada ya mume kugundua kuwa kuku huyo hayupo tena, alimpiga mke wake na kumlaumu kwanini amemchinja bila ruhusa yake. Bw Gadimba amesema ''alimpiga na kumchapa mke wake mara nyingi, huku akimuacha akipigania uhai wake. Kwasasa mwanamke huyo anatibiwa katika kituo cha afya cha Budaka, mashariki mwa Uganda. Wakazi wa eneo hilo walimtaka mwanaume huyo achukue majukuu yote yanayohusu matibabu ya mkewe ambayo alikubali kugharamia na kupelekea kesi hiyo kutoripotiwa polisi. ''Pale mwanamke huyo atakapo pona, ndugu zake kutoka eneo la Kapyani-Kasasira katika wilaya ya Kibuku, wanatarajia kufanya kikao na mwanaume huyo kujua chanzo cha yeye  kumpiga mtoto wao na kutatua kesi hiyo,'' alisema Gadimba.	https://www.bbc.com/swahili/habari-50835725
religion	Changamoto zinazowakabili waislamu weusi kupata wapenzi wa kiislamu wa rangi tofauti	"""Watu wananiambia wewe ni mtu wa thamani, ungekuwa mzuri kwa dada yangu lakini wewe ni mweusi, jambo ambalo lilinishangaza."" Kha'llum Shabbaz, ambaye rangi yake ilimsababishia matatizo ya kuchumbiana na kupata ugumu wa kujitambua kuwa ni Mwislamu tena. Anaishi Uingereza. ""Kwa mtazamo wa kidini, wewe ni Mwislamu lakini bado ni mweusi. Lakini kwa mtazamo wa kitamaduni wewe ni mweusi na bado ni Mwislamu kwa hivyo pa kukimbilia ni wapi?"" Kha'llum Shabbaz, 28, aliambia BBC. Oktoba ni mwezi wa historia ya watu weusi, na anahisi kuwa Waislamu weusi wanaweza kusahaulika kunapokuwa na sherehe . Kha'llum, anayeishi Birmingham, Uingereza, anahisi hali kama hizo anapokutana na mtu anayempenda . ""Pia ina maana kwangu mtu ambaye anasimama peke yake na hawezi kuoa nje ya kabila lake, na hiyo inaweza kuwa sababu kwa nini yeye bado hajaoa."" Utafiti uliofanyiwa zaidi ya watumiaji 400 wa Muzmatch, mojawapo ya programu kubwa zaidi za kuchumbiana za Waislamu duniani, uligundua kuwa 74% ya watu  weusi wanahisi kuwa rangi imeathiri mahusiano yao. Walikabiliwa na masuala kama vile ubaguzi na ubaguzi wa rangi, huku baadhi ya washiriki weusi wakijihisi kutofaa kwenye tovuti ya uchumba mtandaoni. Kaya, 31, amekuwa akihusishwa na masuala kadhaa, ikiwa ni pamoja na jinsi mwanamke mweusi wa Kiislamu anavyohisi anapokuwa kwenye chumba cha uchumba. ""Si mara zote haifanywi kimakusudi, lakini nimegundua kuwa kuna wanaume wengi wanaosema maneno kama 'Unaonekana wa ajabu' na kwamba wangependa kuwa na mke mweusi na watoto weusi."" Anahisi kwamba ni hatua zinazokinzana na madili ya kiislamu ""Kuna wakati mtu aliniambia kuwa chaguo lake ni kuchumbiana na mtu wa rangi yake , na hakusema zaidi ya hayo. Masaibu ya  Kha'llum na Kaya katika Programu ya Dating Mirror na ukapima jinsi wanavyoweza kuwa kwa ujumla linapokuja suala la jamii kubwa ya Waislamu weusi. Zainab Hassan, mtaalamu wa masuala ya urembo, anasema ""lazima uonyeshe kuwa wewe ni Muislamu"" unapokuwa mtu mweusi, jambo ambalo halifanyiki kwa wengine. ""Mazingira unayofanya yanaleta mabadiliko makubwa kwa sababu nchini Nigeria, weusi na Waislamu ndivyo kila mtu alivyo,"" alisema Zainab, 27, wa Manchester. ""Kuna ubaguzi wa rangi katika baadhi ya jamii za Kiislamu, hasa miongoni mwa Waislamu weusi na Waislamu wengine,"" alisema. Kaya ni Mwislamu mcha Mungu na anasikitika kuwepo kwa ubaguzi huo, akisema kwamba uaminifu wake si mdogo kuliko wale waliozaliwa katika dini hiyo. ""Kuna matatizo ya tamaduni tofauti. Kuna matarajio fulani kwa watu binafsi na familia ambayo hayatokani na utamaduni wa Kiislamu."" Tangu maandamano ya Black Lives Matter yafanyike baada ya kifo cha George Floyd, Zainab Hassan anahisi kumekuwa na mabadiliko madogo. ""Nadhani harakati imesababisha mabadiliko."" ""Ni mapema  kusema kwamba kila kitu kimebadilika, lakini kutokana na mazungumzo niliyoyaona, hata kurasa ninazojiunga nazo ninahisi kwamba sasa kuna Waislamu wengi weusi katika jamii."" Ili kuleta mabadiliko chanya, Kha'llum anahisi kwamba kuna mapungufu kwa Waislamu weusi. ""Kila mtu anahitaji kuhisi kwamba hajatengwa na jamii, na ni vyema kuhisi kuwa hauko peke yako,"" aliongeza. Kaya anahisi kuna haja ya kujaza nafasi zilizoachwa wazi ili Waislamu Weusi wajisikie sawa na jamii nzima. 'Sote tunaweza kuishi pamoja' Zeinab anahisi kwamba mashirika ya Kiislamu yanaweza kufanya mengi, lakini pia ni jukumu la jamii  nzima kufanya kazi pamoja. ""Sote tunaweza kuishi pamoja bila kuvuliwa utambulisho wetu. Hatupaswi kuuacha uraia wetu weusi, tuwe Waislamu au la,"" aliongeza."	https://www.bbc.com/swahili/habari-59115833
business	Mradi wa bomba la mafuta wa Uganda, Tanzania unaiathiri vipi Kenya?	Mradi wa Ujenzi wa bomba la mafuta la Uganda kupitia Kenya umepata pigo kubwa baada ya Uganda kutia saini mkataba wa kiserikali na nchi jirani ya Tanzania, kuidhinisha ujenzi wa bomba kama hilo ambalo litaiwezesha Uganda kusafirisha mafuta ghafi kutoka maeno ya machimbo ya mafuta ufuoni mwa ziwa la Albert hadi bandari ya Tanga katika ufuo wa bahari hindi. Kwa mujibu wa wadadisi wa masuala ya kibiashara na kiuchumi, tukio hili mbali na kukatiza ujenzi wa bomba nchini Kenya, litaisababisha nchi hiyo kujizatiti kwa kiasi kikubwa kuwavutia washirika jirani katika nchi za Sudani Kusini na uhabeshi katika ujenzi huo. Patricia Rodriguez kutoka kampuni ya Control Risks, ni mdadisi wa masuala ya kiusalama na kiuchumi katika maeneo ya upeo na Mashariki mwa bara Afrika. Anadokeza kuwa kuwa mkataba baina ya Uganda na Tanzania haumaanishi kuwa nchi hizi mbili na Kenya ni maadui, huku akisistiza kuwa bidhaa nyingi zinazotoka ng'ambo na kuelekea katika nchi ya Uganda bado zitapitia nchini Kenya. '' Miundo mbinu ya Kenya kama vile bandari, reli na barabara ndio zitakazosalia kuwa nguzo kubwa ya usafiri wa bidhaa za Uganda, na hata kukiwa mizozo ya kisiasa au kibiashara, bado uhusiano mwema upo.'' Patricia alidokeza. Lakini huku nchi za Uganda na Tanzania zote zikitazamia kufanya uchaguzi mkuu hivi karibuni, inakisiwa kuwa wawekezaji watapata hali ngumu kuendeleza shughuli zao huku viongozi wa kisiasa wakijishughulisha pakubwa na chaguzi. Hata hivyo, kufuatia kutiwa saini mkataba wa kiserikali na Rais Museveni wa Uganda na John Magufuli wa Tanzania, ujenzi wa bomba lenyewe unatarajiwa kuanza mwishoni mwa mwaka huu, huku dola bilioni 3.5 za Marekani zikitazamiwa kutumiwa kujenga kilomita 1,445 la bomba hilo. Kwa upande wake Tanzania inatazamia kupata faida zaidi. Inakadiriwa kuwa nchi ya Uganda itailipa Tanzania dola 12 na senti 20 kwa kila pipa la mafuta linalosafirishwa, hii ikiwa ni pato la dola milioni 2 nukta 6 kila siku kwa nchi hiyo kwa miaka 25. Isitoshe wawekezaji wameahidi kutoa ajira 18,000 kwa vijana kupitia mradi huu. Wadadisi wengi waliokataa kuongea hadharani walitaja kuwa nchi hizi mbili zimejizatiti pakubwa kuwezesha uwekezaji katika mradi huu, hii ikiwa ni kinyume na mwelekeo wa awali ambao ulikuwa unashinikiza malipo ya malimbikizi ya ushuru kabla ya mradi kuendelea. Kwa mujibu wa Rais Yoweri Museveni, aliyeongea katika uwanja wa ndege wa Geita, katika wilaya ya  Chato alipotia saini mkataba, nchi ya Uganda imefutilia mbali agizo kuwa wawekezaji walipe takribani dola millioni 800 zilizodaiwa kama ushuru. Badala yake, Museveni alidokeza kuwa nchi zote mbili na kampuni husika wametoa dola bilioni kumi na sita, kwa ujenzi na kuboresha miundo msingi, fedha zinazoangaziwa kama uwekezaji katika kipindi cha miaka  ishirini na mitano inayokisiwa kuwa awamu ya kwanza ya kusafirisha mafuta ghafi katika eneo hilo. Kwa upande wake Rais Magufuli alieleza kuwa ushirikiano huo unaonyesha kuwa nchi hizo mbili zitaendelea kuboresha uhusiano wa kibiashara. Mbali na hayo, Tanzania inaonekana kuwa na uzoefu na ueledi wa kumudu mabomba ya mali ghafi huku tayari ikiwa ina mabomba yake ya gesi yanayotumika kuwasilisha gesi kutoka machimbo hadi bandarini. Kwa mujibu wa shirika lisilo la kiserikali la kuboresha biashara katika maeneo ya Afrika mashariki almaarufu TradeMark East Africa, Tanzania imeshirikiana na nchi jirani ya Zambia tangu mwaka wa 1968 kusafirisha mafuta ghafi kutoka Bandari ya Dar Es salaam hadi mji wa Ndola, nchini Zambia kupitia bomba la 'Tazama' ambapo mafuta hayo husafishwa. Trademark pia inataja mabomba ya Gesi ya Songo Songo hadi Dar es Salaam na lile lingine la Mnazi Bay hadi Dar es Salaam kama kielelezo cha umaahiri wa Tanzania katika shughuli hiyo. Masuala pia ya usalama yanakisiwa kuchangia pakubwa kutoa msukumo kwa ujenzi kufanyika nchini Tanzania. Hivi karibuni magaidi wa Ashabaab wameonekana kuzidisha makali ya mashambulizi yao katika maeneo ya Lamu  nchini Kenya ambapo bomba lilitarajiwa kupitia, na hivyo kuhofisha wawekezaji. Kwa upande mwingine, huku matarajio sasa yakiwa ni kuanza kwa ujenzi wa bomba hili kupitia Tanzania, mashirika kadha yasiyo ya kiserikali yameeleza kuwa yanashuku kuwa kumekuwa na ukiukaji wa haki za kibinadamu na ulaghai katika shughuli ya kutwaa ardhi ya ujenzi wa bomba na miundo mbinu nyingine husika katika nchi zote mbili. Kulingana na ripoti iliyotolewa na shirika lisilo la kiserikali la Oxfam, mradi huu tayari umeathiri jamii za kiasilia huku ardhi, mapato, na mazingira yakizorota pakubwa kwa jamii husika. Kwa upande wa Tanzania imesema kuwa imeweka mipango ya kuhakikisha maeneo ya watu yanayotwaliwa kwa ajili ya uwekezaji wa mradi huo, wamiliki wake wanalipwa fidia. Kwa tathimini iliyofanyika katika eneo lote la mradi  kilometa zote 1115 upande wa Tanzania, watalipwa watu watakaoguswa katika maeneo yao. ''Kwa mujibu wa sheri namba 4 ya mwaka 1999 na sheria namba 5 ya ardhi ya mwaka 1999 na kifungu namba 3(G) , vinaeleza kuwa kila mmoja anastahili kulipwa fidia. Zaidi ya watu 90,000 wataguswa na mradi huu na inakadiriwa kuwa kiasi cha fedha za kitanzania bilioni 21 zimetengwa kwa kusudi hilo.'' Alisema Rais Magufuli katika halfa ya kutia saini mkataba wa uanzishwaji wa mradi huo. Rashid Bunya ni Afisa wa utafiti katika kampuni isiyo ya kiserikali nchi Tanzania ijulikanayo kama 'Northern Coalition on Extractives and Environment au NCEE. Anadokeza shauku zake kwa manufaa ya mradi huu kwa jamii za asilia. 'utafiti wetu unadokeza kuwa hasara kwa jamii hizi inatarajiwa kuwa kubwa sana katika siku za usoni', anasema, 'huku ikizingatiwa kuwa wengi wao wanaishi katika  mazingira yasiyowezesha kujumuishwa kwao katika ratiba ya mipangilio wa kuendeleza mradi huu'. Shirika lingine la uanaharakati, International Federation for Human Rights Aalamaarufu  'FIDH' limezindua ripoti yake inayodokeza kuwa shughuli za mafuta zinaathiri pakubwa jamii, haswa wanawake zinapotwaa ardhi kwa shughuli za mafuta, bila kuhusisha jamii yeneywe, bila idhini, na bila kutoa fidia kwa uhakiki. Maria-Isabel Cubides ni mtafiti katika shirika hili. Anatilia mkazo mtazamo huu. ' Jamii na watu ambao mali yao imetwaliwa kwa nguvu wanataka habari itakayowawezesha kufanya uamuzi kwa ujuzi na pia fidia ya kuridhisha kwa mali yao. Miradi ya mafuta inavunja jamii na kuharibu kabisa asili ya kitamaduni ya maeneo hayo.' Kwa upande wake Kampuni ya mafuta ya Total, ambayo ndio mhusika mkuu wa kibinafsi katika mradi huu imekosoa vikali madai haya ikesema kuwa madai yaliyowasilishwa na mashirika haya ni ya kupotosha, na ya zamani. Inadai kuwa yalitendeka kabla mradi huu kuanza vikamilifu ukijumisha wahusika wa sasa. Katika taarifa iliyoshapishwa mnamo tarehe 10 mwezi September mwaka huu, Total pia ilikanusha madai kuwa imekiuka maadili ya utendakazi au kukiuka haki za kibinadamu katika maeno ambayo inaendeleza shughuli zake.	https://www.bbc.com/swahili/habari-54186684
politics	Uchaguzi wa Israel: Uchaguzi mpya kufanyika huku serikali ya umoja ikivunjika	"Israel itafanya uchaguzi wake wa nne katika kipindi cha miaka miwili baada ya vyama vikuu viwili katika serikali ya umoja kushindwa kuheshimu muda  wa mwisho  wa kutatua mzozo juu ya bajeti ya taifa. Wapigakura watarejea katika uchaguzi mwezi Machi, miezi  12 tu baada ya awamu ya uchaguzi kufanyika. Uchaguzi wa awali haukukamilika , na hivyo kusababisha kuundwa kwa serikali nadra ya umoja. Waziri mkuu  Benjamin Netanyahu, ambaye kesi  ya madai ya ufisadi inaendelea dhidi yake, ana matumaini ya kurejea madarakani kwa muhula wa sita. Alikana mashitaka ya uhalifu, ambayo aliyapuuzilia mbali akiyataka kuwa yenye uchochezi wa kisiasa. Jumanne usiku, bunge la Israeli-Knesset, lilivunjwa moja kwa moja kulinga na sheria baada ya makataa ya mwisho kupita ya kuidhinishwa kwa bajeti ya mwaka 2020. Jaribio la saa 11 la kuepuka kuvunjwa kwa bunge lilishindwa baada ya muswada wa kurugusu kuongezwa kwa muda wa majadiliano zaidi kupingwa kwa kura, kinyume na ilivyo tarajiwa. Saa kadhaa kabla ya muda wa mwisho kumalizika, Bw Netanyahu, ambaye ni kiongozi wa vuguvugu la mrengo wa kulia la chama cha Likud , na mpinzani wake wa kisiasa Benny Gantz  kutoka vuguvugu la mrengo wa kati la Blu  na nyeupe , walilaumiana kila upande ukiutuhumu mwingine kusababisha mzozo huo. "" Sikutaka huu uamuzi ,"" Aliwaambia waandishi wa habari Bw  Netanyahu . ""Likud haikutaka huu uchaguzi . Tumechagua tena na tena dhidi ya uchaguzi. Bahati mbaya , Benny Gantz alivunja makubaliano yake na sisi ."" Amesema  Likud  kitapata ""ushindi mkubwa'' katika uchaguzi unaotarajiwa kufanyika mwezi Machi. Bw Gantz amesema kuwa kauli za  waziri mkuu Netanyahu ni za  ""uongo zaidi kuliko maneno "".  Alisema kuwa Bw   Netanyahu  alitaka kusababisha uchaguzi kwa lengo la kuepuka kesi yake ya ufisadi. Wawili hao waligawana madaraka tangu mwezi Aprili  katika muungano ambao haukua rahisi , wakikubaliana kupokezana madaraka na waziri mkuu, ambapo Bw Netanyahu angechukua mamlaka kabla ya kipindi cha kukabidhi  madaraka kwa Bw Gantz mwezi wa Novemba 2021. Wachambuzi wanasema mgawanyiko ulikuwa njia ya Bw Netanyahuya kumaliza muungano kutokana na pengop katika mkataba ambao kwa mujibu wake uwaziri mkuu utakabidhiwa kwa kiongozi mwingine kwa kipindi cha miezi mitatu kama chochote kingesababisha uchaguzi, kando na tukio la kushindwa kupitishwa kwa bajeti. Kura za maoni za hivi karibuni zinaonesha kuwa  chama cha  Blu  na Nyeupe- Blu and White  kimesambaratika , na uku uungaji mkono wa Likud ukipungua kitarejea kama chama kikubwa zaidi. Hatahivyo Bw Netanyahu anakabiliwa na shinikizo kubwa, huku maandamano ya mitaani dhidi ya utawala wake, kesi ya ufisadi ikitarajiwa kufufuliwa tena mwezi Januari, na mapambano yanayoendelea dhidi ya maambukizi ya corona kote nchini. Baadhi ya wachambuzi wanasema alitaka uchaguzi kabla ya kukabidhi madaraka kwa Bw Gantz, lakini angependelea hilo lifanyike baada ya mwezi Machi. Hilo lingetoa muda zaidi kwa ajili ya kampeni ya utoaji wa chanjo ya corona  na wakati ambapo uchumi utakuwa umeanza kufufuka. Bw Netanyahu pia anakabiliwa na changamoto mpya  kutoka chama cha mbunge wa zamani wa Likud  , Gideon Saar, ambaye ameunda chama cha mrengo wa kulia ambacho kimeazimia kukipunguzia kura ngome ya kisiasa ya Bw  Netanyahu."	https://www.bbc.com/swahili/habari-55420858
technology	Vatican yachunguza picha ya mlimbwende wa Brazil iliyopendwa na papa Instagram	"Vatican imesema inafanya uchunguzi baada ya akaunti ya Instagram  ya Papa kuzua mjadala mara baada ya kupenda picha ya mlimbwende wa Brazil ambaye alikuwa hajavaa nguo ya staha. Haijawekwa wazi ni lini  akaunti hiyo ilipenda picha hiyo ya mlimbwende Natalia Garibotto, ambaye alikuwa amevaa sare ya shule. Vyombo vya habari vilianza kuripoti kuhusu taarifa hiyo Ijumaa iliyopita , kabla ya kuondolewa kwa alama ya kupendwa kwa picha hiyo. Maofisa wa baba mtakatifu wameripotiwa kufanya uchunguzi wa jinsi akaunti hiyo ilivyopelekea kupenda picha hiyo. ""Hatuwezi kusema kuwa ni Baba Mtakatifu ndio aliyebonyeza kitufe cha kupenda picha ile, na inabidi tupate ufafanuzi kutoka Instagram ,""alisema msemaji wa Vatican. Akaunti ya Instagram ya Papa ambayo ina jina la franciscus, ina wafuasi milioni 7.4 kutoka duniani kote. Vyanzo vya karibu na  habari za Vatican, vimesema akaunti hiyo ina inaongozwa na kikosi cha wafanyakazi na uchunguzi wa ndani unaendelea. Mlimbwende huyo bi Garibotto - aliandika kwenye tweeter ""Afadhali nitaenda mbinguni."""	https://www.bbc.com/swahili/55012072
sports	Mesut Ozil: Kiungo wa kati wa Arsenal ajiunga na Fenerbahce	"Kiungo wa kati wa Arsenal Mesut Ozil amekamilisha mchakato wa kujiunga na Fenerbahce ya Uturuki. Mchezaji huyo, 32, aliyekuwa mchezaji wa kimataifa wa Ujerumani alijiunga na Gunners kutoka Real Madrid kwa pauni milioni 42. 4  mwaka 2013. Alishinda makombe ya FA akiwa na Arsenal na kufunga magoli 44 katika mechi zote 254 alizoshiriki lakini bado hajaichezea timu hiyo tangu mwezi Machi. ""Ningependa kuishukuru klabu kwa safari hii nzuri katika kipindi cha miaka 7 unusu,"" Ozil amesema. ""Ni vigumu kwangu kuandika kwa maneno upendo nilio nao kwa klabu hii na mashabiki wangu,"" Ozil amesema katika barua ya wazi. ""Naweza kutoa shukrani zangu kwa miaka minane katika barua moja tu? ""Nitakuwa Gunner maisha yangu yote - hilo halina shaka."" Ameongeza kuwa: ""Arsenal klabu yenye hadhi yake na heshima, kitu ambacho kila wakati huwa ninakihisi nikiwa uwanjani. ""Wachezaji, wahudumu na usimamizi kila wakati huja na kwenda, lakini maadili ya klabu hiyo na mashabiki wake watasalia milele. ""Kanuni za hadhi, heshima na adhima havistahili kusahaulika. Ni jukumu la kila mmoja katika klabu kuhakikisha wanatekeleza majukumu yao kwa kuzingatia maadili haya."" Ozil alijunga na Gunners kutoka Real Madrid kwa pauni milioni 42.4 mwaka 2013 - wakati huo uhamisho wake uliweka rekodi katika usajili wa wachezaji na kuanza na mwanzo mzuri, kwa Arsenal kushinda kombe la FA msimu wake wa kwanza na kumaliza hamu waliokuwa nayo mashabiki ya kusubiri kombe kwa miaka 9. Alishiriki mechi 32 msimu wa 2014 -15 licha ya kukosa mechi kwa miezi mitatu kwasababu ya jeraha la goti na kushinda kombe la FA kwa mwaka wa pili mfululizo. Pia alikuwa mchezaji wa kwanza kufunga mechi sita kufuatana na kutajwa kama mchezaji wa msimu wa Arsenal. Lakini Septemba 2017, Ozil alilazimika kutetea uchezaji wake katika klabu hiyo na kuomba waliokuwa wachezaji ambao walikuwa wanamkosoa kuacha kuzungumza sana na badala yake waunge wenzao mkono"". Alikuwa mchezaji anayelipwa kitita cha juu zaidi katika historia ya klabu hiyo Januari 2018, alipotia saini mkataba mpya wa miaka mitatu unusu wakati huo akilipwa takriban pauni 350,000 kwa wiki kabla ya kukatwa kodi lakini akataa kupunguziwa mshahara msimu uliopita kukiwa hakuna mechi ambayo ilikuwa inachezwa, na Arsenal ikiwa katika hatua za kuangalia namna ya kupunguza gharama na kujiweka sawa kimatumizi. Ozil, mshindi wa kombe la dunia mwaka 2014 akiwa na Ujerumani, alistaafu katika soka ya kimataifa Julai 2018, walianza kutoelewana chini ya aliyekuwa kocha wake Unai Emery, kabla ya mambo kuanza kuwa sawa chini ya kocha wa muda Freddie Ljungberg. Baada ya Mikel Arteta kuteuliwa Desemba 2019, Ozil alianza kushiriki mechi zote 10 za Arsenal katika Ligi ya Premier muda mfupi tu kabla ya kuanza kwa janga la virusi vya corona kuliko lazimisha mechi kusitishwa kwa miezi 3 mnamo mwezi Machi na tangu wakati huo hajachezea tena klabu hiyo. Mnamo mwezi Oktoba, aliondolewa katika kikosi cha Arsenal cha wachezaji 25 katika Ligi ya Europa na Premier. ""Na miezi michache iliyopita haijakuwa rahisi. Kama mchezaji mwingine yeyote yule, nataka kucheza kila dakika kwa ajili ya timu yangu,"" Ozil alisema. ""Hata hivyo maishani, mambo huwa hayaendi jinsi tunavyotarajia au tunavyotaka. ""Lakini ni muhimu kuwa na mtazamo chanya maishani na wala sio hasi, na hiyo ndio sababu ninajitahidi kuishi bila kujuta wala sina kinyongo."" Katika taarifa ya Arsenal ikitangaza kuondoka kwake, Ozil amemshukuru mkurugenzi wa masuala ya kiufundi Edu wa Gunners, kwa ""kumsaidia kupatikana kwa suluhu katika misingi ya kitaaluma na kwa njia ya heshima"". Edu amesema: ""Tungependa kumshukuru Mesut na timu yake kwa weledi wao wakati wa majadiliano ya hivi karibuni. Najua kila anayejihusisha na Arsenal ataungana nami kumuombea Mesut na familia yake afya njema, mafanikio na furaha katika ukurasa mpya anaokwenda kuufungua katika taaluma yake."" Kocha Arteta, ambaye alicheza na Ozil hadi mwaka 2016, amesema mafanikio yake katika klabu hiyo ""yako dhahiri"". ""Ilikuwa heshima kucheza naye na hivi karibuni zaidi kuwa kocha wake,"" amesema Arteta. ""Ubunifu wake na maono aliyonayo yalipelekea afunge magoli mengi tu wakati akiwa amevaa fulani ya Arsenal. ""Mesut alikuwa muhimu sana katika vipindi vyote vyenye matukio ya kipekee kwa miaka mingi, ikiwemo ushindi wa kombe la FA mara tatu. Mafanikio haya daima yatakuwa sehemu ya historia yetu."" Wakati huohuo, Fenerbahce imetoa wito kwa mashabiki wake kuisaidia kufadhili mkataba wa Ozil ikisemekana kuwa klabu hiyo ina deni la pauni milioni 450. Inadaiwa kuwa wametengeneza huduma ya ujumbe mfupi ambayo mashabiki wake wanaweza kuitumia kutoa ufadhili wao. Ozil aliyeishindia kombe la dunia timu ya Ujerumani anajiunga na nyota wa Taifa Stars Mbwana Samatta ambaye alijiunga na klabu hiyo kwa mkopo kutoka Aston Villa. Fenerbahce pia ilisema kwamba wamekubaliana kandarasi ya miaka minne na mchezaji huyo wa Tanzania  mwenye umri wa miaka 28,  mkataba utakaotiwa saini mwisho wa mkopo huo. Samatta ambaye ndiye mshambuliaji nyota wa klabu hiyo sasa anatarajiwa kucheka na wavu mara kwa mara kutokana na pasi murua zitakazojiri kutoka kwa Ozil. Samatta alijiunga na Villa mwezi Januari mwaka uliopita kutoka klabu ya Ubelgiji ya Genk."	https://www.bbc.com/swahili/habari-55788688
politics	Jeshi la Sudan lamrejesha madarakani Waziri Mkuu Abdalla Hamdok	"Waziri Mkuu wa Sudan aliyeondolewa Abdalla Hamdok amerejeshwa madarakan, baada ya kuwekwa katika kifungo cha nyumbani wakati wa mapinduzi ya ghafla ya kijeshi mwezi uliopita. Bw. Hamdok aliachiliwa kutoka kifungo cha nyumbani mapema leo kabla ya kuonekana kwenye Televisheni ya serikali pamoja na kiongozi wa mapinduzi, Jenerali Abdel Fattah al Burhan, katika hafla ya kutia saini makubaliano. Waziri Mkuu alisema amekubali kusaini mkataba wa kisiasa ili kulinda maisha ya raia. Makabiliano kati ya waandamanaji wanaounga mkono demokrasia na vikosi vya usalama yamekuwa ya umwagaji damu katika siku za hivi karibuni. Makumi ya watu wamepigwa risasi na kuuawa tangu jeshi lilipochukua mamlaka tarehe 25 Oktoba. Hapo awali, wapatanishi walitangaza kuwa makubaliano yaliyofikiwa ni pamoja na kuachiliwa kwa wafungwa wa kisiasa. Majenerali wa kijeshi wa Sudan wamekuwa chini ya shinikizo la kuwataka kuirejesha kazini serikali inayoongozwa na raia iliyoiondoa madarakani mwezi uliopita Hatua iyo Ilizua maandamano makubwa ya wiki kadhaa ambayo yalisababisha vifo vya watu wengi. Makubaliano hayo yaliafikiwa Jumamosi usiku, na yatatiwa saini kutekelezwa baadaye Jumapili, mkuu wa Chama cha Umma cha Sudan, Fadlallah Burma Nasir, alithibitisha. Bw Hamdok amekubali masharti ya kukomesha umwagaji damu zaidi, shirika la habari la Reuters linaripoti, likinukuu chanzo kilicho karibu naye. Kundi la wapatanishi, ambalo lilijumuisha wasomi , wanahabari  na wanasiasa, lilitoa taarifa inayoeleza masharti ya mkataba huo. Linasema kuwa Bw Hamdok na wajumbe wake wa baraza la mawaziri ambao walizuiliwa wakati wa mapinduzi wataachiliwa na kwamba atarejea katika nafasi yake kama waziri mkuu. Pia inasema sheria zinazotawala mpito wa Sudan kuelekea demokrasia zitarejeshwa. Viongozi wa kijeshi na raia wa Sudan wamekuwa katika mpangilio wa kugawana madaraka tangu Agosti 2019, baada ya rais wa muda mrefu wa kimabavu wa nchi hiyo, Omar al-Bashir, kupinduliwa. Mpangilio huo uliingia katika mgogoro mwezi uliopita wakati kiongozi wa kijeshi, Jenerali Abdel Fattah Abdelrahman Burhan, alipovunja mkono wa kiraia wa serikali na kuwakamata viongozi wake. Alisema hayakuwa ""mapinduzi"", lakini ni hatua inayohitajika kuzuia vita vya wenyewe kwa wenyewe ambavyo vinatishia kuzuka kwa sababu makundi ya kisiasa yamekuwa yakichochea raia dhidi ya vikosi vya usalama. Alijiteua mwenyewe kama mkuu wa baraza jipya tawala, na viongozi wa kijeshi na waasi wa zamani wakiwa upande wake. Katika miji mingi, ikiwa ni pamoja na mji mkuu wa Khartoum, waandamanaji wanaopinga mapinduzi waliweka vizuizi vya muda na mirundo ya matairi, wakiwa na hasira kwamba njia yao ambayo tayari ni tete ya demokrasia imetekwa nyara. Jeshi lilijibu kwa ukali, na linashutumiwa kwa kuwapiga risasi waandamanaji. Makubaliano hayo mapya yanakuja kabla ya mikutano zaidi iliyopangwa siku ya Jumapili. Jumuiya ya kimataifa ililaani mapinduzi hayo na kutaka wafungwa wa kisiasa waachiliwe huru. Benki ya Dunia ilisitisha msaada wake kwa Sudan, na Umoja wa Afrika (AU) ukasimamisha uanachama wa nchi hiyo katika umoja huo. Mapinduzi ni jambo la kawaida nchini Sudan, na kumekuwa na majaribio kadhaa yaliyofeli tangu 2019, ikiwa ni pamoja na wiki chache kabla ya unyakuzi wa hivi punde wa mamlaka."	https://www.bbc.com/swahili/habari-59365017
business	Uganda: Ng'ombe kupewa 'vyeti vya kuzaliwa'	"Ng'ombe wote nchini Ugandan wanatarajiwa kupewa vyeti vya kuzaliwa ili kufikia masharti ya kibiashara katika soko la Muungano wa Ulaya, EU. Kwa mujibu wa Gazeti la Daily Monitor,  Waziri wa kilimo, ufugaji na uvuvi Vincent Ssempijja amesema kuwa mataifa yanayokuza chakula kwa ajili ya soko la EU lazima yatoe stakabadhi inayo onesha bidhaa hiyo imetoka wapi. Bw. Ssempijja aliongeza kuwa bidhaa kutoka Uganda zinashikiliwa au kupigwa marufuku Barani Ulaya. ""Wakulima watasajliliwa na bidhaa zao kupewa nambari maalum ili kurahisisha mchakato wa kibiashara kati nchi hiyo na mataifa mengine hasa yale ambayo ni wanachama wa Muungan wa Ulaya,"" alisema. ""Hatuwezi kunufaika katika masoko makubwa hadi wakulima wetu wasajiliwe ,""aliongeza. Bw. Ssempijja amesema wakulima watasajiliwa kivyao na ng'ombe pia kupewa cheti cha kuzaliwa kwasababu waagizaji bidhaa za nyama wanahitaji nyama kutoka kwa ng'ombe waliona na miezi kati ya 15 hadi 24.  Kwa hivyo tunauza bidhaa zetu kulingana na umri wao,"" alisema. Kwa mujibu wa Bw. Ssempijja, kundi la washirikishi wa mpango huo kutoka  Muungano wa Ulaya wanatarajiwa nchini Uganda mwezi Septemba  mwaka huu ili kuhakikisha wakulima wanauza bidhaa zao katika soko la Ulaya wanafikia masharti hayo. ''Kando na kufahamu chanzo cha bidhaa wanazouziwa washirikishi hao pia wanataka kuhakikisha wakulima wananufaika moja kwa moja  kutokana na biashara zao kwasababu wakati mwingine wanapujwa na wafanyibiashara walaghai. Serilakali ya Uganda imetoa arifa kuwa haitafanya kazi na mkulima yeyote  ambaye hata timiza masharti hayo. Serikali pia  imekanusha madai kuwa mpango huo unalenga kuwatoza wakulima ushuru wa zaida ambao uliondolewa Julai Mosi mwaka huu. Taarifa iliyowasilishwa na Waziri mkuu, Dkt Ruhakana Rugunda,kwa niaba ya Rais Museveni ilisema Waganda wanahitaji kujitoa kimaso maso katika ushindani wa kibiashara ili kupenya katika soko la kimataifa. ""Watu wanataka kujua chakula wanachonunua na kula kinatoka wapi, na kupata thamani fedha zao.Kuwasajili wakulima ndio jambo la muhimu zaidi na hatuwezi kupuuza masharti hayo kwasababu tutapoteza soko la kimataifa'', ilisema taarifa ya rais Museveni. Kilimo ni sekta muhimu kwa uchumi wa Uganda na huchangia 25% ya pato jumla la taifa. Sekta hiyo pia huchangia 70% ya ajira kwa taifa hilo na kuimarisha usalama wa chakula Mapato yanayotokana sekta hiyo iliongezeka kwa 9.6% kati ya mwezi Julai mwaka 2018 na mwezi Machi mwaka 2019. Rais Museveni amesema ongezeko hilo limechangiwa  ongezeko la bidhaa zinazouzwa nje ya nchi hiyo kama vile kahawa, chai,mahindi,maharagwa na kuimarishwa kwa uwekezaji wa katika sekta hiyo."	https://www.bbc.com/swahili/habari-49019695
health	Fahamu nguvu isiyo ya kawaida ya kinyesi	Kuanzia kuwezesha umeme wa nyumbani hadi mbolea kwa mazao, je, kinyesi chetu kinaweza kutatua baadhi ya matatizo makubwa zaidi duniani? Je, kinyesi kinaweza kuokoa sayari? Pata maelezo zaidi kuhusu Siku ya Choo Duniani ya Umoja wa Mataifa (19 Novemba) ambayo inalenga kuongeza uelewa wa watu bilioni 3.6 wanaoishi bila huduma za usafi zinazosimamiwa kwa usalama.	https://www.bbc.com/swahili/articles/cd120npv6e2o
entertainment	Muigizaji nyota, muhusika katika filamu ya Queen of Katwe Nikita Pearl Waligwa ameaga dunia	Muigizaji wa kike aliyekuwa mmoja wa wahusika katika filamu ya Queen of Katwe, iliyoangazia mtu mwerevu kutoka maeneo ya makazi duni ya Uganda, aliekuwa anacheza chess, ameaga dunia akiwa na umri wa miaka 15, kulingana na chombo cha habari cha Uganda. Nikita Pearl Waligwa alikuwa amepatikana na uvimbe kwenye ubongo. Katika filamu ya Queen of Katwe, iliyotoka 2016, iliakisi simulizi ya kweli ya Phiona Mutesi, ambaye alianza kucheza chess akiwa na umri wa miaka 9 licha ya kwamba hakuwa anasoma na akashiriki mashindano hadi kufikia kiwango cha kimataifa. Katika filamu hiyo Lupita Nyong'o aliigiza kama mama yake, huku David Oyelowo akiwa mwalimu wake wa mchezo wa chess. Waligwa aliiigiza kama Gloria, rafiki ya Phiona ambaye alimuelezea sheria za mchezo wa chess. 2016, alipatikana na uvimbe kwenye ubongo na Mira Nair mwelekezi wa filamu ya Queen of Katwe, inasemekana kwamba alitafuta watu kuchangisha pesa ili kumsaidia katika matiba ambayo alipangiwa kupata India, huku daktari wa Uganda akinukuliwa kusema kwamba hawakuwa na vifaa stahiki kwa matibabu yake. Inasemekana kwamba mwaka 2017 alikuwa anaendelea vizuri lakini mwaka jana akapatikana na uvimbe mwingine.	https://www.bbc.com/swahili/habari-51522447
technology	'Ngao' ya Kiteknolojia inayoilinda Taiwan dhidi ya China	"Mbele ya nchi yenye nguvu kubwa duniani kuna kisiwa kidogo ambacho hakifikii ukubwa wa Cuba. Taiwan, kilomita 180 tu kutoka Jamhuri ya Watu wa Uchina, inaishi akimtazama adui yake wa milele ambaye inashiriki lugha moja na uwepo wa ndugu kwa pande zote , lakini serikali tofauti za kisiasa. Upande mmoja wa mlango bahari huo, Beijing inaongoza China ya kikomunisti yenye watu bilioni 1.3 chini ya uongozi wa chama kimoja. Katika upande mwingine, Taipei inaendesha jamhuri ya kidemokrasia yenye watu milioni 23. Mzozo kati ya nchi hizo mbili ambao umedumu tangu mwaka 1949 ambao umezidi kuwa mbaya katika siku za hivi karibuni kutokana na ziara ya spika wa bunge la Congress la Marekani, Nancy Pelosi umeinyima Taiwan kupata mashirika ya kimataifa na kuipa hadhi isiyojulikana na utambuzi mdogo wa kimataifa. Lakini, baada ya miaka mingi ya uhasama na mvutano, Taiwan ilipata mkakati unaosaidia maisha yake ya kitaifa katika mzozo huu usio na usawa na ambayo imeweza kuzuia uvamizi wa Wachina: kinachojulikana kama ""ngao ya silicon"". ""Silaha"" ambayo hakuna mtu anayeweza kuiga kwa muda wa mfupi au mrefu kutokana na kiwango chake cha utata. Sekta muhimu ambayo inategemea, kutoka kwa utengenezaji wa ndege za kivita hadi paneli za jua au kupitia michezo ya video. Kabla ya mzozo huu wa hivi punde, BBC Mundo ilikuwa imezungumza na Craig Addison, mwandishi wa habari aliyebuni neno hilo kwa kuchapishwa kwenye kitabu chake Silicon Shield: Ulinzi wa Taiwan dhidi ya Mashambulizi ya Kichina (""Ngao ya silicon: ulinzi wa Taiwan dhidi ya shambulio la China "") . Ngao ya silicon ni sawa na dhana ya vita baridi ya MAD (mutually assured destruction) yaani maangamizi makubwa ya uhakika, kwa sababu hatua zozote za kijeshi katika Mlango-Bahari wa Taiwan zitakuwa na madhara kwa Uchina kama zilivyo kwa Taiwan na Marekani. Kwa hivyo, kwa kweli, inazuia mzozo kuanza na kulinda eneo dogo kutokana na shambulio la kijeshi lililoamriwa na Beijing. Gharama ya hatua hiyo itakuwa kubwa, si kwa dunia pekee, bali kwa China yenyewe, kiasi kwamba serikali ya Xi Jinping ingelazimika kufikiria mara mbili kabla ya kutoa agizo hilo.  Ukweli kwamba serikali ya China imeshindwa kufuata nia yake iliyoelezwa ya kuchukua Taiwan kwa nguvu ikiwa ni lazima inaonyesha kwamba ""ngao ya silicon"" inafanya kazi. Ikiwa Taiwan isingekuwa mtoaji muhimu wa teknolojia kwa ulimwengu, China inaweza kuwa tayari imechukua hatua za kuchukua eneo hilo. Katika mzozo wa makombora wa Taiwan Strait wa 1996, Marekani ilituma vikundi viwili vya kivita kuzuia mazoezi ya kivita ya China yaliyolenga Taiwan, ambayo ni pamoja na kurusha makombora. Huu ni mfano maalum wa maslahi yaliyopo ili shambulio lisifanyike. Wataalamu wengi wa masuala ya kijeshi wanakubali kwamba China haina uwezo wa kijeshi wa kufanya mashambulizi makubwa dhidi ya Taiwan. Katika ushahidi wake mbele ya Bunge la Marekani mwezi Juni, Jenerali Mark Milley, mwenyekiti wa wakuu wa pamoja wa wafanyakazi, alisema shambulio litakuwa ""gumu na la gharama kubwa"" kwa China. Katika kuamua kuchukua hatua za kijeshi dhidi ya Taiwan, China inapaswa pia kuzingatia ikiwa Marekani itaingilia kati kutetea kisiwa hicho. Ni vigumu kuamini kwamba Marekani ingetulia na kuiacha China iichukue Taiwan kwa nguvu. Mbali na usumbufu mkubwa ambao ungetokea kwenye mnyororo wa ugavi wa teknolojia duniani na kwa uchumi wa Marekani wenyewe, uvamizi ungeipa China udhibiti wa viwanda vya juu zaidi vya kutengeneza vifaa maalum vya kompyuta ‘’chip’’ duniani. Na nchi hii kubwa barani Asia ingekamata silaha za hali ya juu za vita ambazo Washington imeiuzia Taipei kwa miaka mingi. Je, kuna mtu yeyote anadhani Marekani itakaa kimya na kuruhusu hilo lifanyike?"	https://www.bbc.com/swahili/articles/cx0qj49lx9no
business	Je  Facebook na Twitter zinakabiliwa na tisho la uwepo wake?	"Labda kama umekuwa ukiishi maeneo yasiyo na umeme, lakini vinginevyo bila shaka katika kipindi cha wiki chache zilizopita, ulipata habari   kuhusu mtikisiko mkubwa uliyoyapata makampuni makubwa zaidi ya teknolojia duniani. Mwezi uliopita ilibainika kuwa baadhi ya makampuni makubwa zaidi ya teknolojia  ya mawasiliano  - Apple, Netflix, Amazon, Microsoft, Meta (wamiliki wa Facebook) na Alphabet (wamiliki wa  Google) -walikapiliwa na pigo kubwa la hasara ya zaidi ya  dola trilioni 3 katika kipindi cha miezi 12 iliyopita katika soko la hisa la Marekani. Katika mwezi wa Novemba baadhi yao , ikiwemo kampuni kubwa ya biashara za mtandaoni  e-commerce - Amazon, ilitangaza kupunguza kazi kote duniani kwa idadi ya kazi   136,000  kufikia tarehe 21 Novemba,  kulingana na wavuti wa  Layoffs.fyi website, unaofuatilia kupunguzwa kwa kazi katika makampuni ya teknolojia. Baadhi ya  waliopunguza idadi kubwa za wafanyakazi wake ni kampuni ya Facebook kamouni mama ya Meta,  ambayo iliwafuta kazi wafanyakazi 11,000 na  Twitter,ambayo imewaondoa kazini watu 3,700 hadi sasa  (kiasi hicho ni nusu ya nguvu kazi yake yote). Hii imeibua maswali kuhusu hali ya baadaye ya majukwaa ya  makampuni hayo maarufu zaidi ya mitandao ya kijamii duniani: je tumechukulia uthabiti wa makampuni haya makubwa kama jambo la kawaida? Ni kiasi gani cha matatizo Facebook na Twitter waliyomo? Kama idadi ilivyonukuliwa hapo juu, majukwaa haya yanakabiliwa na kushuka kwa uchumiwa dunia sawa na sekta nyingine. Hiyo inamaanisha kwamba ni kiasi kidogo cha pesa kinachoingizwa katika biashara – mapato ya muhimu ya matangazo ya biashara katika majukwaa ya mtandao huu wa kijamii yamepungua. ""Yeyote anayejaribu kupata pesa katika teknolojia kwa sasa atabaini kuwa ni vigumu sana,"" anasema  Professor Jonathan Knee, mtaalamu wa teknolojia ya habari katika Chuo kikuu cha biashara cha Colombia cha New York's Columbia , anasema. Prof Knee sanasema kwamba majukwaa ya mitandao ya habari ya kijamii ""kimsingi yamekuwa ya kutangaza  matangazo ya  biashara"". ""Wakati unapotegemea katika aina hizo za mapato, mdororo wa uchumi utayafanya mazingira kuwa magumu kwako ,"" anasema. Ripoti ya fedha ya mwaka huu ya kampuni ya  Meta, iliyotolewa mwishoni mwa mwezi wa Oktoba, ilitaja kupungua kwa mapato ya matangazo ya biashara kama sehemu ya matatizo yanayoikumba kampuni hiyo, lakini pia ilielezea kuongezeka kwa ushindani kutoka kwa majukwaa hasimu kama TikTok. Twitter, ambayo imeondolewa kwenye soko la hisa baada ya kununuliwa na bilionea Elon Musk, pia imeathiriwa pakubwa na huenda ikakabiliwa na changamoto zinazohusiana na mtindo wa uongozi wa Musk wa  kuchukua maambuzi tata. Lakini ishara za tahadhari zilikuwepo hata kabla ya kuwasili kwa Musk: nyaraka za ndani ya kampuni hiyo ambazo shirika la habari la  Reuters zilizipata mwezi Oktoba zilionyesha kuwa   ""watumiaji wakuu wa Twitte "" – baadhi yao ambao huingia mara sita au mara saba kwa wiki na kutuma jumbe matra tatu au mara nne kwa wiki – walikuwa wamepungua sana tangu mwanzoni mwa janga la  Covid-19 pandemic. Kuwasili kwa Musk , hata hivyo, kunaonekana kusababisha tatizo jingine : utafiti uliochapishwa tarehe 3 Novemba , wiki moja tu baada ya kuchukua umiliki wa kampuni hiyo , tathmini ya watafiti kutoka taasisi ya teknolojia ya  Massachusetts (MIT) ilikadiria kwamba Twitter ilikuwa imepoteza watumiaji milioni kwa kipindi hicho. Mizunguko wa maisha Lakini je mzozo huu ni kile tu baadhi ya watalaamu wanachokiona kama mwisho wa  mzonguko wa maisha wa kawaida wa kampuni ya mtandao wa kijamii? ""kila jukwaa lina matarajio yake ya ukuaji na kukua/ kushuka . Kushuka kwa kiasi kikubwa kutokana na majukwaa mapya  yanayochukua nafasi  yake ,"" Dkt  Natalie Pang, mtaalamu wa mawasiliano na vyombo vipya vya habari katika chuo kikuu cha Singapore, anasema. Dr Natalie pang anasema:""Wakati wa janga majukwaa  ya teknolojia yalikua haraka kwasababu ya digitali ilikuwa muhimu katika kuwawezesha watu kuwasiliana wakati huo."" Sasa, anasema, ni muda wa kubadilisha utendaji wake. Mtaalamu mwingine anayeona dalili za kuanguka kwa Facebook na Twitter na Dkt Lianrui Jia,  mtaalamu wa habari za kidigitali katika chuo kikuu cha  Sheffield, nchini Uingereza. ""Huenda tulichukulia kudumu kwa majukwaa hayo kama jambo la kawaida,"" anasema Dkt Jia. ""Watumiaji wanaweza kuanza kutambua baadhi ya matatizo kwa kuondoka kwa baadhi ya majukwaa haya."" Makampuni haya makubwa yanaweza kutegemea misingi yake, hatahivyo: Facebook ilikuwa na watumiaji halisi bilioni moja kwa mwezi kufikia robo ya mwaka wa 2022, kulingaa na  Meta, jambo ambalo linaifanya kuwa  jukwaa la mtando wa kijamii maarufu zaidi duniani. Lakini Februari, Meta ilitangaza kwamba jukwaa hilo lilipoteza watumiaji kwa mara ya kwanza katika historia yake ya miaka 18, jambo lililopelekea kuporomoka kwa hisa zake. Renaud Foucard, Mhadhiri wa ngazi ya juu wa masuala ya Uchumi katika Chuo kikuu cha  Lancaster , nchini Uingereza anasema kuwa kuongezeka kwa sheria za udhibiti za serikali mbali mbali pia kumekuwa kikwazo kwa makampuni ya teknolojia kwasababu imesababisha ushindani kwa watumiaji kuwa mkali zaid.i ""katika miaka ya hivi karibuni,  Marekani na Umoja wa Ulaya kwa pamoja wameweka sheria ambazo zimeyafanya makampuni ya teknolojia kupata ugumu kuyanunua makampuni hasimu, kama Facebook ilivyofanya kwa Instagram na WhatsApp awali ,"" Foucard anasema. ""Makampuni zaidi sasa yanashindania watumiaji na mapato."" Kusahaulika Majukwaa wakati mwingine hutoweka au kufifia na kuwa yasiyokuwa ya maana. Moja ya kisa maarufu zaidi ni cha   MySpace.com: mtandao mkubwa wa kwanza wa kijamii kuwafikia watu kote duniani katika miaka ya 2000, ulikuwa na watumiaji milioni 300 katika mwaka  2007. Lakini ilipoteza umaarufu kwa kushindana na Facebook na sasa umebakia kama mchanganyiko wa  watumiaji wa mtandao na huduma ya muziki wa moja kwa moja, ukiwa na watumiaji elfu sita tu duniani. Ushindani Iwe hii ni kuruka tuta katika barabara ya  Facebook na  Twitter  au iwe ni mwisho wake, baadhi wanaamini kuwa kukabiliwa na matatizo kwa majukwaa marufu ni dalili nzuri. ""Ni jambo zuri kwamba sababu moja ya makujukwaa haya kuwa mashakani ni kwasababu ya ongezeko la ushindani ,"" anasema Renaud Foucard. ""Ni soko lisilo na upendeleo, makampuni mapya yanaweza kutoa chaguo kwa watumiaji na fursa zaidi za kutoa  hutoa uzoefu bora kwao ."""	https://www.bbc.com/swahili/articles/cjm32jw874ro
religion	Kifo cha Magufuli: Je uhusiano wake na viongozi wa dini tofauti ulikuwaje Tanzania?	"Kifo cha aliyekuwa rais wa Tanzania John Pombe Magufuli kinaendelea kuleta simanzi ndani na nje ya mipaka ya Tanzania. Katika ibada maalumu iliyojumuisha viongozi wa dini mbalimbali huko wilayani Chato, viongozi hao walimuelezea Magufuli kama kiongozi aliyegusa nyoyo za watu madhehebu yote ya dini huku wakikumbuka mara kwa mara alivyokuwa akiwaita na kuzungumza nao. Rais Magufuli ambae alikuwa Mkristo wa dhehebu la Kikatoliki lakini ni dhahiri kwamba mapenzi yake kwa dini nyengine yalikuwa makubwa. Katika uzinduzi wa msikiti mkubwa uliojengwa kwa ufadhili ya mfalme wa sita wa Morocco jijini Dar es Salaam, rais Magufuli alisisikika akisema maneno mazito. Rais Magufuli alisimulia jinsi alivyomuomba mfalme wa sita wa Morocco amjengee msikiti mkubwa kuliko yote Tanzania. ""Tulipobaki na mfalme wa sita wa Morocco nikamwambia naomba unifanyie kitu kimoja ambacho ninaamini moyo wangu utaguswa na nitakikumbuka katika maisha yangu hata nikitangulia mbele ya haki,"" alisema rais Magufuli wakati wa uhai wake. Leo hii ikiwa imebaki siku moja kabla kufika hapa mjini Chato ambapo pindo alipozaliwa na kukulia, lakini pia ndipo atakapozikwa, viongozi hawa wa dini waliohudhuria ibada maalumu ya kumuombea wanasema Magufuli kiongozi wa kisiasa ambae alikuwa hafanyi kitu ukiwemo kuanza kwa mikutano ya kisiasa bila dua au sala. Baadhi yao wanasema,katika kipindi cha uongozi wake, ndio ilikuwa wakati pekee ambapo viongozi wa dini walijiona kuwa karibu na serikali. Imani yake katika dini ilikwenda mbali zaidi. Katika mapambano dhidi ya janga la corona, mara kadhaa aliwahimiza wananchi wake kuomba ili Mungu awaepushe na jana hilo. Msimamo wake huu, ulionekana kituko katika jumuia ya kimataifa katika kukabiliana na ugonjwa huo. Hata hivyo aliwashangaza watu zaidi pale aliwataka viongozi wa dini kufanya maalumu kumshukuru Mungu kwa kutokomeza Corona nchini Tanzania. Sheikh Abdurahman Ismail Abdallah, sheikh mkuu wa wilaya ya Chato anasema Magufuli ni rais pekee ambae alikuwa na ujasiri wa kuitisha mchango wa kujenga msikiti ndani ya kanisa. ""Alikuwa ni mtu wa tofauti sana. Kwanza aliwapenda viongozi wa dini lakini pia aliwathamini, na viongozi nao wakampenda na kumthamini. Huyu ni kiongozi ambae alikuwa na ujasiri wa kipekee. Aliweza kuchangisha ujenzi wa msikiti kanisani,"" amesema sheikh Abdurahman. Mchungaji Vincent Sylvester kutoka kanisa la PAG, Buserere, anasema rais Magufuli alikuwa kiongozi wa kitaifa ambae alitumia nafasi yake kuwaunganisha watanzania wa matabaka wote. Nae mchungaji Zephrine Kahigwa kutoka kanisa la Tanzania Assemblies of God, amesema maombi yanayoendelea katika maeneo mbalimbali ni ishara tosha kwamba rais Magufuli alipendwa na watu wa dini zote"	https://www.bbc.com/swahili/habari-56506316
sports	Tetesi kubwa tano za soka Ulaya jioni hii (06.09.2022)	"Beki wa kati wa United Eric Bailly amependekeza kuwa United ilikuwachagua  wachezaji kulingana na iwapo walikuwa waingereza  badala ya talanta yao kabla ya Erik ten Hag kuwasili. Beki huyo alijiunga na klabu ya Ufaransa ya Marseille kwa mkataba wa mkopo wa msimu mmoja mwezi uliopita na tayari amedokeza kwamba maisha yake ya Old Trafford  tayari yamefika mwisho Jamie Carragher amezidisha madai kwamba Lisandro Martinez anaweza kuteseka katikati ya safu ya ulinzi ya Manchester United na kusema kwamba hataki kucheza pamoja na Muargentina huyo. Martinez alianza kazi yake na  Mashetani Wekundu kwa kusuasua lakini tayari amewavutia  mashabiki wengi wakati wa ushindi wa Erik ten Hag hivi majuzi. Mlinda lango wa Chelsea Edouard Mendy amekataa ofa ya mkataba mpya. Mchezaji huyo mwenye umri wa miaka 30 alihamia Stamford Bridge miaka miwili iliyopita na kujiimarisha haraka kama nambari 1 wa klabu baada ya kusajiliwa kwake kupendekezwa na gwiji wa klabu Petr Cech. Mendy alicheza jukumu muhimu katika ushindi wa Chelsea wa Ligi ya Mabingwa chini ya Thomas Tuchel na alikuwa sehemu ya timu ya Senegal ambayo ilishinda Kombe la Mataifa ya Afrika mapema mwaka huu. Pierre-Emerick Aubameyang anaweza kucheza mechi yake ya kwanza tangu katika mchezo wa ufunguzi wa Kundi E wa Ligi ya Mabingwa wa Chelsea dhidi ya Dinamo Zagreb siku ya Jumanne. Mkufunzi wa Blues Thomas Tuchel anasema mchezaji wake mpya ""amealikwa kuthibitisha uhakika"" baada ya kuhama kutoka Barcelona kwa ada ya pauni milioni 10.3 siku ya mwisho ya uhamisho. Aubameyang atahitaji kucheza akiwa amevalia barakoa baada ya kupata jeraha la taya wakati wa wizi mkali nyumbani kwake wiki iliyopita. Alicheza kwa dakika nane pekee kwa Barca msimu huu. Nahodha wa Tottenham, Hugo Lloris, ambaye anaamini mabadiliko ya Tottenham chini ya Antonio Conte yatawaweka katika nafasi nzuri wakijiimarisha kuelekea kushinda kombe la kwanza katika kipindi cha miaka 14. Kipa huyo alisema: ""Bado naitafuta [taji]. Ninaamini kwamba tunaweza kufanikisha hilo. ""Itahitaji juhudi kubwa, kazi kubwa, nahisi tunaenda katika mwelekeo sahihi, lakini tunajua kuna vilabu vingi vya ushindani huko England na Ulaya, ndio maana tunapaswa kupiga hatua kwa hatua."	https://www.bbc.com/swahili/articles/c28rwg47exno
politics	Matokeo ya uchaguzi Tanzania 2020: Ubalozi wa Marekani wataka kero za uchaguzi kushughulikiwa	Ubalozi wa Marekani nchini Tanzania umezitaka mamlaka za taifa hilo la afrika mashariki kushirikiana na wadau mbalimbali  kushughulikia kwa uwazi malalamiko yanayotolewa kuhusu uchaguzi mkuu uliofanyika oktoba 28 mwaka huu. Ubalozi huyo kupitia tamko lake lililotolewa oktoba 29, mwaka huu unasema kufanya hivyo kutarejesha imani na kutekeleza azma ya kuheshimu utawala wa sheria na dhana ya utawala bora. Moja ya malalamiko yaliyotajwa na ubalozi huyo ni kuhusu uwepo wa kura feki katika uchaguzi huo ambao, matokeo yake yanaendelea kutolewa. Malalamiko hayo yalishatolewa ufafanuzi na kupingwa na Tume ya taifa ya uchaguzi kwamba hayana ukweli kupitia kwa mwenyekiti wake, Jaji Kaijage. ''Kuna taarifa zinazosambaa katika mitandao ya kijamii kuhusu kuwepo kwa masanduku ya kura feki katika majimbo ya Kawe Dar es Salaam, Pangani Tanga na Buhigwe Kigoma',' alisema Bw. Kaijage. Aliongeza kuwa taarifa ya madai hayo jumla na ambayo sio rasmi hayajathibitishwa na hayaelezi ni vituo vipi vinahusika na matokeo hayo Tume ya Taifa ya Uchaguzi imesema haijapokea taarifa  ya madai hayo. Ubalozi wa Marekani pia ulilalamikia hatua ya kukamatwa kwa kiongozi wa upinzani Visiwani Zanzibar Maalim Seif Hammad. Katika ujumbe wa Twitter Balozi wa Marekani nchini Tanzania Donald J Wright, alisema kuwaweka kizuizini viongozi wa upinzani sio kitendo cha serikali kujiamini katika ushindi wake wa uchaguzi, kutaka kuachiliwa kwa mwenyekiti wa Chama cha ACT Wazalendo Maalim Seifa na viongozi wengine. Maalim Seif tayari ameachiliwa kwa dhamana. Mwanzoni mwa mwezi Oktoba Ubalozi wa Marekani ulisema kwamba haumuungi mkono mgombea yeyote au chama chochote katika uchaguzi wa Tanzania. Kupitia taarifa iliyochapishwa katika tovuti ya ubalozi wa taifa hilo nchini Tanzania, ubalozi huo hatahivyo ulimesema kwamba utafuatilia kwa karibu matendo ya watu wanaoingilia na kuvuruga mchakato wa kidemokrasia au kuchochea vurugu dhidi ya raia. Aidha ubalozi huo pia ulisema unaunga mkono wito uliotolewa na wagombea wakuu wa kuwepo kwa mchakato wa uchaguzi wa amani na wenye uwazi. ''Tunatoa wito kwao na kwa wafuasi wao kuchukua hatua kutanzua hali ya usalama inayojengeka na kuepuka matamshi ya kichochezi'', ilionya taarifa hiyo.	https://www.bbc.com/swahili/habari-54743916
business	Je ni vitu vingapi vilivyoibwa Afrika na sasa vipo katika makavazi tofauti duniani?	"Ni jogoo mwenye historia yenye utata ambaye amesafiri mbali zaidi ya taifa la Nigeria anakotoka - na sasa anatarajiwa kurudishwa nyumbani. Chuo kimoja kuu cha Cambridge kimetangaza kwamba kitarudisha mojawapo ya kile kilichotajwa kuwa shaba ya Benin , kilichoibwa kutoka mji mkuu wa Benin ambao ndio taifa la sasa la Nigeria , zaidi ya karne moja iliopita wakati wa uvamizi uliotekelezwa na Uingereza. Jogoo huyo kwa jina 'okukor' alikuwa amewekwa katika maonyesho katika jumba la maankuli la chuo hicho hadi 2016 , wakati wanafunzi waliposhinikiza liondolewe na kurudishwa kutoka taifa lilikotoka. Chuo cha Cambridge kilisema katika taarifa yake kwamba: Bila shaka sanamu hiyo ya jogoo iliibiwa kutoka mahakama ya Benin na kupewa chuo hicho 1905 na mwanafunzi wa chuo cha father of jesus. Kiliongezea kwamba saamu hiyo ni ya mahakama ya Benin- wanaokuza tamaduni ya watu wa Edo. Tangazo hilo limechochea wito zaidi ya vito vya zamani vilivyopo katika majumba ya makumbusho ya Uingereza kurudishwa katika mataifa vinakotoka. Idadi kubwa ya vito hivyo viliibwa . 'Tunazungumzia kuhusu shaba ya Benin , maeneo kutoka Afrika na Asia.  Viliibwa', Alisema Profesa Kehinde Andrews  kutoka chuo kikuu cha Birmingham. ''Sababu ya pekee ya vito hivyo kuwa hapa ni ukoloni. Uingereza inahitaji kuelewa kwamba ukoloni ulimalizika zamani na sasa uwajibikaji uliosalia ni kurudisha vitu hivyo kule vinakotoka''. Mjadala unaoendelea Uingereza uko sawa na wito unaoendelea kushika kasi katika maeneo mengine ya bara Ulaya , hususan nchini Ufaransa , ambapo rais Macron ameagiza  kurudishwa kwa vito vya Afrika barani Afrika katika kipindi cha miaka michache ijayo. Katika hafla moja iliofanyika mji mkuu wa Senegal Dakar, taifa hilo lilirudisha chombo kimoja- upanga uliokuwa ukimilikiwa na Omar Saidou Tall, ambaye alitawala maeneo ambayo yanajulikana kama Guinea , Senegal  na Mali katika nusu ya pili ya karne ya 19. Kwa sasa upanga huo umewekwa katika jumba la makumbusho la ustaarabu wa watu weusi katika mji mkuu wa Senegal Dakar. Upanga huo wa chuma uliopinda una shaba nyeupe kutoka Ufaransa na eneo la kuushikia lililoshonwa kama mdomo wa ndege. Umehifadhiwa kwenye shefu yake ya ngozi kwenye jumba la makumbusho kwa mkopo kutoka Ufaransa, lakini wabunge wa Ufaransa watapiga kura ya kuamua iwapo wataurudisha kabisa upanga huo pamoja na vito vingine. Momodou Tall, mjukuu wa Omar tall aliambia BBC kwamba andhani kwamba upanga huo haukuwepo. ""Kuna picha zingine za yeye akiombea upanga kwa sababu amewashinda wakoloni,"" alisema Momodou . Wakoloni wa Ufaransa waliiba hazina zilizokuwepo katika maadara ya Segou, Thiam amesema. ""Ni matumaini yangu kwamba vitabu vyetu vilivyoko Ufaransa vitarejeshwa."" Wakati wa ukoloni huko Afrika, maelfu ya mabaki ya vitu vya kale vilivyoibwa kwa sasa vinaoneshwa katika makumbusho ya Ulaya. Lakini kuna baadhi ya taasisi ambazo zimekubali kurejesha vitu hivyo vya kale. Vifuatavyo ni baadhi ya vitu hivyo vya zamani ambavyo ni tunu kwa mataifa yao. Shaba za Benin Shaba kutoka Benin zinajumuisha michongo na mabamba ya kale hasa yaliyotengezwa kwa shaba ambayo yalipamba jumba la kifalme la Oba, Ovonramwen Nogbaisi, kwenye ufalme wa Benin, ambao ulijumuishwa katika enzi za ukoloni wa Uingereza nchini Nigeria. Wakati wa ukoloni wa Uingereza, inasemekana kwamba vitu vya kale 1,000 viliishia katika makumbusho mbalimbali kote duniani. Mwaka jana, taasisi zilikubaliana kurejesha baadhi ya vitu hivyo kwa makumbusho mpya ya Kifalme huko Nigeria, inayotarajiwa kufunguliwa mwaka 2012. Kulikuwa na simba wawili eneo la Tsavo nchini Kenya, waliowaua na kuwala wafanyakazi kadhaa wa shirika la reli mwishoni mwa karne ya 19. Mabaki ya watu hao, yalihifadhiwa na kupelekwa katika jumba la makumbusho la Chicago. Mamlaka nchini Kenya inataka irejeshewe mabaki hayo ya binadamu. Moja ya vitu muhimu vya kale vilivyopo kwenye makumbusho ya Uingereza, ni jiwe la zamani kama ubao lililochongwa ujumbe uliotoa taarifa muhimu kwa wataalam kufunza maandishi ya michoro ya Wamisri ya zamani. Jiwe hilo lilichongwa mwaka 1801 baada ya jeshi ya Uingereza kushinda jeshi la Napoleon nchini Misri. Kwa miaka na vikaka, makumbusho ya Misri yamekuwa yakitaka jiwe hilo lirejeshwe. Malkia wa Bangwa Malkia wa Bangwa ni mchongo wa mbao wenye urefu wa sentimita 81 kutoka Cameroon, unawakilisha nguvu na afya ya watu wa asili ya Bagwa. Wakoloni wa Ujerumani walipewa sanamu hiyo au waliiba mwishoni mwa karne ya 20. Ni watu wengi waliokuwa nayo na hatimaye ikaishia katika makumbusho ya Dapper,Paris. Ripoti rasmi ya Ufaransa imependekeza kwamba sanamu hiyo irejeshwe ilikochukuliwa nchini Cameroon. Kati ya asilimia 80 na 90 ya vitu vya makumbusho ya Afrika vipo kwenye makumbusho za kigeni, kulingana na ripoti rasmi ya Ufaransa iliyotolewa mwaka jana. Inakadiriwa kuwa angalau karibia vitu vya kale 90,000 vilivyochukuliwa katika nchi za Afrika, hususan, nchi za Kusini mwa Jangwa la Sahara, zipo kwenye makumbusho ya Ufaransa. Makumbusho ya Quai Branly nchini Ufaransa pekee inasemekana kuwa na vitu vya kale 46,000 vilivyochukuliwa kimabavu. Tangu ripoti hiyo ilipotolewa, baadhi ya vitu vya kale vilivyoibwa vinatarajiwa kurejeshwa kutoka nchi za Ulaya hadi vilikotolewa ikiwemo vitu vya kale 26 vilivyochukuliwa nchini Benin, magharibi mwa Afrika ezi za ukoloni na kupelekwa katika makumbusho ya Quai Branly. Mei mwaka huu, Ujerumani ilitangaza kwamba itarejesha alama ya jiwe kama msakaba iliyokuwa ikitumiwa na mabaharia ambayo iliwekwa katika pwani ya Afrika na Wareno mwaka 1496 hadi Namibia. Vitu vya kale vya  jamii ya wenyeji wa asili wa Australia pia vimerejeshwa. Hivi karibuni makumbusho ya Manchester yalirudisha vitu 12 ."	https://www.bbc.com/swahili/habari-50662077
politics	Uchaguzi wa Marekani 2020: Mshirika wa Trump amtaka rais akiri kushindwa	"Mshirika wa karibu wa Donald Trump amemsihi kuachana na jitihada zake za kuendelea kupinga matokeo ya uchaguzi dhidi ya mpinzani wake Joe Biden. Aliyekuwa gavana wa New Jersey Chris Christie alikitaja kikosi cha sheria cha rais kama ""aibu kwa taifa"". Rais Trump amekataa kukubali kushindwa katika uchaguzi wa Novemba 3, akidai kulikuwa na wizi wa kura bila kutoa ushahidi wowote. Wafuasi wengi wa Repubublican wameunga mkono juhudi za  Trump za kupinga matokeo ya uchaguzi ingawa idadi hiyo imekuwa ikipungua kadiri siku zinavyosonga mbele. Jumamosi, Bwana Trump alipata pigo jingine katika jimbo la Pennsylvania, baada ya jaji kutupilia mbali kesi yake ya kupinga matokeo alikokuwa anataka mamilioni ya kura zilizopigwa kwa njia ya posta kufutwa. Jaji Matthew Brann alisema madai yake hayana msingi na amekosa ushahidi wa kutosha kuthibiti madai hayo. Uamuzi wa jimbo la Pennsylvania unamuwezesha Biden kuidhinishwa kama mshindi wa jimbo hilo Jumatatu. Biden ndiye rais mteule kupitia chama cha Democratic ambaye anaongoza kwa kura 80,000. Bwana Biden anakadiriwa kumshinda Rais Trump kwa kura 306 dhidi ya 232 katika kura za wajumbe ambazo ndiyo hutumika kumbaini mshindi wa urais Marekani. Bwana Christie amesema mara nyingi timu ya Trump imekuwa ikijadili wizi wa kura ""ikiwa nje ya mahakama, lakini wakifika mahakamani hawazungumzi lolote kuhusiana na hoja hiyo"". ""Nimekuwa mfuasi wa Trump. Nimempigia kura mara mbili. Lakini uchaguzi una matokeo yake na hatuwezi kuendelea kuonesha kwamba hakuna kilichotokea ilihali kinaonekana wazi."" Bwana Christie alikuwa gavana wa kwanza kumuidhinisha Trump kama mgombea wa urais mwaka 2016. Pia alimsaidia rais katika maandalizi yake ya kukabiliana na mpinzani wake Joe Biden kwenye mdahalo wa urais mapema mwaka huu. Jumapili wabunge wengine wa Republican walimtaka rais Trump kukiri kuwa ameshindwa. Gavana wa Maryland Larry Hogan ameiambia CNN Jumapili, hatua ya timu ya Trump kuendelea kupinga matokeo ya uchaguzi ""imeanza kuonesha chama cha Republican kama kisichokuwa na maana"". Katika ujumbe wa Twitter, Gavana Hogan amesema Bwana Trump aache ""kucheza gofu na kukubali kuwa ameshindwa"". Hatua ya rais kukataa kushindwa imekanganya mchakato wa kawaida wa kupokezana madaraka unaofuata baada ya uchaguzi. Joe Biden anatarajiwa kuchagua baraza lake la mawaziri kwa mara ya kwanza Jumanne, amesema Ron Klain, chaguo la rais mteule kama Mkuu wa wafanyakazi katika Ikulu. Akizungumza na televisheni ya ABC Jumapili, Bwana Klain alitoa wito kwa utawala wa Trump kufanikisha mabadilishano na madaraka. Inasemekana kuwa timu ya kampeni ya Biden inajiandaa kwa sherehe ya kuapishwa kwa rais huyo mteule itakayofanyika Januari 20, lakini idadi ya watakao hudhuria sherehe hiyo itakuwa ndogo kwasababu ya mlipuko wa ugonjwa wa virusi vya corona."	https://www.bbc.com/swahili/habari-55039748
health	HIV: ‘Nililala stoo kutokana na hali yangu ya kiafya'	Msichana mwenye umri wa miaka 19 Veronica kutoka nchini Tanzania anaishi na virusi vya HIV na  anaelezea changamoto alizokumbana nazo tangu alipogunduliwa ana virusi vya ukimwi akiwa na miaka mitano alipopatwa na ugonjwa wa ngozi. Safari ya maisha yake haijawa rahisi lakini ameamua kuwahamasisha wengine wanaoishi na hali hiyo. Je, ni mipango gani inayohitajika ili kupunguza unyanyapaa miongoni mwa wanaoishi na virusi vya ukimwi?	https://www.bbc.com/swahili/habari-59487249
sports	T﻿etesi kubwa 5 za soka Ulaya jioni hii 18.10.2022	"Karim Benzema ametangaza: ""Nitastafia Real Madrid. Sina chaguo lingine"", alisema muda mfupi baada ya kukabidhiwa tuzo yake ya mchezaji bora wa dunia, Ballon d'Or. Rais wa Real Madrid,Florentino Pérez amepuuzilia mbali uwezekano wa klabu hiyo kumsajili Erling Haaland? na Kylian Mbappe "" Tuna Rodrygo na Vincius, ni wachezaji wakubwa"". (The sun) Newcastle inajiandaa kumpa kmataba mpya Bruno Guimarães. Newcastle haitaki kumpoteza mbrazil huyo. (Romano) Kocha wa Chelsea Graham Potter anasema hakuna maamuzi wala mazungumzo yoyote kuhusu nyota wake Denis Zakaria (Romano) Mtandao wa C﻿aughtOffside umeripoti kuwa klabu ya Shakhtar Donetsk ilitaka €50m ili kumuuza kiungo weke nyota Mykhaylo Mudryk mwezi Agosti"	https://www.bbc.com/swahili/articles/crgnzp14v74o
technology	Teknolojia inayosaidia wanawake kuwa salama wakiwa mitaani.	"Nusu ya wanawake wote duniani wamehisi kukosa usalama kwa kipindi fulani wakitembea peke yao gizani,  kwa mujibu wa takwimu za ofisi ya kitaifa. Wanaweza kumpigia rafiki simu au watume ramani ya walipo kwenye WhatsApp, au wawe na funguo zao mkononi - mikakati yote wanaweza kutumia kuwa salama. Unyanyasaji wa kimapenzi dhidi ya wanawake umemulikwa kipindi kingi mwaka huu huku wanawake kote nchini Uingereza wakibuni mbinu zao za kuwafanya kuhisi salama nyakati za usiku. Kwa hivyo teknolojia inaweza kuchangia wanawake kuhisi  salama kweye mitaa yetu? Tangu yatokee mauaji ya Sarah Everard na Sabina Nessa, programu ya WalkSafe imepata umaarufu na kwasasa ndio programu inayotumiwa sana nchini Uingereza kutoa usalama. Muasisi Emma Kaye alikuja na wazo hilo baada ya kunyanyaswa. WalkSafe itakuwa na sehemu mpya mwaka ujao, itakayojumuisha ramani ya moja kwa moaja ambapo jamaa na marafiki wanaweza kufuatilia safari yako na kuzungumza nawe kwa njia ya sms moja kwa moja. Kwa sasa kile kimeipa umaarufu ni ramani inayoruhusu watu kupanga kupitia njia salama zaidi kwa kutazama data za uhalifu. Bi Kaye alisema, ""app yetu inasaida watu kuchukua tahadhari ili kujiepusha na uhalifu badala ya kupambana  wakati wakiwa hali mbaya. Katika chuo cha Bath, watafiti wanajaribu kupata suluhu ya vifaa vya usalama. Wanaunda programu ya saa ya mkononi ya wanawake inayoweza kutuma ujumbe ikiwa itahisi mtumiaji yuko kwenye matatizo kwa kupima mapigo ya moyo na kusonga kwa mwili. Muasisi mwenza  E-J Roodt, anasema wazo lilimjia alipokuwa anakimbia sehemu moja ambayo haikuwa na mwangaza wa kutosha na kuhofia kushambuliwa. ""Nilipoona saa zikitumiwa kutambua mshutuko wa moyo, nilifikiria kuwa teknolojia hiyo inaweza kutumiwa kwa usalama wa wanawake,"" alisema. ""Suala kuu hapa ni kwamba inaweza kufanyika moja kwa moja na mshambuliji hatakuwa na muda wa kuizuia. Muasisi wa programu ya bSafe inayotumiwa kwenye simu za mkononi, Rich Larsen, anaamini teknolojia yake itasaidia watu kushtakiwa, Ina king'ora cha dharura kinachowashwa kwa sauti. Kisha inaanza kupeperusha  picha za video za moja kwa moja na sauti kwenda kwa watu waliochaguliwa na kurekodi kila kitu kinachofanyika. Bw Larsen anasema kile kinachorekodiwa kinaweza kutumiwa mahakamani kama ushahidi, mfano ubakaji ambao mara nyingi ni vigumu kutoa ushahidi. Kipaumbele kutoka kwa serikali Mwezi Julai wizara ya mambo ya ndani ilizindua mifuko ya paunia milioni 5 kusaidia kuboresha usalama wa wanawake katika maeneo ya umma. Baadhi ya mambo yanayoangaziwa ni matumizi ya teknolojia. Kwa mfano polisi huko Bristol wanatumia vifaa vipya kutambua  iwapo vinywaji vimewekwa dawa kwenye vilabu vya usiku. Polisi huko Cheshire wanaboresha teknolojia ya simu kuhakikisha jibu la mara moja kwa mwanamke anayepiga simu kutafuta msaada. Mamlaka za West Yorkshire zinakuja na mtandao kwa wanawake wanaotumia usafiri wa umma, kama vile kufuatilia mabasi ili kuzuia wanawake kusimama peke yao vituoni. Teknolojia pia inaweza kutumiwa kwa njia mbaya kwa watu wanaotaka kukudhuru au kukutisha. Kwa mfano teknolojia ile ile inayokuruhusu kuipata simu yako ilipotea inaweza kutumiwa na mtu aliye na nia ya kukufuatilia Paladin, ambayo ni idara inayopinga  watu kufuatilia, inasema kampuni za teknolojia zinastahili kujitahidi kuwalinda waathiriwa iwapo teknolojia itatumiwa vibaya. Rachel Horman-Brown kutoka idara hiyo anasema waathiriwa wengine wanafuatiliwa kupitia simu zao. Farah Nazeer, anaamini kuwa suala la usalama haliwezi kutatuliwa kwa teknolojia pekee: ""huku teknolojia kama vile programu za usalama kwenye simu na saa za mkononi zinaweza kuwafanya wanawake wahisi kuwa salama, hizi ni za muda tu, zinazopuuza chanzo kamili cha unyanyasaji dhidi ya wanawake. Wanawake uhisi kutokuwa salama katika mitaa, sio kwa sababu ya ukosefu wa taa au programu , lakini kwa sababu ya tamaduni ya ubaguzi wa kijinsia na chuki dhidi ya wanawake hali inayofanya unyanyasaji dhidi ya wanawake na wasichana kuwa mwingi. ""Ni lazima tuangazie katika kukabiliana na ubaguzi huu ili wanawake waweze kutembea kwenda nyumbani wakihisi salama na kulindwa."	https://www.bbc.com/swahili/59656583
health	Sababu za Familia ya Magdalena kuficha maradhi ya Fibroids	Mwogeleaji Magdalena Moshi ambaye amewakilisha Tanzania mara tatu kwenye michezo ya Olimpiki anataka  utamaduni wa kukaa kimya kuhusu maswala ya afya ya uzazi barani Afrika ukomeshwe. Hii ni baada ya kufanyiwa upasuaji wa dharura ambapo alitolewa kilo 3.7 za uvimbe kwenye mfuko wa uzazi, yaani fibroids. Ni baada ya matitabu tu Magdalena, 32, aliweza kugundua maradhi hayo yamewaathiri wanawake wengine katika familia na hata kusababisha vifo lakini hakufahamishwa kwa sababu ni mwiko katika jamii yao kuzungumzia wazi maswala ya afya ya uzazi. BBC Michezo Afrika ilimtembelea Magdalena mjini Adelaide, Australia anakoishi kusikia hadithi yake.	https://www.bbc.com/swahili/habari-62903620
politics	Tanzania: Waziri wa maliasili aonywa na rais	"Rais wa Tanzania, John  Magufuli ametoa angalizo la muda wa siku 5 kwa waziri wa Maliasili na Utalii Dkt. Hamisi Kigwangalla pamoja na Katibu Mkuu wa wizara hiyo Prof. Adolf Faustine Mkenda kuondoa tofauti zao katika kazi vinginevyo atatengua uteuzi wao. Rais Magufuli ametoa agizo hilo leo tarehe 31 Desemba, 2019 alipokuwa akizungumza na maafisa na Askari wanyamapori na hifadhi ya misitu wa hifadhi ya taifa ya kisiwa cha Rubondo ambako ametembelea na kujionea vivutio vya utalii. Pamoja na angalizo hilo rais Magufuli ametoa pongezi kwa Shirika la Hifadhi za Taifa (TANAPA) kwa kazi nzuri ya uhifadhi, kukuza utalii na kuchangia mapato ya Serikali lakini ameelezea kusikitishwa kwake na mahusiano mabaya yaliyopo kati ya waziri Dkt. Kigwangalla na Katibu Mkuu wake Prof. Mkenda hali ambayo inasababisha baadhi ya shughuli za wizara kusuasua. ""Ninafahamu watendaji wenu wa juu, Katibu mkuu na waziri kila siku wanagombana na ninawatazama taratibu, nilishampa kazi Katibu mkuu awaite awaeleze lakini wasipobadilika nitawaondoa, hilo ni lazima nilizungumze kwa dhati, siwezi kuwa na watendaji wa kuteua mimi halafu kila siku wanagombana, kuna mambo mengi hayaendi."" Rais Magufuli amesema Tanzania yenye Hifadhi za Taifa 22, imetoa zaidi ya asilimia 32.5 ya eneo la ardhi yake kwa ajili ya hifadhi na kwamba imefanya hivyo kwa maslahi ya watanzania na watu wote duniani wanaotembelea hifadhi hizo. Ameahidi kuwa Serikali itatoa shilingi bilioni 2 kwa ajili ya kununua kivuko chenye uwezo wa kuchukua watu 100 na magari 4 ili kurahisisha usafirishaji wa watalii wanaoingia na kutoka katika hifadhi ya Taifa ya Rubondo wakiwa na magari yao. Vilevile rais Magufuli amesema kwa sasa Tanzania ina bustani za wanyamapori yaani zoo 23, mashamba ya wanyama 20 na ranchi 6 na ametoa wito kwa watanzania wakiwemo wastaafu katika tasnia ya wanyamapori kujitokeza kuanzisha bustani za wanyamapori, mashamba ya wanyama na ranchi ambazo zitasaidia kuvutia watalii na kuongeza kipato. Mkuu wa hifadhi ya taifa ya kisiwa cha Rubondo Kamishna Msaidizi Mofulu amesema hifadhi hiyo yenye ukubwa wa kilometa za mraba 456.6 inao wanyama mbalimbali wakiwemo Sokwe, Pongwe, Swala, Tembo, Twiga na pia ni mazalia ya samaki wa ziwa Victoria na ndege mbalimbali. Kipindi cha kuanzia mwaka 2014/15 hadi 2018/19 idadi ya watalii wanaotembelea hifadhi hiyo imeongezeka hadi kufikia 5,700 kwa mwaka, walioingiza shilingi Bilioni 1.4 katika pato la Taifa. Rais Magufuli amekuwa Rais wa kwanza kutembelea Hifadhi ya Taifa ya Kisiwa cha Rubondo akiwa madarakani."	https://www.bbc.com/swahili/habari-50957200
entertainment	Khaby Lame: Siri ya mafaniko ya nyota huyu wa TikTok kutoka Senegal ni gani?	"Nyota wa TikTok mzaliwa wa Senegal Khaby Lame ni maarufu sana mtandoni. Anajulikana kwa hadithi zake za kubadilisha ""mtazamo wa maisha"".  Jinsi anavyowasilisha ujumbe wake ulimfanya kukua haraka na kupata umaarufu kimataifa. Kijana huyu wa miaka 21 ameshirikiana na watu kama Naomi Campbell na Greta Thunberg, na anasadikiwa kuwa pili kwa maarufu zaidi katika mtandao wa TikTok. Lakini je alifikiaje ufanisi huu, na mashabiki wake wa Senegal wanafikiria nini hasa kumhusu na mashabiki wake wa Senegal wanafikiria nini hasa kumhusu?"	https://www.bbc.com/swahili/habari-59015462
sports	Tetesi za soka Ulaya Alhamisi 28.10.2021: Phillips, Raphinha, Bellingham, Overmars, Ronaldo, Salah	Liverpool imeungana na Manchester United katika mbio za kutaka kumsajili kiungo wa Leeds na England Kalvin Phillips, 25, kwa ada ya £60m. (Star) Paris St-Germain imeingia katika mbio za kumsaka winga wa Leeds, Raphinha, 24, baada ya kupigiwa chapuo na Mbrazil mwenzie Neymar. (Teamtalk) Liverpool ni moja ya vilabu vilivyoonyesha nia ya kutaka kumsajili kiungo wa England Jude Bellingham, 18, kutoka Borussia Dortmund. (Sport1, via Sun) Marc Overmars ataondoka Ajax na kuwa Mkurugenzi mpya wa soka wa Newcastle mwezi Januari au Februari. (De Telegraaf via Voetbal Primeur - in Dutch) Manchester United italazimika kumlipa kocha wake Ole Gunnar Solskjaer fidia ya £7.5m kama itaamua kumtimua sasa. (Sun) Wachezaji wa Manchester United walimgeuzia kibao Solskjaer kwenye mzozo uliotokea kwenye vyumba vya kubadilishia nguo. (Times - subscription required) Mshambuliaji wa Ureno Cristiano Ronaldo, 36, alijaribu kuwakusanya na kuwashiwishi wechezaji wenzie kumuunga mkono  Solskjaer. (Manchester Evening News) Newcastle ilimfuatilia kiungo wa Bayer Leverkusen Florian Wirtz, 18, wakati kinda huyo wa kimataifa wa Ujerumani alipokuwa dimbani Jumapili dhidi ya Cologne. (Bild - in German) Borussia Dortmund wako kwenye mawasiliano na Chelsea kuhusu hatma ya mshambuliaji wa Ujerumani Timo Werner, 25, winga Muingereza Callum Hudson-Odoi, 20, na winga Mmarekani Christian Pulisic, 23. (Teamtalk) Liverpool inapanga kutumia ada ya kusaini kumfanya Mohamed Salah, 29, kuwa mchezaji anayelipwa zaidi lakini taarifa kwamba Mshambuliaji huyo wa Misri anataka mshahara wa £500,000 kwa wiki sio sahihi. (Teamtalk) Michael Edwards ataondoka kwenye nafasi yake ya mkurugenzi wa soka wa Liverpool mwishoni mwa msimu na Muingereza huyo mwenye miaka 41 hana kazi inayohusishwa nayo kwa sasa. (Football Insider) Barcelona imeulizia kuhusu mlinzi wa pembeni wa Monaco Mbrazili Caio Henrique, 24. (AS - in Spanish)	https://www.bbc.com/swahili/59073255
health	Virusi vya corona: Maji ya chumvi kufanyiwa utafiti wa tiba ya virusi	"Majaribio ya utumiaji wa maji ya chumvi kama tiba ya virusi vya corona yatafanyika na watafiti huko Edinburgh. Utafiti wa awali ulionesha kwamba dawa za kutengenezwa nyumbani zinaweza kusaidia kupuguza makali ya dalili za virusi vya corona kama ilivyo kwa homa. Utafiti huo ulionesha kwamba watu wanaosukutua na kusafisha pua zao kwa maji ya chumvi kikohozi kinapugua, kubana kwa mbavu kunapungua huku wagonjwa wakionekana kupona kwa haraka. Wanasayansi wa chuo Kikuu cha Edinburgh watachunguza ikiwa dawa hiyo pia inaweza kusaidia watu waliopata maambukizi ya virusi vya corona. Utafiti huo kwa sasa hivi unasajili watu wenye dalili za ugonjwa wa Covid-19 ambao wamethibitishwa kupata maambukizi. Utafiti wa awali ulisajili watu wazima ambao wamebainishwa kuwa na maambukizi katika mfumo wa juu wa upumuaji kwa siku mbili kulikochukuliwa kama homa. Waligawanywa kwenye makundi mawili huku kundi la kwanza likitakiwa kusukutua na kusafisha njia ya pua kwa maji ya chumvi wakati wanahisi kufanya hivyo. Kundi jingine likawa linatibu homa hiyo kwa njia ya kawaida. Washiriki wote waliweka kumbukumbu ya dalili zao kwa wiki mbili. Pia walipimwa kuangaliwa kiwango cha virusi hivyo vya homa ndani ya pua zao. Watafiti hao wanasema waliokuwa wakisafisha njia ya pua na kusukutua kwa maji ya chumvi, homa yao ilikuwa ya muda mfupi, na kupunguza uwezekano wa kusambaa hadi kwa familia zao, wakapona haraka huku wakiwa na uwezekano wa chini wa kutumia dawa zinazouzwa kwa maduka ya dawa. Profesa Aziz Sheikh, mkurugenzi wa chuo kikuu cha Usher, amesema: ""Sasa hivi tunaingia kwenye ya utumiaji wa maji ya chumvi kwa waliothibitishwa kupata maambukizi ya ugonjwa wa Covid-19, na ni matumaini yetu kwamba yataonesha matokeo chanya ya kupunguza athari za usambaaji wa maambukizi. ""Kinachohitajika ni chumvi, maji na kuelewa mchakato wa jinsi mchanganyiko huo unavyotengenezwa. Unastahili kufanya kazi, ikiwa utaonesha ufanisi, itakuwa njia rahisi, isio na gharama na yenye kutekelezeka sehemu yoyote ile."" Utafiti huo umefadhiliwa na Breathe - kituo cha utafiti wa afya ya njia ya upumuaji."	https://www.bbc.com/swahili/habari-53177837
technology	Idris Sultan ashitakiwa kwa kutumia namba ya simu isiyosajiliwa kwa jina lake	Mchekeshaji maarufu nchini Tanzania Idris Sultan ameachiwa kwa dhamana hii leo baada ya kupandishwa mahakamani na kusomewa mashtaka ya kutumia namba ya simu ambayo haijasajiliwa jina lake. Msanii huyo alikamatwa Jumanne wiki iliyopita baada ya kujisalimisha kituo cha polisi jiji Dar es Salaam. Baada ya kushikiliwa na polisi kwa zaidi ya wiki moja Sultan amefikishwa katika mahakama ya Kisutu hii leo na kusomewa shitaka la kutosajili nambari ya simu aliyokuwa anaitumia ambayo imesajiliwa kwa jina la mtu mwengine. Anayetajwa kusajili laini hiyo, Innocent Maiga pia ameshatkiwa pamoja na Bw Sultan kwa kosa la kutoarifu mabadiliko ya umiliki wa laini ya simu iliyosajiliwa kwa jina lake. Msanii huyo ameachiwa kwa dhamana baada ya watu wawili kusaini bondi ya Shilingi za Tanzania milioni 15 kila mmoja, wakili wake Bennedict Ishabakaki ameieleza BBC. Wawili hao wanatuhumiwa kufanya makossa hayo kinyume cha Sheria ya Mawasiliano ya Kielektoniki na Posta, na endapo watakutwa na hatia watakabiliana na adhabu ya faini isiyopungua Shilingi milioni tano, ama kifungo kisichopungua miezi 12 ama vyote faini na kifungo. Kesi dhidi ya msanii huyo imeahirishwa mpaka Juni 9. Kabla ya kufikishwa mahakamani, polisi na wakili wa msanii huyo waliiambia BBC kuwa alikuwa pia akihojiwa kwa tuhuma za kutenda makosa ya kimtandao. Wakili Ishabakaki pia aliiambia BBC kuwa mteja wake alikamatwa na kuhojiwa na polisi juu ya mkanda wa video uliosambaa mitandaoni hivi karibuni akionekana akiicheka picha ya zamani ya rais Magufuli. Hata hivyo, hii leo, hakufunguliwa mashtaka yoyote kuhusiana na suala hilo.	https://www.bbc.com/swahili/habari-52819547
entertainment	Kikundi cha Warusi kimerejea duniani baada ya kuchukua picha za filamu kwa mara ya kwanza katika anga za mbali	Kundi la filamu la Urusi limerejea baada duniani baada ya  kupiga picha za filamu kwa mara ya kwanza katika anga za mbali. Klim Shipenko na muigizaji Yulia Peresild waliondoka katika Kituo cha kimataifa cha anga za mbali na kutua katika - kukutana na kundi jingine lililokuwa likichukua filamu ya tukio la kuwasili kwao. Uchukuaji wa filamu katika Kituo cha kimataifa cha anga za mbali  ISS haukufanyika tu bila masaibu-ambayo huitwa  changamoto  ya uchukuaji wa filamu. Ijumaa eneo la  ISS bila kutarajia lilipokea roketi, ambayo ilitulia kuchukua filamu ya eneo hilo la anga za mbali. Haikuwa sehemu  uandishi wa filamu. Katika ujumbe wa twitter wa kuaga ISS, Peresild alionyesha video ambapo wasafiri ambo nywele zao zilikuwa zinapepea huku wakielea ndani ya roketi ili kuondoa dhana potofu za wale wanaofikiria kuwa picha zao zote zilichukuliwa duniani: Filamu hiyo imekuwa ya aina yake ya mbio za anga za mbali-pampoja na Tom Cruise. Kwa Bw Cruise ni sehemu ya mradi wa Hollywood unaochukua filamu katika anga za mbali unaohusisha  Nasa na SpaceX ya Elon Tusk. Chombo kilichowabeba Peresild na Shipenko, pamoja na  Oleg Novitskiy, kilitua kwa parachuti duniani nyakati za muda wa chakula cha mchana Jumapili  katika eneo la  Kazakhstan. kuondoka kwao kulicheleweshwa na hitilafu ya kimtambo ya kawaida , ambayo ilisababisha kupotea kwa udhibiti wa mkao wake kwa karibu saa moja na  nusu. Safari hiyo ilitangazwa moja kwa moja kwenye televisheni ya Urusi Si wachukuaji wa filamu tu waliokumbana na tatizo la kiufundi. Walipowasili tarehe 5 Novemba mfumo wa moja kwa moja wa  breki wa  chombo chao Soyuz ulishindwa kufanya kazi na  kamanda alilazimika kutumia mikono kuweza kukidhibiti. Muigizaji na Muongozaji sasa watapelekwa katika ngome ya Urusi ya mafunzo ya nyota kwa siku 10 za ukarabati.	https://www.bbc.com/swahili/habari-58947687
technology	Mwanablogu matatani baada ya kutoa ujumbe wa Covid-19 akiigiza aya ya Koran mtandaoni	Mwana blogu nchini Tunisia amehukumiwa kifungo cha miezi sita gerezani baada ya kuchapisha taarifa kuhusu Covid-19 ikiwa imeandikwa kwa mtindo wa aya kutoka kwenye kitabu kitakatifu cha Koran. Emna Charqui,28, alikamatwa mwezi Mei kwa kuchapisha ujumbe kwenye ukurasa wa Facebook akiwataka watu kufuata sheria za usafi kwa kuigiza namna ambavyo kitabu hicho kitakatifu kinaeleza. Charqui alisema kwenye mahojiano ya hivi karibuni kuwa hakuwa na nia ya kusababisha taharuki, lakini aliona kuwa ujumbe huo unafurahisha. Alikutwa na hatia katika mahakama ya mjini Tunis kwa kosa la ''kuchochea chuki miongoni mwa watu wa dini tofauti.'' Charqui ana mpango wa kukata rufaa. Tarehe 2 mwezi Mei, Charqui aliweka kwenye mtandao wa kijamii ujumbe akiigiza aya kutoka kwenye Koran. Kwenye maandishi aliwataka watu kunawa mikono na kuzingatia kutotangamana ili kudhibiti janga la virusi vya corona. Picha aliyoiweka kwenye ujumbe wake imeripotiwa kubuniwa na kuwekwa mitandaoni na mtu mmoja raia wa Algeria asiyeamini Mungu mwenye makazi yake nchini Ufaransa. Ujumbe huo wa Charqui uliwekwa wakati wa mfungo wa mwezi mtukufu wa Ramadhani huku Tunisia ikiwa inatekeleza masharti ya kutotoka nje. Ujumbe huo ulisababisha ghadhabu mtandaoni huku watumiaji wa mtandao wakisema ni ujumbe wa kuudhi wakisema kuwa amejionesha wazi kuwa yeye si mtu anayemuamini Mungu  wakitoa wito wa kuadhibiwa kwa Charqui. Siku kadhaa baadae alihojiwa na polisi . Tarehe 27 mwezi Mei taarifa zilisema kuwa Charqui anashtakiwa kutokana na chapisho hilo kwenye mtandao wa Facebook , huku Amnesty International  ikitoa wito wa kufutwa kwa kesi dhidi yake. ''Mashtaka dhidi ya Emna ni ishara kuwa pamoja na kuwa Tunisia imepiga hatua katika masuala ya demokrasiia, mamlaka zimeendelea kutumia sheria za kukandamiza dhidi ya uhuru wa kujieleza,'' Mkurugenzi wa Amnesty International Kaskazini mwa Afrika, Amna Guellali alisema. Bi Guellali ameitaka serikali ya Tunisia kubadili sheria hiyo ''ili iweze kuendana na haki za binadamu	https://www.bbc.com/swahili/habari-53413623
business	Coronavirus: Kuna mafao yanayoweza kupatikana kipindi hiki?	"Janga la corona linampa kila mmoja tajriba yake. Wengine wanajitenga juani, wengine wanachungulia kutoka madirishani. Watafiti wanasema kwamba wale wanaopoteza kazi zao mara nyingi ni vijana wadogo na wanawake ambao tayari walikuwa na kipato cha chini. Kwa wafanyakazi wanaoishi kwa kutegemea mapato ya kila siku, kufungiwa kutotoka nje kuna maanisha kwamba itakuwa changamoto kwao kupata mkate wa kila siku. Ni jambo linalokatisha tamaa lakini sio kitu cha kushangaza kwamba janga hili, kuna uwezekano mkubwa ukafanya watu maskini wakaendelea kuwa maskini zaidi. Lakini pia nyakati kama hizi zinaweza kuwa nzuri kwa mabadiliko. Hio haitakuwa mara ya kwanza. Katika mgogoro wa kiuchumi 2008 usalama wa jamii ndilo suala lililopewa kipaumbele nchini Brazil. Miaka ya 90, barani Asia kulikuwa na mporomoko mkubwa wa kiuchumi uliosababisha kuanzishwa kwa huduma za afya kwa wote nchini Thailand. Turejelele suala la kuporomoka kwa uchumi Marekani ndo kulikuwa chanzo cha mfuko wa ustawi wa jamii. Vita ya pili ya dunia ilikuwa kichocheo cha mfumo wa Afya wa Taifa nchini Uingereza. Majanga kama hayo yanaweza kusababisha jamii kufanya maamuzi ambayo awali yalionekana kama jambo lisilowezekana. Je janga hili la corona linaweza kuwa chanzo cha dunia kuwa sawa kwa kila mmoja? Kupoteza mamilioni Hilo ni jambo lililotokea katika kampuni moja ndogo mjini Seattle wiki chache zilizopita. Katika kampuni ya Gravity payments mapema mwaka huu, ilikuwa inatimiza maadhimisho ya miaka 5 tangu ilipochukua maamuzi ambayo sio ya kawaida. Mkurugenzi Dan Price alikubali kupunguziwa mshahara wake kwa dola milioni moja ili aweze kulipa wafanyakazi wake kiwango cha chini cha mshahara cha dola 70,000. Wafanyakazi walifurahia uamuzi huo lakini muda mfupi baadae, dunia ikakumbwa na janga. Kupitia njia ya video, wiki jana Bwana Price alionekana kusonga na mawazo. Ulikuwa ni muda wa kupata msongo wa mawazo. ""Sijawahi kuumwa na kichwa kiasi hiki,"" anasema. ""Nimekuwa nikiumwa na kichwa kwa wiki 5."" Eneo la Gravity lipo Seattle, moja ya maeneo yaliyokubwa na virusi. Huwa inatengeneza kadi za malipo kwa biashara ndogo ndogo na zile za wastani na kupata asilimia kidogo ya malipo. Wateja wao wengi ni baa, maduka na migahawa ambazo zimeathirika kwa kiasi kikubwa na amri ya kutotoka nje na kulazimika kufunga biashara. Bwana Price anasema kampuni hiyo ilikuwa ikipata dola bilioni 4 lakini kwasasa inapata bilioni 2 kwa mwezi. Bwana Price anasema kwamba hakutaka mfanyakazi yoyote kufutwa kazi hasa wakati ambapo wanahitaji mafao ya msingi kama vile kupata huduma bora ya afya. Lakini pia hakuweza kuongeza kodi kwa wateja wake ambao pia wanapitia wakati mgumu kukabiliana na janga hili. Hakujua tena cha kufanya. Kuna mafao yanayoweza kupatikana kipindi hiki? Tunaishi katika kipindi ambacho  ni kigumu mno.  Wakati ambapo virusi vya corona vimeenea kote duniani na nchi nyingi zimetoa agizo la kusalia ndani. Ni matumaini yetu kwamba hatua kama hizo zitakuwa za muda mfupi. Hatahivyo bwana Price anaamini kwamba hatimae kutakuwa na mafanikio. Kila siku kuna miradi inayoanzishwa kusaidia watu maskini walioathirika na janga la corona. Utafiti wake unaonesha kuwa kupitia miradi inayohusisha pesa, watu milioni 622 wanastahili kupata usaidizi ili kupunguza athari za corona. Anasema kuwa baadhi ya serikali zinajitahidi kuhakikisha zinafikia watu maskini. Morocco na Colombia wanatengeneza video za Youtube kusaidi watu kutuma maombi ya miradi mingie maalum. Nchini Uganda, baadhi ya wasichana waliovunja ungo walipata mafunzo fulani ili waweze kupata pesa kidogo zilizokuwa zinatolewa. India imesema kwamba italipa watu milioni 27.5 pesa taslimu ambao wamendikishwa katika mfumo rasmi wa wafanyakazi wa umma. Aidha, miradi ya serikali ya taifa katika mji mkuu wa Colombia, Bogota inatoa pesa kwa watu nusu milioni iwapo watakubali kusalia majumbani, kutokaribiana, na kutoshiriki kwenye dhulma za kinyumbani. Hio ni baadhi tu ya miradi inayoendelea katika maeneo mbalimbali ambayo iliyoanzishwa wiki chache zilizopita. Hata Papa katika hotuba yake aliotoa sikukuu ya Pasaka iliangazia namna ya kukabiliana na janga la corona ""Hiki kinaweza kuwa kipindi cha kufikiria kiwango cha mapato ya msingi kwa wote,"" alisema, Matumaini makubwa ni kwamba pindi miradi hiyo ikishaanza kutekelezwa kuna ile itakayosalia milele. Mbinu zinazotumika kukabiliana na athari za corona ni zipi? Wakati Dan Price anazungumza na wafanyakazi wenzake kwa njia ya video mwishoni mwa Machi, aliwaelezea kwamba hali sio nzuri. Bwana Price alizungumzia tatizo la upungufu wa milioni 1.5 katika mapato ya kampuni na kuuliza wafanyakazi mawazo na hatua zinazoweza kuchukuliwa wakati wa kukabiliana na janga kwasababu kampuni inaelekea kudidimia. Baadhi walisema kwamba wapunguziwe mshahara wengine wakijibu kuwa hatua hiyo haitakuwa sahihi. Baadhi ya wafanyakazi walikuwa wenzi wao ama mke au mume ndani ya nyumba anayefanyakazi kwingine na tayari alikuwa ameshasimamishwa, wengine ni wazazi wanaolea watoto wao peke yao. Hatimae, wote walikubali kupunguziwa mshahara. Jared Spears ambaye alikuwa kwenye timu ya mauzo ni miongoni mwa wafanyakazi 200 walioshiriki kwenye mkutano, alisema hali ilikuwa imefika mwisho. Katika kipindi kama hiki, wakurugenzi wengi hukimbilia wafanyakazi lakini wanapothaminiwa haohao ndo wanaoweza kukunusuru, Bwana Spears amesema. Kwa wanaharakati wanaopinga ukosefu wa usawa, kile ambacho serikali itafanya miezi michache ijayo. Watafanya maamuzi ya ikiwa matajiri, maskini au wale wa daraja la wastani ndo watakaochukua mzigo wa kudodora kwa uchumi. Na pia inategemea vile janga la corona litakapodhibititwa hasa kwa misingi ya kisiasa,"" anasema mwanauchumi Jason Hickel."	https://www.bbc.com/swahili/habari-52400065
politics	Zitto Kabwe: Rais Magufuli ampigia simu na kumpa pole kiongozi wa ACT Wazalendo	Kiongozi wa chama cha upinzani cha ACT-wazalendo, Zitto Kabwe aliyehusika katika ajali ya barabarani siku ya Jumanne akiwa na wenzake wanne amesema anaendelea kupata nafuu. Kupitia ujumbe alioandika kwenye mtandao wake wa Twitter Bw. Zitto alisema: ''Ninaendelea vizuri. Ilikuwa ajali mbaya sana. Namshukuru Allah kwa kutuponya. Shukran Wahudumu wa Kituo cha Afya Kalya, licha ya changamoto, Huduma ya kwanza imetusaidia. Shukran Madaktari na Wahudumu Hospitali ya Maweni Kigoma. Mimi na wenzangu, mpaka sasa, ni wazima.'' Kiongozi huyo na wenzake wanne walipata ajali, jimboni Kigoma Kusini, Magharibi mwa Tanzania. Kwa mujibu wa Naibu Katibu Mkuu wa chama hicho upande wa bara, Joran Bashange, ajali hiyo ilitokea akiwa kwenye shughuli za kampeni, akitoka katika eneo la kata ya Kalya kuelekea Lukoma. ''Gari lake liligongwa nyuma kisha likapoteza mwelekeo na kupinduka zaidi ya mara mbili.'' Imeelezwa kuwa gari lake lilikuwa na abiria watano ambao wote wako salama, lakini wamepata maumivu na majeraha. ''Wamekwishapata huduma ya kwanza, na chama kimechukua hatua za kukodisha ndege kutoka Kigoma kwenda Dar es Salaam kwa matibabu zaidi. Akizungumza na BBC,siku ya Jumanne Afisa habari wa chama hicho Arodia Peter amesema bado chama hakijapata taarifa rasmi kama Zitto ameshawasili Dar es Salaam. Tayari rais John Pombe Magufuli amepigia simu na kumpa pole Mheshimiwa Zitto Zuberi Kabwe kwa mujibu wa ujumbe uliochapishwa na mkurugenzi wa mawasiliano ya rais Gerson Msigwa. Kulingana na Msigwa Magufuli amemuombea heri ili apone haraka  na pia akawashukuru madaktari na wauguzi wa kituo cha afya cha kalya  na hopsitali ya mawezini kwamatibabu waliompa.	https://www.bbc.com/swahili/habari-54444787
sports	T﻿etesi za soka Ulaya Jumapili 16.10.2022	Kiungo wa kati wa England Declan Rice, 23, hana nia ya kusaini mkataba mpya West Ham msimu huu licha ya kupewa kandarasi ya miaka minane yenye mshara wa £200,000 kwa wiki. (Football Insider) Beki wa Arsenal na Ufaransa William Saliba, 21, anavutiwa na Paris St-Germain. (CBS Sport, via Sun) Newcastle United wanajiandaa kumpa mkataba utakaoweka rekodi ya  mshahara wa juu klabuni hapo kiungo wa kati wa Brazil Bruno Guimaraes, 24, wenye thamani ya £200,000 kwa wiki. (Football Insider) Atletico Madrid wanatazamiwa kupambana na Chelsea kwa ajili ya kuinasa saini ya mshambuliaji wa Brighton na Ubelgiji Leandro Trossard, na mkataba wa mchezaji huyo mwenye umri wa miaka 27 unamalizika msimu ujao. (Mirror) Mazungumzo ya mkataba wa Everton na winga wa England Anthony Gordon yamekwama huku mchezaji huyo mwenye umri wa miaka 21 akitaka mshahara wa takriban pauni 100,000 kwa wiki. (Sun) Mkufunzi wa Manchester United Erik ten Hag alituma maskauti kumtazama mshambuliaji wa Ureno Rafael Leao katika mchezo wa AC Milan dhidi ya Chelsea Jumanne. Chelsea na Manchester City pia wamekuwa wakimfuatilia mchezaji huyo mwenye umri wa miaka 23, ambaye thamani yake ni takriban £60m. (Mirror) Liverpool imetuma maskauti kumtazama fowadi wa RB Leipzig na Ufaransa Christopher Nkunku, 24, ambaye pia anasakwa  na Chelsea. (Sun) Manchester United na Paris St-Germain wameulizia kuhusu upatikanaji wa mshambuliaji wa Inter Milan na Argentina Lautaro Martinez, 25. (Gazzetta dello Sport, via Mail) Kiungo wa kati wa Uholanzi Frenkie de Jong anasema Barcelona wanampa shinikizo la kuondoka katika klabu hiyo, huku Manchester United ikijaribu kumsajili mchezaji huyo mwenye umri wa miaka 25 katia durisha la usajili la msimu wa joto. (Ziggo Sport) Steven Gerrard ameiambia Aston Villa kukubali ofa ya kumuuza moja kwa moja winga wa Burkina Faso Bertrand Traore, 27, ambaye yuko kwa mkopo katika klabu ya Uturuki ya Istanbul Basaksehir, tangu mwezi Januari. (Football Insider) Brentford wanatazamiwa kushindana na Tottenham katika mbio za kumsajili beki wa kushoto wa Sunderland Muingereza Dennis Cirkin, 20. (Sun)	https://www.bbc.com/swahili/articles/c3gqq8ld4l6o
technology	Marekani yaiadhibu kwa faini kubwa kwa udukuzi wa taarifa za siri	"Tume ya udhibiti wa masuala ya kibiashara nchini Marekani imeidhinisha faini ya dola bilioni 5 dhidi ya kampuni ya mtandao wa habari wa Facebook kwa ajili ya uchunguzi  wa udukuzi wa data binafsi, vinasema vyombo vya habari vya Marekani. Tume hiyo  (FTC)  imekuwa ikifanya uchunguzi  juu ya madai kwamba taasisi ya ushauri wa kisiasa ya Cambridge Analytica ilipata taarifa kwa njia isiyotakiwa za watumiaji  milioni 87wa mtandao wa  Facebook. Malipo hayo yaliiidhinishwa na  tume ya FTC kwa kura  3-2, duru zimevihahamisha vyombo vya habari vya Marekani. Facebook na FTC wameiambia  BBC kiuwa hawana la kuzungumzia juu ya repoti hiyo ya uchunguzi. Tume ya inayolinda  maslahi ya watumiaji mtandao huo  FTC ilianza kuichunguza  Facebook mwezi Machi  2018 kufuatia ripoti kwamba  Cambridge Analytica  iliweza kuzifikia  taarifa/data  za mamilioni ya watumiaji wa mtandao huo wa kijamii. Uchunguzi huo ulijikita juu ya ikiwa  Facebook ilikiuka makubaliano ya mwaka  2011 ambayo kwa mujibu wake ingepaswa kuwafahamisha wazi watumiaji wa mtandao huo  na pia  ''kuelezea hofu "" ya kushirikishadata zao.. Gazeti la  New York Times limeripoti kuwa chama cha Democrats kilitaka masharti makali yawekwe dhidi ya Facebook, huku baadhi ya wafuasi wa  Democrats wakikosoa kuwa kiwango hicho cha faini hakifai. Facebook  imekuwa ikitarajia hatua hii dhidi yake. Iliwaeleza wachunguzi  mwezi Aprili kuwa imetenga kando pesa  nyingi kwa ajili ya sakata hiyo , kwa hiyo  inamaanisha kuwa kampuni  haijtateteleka kifedha  kutokana na adhabu iliyopewa. Kile kisichofahamika ni hatua gani zaidi zitakazochukuliwa au masharti zaidi itakayopewa  Facebook, kama vile kuweka mikakati zaidi ya kulinda taarifa za kibinafsi au ikiwa kutakuwa na athari nyingine zai kwa Mkuu wake, Mark Zuckerberg. Malipo hayo, ambayo ni karibu theluthi moja ya faida nzima ya kampuni, yanaweza kuchochea ukosoiaji kwa wale wanaoweza kusema kuwa kiasi hicho cha fedha ni kidogo"	https://www.bbc.com/swahili/habari-48975054
health	Je unajua mikono yako ni 'hatari' kwa  maisha?	Umuhimu wa kunawa mikono na kuiweka katika hali ya usafi linaweza kuonekana ni jambo la kawaida, na kwa baadhi huenda likawa ni jambo la ‘aibu’ kumkumbusha  mtu anawe mikono anapotoka kwenye matembezi yake. Lakini hii inaweza kuwa ni hatua muhimu tunayoichukua ili kuepuka kuugua wenyewe pamoja na kusambaza viini vya  magonjwa hatari kwa wengine. Ukweli ni kwamba magonjwa mengi na hali mbaya za kiafya husambazwa   kwa njia ya mikono yetu kwa kutoinawa kwa sabuni na maji yanayotiririka. Huenda usitambue ni kwa jinsi gani  hasa mikono yako  ni hatari kwa maisha yako, lakini ukweli ni kwamba mikono yako ni hatari  isipotunzwa kwa usafi. Kwa siku  tunayagusa mamia ya maeneo ambayo sio safi , ambayo yote ni makao ya vimelea wa magonjwa mbali mbali, Karibu  80% ya magonjwa yanayosababishwa na viini husambazwa kwa njia ya mikono,  linasema  Mamlaka ya kuzuia na kudhibiti magonjwa nchini Marekani (CDC). Kiini ni kiumbe kidogo sana kinachoweza kusababisha magonjwa au ugonjwa. Vimelea wanaweza kuingia mikononi mwako baada ya kutumia choo, kubadilisha nepi (diaper), kukata au kushika nyama mbichi, au kugusa kitu chochote chenye vimelea. Wakati haunawi mikono kwa sabuni na maji safi yanayotiririka viini vya magonjwa kama vile virusi na bakteria  huweza kusambaa kutoka kwa mtu mmoja hadi mwingine, na bila shaka usingependa kuugua. Ukweli ni kwamba baadhi ya magonjwa yanayosambazwa kwa  mikono michafu yanaweza kuwa mabaya zaidi. Pili , wale wanaoumwa wanaweza kuathirika kifedha, kwa kulipa gharama za juu za matibabu. Pili ni kwamba ni kwamba watu wengi wanaougua, hupewa dawa za kukabiliana maambukizi,(antibiotics) ambazo mara nyingi sio muhimu. ‘’Kadri unavyotumia dawa za maambukizi ndivyo unavyojenga kinga dhidi yake na hivyo hazitafanya kazi ya kupambana na maambukizi utakayoyapata tena’’  Aliiambia BBC, Dkt Timona Obura wa Hospitali ya Chuo Kikuu cha Aga Khan mjini Nairobi. Kulinaganana Dkt William Sigilai wa Hospitali ya rufaa ya Kenyatta mjini Nairobi kuna magonjwa mbali mbali yanayosambazwa kupitia mikono, yakiwa ni yale ya tumbo kama vile homa ya tumbo(Typhod), na kipindupindu yanayosababisha kuhara na kutapika Mengine ni yale yanayoshambulia mfumo wa kupumua kama vile homa ya mafua ya kawaida, Influenza, Covid na kifua kikuu. ‘’Watu wanapaswa kunawa kwa maji safi na vitakasa mikono (sanitizer) hasa wanapotumia choo, kabla ya kupika chakula ili kuepuka viini vya magonjwa kusambaa kwa watu wengine’’. Unapopiga chafya au kukohoa na kuweka mkono wako kwenye kinywa na kisha unasalimiana na watu, au unashika kwenye maeneo mbali mbali  bila kunawa viini vinasambaa kwa watu wengine utakao wasalimia au watakaogusa eneo uliloligusa… kudumisha usafi wa mikono ni muhimu’’ alisisitiza Dkt. Sigilai. Licha ya hayo na magonjwa mengi yatokanayo na maambukizi ya macho na na ya ngozi  pia husambazwa kwa mikono yetu. Ni dhahiri kwamba  janga la covid lililoikumba dunia limechangia pakubwa katika uhamasishaji wa usafi wa mikono, lakini Dkt Sigilai anasema bado magonjwa yanayoambukizwa kwa njia ya mikono yapo na ni hatari kwa maisha hasa pale mgonjwa anapochelewa kutibiwa. Chanzo : Centers for Disease Control and Prevention( CDC) Chanzo: CDC S﻿ayansi isemavyo kuhusu faida za kunawa mikono vyema Wakati unaponawa mikono yako, unaweza kuzuia  ugonjwa 1 kati ya magonjwa 3 yanayohusiana na kutapika na  1 kati ya maambukizi 5 ya mfumo wa upumuaji kama vile mafua na homa, inasema Mamlaka ya kuzuia na kudhibiti magonjwa nchini Marekani (CDC). Utafiti kuhusu usafi wa mikono uliofanywa na Shirika la afya ya umma nchini Marekani (AMHA) pia unaonyesha kuwa  usafishaji wa bora wa mikono unaweza kupunguza magonjwa ya utumbo kwa  31%  na kupunguza magonjwa ya mfumo wa upumuaji kwa 21%. Kunawa mikono ipasavyo kwa kutumia vitakasa mikono na sabuni kwa sekunde 40 kunaweza kuua viini vya maambukizi, ulionyesha utafiti wa AMHA. Epuka maambukizi hatari yanayoweza kuua, kupoteza pesa kwa njia ya matibabu au  kutumia dawa bila sababu, kumbuka kunawa mikono kila mara kwa sabuni na maji safi  yanayotiririka.	https://www.bbc.com/swahili/articles/cn41rml05mvo
politics	Uchaguzi wa Marekani 2020: Wafahamu watu ambao huenda wakaamua matokeo ya uchaguzi wa Marekani	Wapiga kura wahamiaji milioni 32 ni kina nani? Wanatoka wapi …na wanawezaje kuamua matokeo ya uchaguzi wa Marekani?	https://www.bbc.com/swahili/habari-54647656
entertainment	Aliyekuwa mwanamuziki maarufu Kenya afariki dunia	Mmoja wa kaka pacha ambao walikuwa wanamuziki maarufu nchini Kenya Christian Longomba amefariki dunia. Kifo cha Christian kilitangazwa jana usiku na pacha mwenzake Lovy Longomba, ambao kwa pamoja walikuwa wanamuziki wapendwa wakati wao miaka ya 2000 maarufu kama 'Longombas'. Kaka yake Lovy Longomba alithibitisha kifo chake kupitia mtandao wa kijamii wa Instagram. Christian amekuwa mgonjwa tangu mwaka 2015 alipopatikana na uvimbe wa ubongo na kufanyiwa upasuaji nchini Marekani. Marehemu Christian Longomba na kaka yake Lovy Longomba walivuma na vibao vyao kama Dondosa, Makofi, Shikamoo na Vuta Pumz. Baada ya mapacha hao kuvuma nchini Kenya kwa zaidi ya miaka 10, wakati ambao muziki ulikuwa haulipi sana, Longombas walihamia nchini Marekani ambako wameishi kwa miaka kadhaa. Mwaka 2015, baada ya kupumzika kimuzika kwa muda mrefu wakiwa Marekani, kaka hao walijaribu kurejea tena kwa kuachia kibao kilichofahamika kama 'My Queen' ambacho ndio cha mwisho wao kukiachia kwa mashabiki wao, na Lovy akaokoka na kuwa mchungaji mjini Los Angeles. Longombas wametoka familia yenye mizizi ya muziki. Baba yao Lovy Longombas Snr. alikuwa mwanamuziki katika bendi maarufu ya Congo Super Mazembe iliyokuwa na makao yake mjini Nairobi miaka ya 1970 na 80. Aidha, babu yao, Vicky Longombas alikuwa mmoja wa bendi ya TPOK Jazz. Mwanamuziki maarufu wa muziki aina ya Soukouss katika nchi ya Jamhuri ya Kidemokrasia ya Congo Awilo Longomba ni mjomba yao na aliyekuwa mwanamuziki wa Deux Vulture, Nasty Thomas ni binamu yao.	https://www.bbc.com/swahili/habari-56391760
technology	Tuzo ya uandishi wa habari ina maana gani kwa Maxence Melo ?	"Mkurugenzi Mtendaji wa mtandao wa Jamii Forums Maxence Melo Mubyazi,  anasema kuwa tuzo ya  Kimataifa ya uhuru wa habari, inamuongezea hamasa zaidi ya kuifanya kazi yake anaoyoipenda. Akizungumza na BBC  mshindi huyo wa tuzo ya kimataifa ya uhuru wa habari mwaka 2019, amesema: ''Kwa kweli kwanza itaniongezea ufanisi wa kazi ...Utendaji wangu kwa kweli  Utaboreka, unajua  baada ya kufanyakazi kwa juhudi zote, nimetuzwa hili linanitia moyo sana'', amesema Bwana Melo. Tuzo hiyo ya Kamati Maalum ya Kuwatetea waandishi wa habari duniani (CPJ) hutolewa kwa waandishi wa habari waliopitia vikwazo vya kisheria. Amesema ameshinda tuzo hiyo huku akikabiliwa na kesi mbili mahakamani ambazo baadhi ya masharti ya dhamana ni kutotoka nje ya Mkoa wa Dar es Salaam. Kamati maalum ya kuwatetea waandishi wa habari duniani (CPJ) imesema kuwa Melo ambaye ni  mmiliki wa na muasisi mwenza wa wavuti wa  habari wa  Jamii Forums, ambao ni maarufu katika nchi za  Afrika Mashariki na kati, ambao hutumika kama jukwaa la mjadala na hutumika kama chanzo cha taarifa mpya na umekuwa ukitumika kutoa taarifa za siri ambazo zimesaidia kuboresha  uwajibikaji na uwazi nchini Tanzania. "" Hili  ni jambo kubwa kwangu nimekumbana na changamoto nyingi hasa kuhudhuria kesi mahakamani zaidi ya mara 100,"" amesema Melo. Wavuti  wa Jamii Forum  hutumika kuendesha mijadala, hasa kwa lugha ya kiswahili, juu ya mada zikiwemo kuhusu rushwa katika sekta ya umma na mapungufu ya serikali. Melo ambaye ameshinda tuzo hiyo  huku akikabiliwa na kesi mbili mahakamani ambazo baadhi ya masharti ya dhamana ni kutotoka nje ya Mkoa wa Dar es Salaam ameiambia BBC kuwa amefurahiwatuzo yake. '' Ninafurahi kwamba kwamba nimeweza kupata tuzo hii kwa kuitumikia jamii na kutambuliwa kwa kazi ngumu ninayoifanya kwa ajili jamii''. Mkurugenzi huyo wa  Jamii Forum amekiri kuwa kazi yake sio rahisi, hata hivyo amewaomba waandishi wa habari wenzake hususan nchini Tanzania  kufanya kazi kwa bidii na kwa kuzingatia maadili ya uandishi wa habari badala ya kuharibiana majina. '' Ningependa kuwaomba waandishi wenzangu tuepuke  kukandamizana, kuchafuliana majina kwenye mitandao ya kijamii,  halafu kama kuna taarifa tuifanyie uchunguzi kabla ya kuitangaza. Tuifanye kazi yetu kwa kujiaminisha. Bila upendeleo, tusiangalie  sura, na tufahamu kuwa kazi yetu ina mipaka'', amesisitiza Bwana Melo. Melo ametunukiwa tuzo hiyo kwa kuongoza uhuru wa kujieleza mtandaoni. Mnamo mwaka  2016, ofisi ya Jamii Forum ilivamiwa na vikosi vya usalama ambavyo vilimkamata kwa ajili ya kuhojiwa. Baada ya kushikiliwa kwa siku nane, Melo alishtakiwa kwa kumiliki mtandao ambao haukusajiliwa nchini  Tanzania na kukataa kufichua utambulisho wa watumiaji wa  Jamii Forum. Mashtaka dhidi ya  Melo yako chini ya sheria ya Tanzania ya 2015 ya uhalifu wa mitandaoni. Mnamo mwaka 2017, Melo alifikishwa mahakamani mara 81. Hadi leo anaendelea na kesi ya kutaka kulisafisha jina lake. Melo ni Mtanzania wa kwanza kushinda tuzo hiyo tangu zilipoanzishwa mwaka 1996 na atakabidhiwa Novemba, 2019 mjini New York, Marekani."	https://www.bbc.com/swahili/49013502
entertainment	Sarah Baartman: Mfahamu Mwanamke mweusi kutoka Afrika Kusini aliyesafirishwa Ulaya kwa maonesho	"Karne mbili zilizopita  Sarah Baartman alifariki baada ya kuishi akifanya   ""maonyesho ya vituko "". Sasa tetesi kwamba kuna uwezekano wa kutengenezwa kwa filamu ya Hollywood  inayohusu maisha ya  Baartman zimeibua utata. Sarah Baartman alifariki dunia tarehe 29 Disemba 1815,  lakini maonyesho yake yakaendelea Ubongo wake, mifupa, na viungo vyake vya uzazi viliendelea kuoneshwa  katika jumba la makumbusho ya Paris hadi mwaka  1974. Masalia yake hayakuwahi kuhamishwa na kuzikwa mpaka ilipofika mwaka 2002. Aliletwa Ulaya kwa njia za madai ya uongo na daktari Muingereza  , akiitwa kwa jina la jukwani ""Hottentot Venus"", ambapo alioneshwa katika kumbi za ""maonyesho ya vituko"" mbali mbali katika miji ya London na Paris, huku umati wa watu ukialikwa kuyaangalia makalio yake makubwa. Lakini sasa anaangaliwa na wengi kama kielelezo cha  unyonyaji wa kikoloni na ubaguzi wa rangi, kejeli na utumiwaji wa watu weusi kama vyombo. Taarifa kwamba Beyonce anapanga kuandika na kucheza katika filamu kuhusu Baartman zilikanushwa na wawakilishi wa mwanamuziki huyo. Lakini minong'ono ilikuwa tayari imesababisha hofu ya kutosha. Jean Burgess, chifu kutoka kikundi cha Khoikhoi ambacho ndicho alichotoka  Baartman , alidai kuwa  Beyonce alikosa ""utu wa kimsingi wa binadamu kuweza kuwa na thamani ya kuandika hadithi ya Sarah, mbali na kucheza filamu kama Sarah "". Lakini  Jack Devnarain,  mwenyekiti wa Shirikisho la wachezaji filamu wa Afrika Kusini  alisema kuwa watengenezaji wa filamu walikuwa na ''haki ya kuelezea hadithi za watu unaopata kuwa wanavutia na hilo ndio tunapaswa kuwa waangalifu na hilo"". Hata katika kukanusha kuhusika katika filamu, alisema mwakilishi wa  Beyonce   : ""Hii ni hadithi muhimu ambayo inaweza kuelezewa."" Maisha ya Baartman yalikuwa ni moja ya maisha magumu sana. Inadhaniwa kuwa alizaliwa katika jimbo la Afrika Kusini la  Eastern Cape mwaka 1789, mama yake alifariki dunia alipokuwa na umri wa miaka miwili na baba yake, mfugaji, alifariki alipokuwa katika  umri wa kubalehe. Aliingia katika utoaji wa huduma za nyumbani mjini   Cape Town baada ya mkoloni Mholanzi kumuua mwenza wake, ambaye alikuwa tayari amezaa naye mtoto ambaye alikufa. Mwezi Oktoba 1810, ingawa hakuwa amesoma, Baartman alidai kuwa alisaini mkataba na daktari wa upasuaji wa meli ya Uingereza William Dunlop na mjasiriamali chotara Hendrik Cesars, ambaye alimfanyia kazi kama kijakazi, akisema alisafiri kwenda Uingereza kushiriki katika maonyesho. Haya yalimfanya asababishe mvuto wakati alipokuwa akifanya onyesho katika eneo la Piccadilly Circus jijini London baada ya kuwasili. ""Unapaswa kukumbuka hilo, wakati ule ,ilikuwa ni kitu kilichokuwa kwenye fasheni na kupendwa kwa wanawake kuwa na makalio makubwa, kwa hiyo watu wengi walimuonea wivu kwa kile alichokuwa nacho cha asili yake, bila kuongezea umbo lake ,"" anasema Rachel Holmes, mwandishi wa kitabu cha  maisha na kifo cha Bi Baartman-The Hottentot Venus: The Life and Death of Saartjie Baartman. Jukwaani alivaa nguo ya kubana mwili wake ( skin-tight) yenye rangi, pamoja na shanga na manyoya na alikuwa akivuta tumbaku. Wateja matajiri walikuwa wanalipa pesa zao kwa ajili ya kuburudishwa kibinafsi majumbani mwao, huku wageni wakiruhusiwa kumgusa. Kuwasili kwake nchini Uingereza kulitokea wakati kukiwa na tetesi juu ya iwapo   Lord Grenville na muungano wake  Whigs - wanaofahamika kama  ""makalio mapana"" kwasababu ya ukubwa wa nyuma wa Grenville- wangejaribu kuiteka serikali . Hii ilikuwa ni zawadi kwa wachoraji wa vibonzo. Katuni moja, iliyokuwa na kichwa cha habari-A Pair of Broad Bottoms, iliwaonesha   Grenville na Baartman wakiwa wamesimama mmoja nyuma ya mwingine, huku mtu mwingine akipima ukubwa wa makalio yao. Mapromota wa Baartman walimpatia jina la bandia ""Hottentot Venus"", huku ""hottentot"" - sasa ikionekana kama  udhalilishaji- wakati ule likitumiwa na Waholanzi kuelezea makundi ya Khoikhoi na San, ambao kwa pamoja huunda jamii ya watu wanaofahamika kama Khoisan. Himaya ya Uingereza ilikuwa imezuia biashara ya utumwa katika mwaka 1807, lakini sio utumwa wenyewe. Hata hivyo, wanaharakati walishtushwa na jinsi Baartman alivyotumikishwa London. Waajiri wake walishitakiwa kwa kumshikilia Baartman kinyume na matakwa yake, lakini hawakuhukumiwa, huku Baartman mwenyewe akitoa ushahidi uliowatetea. ""Swali linasalia-je  Baartman alilazimishwa, kama wanaharakati wa haki za binadamu wanavyodai, au alikuwa katika maonyesho hayo kwa hiari?"" anasema Christer Petley, mwalimu wa historia katika Chuo kikuu cha Southampton . ""Iwapo alilazimishwa, lazima alihisi kutishwa kuelezea ukweli katika mahakama. Hatutajua hilo kamwe. Baada ya kesi, onyesho la Baartman taratibu lilianza kupoteza umaarufu wake miongoni mwa watazamaji katika jiji kuu la London na akaenda katika maonyesho katika maeneo mengine ya Uingereza na  Ireland. Alikuwa mtu maarufu sana, akinywa kahawa katika mgahawa wa Cafe de Paris na  kuhudhuria sherehe za kijamii. Cesars alirejea Afrika Kusini  Baartman akawa muonyeshaji mwenye ""tabia ya kinyama"", akiwa na jina la jukwaani - Reaux. Alikunywa pombe kali, kuvuta sigara nzito na , kulingana Holmes, alikuwa ""huenda kahaba"" wake. Baartman akikubali kufanyiwa utafiti na kuchorwa na kikundi cha wanasayansi na wasanii lakini alikataa kuonekana akiwa uchi wa mnyama mbele yao, akidai kuwa hilo lingekuwa chini ya heshima na  utu wake   - hakuwahi kufanya hili katika maonyesho yake mengine. Kipindi hiki kilikuwa mwanzo wa utafiti wa kile ambacho kinafahamika kama ""sayansi ya rangi "", anasema Holmes. Baartman alifariki akiwa na umri wa miaka 26. Sababu ya kifo chake ilielezewa kama  ""majeraha na ugonjwa wa kulipuka"". Ilisemekana kuwa hilo lilitokana na  maradhi ya kifua, kaswende au ulevi. Georges Cuvier, ambaye alicheza densi na Baartman katika moja ya sherehe zilizofanyika katika  Reaux nchini Ufaransa, alitengeneza kadi iliyoonesha umbile la mwili wake  kabla ya kuichana. Alitunza mifupa yake na kuchukua ubongo wake na sehemu zake za siri, na kuziweka katika birauli na kuiweka kwenye jumba la maonyesho ya binadamu la Paris . Mabaki ya mwili wake yalioneshwa kwenye jumba hilo hadi mwaka 1974, kitu ambacho  Holmes anakielezea kama  ""cha kutisha"" Baada ya kuchaguliwa kwake aliyekuwa rais wa Afrika Kusini 1994 , Nelson Mandela aliomba kuhamishwa kwa mabaki ya mwili wa Baartman na sanamu yake   . Serikali ya Ufaransa hatimaye ilikubali na mwezi Machi mwaka 2002 mabaki hayo yakapelekwa Afrika Kusini. Mwezi Agosti mwaka huo, mabaki yake yalizikwa katika eneo la Hankey, katika jimbo la Eastern Cape province, miaka 192  baada ya Baartman kuondoka akielekea Ulaya."	https://www.bbc.com/swahili/habari-58160660
technology	Namna Rais Samia anavyotumia mitandao ya kijamii	"Miaka 20 au 30 iliyopita, haikuwa kazi rahisi kuwafahamu viongozi wakubwa kama wafalme na marais kuliko kile ambacho kingezungumzwa na vyombo vya habari. Shukrani kwa mitandao ya kijamii kama Facebook, Twitter na Instagram - wananchi sasa wanaweza kufahamu walau kidogo kuhusu viongozi. Wanaweza kuwafahamu ni akina nani ni marafiki wa viongozi wao, familia zao? Mambo wanayoyapendelea, vitabu wanavyosoma na mwelekeo wao wa kiitikadi au mtazamo kuhusu sera na masuala muhimu ya kitaifa na kimataifa. Wakati Watanzania wakiwa wameingia katika awamu mpya ya uongozi wa Rais Samia Suluhu Hassan, ni wakati mwafaka sasa kufahamu maisha ya mitandaoni ya mwanamke huyu wa kwanza kuwa Rais wa Tanzania yanatuonyesha nini. Kusema ukweli, huwezi kupata mengi kumhusu Samia kupitia akaunti zake za mitandaoni. Kama walivyo viongozi wengi wa Tanzania - hususani watangulizi wake katika ofisi yake mpya; mitandao ya kijamii hutumika tu kama shajara (diary) ya matukio ya kila siku ya viongozi. Mara moja moja, Samia huweza kutoa pole kwa wafiwa au manusura katika ajali au kutoa salamu za heri ya siku ya kuzaliwa kwa viongozi. Na hivi ndivyo Jakaya Kikwete na hayati John Magufuli - marais wengine wa Tanzania waliokuwa na akaunti kwenye mitandao ya kijamii, walivyokuwa wakitumia mitandao hiyo. Huo ni upande mmoja tu wa habari. Pamoja na hayo, bado akaunti za Rais kwenye mitandao ya kijamii vinatueleza vitu kuhusu yeye kama ambavyo tutaona baadaye kwenye mitandao ya kijamii. Yanapozungumzwa masuala ya viongozi na mitandao ya kijamii, hakuna kiongozi anayetajwa kumzidi Rais wa 44 wa Marekani, Barack Obama. Yeye ndiye kiongozi anayefuatiliwa na watu wengi zaidi duniani akiwa na wafuasi zaidi ya milioni 130 duniani. Obama aliingia rasmi Twitter mnamo Aprili, 2007 na tangu wakati huo hajawahi kupumzika. Mwaka 2015, aliweka rekodi ya Ikulu ya Marekani kuwa na akaunti binafsi kwa ajili ya Rais wa Marekani (@POTUS) ambayo sasa inatumiwa na Rais Joe Biden baada ya kutumiwa pia na Donald Trump. Kama ambavyo Rais John F. Kennedy wa Marekani hujulikana kwa kuitwa Rais wa kwanza wa televisheni, Obama hujulikana pia kama Rais wa kwanza wa mitandao ya kijamii. Baada ya Obama kutumia kwa faida na nguvu mitandao hiyo, sasa jambo la ajabu ni kwa Rais kutokuwa na akaunti hasa kwenye mtandao wa twitter ambao hutumiwa zaidi na viongozi kuwasiliana na watu wao. Kwenye yake binafsi ya twitter, Samia anafuata watu 27 tu na unapata picha hasa kuhusu ni watu wa aina gani ambao yeye hupenda kupata habari zao. Miongoni mwa wanasiasa wa Tanzania, kuondoa hayati Rais John Magufuli, ni wanasiasa watatu tu ambao Rais huyu wa sita wa Tanzania anafuatilia habari zao. Wanasiasa hao ni Rais mstaafu Jakaya Kikwete, Mbunge wa Bumbuli, January Makamba na Mbunge wa Mtama, Nape Nnauye. Akaunti hiyo ya Rais Samia pia inaonyesha hamfuati kiongozi yeyote miongoni mwa wakuu wa nchi wanachama wa Jumuiya ya Afrika Mashariki (EAC). Miongoni mwa watumiaji mashuhuri wa mtandao huo ni marais Uhuru Kenyatta wa Kenya na Paul Kagame wa Rwanda lakini wao hawajamfuata Samia naye hajawafuata bado. Hata hivyo, uchambuzi wa haraka wa watu anaowafuatilia Samia unaonyesha ni mtu anayefuatilia habari za wanawake mashuhuri na taasisi zinazojihusisha na masuala ya watu wa jinsia hiyo. Viongozi kadhaa wa kike waliompongeza Rais Samia baada ya kuchukua hatamu. Katika twitter, Samia anamfuata mke wa Obama, Michelle, mtangazaji mashuhuri wa vipindi vya televisheni wa Marekani, Oprah Winfrey, mwanasiasa Hillary Clinton, Makamu wa Rais wa Marekani, Kamala Harris (ambaye tayari amemtumia Samia salamu za pongezi kufuatia kuwa kwake Rais wa Tanzania) na Shirika la Umoja wa Mataifa la Maendeleo ya Wanawake. Miongoni mwa viongozi wa bara la Afrika, Samia anamfuata kiongozi mmoja tu; Ali Bongo Ondimba ambaye ni Rais wa Gabon. Mtu mwingine ambaye anafuatwa na Samia ni mtawala wa Dubai, Sheikh Mohamed bin Rashid al Makhtoum. Ndiye mtu pekee kutoka Mashariki ya Kati ambaye Rais huyu mpya wa Tanzania anamfuata kupitia mtandao huo. Pamoja na ukaribu wake na kufahamiana na wasanii, Samia hamfuati mwanamuziki, mwigizaji au mtu yeyote anayejihusisha na masuala ya Sanaa na burudani ndani ya Tanzania au nje ya nchi. Wakati Samia anatangaza kuwa Rais Machi 17 mwaka huu kufuatia kifo cha Magufuli, alikuwa na wafuasi 416,000 kwenye mitandao ya kijamii lakini kufikia Machi 26 mwaka huu, alikuwa na wafuasi 474,000, hili ni ongezeko la watu 58,000 katika kipindi cha takribani siku 10 tu. Nchini Tanzania, Mama Samia yuko nyuma ya wanasiasa kama Kikwete mwenye wafuasi milioni 1.5, Zitto Kabwe mwenye wafuasi milioni 1.2 na January Makamba mwenye wafuasi milioni moja. Hata hivyo, kwa cheo chake kipya, mwamko wa Watanzania kwenye matumizi ya mitandao ya kijamii na shauku ya watu duniani kote kutaka kujua Rais mwanamke wa Afrika anafanya nini, Samia ana fursa ya kuwapiku wanasiasa hao katika kipindi cha miaka michache ijayo. Kwa kutazama aina ya watu anaowafuata Samia, ni rahisi kuona kwamba ni mwanasiasa anayefuata mwelekeo wa kiliberali na anavutwa zaidi na siasa za kimagharibi kuliko Mashariki. Kwa kufuata watu kama Michelle, Hillary na Oprah, akaunti hii binafsi ya Samia inamuonyesha kama mwanasiasa anayeamini katika nguvu ya wanawake na kwenye kuvunja vikwazo dhidi yao. Kwa mwanasiasa ambaye anawaita viongozi wa EAC na nchi za Jumuiya ya Uchumi ya Kusini mwa Afrika (SADC) kaka zake - kama alivyowaita wakati wa tukio la msiba wa kitaifa wa Magufuli uliofanyika Dodoma, inashangaza kwamba hamfuati yeyote miongoni mwa viongozi wa nchi hizo na badala yake anamfuata Ondimba wa Gabon. Pamoja na uzuri wa mitandao ya kijamii katika kutoa taarifa na kubadilishana maarifa, kumekuwa pia na hatari za kutumia mitandao hiyo. Kwa mfano iko hatari ya kuingiliwa na wakorofi na kuweka picha au habari zisizofaa. Lakini, tatizo kubwa zaidi la mitandao ya kijamii liko katika aina ya watu wanaoitumia. Wapo watu ambao hutumia mitandao hiyo kukashifu, kubagaza na kutukana viongozi na mwanasiasa anayeingia katika dunia hii ni muhimu akawa na ngozi ngumu. Rais Uhuru Kenyatta wa Kenya ni miongoni mwa waliowahi kuonja joto hii ya jiwe kutoka kwa watu wa mitandaoni kiasi kwamba kuna wakati - Novemba mwaka jana, aliamua kujitoa akieleza kwamba amechoshwa na matusi anayotukanwa. ""Hata twitter niliondoka huko nikaona hiyo kitu ni bure, ni matusi tu. Unakaa hapo unasoma hulali. Afadhali nilale nipige story na mama (mkewe, Margareth) niende kufanya kazi,"" alisema Uhuru. Baada ya kuwa Rais, sasa utakuwa uamuzi wake mwenyewe kuamua kama akaunti zake za mitandao ziwe hai na zenye kufuatiliwa kwa kuwekwa taarifa mpya kila wakati au kuendelea kutumika kama shajara tu ya ziara zake. Mtangulizi wake, Magufuli, alikuwa pia akitumia mitandao kama shajara na mara moja moja kutuma salamu za pole au pongezi kwa watu binafsi, makundi au taasisi zilizofanya vizuri au kupatwa na majanga. Kama atafuata utaratibu wa Marekani, Samia anaweza kuzifanya akaunti zake kuwa sehemu yake si ya kuonyesha nini anachofanya kazini kila siku - lakini pia kutoa mtazamo wake binafsi kuhusu matukio yanayoendelea duniani na kujichanganya na watu wa kawaida katika mijadala mbalimbali. Kama kuja jambo halijaeleweka vizuri au ni gumu kueleweka, Rais anaweza kutumia mitandao kulifafanua kwa maneno machache na lugha nyepesi na kama kuna jambo ambalo serikali yake inalifanya na hakuna maelezo ya kueleza kwa nini mwelekeo huo umechukuliwa, anaweza pia kutumia nafasi hiyo kueleza. Kwa vyovyote vile, kuna kila dalili kwamba akaunti za mitandao ya kijamii za Rais Samia Suluhu Hassan hazitakuwa kama zilivyokuwa zamani mara baada ya kukaa na kuzoea wadhifa wake mpya. Obama alizindua akaunti yake ya Rais wa Marekani (@POTUS), kwa kurusha kijembe kwa swahiba wake, Hillary Clinton. Tutarajie kitu kama hicho kwa Rais Samia kuelekea kwa kaka zake wa EAC, SADC au kwa msanii maarufu kama Diamond Platnumz kama namna yake ya kujitambulisha rasmi kuingia katika kundi hili maalumu? Tusubiri."	https://www.bbc.com/swahili/habari-56548221
sports	Tetesi za Soka Ulaya Jumamosi 27.08.2022: Fofana, Ronaldo, Antony, Firmino, Aubameyang	Mwakilishi wa Cristiano Ronaldo Jorge Mendes amezungumza na Napoli kuhusu uwezekano wa kumnunua mshambuliaji huyo wa Manchester United na Ureno, 37. (Sky Sports). Manchester United wanatafakari iwapo wataachana na harakati zao za kumnunua Antony baada ya Ajax kukataa ofa ya tatu ya pauni milioni 76 kwa mshambuliaji huyo wa Brazil mwenye umri wa miaka 22. (Telegraph) Liverpool huenda wakamtoa mshambuliaji wa Brazil Roberto Firmino, 30, kumpata kiungo wa kati wa Paris St-Germain na Argentina Leandro Paredes, 28. (Calciomercato - kwa Kiitaliano) Chelsea wamefikia makubaliano ya kumsajili beki wa Leicester City Wesley Fofana mwenye umri wa miaka 21, kwa ada inayoaminika kuwa pauni milioni 70. (The Athletic- Usajili unahitajika) Leicester wanafikiria kumnunua kwa mkopo beki wa Borussia Dortmund na Uswizi Manuel Akanji, 27, kama mbadala wa Fofana anayelengwa na Chelsea. (Mail) Chelsea wanakaribia kumsajili kiungo wa kati wa Urusi Arsen Zakharyan, 19, kutoka Dynamo Moscow. (Mail) Juhudu za  Chelsea kumnasa mshambuliaji wa Barcelona na Gabon Pierre-Emerick Aubameyang imekwama katika masuala ya kibinafsi huku mchezaji huyo mwenye umri wa miaka 33 akitaka mkataba wa miaka miwili naoThe Blues wakijiandaa kumpatia mkataba wa mwaka mmoja pekee. (Sun) Nottingham Forest wamewasiliana na Everton kuhusu uwezekano wa kumsajili beki wa Uingereza Michael Keane, 29, kwa mkopo. (Football Insider) West Ham wamekubali dili ya kumnunua kiungo wa kati wa Lyon Lucas Paqueta baada ya klabu hiyo ya Ufaransa kukataa ombi lao la kwanza la mchezaji huyo wa kimataifa wa Brazil mwenye umri wa miaka 24. (Sky Sports) Celta Vigo wamewasilisha ofa y akumnunu mshambuliaji wa Blackburn Rovers na Chile anayenyatiwa na Everton Ben Brereton Diaz, 23. (Football Insider) Kiungo wa kati wa Celtic na Denmark aliye na umri wa chini ya miaka 21 Matt O'Riley, 21, anavutia hisia kutoka kwa Borussia Dortmund, Liverpool, Arsenal na Manchester United. (ESPN)	https://www.bbc.com/swahili/articles/c72e59d7420o
sports	Namna ya kuyatamka sawa majina ya wanamichezo nyota wa Afrika	"Katika msururu wa barua za kutoka kwa waandishi wa Afrika, mwandishi wa Sierra Leone Ade Daramy anafafanuwa kwanini anakerwa anapoona Waafrika wanafanikiwa katika michezo. Nilipotazama mashindano ya ubingwa wa riadha duniani huko Qatar, kama Muafrika mwingine, ilikuwa ni mshtuko kila aliposhinda mwanamichezo kutoka bara la Afrika. Sio kwamba ni kuchukizwa na matokeo yao bali kilichonikera  namna majina yao  yalivyotamkwa na kukosewa yanapotajwa na watangazaji wa  michezo. Chukua mfano wa  mwanaidha mshindi wa medali kadhaa Nafissatou Thiam  kutoka Ubelgiji. Jina lake la pili bado linatamkwa kama ""tee-am"". Babake ni raia wa Senegal na jina lake linatamkwa ""cham"". Baada ya ushindi wa mara kadhaa wa medali ungedhani mtu angejiuliza: ""Hili sio jina la kawaida, je linatamkwaje?"" Lakini imekuwa kila mtu analitamka namna yeye anavyohisi ni sawa. Lakini sio kwamba Waafrika hawakerwi. Katika siku za kabla ya mitandao ya kijamii, watu walikuwa wakipigiana simu na kuambiana: ""Umeskia amelitamka vipi lile jina?"" Siku hizi, huenda tukasambaza kanda ya sauti au video sekundi kadhaa baada ya kutamkwa kimakosa. ""Foul"" hiyo ni kawaida pia katika ulimwengu wa soka ambapo watangazaji wanakunguwaa ulimi wanapoyataja majina makubwa ya nyota wa kutoka Afrika wanaozichezea klabu kubwa za Ulaya. Watangazaji soka hawana shida kulitamka jina la pili la mlinzi wa Uhispania Cesar Azpilicueta lakini wakashindwa kulitamka jina la pili lenye silabi mbili la Mohamed Diamé, aliyekuwa mchezaji wa timu yatifa ya Senegal anayeichezea Qatar hivi sasa. Basi huu hapa muongozo kwa watangazaji michezo: ' Funika masikio' Na haitoshi kwa mchezaji kama Pape Bouba Diop kufunga goli lililochangia kushindwa mabingwa watetezi Ufaransa katika mechi ya kwanza ya kombe la dunia mnamo 2202 au kwamba amecheza soka England kwa miaka minane, jina lake bado linakoseka. Aliitwa ""Papa Bouba Dee-op"" - kwanza jina lake la awali linatamkwa ""pap"", na la pili  linapotamkwa husikika kama ""robe"" neno la kizungu. Ni jambo la kuiskitisha kwamba tunaliangazia hili leo miaka 17  baada ya kumalizika muda wake katika mchezo wa kulipwa kwasababu ingelikuwa vizuri  kuiskia jina lake likitamkwa sawasawa angalau mara moja katika muda aliocheza. Ushauri kwa waafrika ni kuhakikisha kwamba wana vitu viwili muhimu kila wanapofuatilia mashindano makubwa ya michezo: Televisheni kubwa na viziba masikio. Kwahivyo iwapo watangazaji hawatoshughulika au hawatobadili namna wanavyoyatamka majina haya, itabidi tuvumilie tu  katika mashindano yajayo ya kombe la dunia Qatar 2022. Tazama Pia:"	https://www.bbc.com/swahili/habari-50157500
technology	Je, Twitter itaokoa programu ya video ya Tik Tok?	Twitter imetaka kufanya mazungumzo na mmiliki wa  kampuni ya China ya  Tik Tok na ByteDance kuelezea nia ya kununua shughuli zake za  Marekani,. TikTok programu ya video imekuwa katikati ya mjadala mkali katika wiki za hivi karibuni baada ya  Wiki iliyopita rais  Trump kuagiza kampuni za Marekani ziache kufanya biashara na TikTok kabla ya siku 45 juu ya wasiwasi wa usalama.	https://www.bbc.com/swahili/gnb-53720734
business	Cryptoqueen: Jinsi mwanamke huyu alivyoutapeli ulimwengu kisha kupotea	Ruja Ignatova alijiita Malkia wa sarafu ya kidigitali al maarufu Crptocurrency.  Aliwaeleza watu kuwa amebuni sarafu ambayo itatoa ushindani kwa Bitcoin na kuwashawishi kuwekeza mabilioni ya fedha, kisha miaka miwili iliyopita akatoweka. Jamie Barlett alitumia miezi kadhaa kuchunguza ni jinsi gani alivyoweza kuwashawishi watu kupitia matangazo ya kibiashara ya kuwekeza katika sarafu za kidigitali na kujaribu kung'amua ni wapi anakojificha Mapema mwezi Juni mwaka 2016, mafanyabiashara huyo mwenye miaka 36 aliyejiita Dkt. Ruja alisimama jukwaani katika ukumbi wa Wembley mbele ya maelfu ya mashabiki wake. Kama ilivyokuwa kawaida yake, alikuwa amevalia gauni lenye bei ya tahamni la kuhudhuria hafla za jioni, hereni za ndefu za dhahabu na rangi nyekundu mdomoni. Aliuleza umati huo kuwa sarafu yake ijulikanayo kama OneCoin inapigiwa upatu kuwa sarafu kubwa zaidi duniani ya kidijitali ambayo alidia kila mtu ataweza kufanya malipo kokote kule. Bitcoin ndiyo ilikuwa sarafu ya kwanza ya kidjitali na bado inaslaia kuwa inayotambulika zaidi. Kupanda kwa thamani yake kutoka mapeni kidogo hadi mamia ya dola kwa kila sarafu ilipofika katiakti ya mwaka 2016, imesababisha msisimko mkubwa miongoni mwa wawekezaji. Watu wengi walitafuta kujihusisha na fursa hii mpya na ya kipekee. Dr Ruja aliuambia umati katika ukumbi wa Wembley kuwa OneCoin ndiyo itakayoiangamiza Bitcoin akisema katika kipindi cha miaka miwili ijayo, hakuna atakayekuwa akizungumzia tena Bitcoin. Kote ulimwenguni, watu tayari waliwakuwa wanawekeza kattika OneCoin, wakitumai kuwa sehemu ya mageuzi makubwa katika ulimwengu wa fedha za kidijitali. Nyaraka zilizovujishwa kwa BBC zinaonesha Waingereza  walitumia kima cha pauni milioni 30 kuwekeza katika OneCoin katika kipindi cha miezi sita ya kwanza za mwaka 2016, Pauni milioni mbili katika kipindi cha wiki moja pekee na kiwango cha uwekezaji kingeongezeka baada ya maonesho ya Wembley. Kati ya Agosti 2014 na Machi 2017, zaidi ya Pauni bilioni 4 ziliwekezwa katika mataifa kadhaa. Kuanzia Pakistan, Brazil, Hong Kong, Norway, Canada, Yemen hadi Palestina. Lakini kulikuwa na jambo moja muhimu ambalo hawa wawekezaji . Kulieleza hilo, kwanza inabidi nitoe ufafanuzi jinsi sarafu ya kidijitali inavyofanya kazi. Hii si rahisi, tembelea mitandao na utakuta maelezo karibu mia , mengine ya kushangaza hadi hata wasio na utaalamu kuhusu sarafu hii. Ila la msingi kwanza kujua ni kwamba pesa zina thamani kwa sababu watu wengine wanadhani zina tahamni, Iwe ni noti au mapeni ya Benki ya Uingereza,  mawe ya thamani au hata viberiti ambavyo vyote vilitumika kama fedha katika kipindi cha nyuma, hufanya kazi wakati ambapo kila mmoja anaamini. Kwa muda mrefu, watu wamejaribu kutengeza sarafu za kidijitali ambazo ni huru dhidi ya sarafu zinazotumika na serikali, lakini wamekuwa wakishindwa kwasasabu watu hawaziamini sarafu hizo. Huwa wanahitaji mtu wa kutwishwa dhamana ambaye anaweza kudhibiti mgao wa sarafu hiyo na udanganyifu ni rahisi kufanyika. Sababau ya kwanini watu wengi wanavutiwa na Bitcoin ni kuwa inasuluhisha matatizo hayo. Inategemea mfumo maalumu wa kuweka data za watumiaji wake ujulikanao blockchain, ambo ni kama kitabu kikubwa ambacho wamiliki wa Bitcoin wana nakala zake, Wakati wowote Bitcoin inatumwa kutoka kwa mtu mmoja hadi mwingine, rekodi ya malipo hayo yananakiliwa kwa  kitabu cha kila mmoja. Hakuna mtu, benki, serikali au hata walioanzisha sarafu hiyo anasimamia au anaweza kubadilisha mfumo huo wa kufanya biashara ya fedha. Kuna mahesabu yanayohitaji werevu wa hali ya juu yanayotumika katika bishara hiyo ya Bitcoin ambayo inamaanisha kuwa hakuwezi kutengezwa sarafu ghushi, mfumo huo hauwezi kudukuliwa au kedha hizo za kidijitali kutumika mara mbili.	https://www.bbc.com/swahili/50559807
religion	Jinsi kanisa la Kiambaa linavyojikwamua kutoka makovu ya ghasia za  2007	Na Robert Kiptoo BBC Swahili Huku Wakenya wakijitayarisha kupiga kura Jumanne wiki ijayo ili kuwachagua viongozi wapya serikali imechukua hatua zaidi ili kudumisha usalama na amani wakati huo ili kuepuka kilichotokea mwaka wa 2007 ambapo ghasia zilizuka na kusababisha maelfu ya watu kuuawa na wengine  kulazimika kuhama . Tayari washukiwa kadhaaa wamekamatwa na polisi kwa madai ya kusambaza vijikaratasi vya  uchochezi katika  kaunti ya Uasin Gishu  hali ambayo inawapa waathiriwa wa ghasia za  mwaka wa 2007 hali ya wasi wasi. Hata hivyo hali ya utulivu imeendelea kushuhudiwa katika maeneo mengi ya Bonde la Ufa, eneo ambalo liliathirika pakubwa na machafuko hayo. Jukumu la kudumisha amani halijaachiwa tu asasi za serikali bali pia watu binafsi na mashirika ya kidini  zinajihusisha makubwa na jitihada hizo .Kasisi wa  kanisa la  PAG Kiambaa mjini Eldoret Paul  Karanja  amekuwa akiongoza ibada za kuombea amani wakati wa kipindi hiki . Miaka kumi na mitano iliyopita makumi ya waumini wa kanisa hili waliteketezwa ndani ya kanisa hili, baada ya ghasia za uchaguzi kuibuka. Akina mama ,watoto,vijana na wazee  ambao  ambao walikimbilia kanisa hilo kupata hifadhi baada ya ghasia kuzuka waliuawa baada ya kanisa hilo kuchomwa . Tangu wakati huo waumini  wengi waliondoka na kwa wachache waliobaki, waliendelea kuabudu katika kanisa dogo lililojengwa kutumia mabati. Paul Karanja ndiye kasisi mkuu wa kanisa hili kwa sasa na anasema walilazimika kubadili jina la kanisa kama njia moja ya kusahau maovu yaliyotokea ndani ya kanisa hilo Bi Hellen Wangui ni miongoni mwa walionusurika kifo wakati wa ghasia hizo za uchaguzi na anasema licha ya maisha kuendelea makovu ya tukio hilo bado yanawapa matatizo. Mji wa Eldoret  ni miongoni mwa sehemu zilizoathirika pakubwa na ghasia za baada ya uchaguzi mkuu wa mwaka wa 2007. Kinyume na ilivyokuwa, wakati huu  hali ni tofuati. Hadi sasa hakuna tukio lolote ambalo limetokea na Moses Ndichu ambaye ni mkaazi wa eneo hili la Kiambaa anasema amani ipo. Huku shughuli za kampeini zikiendelea makundi mbali mbali yameimarisha juhudi za kuwahimiza wakaazi wa maeneo yote ya mkoa wa bonde la ufa kudumisha amani kabla ya baada ya uchaguzi mkuu. Naomi Njeri ni kiongozi wa kina mama katika kanisa la Kiamba. Ikiwa imesalia siku sita pekee kabla ya uchaguzi mkuu, watu wengi katika eneo la  Bonde la Ufa wana maratajio makubwa kuwa uchaguzi huu utakuwa wa amani. Kasisi Paul Karanja anasema viongozi na  wananchi wote wana jukumu la kuhakikisa kuwepo kwa amani. Waziri wa Usalama wa Ndani Fred Matiang’i amewahakikishia Wakenya kuwa patakuwa na usalama wa kutosha kote nchini wakati n ahata baada ya uchaguzi siku ya Jumanne wiki ijayo. Kwa waumini wa kanisa la Kiambaa na Wakenya wengi,Imani yao ni kuwepo kwa utulivu na uendeshaji kwa utulivu mchakato mzima wa kura ili wanedelee na Maisha yao kama kawaida.	https://www.bbc.com/swahili/articles/ck5nyn83409o
business	Kifo cha Ginimbi: Genius Kadungure, umiliki wa nyoka na utata mwingine kuhusu chanzo cha utajiri wake	"Kifo cha mzimbabwe aliyekuwa maarufu sana katika mitandao ya kijamii wa Zibabwe mwenye umri wa miaka 36  na mfanyabiashara  , Genius Kadungure a al maarufu  Ginimbi kilichotokea tarehe  8 November kimeibua utata miongoni mwa watu wengi huku watu katika mitanda ya kijamii wakijiuliza chanzo cha utajiri wake. Baadhi ya watu wamediriki hata kusema kuwa alikuwa na nyoka ambaye alikuwa akimtemea pesa; lakini baadhi ya marafiki wa  Ginimbi wamejitokeza na kumtetea wakisema kuwa ni kwanini watu hawakujiuliza chanzo cha utajiri wake wakati alipokuwa hai? Mmoja wa marafiki wake, Ronald Muzambe amesema  katika taarifa yake : ""kila mtu anayemfahamu  Ginimbi hadi alipofikia umri wa miaka  36 anamuelewa   kuwa alikuwa na vyanzo vingi vya utajiri. Hakuna yeyote ambaye alishawahi kuuliza ni vipi alipata utajiri alipokuwa hai, ni kwanini wanaongea mambo tofauti kumuhusu wakati sasa amekufa ?"" Muzambe anasema watu wamuache marehemu afe kwa amani. Ninawashauri watu   ""wawe na hisia za kiutu angalau kidogo ili kumuaga vizuri na kuonyesha heshima kwa rafiki zake na familia yake katika wakati huu mgumu ."" Ginimbi amekuwa maarufu tangualipokuwa na umri wa miaka   26 akiwa muuzaji wa   gesi  ya petroli (LP) . Tangu wakati huo alikuwa ni aliyependa kujifurahisha na marafiki zake kwa kufanya sherehe ndogo ndogo za mara kwa mwara wakati ule, kabla ya kuanza kufanya  sherehe kubwa. Magari ya Ginimbi Kwa miaka mingi , amekuwa akimiliki magari ya garama kubwa na hakuficha  wakati wowote kuonesha kila gari alilonunua kupitia mitandao ya kijamii. Kabla ya kihfo chake, alikuwa ndio tu amenunua gari jipya la Lamborghini Aventador ambalo alilielezea kama  kitu kipya cha kuchezea(new toy). Kulingana na gazeti la Times Live, miongoni mwa  magari yake ambayo ameyaacha ni pamoja na : BBC Hata hivyo haikuweza kupata chanzo huru cha kuthibitisha taarifa zilizotolewa na gazeti la Times Live ingawa  Ginimbi anatambuliwa kuwa alikuwa ni mtu aliyerkuwa na uraibu wa kununua magari. Magari haya ni ya kifahari na alinunua  mfano aina tofauti za   BMW, Jaguar na Lexus."	https://www.bbc.com/swahili/habari-54942616
business	Mashambulizi ya visima vya mafuta vya Saudia: Je ni nani anayetumia ndege zisizo na rubani zinazobeba silaha Mashariki ya kati?	Mashambulizi dhidi ya hifadhi za mafuta za taifa la Saudia yamezua uvumi kwamba ndege zisizo na rubani zilihusishwa. Mamlaka za Marekani na Saudia zinasema kwamba hivyo ndivyo ilivyokuwa. Shambulio la utumizi wa ndege zisio na rubani limeongezeka  katika miaka ya hivi karibuni na hususana katika eneo la mashariki ya kati. Hivyobasi ni nani anayemiliki na ni nani aliyetumia katika shambulizi? Matumizi ya kwanza ya kijeshi ya kutumia ndege isio na rubani ilio na silaha yalikuwa Oktoba 2001  usiku wa kwanza wa vita vya Afghanistan dhidi ya msafara wa Taliban. Ndege zisizo na rubani zinazomiliki silaha zilikuwa zikitumika na mataifa yalioendelea kama vile Israel  na Marekani. Hatahaivyo China nayo iliingilia na kuanza kuuza silaha zake duniani . China imepiga jeki usambazaji wa ndege za kijeshi zisizokuwa na rubani katika eneo la mashariki ya kati ikiuza silaha hizo kwa zaidi ya mataifa sita. Soko la ndege hizo zinazotumiwa na raia pia liligundua teknolojia hiyo  na kuibadilisha kuwa ndege zinazotumia silaha. Huku Teknolojia hiyo ikiwa sio ngumu, ndege kama hizi zilizo na uwezo mkubwa zinaweza kutengezwa na taifa lolote - Iran ikiwa mfano. Na Iran imechukua jukumu muhimu la  kuimarisha teknolojia ya ndege hizo na kuzisambaza kwa washirika wake  kama vile waasi wa Houthi waliopo Yemen. Eneo la mashariki ya kati ndilo lenye vita dhidi ya ugaidi.  Limevutia mataifa yenye teknolojia ya hali ya juu kama vile Marekani Uingereza na Urusi. Kuna uadui mkubwa . Uadui mkubwa unaojulikana  duniani ni ule kati ya Israel na mataifa ya Kiarabu upande mmoja na Iran, washirika wake kama Hezbollah  na waasi wa Houthi  katika upande mwengine. Marekani imetumia ndege zisizo na rubani zilizo na silaha  katika eneo la mashariki ya kati , katika kampeni yake dhidi ya al- Qaeda na Islamic State. Silaha kama vile ndege zisizo na rubiani za kuvizia zimetumika dhidi ya maeneo ya Syria , Iraq, Libya na Yemen. Ndege isio na rubani kwa jina MQ-9 ni kubwa , nzito na yenye uwezo zaidi ya ile ya kuvizia  ikiwa na uwezo wa kubeba  silaha kubwa  zinazoweza kusafiri mbali. Kama mshirika mkuu wa Marekani kijeshi , Uingereza ilinunua ndege kadhaa zisizo na rubani kutoka Marekani  na imezitumia  zaidi katika maeneo ya taifa la Iraq na Syria. Ikijulikana kwa muda mrefu kama taifa mwanzilishi wa teknolojia ya UAV , Israel  ni miongoni mwa wauzaji wa ndege zizsizo na rubani zinazotumika na raia ikiwa imeuza zaidi ya asilimia 60 ya ndege hizo kote duniani kulingana na utafiti wa 2018. Mbali na wateja wengine taifa hilo limeuzia Urusi na limefanikiwa kutungua ndege moja ilipokuwa ikitoka Syria kuingia Israel. Israel inatumia ndege tofauti  kukusanya  habari na kutekeleza mashambulizi. Ndege zake zilizo na silaha ni pamoja na Heron TP, The Hermes 450 na The Hermes 900. Lakini Israel imekuwa na wasiwasi kuuza ndege hizo zinazoweza kubeba silaha. Licha ya kuwekea marufuku ya kununua silaha , Iran imejenga uwezo wa kujitengezea ndege zisizo na rubani zinazoweza kubeba silaha. Ndege kwa jina Shahed 129  ilizinduliwa 2012  na imetumika kuwakabili IS  na maeneo kadhaa nchini Syria na Iraq. The Mohajer 6  imekuwa ikitengezwa tangu 2018. Lakini umuhimu mwengine wa utengezaji wa ndige hizo nchini Iran ni uwezo wake wa kutaka kueneza teknolojia yake kwa washirika wake katika eneo hilo Matumizi ya ndege hizo miongoni mwa makundi ya kivita Waasi wa Houthi ni miongoni mwa watumizi wa ndege za UAV  miongoni mwa makundi yasiokuwa na serikali. Wanaendesha idadi kubwa ya mifumo ambayo kulingana na UN  na wataalam  inategemea sana teknolojia kutoka Iran. Waasi wa Houthi wametumia Qasef-1 , ambayo jopo la Wataalam wa UN limesema kuwa inafanana na mifumo ya Iran. Hizi ni ndege zisizo na rubani ambazo hulipuka zinapowasili katika eneo zilikotumwa. Wapiganaji wa Lebanon wa dhehebu la Kishia  Hezbollah  wamekuwa wakitumia idadi ndogo ya kile kinachoonekana kuwa ndege za Iran zisizo na rubani. Ni wazi kwamba teknolojia ya ndege zisizo na rubani zinazobeba silaha imesambaa kote . Licha ya Marekani kukataa kuuza ndege hizo kwa wasihirika wake  hakujazuia ndege hizo kusamabaa kwa kuwa China imekuwa ikiziuza . Utumizi wa UAV kushambulia maeneo umesaidia kufungua mbinu nyengine ya mashambulizi. Ndege zenye rubani zimetumika kushambulia maeneo bila ya madhara makubwa kuonekana. Ndege hizo zinaonekana kutengezwa kukabiliana na vita dhidi ya ugaidi.	https://www.bbc.com/swahili/habari-49744426
religion	Vijana wanaotaka kujiunga na Islamic State kukimbia umaskini	"Ahmed bado ni kijana mdogo lakini badala ya kusoma, kila siku anaenda kazini. Anaishi katika mji wa Lebanon wa Tripoli, kaskazini mwa nchi, mojawapo ya maeneo maskini zaidi katika Mediterania. Licha ya masaa anayoweka, anapata dola chache tu kwa wiki.Anahitaji kumsaidia mama yake mgonjwa, lakini kazi yake ngumu haimruhusu kupata pesa za kutosha kuwalisha wote wawili. Hisia hiyo ya kukosa tumaini ilimfanya atafute njia ya kutoka. Akiwa kwenye mgahawa wa Intaneti mjini Tripoli, alianza kuzungumza na mtu ambaye alimwambia kuwa alikuwa mwajiri wa Islamic State, wanamgambo wenye itikadi kali wa Kiislamu wa Sunni ambao wakati fulani walidhibiti maeneo makubwa ya Syria na Iraq, na wamefanya ukatili na vitendo vya ugaidi. katika kanda na duniani kote. ""Nilikuwa nasoma sharia (sheria za Kiislamu), na siku baada ya siku walituambia kuhusu jihad,"" Ahmed anasema. ""Walituambia kuhusu Iraq na kundi la Islamic State (IS). Tuliipenda IS, kwa sababu ilikuwa maarufu. Mwanamume mmoja gerezani aliwasiliana nami na kusema: 'Nitakupeleka huko.' Ahmed alikuwa amefanya uamuzi. Alimwambia mwajiri huyo kwamba alitaka kujiandikisha, kuondoka Lebanon na kusafiri kupigana na kundi hilo nchini Iraq na Syria. Lakini, ndani ya saa chache, polisi walimkamata. Maafisa wa kijasusi wa jeshi la Lebanon walimhoji kwa siku tano kabla ya kumwachilia. Hili lilimfanya ajutie uamuzi huo, lakini bado hajapata suluhisho la matatizo yake mengi. ""Inanifanya nitamani kujiua. Nina deni la pesa nilizokopa kununua samani za chumba changu, lakini sina uwezo wa kurudisha. Hatujui kitakachotokea siku za usoni,"" anasema. Katika mitaa ya viungani mwa mji wa Tripoli, hali ni ngumu. Hakuna umeme, maji, mafuta, dawa na ajira. Inaaminika kuwa takriban vijana mia moja wa Lebanon wamejiunga na Islamic State mwaka uliopita. Lakini sio tu kuambatana na itikadi kali inayowakisha kundi hilo. Pia wanajaribu kutoroka umaskini uliokithiri nchi yao inayokumbwa mgogoro. Wengi, kwa sababu ya ushirika wao wa kidini au malezi ya familia, wana fursa chache za kufanikiwa. Vita hivyo vya kujinusuru vimewafanya baadhi ya vijana kuchukua hatua za kukata tamaa. Nabil Sari ni jaji maarufu wa Tripoli. Amewahi kushughulikia kesi za aina hii hapo awali. ""Hawana nafasi za kazi, hawana nafasi za masomo. Na baadhi ya waliojiunga na IS ndiyo maana walitubu na kujaribu kuwasiliana na familia zao ili warudi, lakini sasa hawawezi."" Islamic State kwasasa haina nguvu iliyokuwa nayo Mashariki ya Kati. Kwa muda kundi hilo lilidhibiti maeneo nchini Syria na Iraq. Lakini lilishindwa katika vita vikali vya umwagaji damu huko Baghouz nchini Syria mnamo 2019. Lakini wachache ambao hawakuuawa au kufungwa wanaendelea kushambulia maeneo waliyowahi kudhibiti. Na, mapema mwaka huu, taarifa zilianza kuibuka kuhusu washiriki wa Lebanon katika mashambulizi hayo. Wadi Khaled, ambapo baadhi ya watu waliotoweka walikuwa wakiishi, ni kitongoji kinachokabiliwa na umaskini. Watoto hutumia siku nzima kucheza kwenye vichochoro vyenye vumbi. Kutokana na mgogoro huo, wengi hawana fursa ya kwenda shule. ""Serikali haifiki hapa,"" anaelezea Mohammed Sablouh, wakili anayewakilisha familia za vijana kadhaa."" Angalia maeneo haya ya umaskini. Hakuna anayejali. Nchi haifanyi wajibu wake kwa raia wake. Na tabaka hili la watu masikini litatumika na kuajiriwa kwa IS."" Bakr Seif alitoweka mwaka mmoja uliopita. Alikuwa amebakiza wiki kadhaa kabla ya kufunga ndoa. Ingawa alikuwa amekamatwa na kukaa gerezani kwa muda, alikuwa akijenga mustakabali na mchumba wake. Hakumwambia mama yake Umm Seif kwamba alipanga kuondoka. “Alituambia kuwa anakwenda kumuona mchumba wake na atarudi saa sita mchana,” anasema huku macho yake yakibubujikwa na machozi. ""Aliondoka na hakurudi tena."" ""Tulipata taarifa kwenye mitandao ya kijamii,"" anaendelea babake, Mahdi. ""Ilikuwa kwenye simu zetu zote. Hatukuamini. Na kisha kila mtu akaanza kupiga mayowe na kulia."" Umm Seif ananyamaza na kufuta macho yake. “Alikuwa na furaha, anajiandaa kwa harusi yake na alikuwa na furaha, alikuwa ametoka gerezani, alikuwa ni kijana mzuri sana, mwenye heshima, adabu, unaweza kufikiri nasema hivyo kwa sababu mimi ni mama yake, lakini huu ndio ukweli."" Haukupita mwezi mmoja, Umm Seif akapokea ujumbe wa sauti. Sauti mbaya iliyobadilishwa na kompyuta ilimwambia kwamba mtoto wake alikufa akiwapigania IS nchini Iraq. Ajabu, alimtaja kama ""aliyeuawa"" badala ya ""kuuawa kishahidi"", neno ambalo ujumbe wa kweli wa IS ungetumia kawaida. Wazazi wa Bakr hawaamini ujumbe huo wa sauti, wala kile ambacho mamlaka ya Lebanon imewaambia kuhusu hatima yake. Wanaamini kwamba hakuwahi kuondoka Lebanon na bado amefichwa na kuwekwa kizuizini mahali fulani nchini. Baba yake Bakr, Mehdi, anaonyesha nyumba ya mwanawe. Ni safi na nadhifu, lakini tupu, na inaonekana kutelekezwa. Chokoleti zilizofunikwa kwa dhahabu ambazo Bakr alinunua kwa ajili ya harusi yake zimesalia kwenye onyesho, bila kuliwa Jeshi la Iraq linadai kuwa Bakr aliondoka Lebanon na kusafiri kwenda huko kujiunga na Islamic State. Wanadai kwamba alishiriki katika shambulio kwenye kambi ya jeshi huko Diyala ambalo liliua wanajeshi 10. Siku kadhaa baadaye, wanamgambo tisa wa IS waliuawa katika shambulio la anga la vikosi vya Iraq. Nusu yao walikuwa Walebanon. Jenerali wa Jeshi la Iraq Yahya Rasoul Abdulla anazungumzia watu hawa wanaoondoka Lebanon na kujiunga na Islamic State kwa kutumia maneno makali. ""Ujumbe wangu kwa ulimwengu wa Kiarabu, na haswa kwa vijana wa Lebanon, ni kwamba shirika hili la kigaidi linawatumia kama lishe ya mizinga. Unaweza kuwauliza Wairaqi waliokuwa wakiishi chini ya utawala wa Dola ya Kiislamu: waliua watu, waliwabaka wanawake, Waliwafanya watumwa, waliharibu urithi, waliharibu miundombinu yote, hata waliharibu makaburi ya nabii. Msiwe chachu ya vita vyao, msitumike nao"", anathibitisha jenerali huyo. Na anaongeza: ""Jeshi la Iraq liko kila mahali. Popote ambapo shirika hili linakwenda, katika jangwa, milima, mabonde, tutawawinda na kuwaua."" Tangu kilele kilichorekodiwa mapema mwaka huu, idadi ya wanaojiunga na Islamic State imeanza kupungua. Hadithi za wale walioondoka sasa zinajulikana sana mjini Tripoli, na hilo linafanya matarajio ya kuwafuata yasiwe ya kuvutia. Lakini wakati Lebanon inaendelea kupambana na mzozo wake wa kifedha na wanasiasa wake kukwama kuunda serikali mpya miezi kadhaa baada ya uchaguzi wa nchi hiyo, maisha hayawi rahisi. Na kwa hivyo, waajiri wa Islamic State wanaendelea kukusanyika kwa matumaini ya kuvutia kizazi kipya cha vijana wa Lebanon walionyimwa haki."	https://www.bbc.com/swahili/articles/c97q2qnjqdyo
politics	Brexit: Mpango una maana gani? na je utapita bungeni?	Mpango wa Brexit umefikiwa baina ya Uingereza na Umoja wa Ulaya, lakini una maana gani? Tunajibu baadhi ya masuali makuu yanayoibuka kuhusiana  na mambo yalipofikia. Iwapo bunge halitaupitisha mpango, Je Boris Johnson ataweza kuomba muda wa ziada? Kwa mujibu wa sheria, ndio anaweza. Muswada uliopitishwa mwezi uliopita bungeni 'Benn Act', unasema kuwa Johnson atahitajika kuomba kucheleweshwa kwa Brexit kwa miezi mitatu ya ziada - na hiyo ni iwapo tu hatofanikiwa kupitisha muswada, au  kuwashawishi wabunge  kuidhinisha kujitoa bila ya mpango kufikia Oktoba 19. Jumamosi hii. Bunge litakuwa na kikao  siku hiyo ambapo ndio wabunge  wanatarajiwa kupiga kura  kukubali au kukataa mpango mpya wa Johnson. Fahamu zaidi kuhusu Brexit: Kwa mujibu wa mpango huu, je kutakuwa na mpaka nchini Ireland? Hapana, hakutokuwana mpaka. Pande zote zimeondosha uwezekano wa kuwepo ukaguzi wa mpakani  kati ya Ireland kaskazini na Jamhuri ya Ireland. Pendekezo la Johnso kwamba  huenda kukawa na ukaguzi  katika maeneo yalitengwa kutoka mpakani limepingwa na EU. Matokeo yake, kutahitajika kuwana ukaguzi  ndani ya Uingereza kwenyewe, bandarini katika bahari baina ya Great Britain na Ireland kaskazini. Je Uingereza bado inahitajika kulipa 'ada ya talaka'? Ndio Uingereza bado itahitajika kuilipa 'ada ya talaka' ya  £39bn chini ya mpango wa waziri mkuu Johnson. Hatahivyo, Kwasababu Uingereza imekaa muda wa ziada ndani ya  ada hiyo sasa ni kima cha £33bn. Mapendekezo mapya yanakaribiana kwa usawa na ya mpango wa waziri mkuu aliyekuwepo Theresa May. Tofauti kuu ni kuhusu suala muhimu la mpaka wa Ireland na iwapo Uingereza itajitoa katika muungano wa forodha kikamilifu baad aya muda kumalizika. Je safari za kwenda Uingereza zitabadilika baada ya Brexit? Uingereza haipangi  kuidhinisha visa kwa watalii kutoka Umoja wa Ulaya. kwahivyo, kwa zaiara za muda mfupi, huenda hali isibadilike sana. Safari zitakuwana gharama kubwa zaidi baada ya Brexit? Tangu Uingereza  ipige kura kujitoa katika EU, thamani ya pauni  imeshuka. Hii ni licha ya kukuwa kwa kiasi kidogo baada ya mpango huu mpya kutangazwa. Hii ni kutokana na wasiwasi mwingi uliokuwepo kuhusu hali itakuwaje wakati Brexit itaidhinishwa. Ni vigumu kubashiri namna thamani ya sarafu ya pauni itakavyobadilika. Pendekezo moja  litakaloweza kukusaidia, ni kwamba ubadili nusu ya pesa zako angalau wiki kadhaa kabla ya safari na nusu ya pili siku chache kabla ya safari. Je mpango wa Brexit unaweza kuidhinishwa pasi idhiniya bunge la wawakilishi? Hapana, haiwezekani kwa namna sheria ilivyo sasa. Sheria ya Umoja wa Ulaya (ya kujitoa) ya mwaka 2018 inasema ili kufikiwa makubalino ya kujitoa ni lazima yaidhinishwe na bunge. Mpango huu unaruhusu Uingereza kufanya biashara huru na mataifa mengine duniani? Ndio, Uingereza itajita katika muungano wa forodha na EU, ambapo ndilo jukwaa linalotumika kujadili masuala ya kibiashara kwa mataifa yote wanachama. Hioy inamaanisha  Uingereza itaweza kufikia makubaliano yake binfasi ya biashara na mataifa yasio katika Umoja wa Ulaya  pamoja na yaliomo ndani ya EU - licha ya kwamba huenda hili likachukua muda. Mpango huo unatarajiwa kudumu kwa muda gani? Mpango huo unaeleza  kwamba mwisho wa kipindi cha mpito ni Desemba 2020 wakati Uingereza itajitoa katika taasisi zote za EU, Ireland kaskazini itabidi isalie kufuata baadhi ya sheria za EU. Katika hali fulani  itabidi itoze kodi ya EU kwa aina fulani ya bidhaa. Hali itaendelea mpaka makubaliano mapya ya kuhusu uhusiano wa siku zijazo yatakapofikiwa, au Ireland kaskazini ipige kura kupinga mpango huo. Serikali yake itakuwa na fursa ya kupigia kura vipengee vya mpango huu baada ya miaka minne, halafu kila baada ya angalau miaka minane baada ya hapo.	https://www.bbc.com/swahili/habari-50096488
health	Mpango wa matumizi ya dawa za  VVU unakiuka uhuru wa kidini, hakimu asema	Mipango ya afya ya Marekani ambayo inajumuisha dawa ya kuzuia virusi vya ukimwi (VVU) inayojulikana kama (PrEP)  katika bima inakiuka haki ya uhuru wa kidini, jaji ameamua. Waajiri wanatakiwa kulipia huduma fulani za kinga na dawa katika bima zao chini ya sheria za Marekani. Lakini kundi la Wakristo wa Texas lilishtaki mwaka wa 2020 juu ya dawa za kuzuia kuambukizwa VVU (PrEP). Walisema kuwa dawa hiyo inaweza ‘’kuchochea tabia ya mapenzi ya jinsia moja’’. PrEP inapendekezwa kwa watu wazima walio katika hatari kubwa ya kuambukizwa VVU. Inaweza kupunguza hatari ya kupata maambukizi kwa hadi 99% inapotumiwa kama ilivyoagizwa, kulingana na Vituo vya Marekani vya Kudhibiti na Kuzuia Magonjwa. Kituo cha kudhibiti na kuzuia magonjwa (CDC) kimetaja kuongezeka kwa matumizi ya dawa hiyo kama sababu muhimu katika kupunguza maambukizi ya VVU. Dawa hiyo inayotumiwa kwa kunywa imetumiwa na zaidi ya watu 600,000 katika nchi 76, kulingana na Shirika la Afya Ulimwenguni. Walalamishi huko Texas walisema kuwa mfumo ambao serikali kuu huamua ni huduma zipi za uzuiaji zinazopaswa kulipwa na mwajiri  katika mipango ya bima ni kinyume cha sheria. Kesi iliyowasilishwa na wakili Jonathan Mitchell anayeishi Austin - ambaye anasifiwa kwa kupanga utekelezaji wa marufuku ya utoaji mimba ya wiki sita nchini humo - inawaleta pamoja wafanyabiashara na waajiri wanaojiita Wakristo. Mshitaki mmoja katika kesi hiyo, Dk Steven Hotze, alidai kuwa kulipia dawa za PrEP katika bima ya wafanyakazi wake itakuwa kinyume na ‘’imani zake za kweli za kidini’’. Daktari huyo, ambaye ni mfadhili mkubwa wa chama cha Republican alidai dawa za kawaida ambazo zinanunuliwa dukani zinaweza ‘’kuchochea tabia ya mapenzi ya jinsia moja’’. Waliowasilisha malalamishi pia waliandika kwamba ‘’hawahitaji au kutaka’’ kugharamia dawa hiyo katika mipango ya bima ‘’kwa sababu wako katika uhusiano wa mke mmoja na wenzi wao’’ na ‘’kwa sababu wao au wanafamilia wao hawashiriki katika tabia inayoendeleza maambukiza ya VVU’’. Takwimu za CDC zinaonyesha kuwa karibu kesi moja kati ya watano wapya wa VVU nchini Marekani sasa ni miongoni mwa wanawake, huku wengi wao wakiwa na mahusiano na watu wa jinsia tofauti. Lakini Jaji wa Wilaya ya Reed O'Connor alitoa uamuzi Jumatano kwamba, serikali haiwezi kuhitaji ‘’mashirika ya kibinafsi, ya kidini’’ kugharamia dawa hiyo ‘’bila kugawana gharama na bila kusamehewa sheria fulani kwa misingi ya kidini’’. Aliandika kuwa PrEP inakiuka haswa haki za kikatiba za walalamikaji chini ya Sheria ya Marejesho ya Uhuru wa Kidini. RFRA hutumiwa mara kwa mara katika kesi za upatikanaji huduma za uavyaji mimba na huduma ya kuthibitisha jinsia kwa watu waliobadili jinsia. Wataalamu wa matibabu hapo awali walikuwa wamekashifu kesi hiyo kama tishio kwa mfumo mzima wa utoaji huduma za kinga. Jumuiya ya Madaktari ya Marekani na muungano wa mashirika 60 ya matibabu waliandika mnamo Julai kwamba uamuzi mmoja mbaya unaweza kumaanisha ‘’wagonjwa watapoteza uwezo wa ufikiaji wa huduma muhimu za afya ya kinga, kama vile uchunguzi wa saratani ya matiti, saratani ya utumbo mpana, saratani ya shingo ya kizazi, ugonjwa wa moyo, unene na kisukari’’. Serikali kuu inatarajiwa kukata rufaa dhidi ya uamuzi huo wa Jumatano.	https://www.bbc.com/swahili/articles/c2xd1nl74x6o
religion	Sergei Torop: Kiongozi wa madhehebu ya kidini wa Urusi akamatwa kwa tuhuma za kuwadhuru watu	"Kiongozi wa madhebebu maarufu ya kidini amekamatwa na vikozi vya usalama vya Urusi katika maeneo ya vijijini ya Siberia, polisi wamesema. Sergei Torop, ambaye anafamika miongoni mwa wafuasi wake kama  Vissarion, alianzisha kanisa la  Agano la Mwisho- Last Testament -  katika jimbo la Siberia la Krasnoyarsk mwaka 1991. Amekamata pamoja na viongozi wengine wawili wa kikundi hicho. Wanashutumiwa kwa kuchukua fedha  kwa nguvu na vitisho pamoja na kusababisha madhara ya kimwili na kisaikolojia kwa wafuasi wao. Bwana  Torop, Vadim Redkin  na Vladimir Vedernikov  wanashukiwa kwa  "" shirika la dini ambalo shughuli zake zinahusisha ghasia dhidi ya watu binafsi na kusababisha madhara ya mwili kwa watu wawili au zaidi  ,"" amesema msemaji wa kamati ya uchunguzi ya Urusi. ""Walitumia fedha za wafuasi wao na kuwanyanyasa kisaikolojia  ,"" alinukuliwa akisema kwenye vyombo vya habari vya taifa. Bwana Torop,  mwenye umri wa miaka  59- zamani akiwa askari wa usalama barabrani, ameripotiwa kuwavutia maelfu ya wafuasi tangu alipoanzisha kikundi hicho cha kidini baada ya kuvunjika kwa Muungano wa Usovieti . Baadhi wanasemekana kuamini  kuwa kutakuwa na kuzaliwa upya kwa Yesu kristo. Alikamatwa na vikosi vya usalama kufuatia msako maalumu uliofanyika Jumanne dhidi yake, na video iliyooneshwa kwenye televisheni ya Urusi ambayo ilionesha mwanaume aliyeonekana mchovu akiwaongoza wanaume wawili ndani ya helikopta. Mmoja w wakati wa eneo hilo aliandika kwenye ukurasa wa Facebook kwamba helikopta nne na makumi kadhaa ya watu waliofunika nyuso zao waliwasili katika eneo hilokabla ya kuanza msako katika nyumba  jirani pamoja na na majengo. Wafuasi wa kanisa la Agano la mwisho-Last Testament walipata makazi katika mji unaoitwa   City of the Sun, (mji wa Jua) katika jimbo la Kuraga la Siberia mwaka 1995. Wafuasi kadhaa wanaishi katika makazi mengine katika jimbo hilo. MwakA2000,  wizara ya sheria nchini Urusi ilisema madhehebu yake yana  ufuasi wa watu 10,000 kote duniani. Wafuasi wake hawatakiwi kuvuta sigara, kunywa pombe , kubadilisha pesa, na wanapaswa kuishi maisha ya kawaida. Wanaoamini mafundisho ya Bwana Torop hawapaswi kula nyama, kunywa kahawa, chai, sukari, mikate yenye chachu na bidhaa zote za ngano, Imeripoti Idhaa ya BBC ya lugha ya Kirusi. Kikuni hicho kinajumuisha  mafundisho ya kanisa la Kiothordox la Urusi na mada za kuzaliwa tena kwa Yesu Kristo, pamoja na maandalizi ya  dhana ya misho wa dunia unaotabiriwa utakaosababisha maasi na kuangamia kwa dunia maarufu kama Marmageddon."	https://www.bbc.com/swahili/habari-54265893
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
health	Mvulana aliyevunja rekodi ya kukaa muda mrefu bila kulala	"Binadamu kwa kawaida huwa macho mchana na usiku hulala, ingawa siku hizi si ajabu kwa wengi kulala mchana na kufanya kazi usiku. Lakini je, umewahi kujiuliza mwanadamu anaweza kukaa muda gani bila kulala? Vijana wawili nchini Marekani walijaribu kupima hili. Ilikuwa ni mwishoni mwa mwaka wa 1963 na bendi ya Beach Boys ilikuwa ndiyo inavuma zaidi wakati huo. Marekani ilikuwa pia imeanza kujiingiza zaidi katika Vita vya Vietnam, na watoto wa shule za upili walikuwa wanajiandaa kwa likizo ya Krismasi pale vijana wawili walipoamua kufanya utafiti ambao ulilivutia taifa. Utafiti huu ulifikia kikomo mnamo 8 Januaru 1964. Randy Gardner wa miaka 17 alikuwa amefanikiwa kukaa macho bila kulala kwa siku 11 na dakika 25 mfululizo. Bruce McAllister, mmoja wa wanafunzi wa sekondari walioibuka na wazo hilo, anasema hatua hiyo ilitokana na haja ya kuunda mradi wa kuwasilisha katika maonesho ya sayansi. Baada ya kuunganisha ubunifu wao na 'utukutu' kiasi wa ujana, Bruce na rafiki yake Randy waliamua kujaribu kuvunja rekodi ya dunia ya kukaa muda mrefu bila kulala. Rekodi hiyo wakati huo ilikuwa inashikiwa na DJ mmoja kutoka Honolulu, Hawaii ambaye alikuwa amekaa saa 260 bila kulala (siku 10 na saa 20). ""Mpango wa kwanza ulikuwa wa kuchunguza athari za kutolala kwenye uwezo wa kiajabu usioeleweka wa ubongo (ikiwa ni pamoja na nguvu za kiroho),"" McAllister anasema. ""Tuligundua kwamba hakukuwa na njia ya kupima hilo na kwa hivyo tuliamua kupima basi athari za ukosefu wa usingizi kwenye uwezo wa mtu kufahamu na kutambua mambo, katika kucheza mpira wa kikapu. Jambo lolote tu ambalo tungeweza."" Walirusha sarafu juu kuamua ni nani angekaa bila kulala. McAllister alifurahia sana aliposhinda kuwa 'mtazamaji'. Lakini ulimbukeni wao ulijitokeza pale kulipozuka kikwazo cha jinsi yeye mwenyewe angemchunguza mwenzake Randy. Angefanya hivyo vipi bila yeye mwenyewe kulala? ""Tulikuwa wapumbavu. Wajua, wapumbavu wachanga,"" anasema ""na nilikaa macho nikimfuatilia…na baada ya usiku wa tatu bila kulala, mwenyewe nilishangaa kuzinduka na kujipata nilikuwa nimelala kwa kuinamisha kichwa kwenye ukuta, na nilikuwa naandika maelezo ukutani."" Vijana hao waligundua kwamba walihitaji kumshirikisha mhusika wa tatu. Na hapo ndipo walipomwita rafiki yao Joe Marciano kusaidia katika kuwa 'mtazamaji'. Muda mfupi baada ya Marciano kujiunga nao, mtafiti kuhusu usingizi kutoka Chuo Kikuu cha Stanford William Dement naye alifika. Dement kwa sasa ni profesa lakini mwaka 1964 alikuwa tu ndio anaanza kazi yake ya utafiti katika fani ya sayansi ya usingizi, ambayo ilikuwa bado change. Alikuwa amesoma habari kuhusu kisa cha vijana hao wawili katika gazeti moja la San Diego na akaamua mara moja kwamba alitaka kushiriki. Hilo kwa kiasi fulani liliwatuliza roho wazazi wa Randy. ""Wakati huo, pengine nilikuwa mtu pekee duniani aliyekuwa amefanya utafiti halisi kuhusu usingizi,"" Dement anasema. ""Wazazi wa Randy walikuwa na wasiwasi kwamba utafiti huo ungemdhuru. Kwa sababu wakati huo haikuwa imebainika kuhusu iwapo mtu angefariki kwa kukaa muda mrefu bila kulala."" Uwezo wa binadamu kukaa bila kulala ni jambo ambalo BBC imeliangazia awali. Utafiti kwenye wanyama, utafiti mmoja ambao uliwashirikisha paka ambao walikufa baada ya kukaa siku 15 bila kualla, ulikuwa umeuliza maswali ya iwapo kuna mambo mengine mfano msongo wa mawazo, mfadhaiko au kemikali mwilini, ambayo huchangia kifo cha mtu aliyekosa usingizi na wala si kukosa usingizi kwenyewe. McAllister anasema kwenye utafiti huo wa awali uliowahusisha wanyama, watafiti walitumia kemikali, jambo ambalo pengine liliathiri matokeo. ""Randy alikuwa mara kwa mara anakunywa soka aina ya Coke, lakini kando na hilo, hakunywa dawa au kemikali za kumchangamsha mtu zilizokuwa maarufu wakati huo kama vile Dexedrine au Benzedrine,"" anasema. Huko San Diego kufikia wakati ambapo William Dement alikuwa anawasili, Randy, baada ya kukaa siku kadha bila usingizi, alikuwa bado mchangamfu na mwenye matumaini sana na hakuonekana akiwa na udhaifu wowote. Lakini kadiri siku zilivyosonga, vipimo walivyomfanyia vilianza kutoa matokeo ya kushangaza. Walipima uwezo wake wa kuonja, kunusa na kusikia na baada ya muda uwezo wake wa kutambua na kuhisi vitu ulianza kuathirika. McAllister anakumbuka Randy akianza kusema: ""Msinifanye ninuse hicho, siwezi kuvumilia harufu hiyo."" Jambo la kushangaza hata hivyo, ustadi wake wa kucheza mpira wa kikapu uliimarika. Hili hata hivyo huenda lilichangiwa na hatua yake ya kuucheza mchezo huo zaidi. ""Alikuwa saw asana kimwili,"" anasema Dement. ""Kwa hivyo, tuliweza kumsaidia kuendelea kutolala kwa kucheza mpira huo wa kikapu au kucheza mchezo wa kuvingirisha matufe chini. Iwapo angefunga macho, angelala mara moja."" Usiku, ilikuwa vigumu zaidi kumzuia kulala kwani hakuwa na mengi ya kufanya, na hivyo basi wawili hao walikuwa na wakati mgumu zaidi kumzuia kulala. Haya yote yalipokuwa yanatendeka, walianza kuangaziwa zaidi kwenye vichwa vya habari. Wakati mmoja, taarifa yao ilikuwa ndiyo ya tatu kwa kuandikwa zaidi katika magazeti ya taifa Marekani baada ya  John F Kennedy na ziara ya The Beatles. Hata hivyo, wengi waliiangazia kama utani. Lakini wanafunzi hao walikuwa hawafanyi mzaha na waliendelea na mpango wao bila kuvunjwa moyo. Mwishowe, baada ya kufikisha muda wa saa 264 bila kulala, rekodi ya dunia ikawa imevunjwa na majaribio yao yakasitishwa. Badala ya kutulia na kulala fofofo kitandani, Randy alikimbizwa hadi hospitali ya jeshi la wanamaji ambapo shughuli kwenye ubongo wake zilifuatiliwa kwa karibu. McAllister anaeleza kilichotokea baada ya hapo. ""Hivyo analala saa 14 mfululizo - hatukushangazwa na hilo - na baadaye anaamka, zaidi ili kwenda haja. Usiku wake wa kwanza, kiwango chake cha kipindi cha usingizi uliokolea (ambao kwa kitaalamu hufahamika kama REM) ambacho wakati huo kilihusishwa na ndoto - lakini hilo lilibadilishwa baadaye - kilikuwa juu mno. Usiku uliofuata, kiwango hicho kilianza kupungua na siku chache baadaye, kiwango chake kikarejea kawaida. ""Na kisha, aliamka na kwenda shuleni…lilikuwa jambo la kufurahisha,"" Dement anaongeza. Matokeo ya Randy hospitalini yalitumwa Arizona kuchunguzwa zaidi. McAllister anasema matokeo yalionesha kwamba ""ubongo wake ulikuwa unalala akiwa bado yuko macho muda wote … sehemu ya ubongo ingelala lakini nyingine ingeendelea kfuanya kazi."" Kwake, anasema, hilo linaeleweka ikizingatiwa mabadiliko ya kibiolojia yalichoangia chimbuko la binadamu wa sasa. ""Yeye hakuwa mwanadamu wa kwanza - au hata kwa viumbe waliotangulia binadamu wa sasa - kulazimika kukaa macho kwa zaidi ya usiku mmoja na kwamba kuna uwezekano ubongo wa binadamu ulibadilika ili kuuwezesha kulalisha sehemu moja nyingine ikiendelea kufanya kazi - sehemu moja ingelala na kujikarabati upya, nyingine ikiendelea kufanya kazi. Na hilo huenda lilimzuia kuathirika na ukosefu wa usingizi,"" anasema. Watu wengine kadha walijaribu kuvunja rekodi ya Gardner ya kukaa muda mrefu zaidi bila kulala miaka iliyofuata. Lakini maafisa wa Guinness Book of Records wanaotambua rekodi duniani waliacha kuidhinisha rekodi hizo, kwa sababu waliamini majaribio hayo yangedhuru afya ya wahusika. Randy hakuonekana kuwa na dalili zozote za kuugua au kudhurika kutokana na hatua yake ya kukaa siku 11 bila kulala. Hata hivyo, baadaye maishani alilalamika kwamba alikuwa na tatizo la kukosa usingizi. Katika kikao na wanahabari nje ya nyumbani kwao baada ya majaribio hayo, vijana hao watatu walijibu maswali kutoka kwa umati uliokusanyika. Randy aliwajibu kwa kutumia falsafa kuhusu majaribio yao. ""Lilikuwa tu suala la uwezo wa fikira kushinda mwili,"" alisema."	https://www.bbc.com/swahili/habari-43139596
sports	Fahamu wachezaji watano waliohama klabu zao na kuwaacha watu vinywa wazi	"La liga imehitimisha uchumba uliodumu kwa miaka 21 wa Leonel Messi na Barcelona. Uchumba ulioleta mafanikio lukuki kwa pande zote mbili, yakiwemo makombe zaidi ya 30 kwa Klabu yake hiyo pekee aliyoitumika katika maisha yake yote ya soka mpaka sasa na tuzo binafsi zilizojaza kabati lake. Pengine ni moja ya wachezaji wachache wakubwa duniani waliopata mafanikio zaidi kwenye soka, ukiachilia mbali makombe 10 ya Laliga, 7 ya Copa del Rey na 4 ya ligi ya mabingwa, amefanikiwa kutwaa tuzo binafsi zikiwemo sita za mwanasoka bora wa dunia 'Ballon d'Or na sita za mfungaji bora wa Ulaya. Messi amefunga magoli yaliyoweka rekodi La liga, akiifungia Barcelona magoli 474. Kwa ujumla katika maisha yake yote ya soka amefunga ujumla wa mabao 750 kwa nchi yake na klabu yake hiyo. Pamoja na Barcelona na yeye mwenyewe kutaka kubaki kuichezea klabu hiyo ya Hispania, Kanuni za fedha zinazoongoza Ligi ya Hispania 'La liga' zinamtoa Messi Barcelona. Ili Messi asalie Barcelona wanapaswa kupunguza mishahara ya wachezaji inayofikia Pauni 172 milioni kwa mwaka, kiasi ambacho ni kikubwa mno. Ingawa haijawa wazi anaelekea wapi, Klabu ya PSG ya Ufaransa imeanza kumfuatilia. Kuondoka kwake Barcelona kumewashangaza wengi, na hakuna aliyetarajia kwa sababu ya uaminifu wake kwa klabu hiyo, uwezo wake, kupendwa kwakwe, mapenzi yake na rekodi zake. Pamoja na mshituko huo kwa Messi, anayetajwa na wengi kama mchezaji bora wa soka wa muda wote, kuna wachezaji ambao waliwahi pia kuleta mshtuko kwa mashabiki wa soka wa klabu zao na duniani kwa ujumla. Kwa mfano Ronaldinho Gaucho aliyetoka Milan kwenda Flamingo mwaka 2011, Andrea Pirlo (Inter kwenda AC Milan, 2001) Gigi Buffon (Parma -Juventus,2001), Ashley Cole (Arsenal - Chelsea, 2006), Diego Maradona (Barcelona-Napoli, 1984) Robin Van Persie (Arsenal - Man Utd, 2012) au Paul Pogba aliyevunja rekodi ya uhamisho mwaka 2016 akitoka Juventus kwenda Manchester United. Ukiacha hao, uhamisho wa wachezaji wafuatao ulikuwa miongoni mwa ulioshitua zaidi dunia na kubakisha watu midomo wazi. "" Kama huwezi kuwashinda ungana nao"" ni usemi maarufu ambao Roberto Baggio aliutumia wakati alipohama kutoka Fiorentina kwenda Juventus baada ya kushindwa kuisaidia timu yake ya Fiorentina kuifunga Juventus katika fainali ya kombe la UEFA mwaka 1990. Uhasama wa kishabiki baina ya timu hizi mbili ni wa hali ya juu kabisa, na hata ada ya uhamisho iliyoweka rekodi ya dunia ya £8m haikuwatuliza mashabiki wa Fiorentina wasifanye vurugu na kuandamana kupinga uhamisho wa gwiji huyo. Walitumia siku kadhaa kufanya vurugu kuonyesha hasira zao kwa uongozi, kukubali kumuuza Baggio kwenda Juventus. Lakini Baggio akatua kwa vibibi vizee hao wa Turin na kwenda kushinda Scudetto na kutwaa tuzo ya mchezaji bora wa dunia ya Ballon d'Or. Pamoja na hilo lakini hakuacha kuonyesha mapenzi yake ya wazi kwa Fiorentina, akikataa kupiga penati katika mechi ya kwanza dhidi ya Fiorentina katika uwanja wa Artemio Franchi. Na akavaa skafu ya timu yake hiyo ya zamani, baada ya kupumzishwa na nafasi yake kuchukuliwa na mtu mwingine. Lakini kocha wa Juventus wakati huo, Luigi Maifredi alisema, ulikua uamuzi wa jumla wa Baggio asipige penati kwa sababu mlinda mlango wa Fiorentina wakati huo, Mareggini alimjua vizuri Baggio kwenye penati kwa sababu kucheza naye muda mrefu Fiorentina. Mechi hiyo iliisha kwa Juve kulala 1-0 na kushindwa kufuzu michuano ya Ulaya, huku Fiorentina ikiponea chupuchupu kushuka daraja. Ligi ya Marekani (MLS) inazidi kupata umaarufu kwa sasa, lakini umaarufu wake hakika umejengwa na uhamisho wa nahodha wa zamani wa England na Manchester United, David Beckham. Ingawa inaonekana ni ligi inayokimbiliwa na wachezaji wa Ulaya wanaomalizia muda wao kwenye soka, lakini Beckham alipotangazwa kujiunga na LA Galaxy mwaka 2007 - ilikuwa mshangao wa dunia, na kuipa sura ningine ligi hiyo. Hakuna aliyetarajia kama Beckham angekwenda huko. Kwa sababu hiyo Kocha wa Real Madrid wakati huo, Fabio Capello awali alisema Muingereza huyo asingekanyaga tena na kuiwakilisha los Blancos, kabla ya kubadili kauli na kumruhusu Beckham kurejea wiki chache baadae. Nyota huyo wa zamani wa Manchester United akaenda kuichezea Galaxy jumla ya michezo 113 katika miaka mitano aliyokuwepo Marekani. Naymar ni miongoni mwa vipaji vya maana na vyenye ladha kutoka Brazil. Kuhama kwake kutoka Barcelona kwenda PSG mwaka 2017, kulivunja rekodi ya uhamisho ya dunia iliyowekwa awali na Paul Pogba. Ada yake ilikuwa £109m. Barcelona iliweka kipengele chenye fedha kubwa kwa klabu itakayomtaka, na hakuna aliyedhani kwamba kiasi hicho che fedha kwa wakati huo kingekuwa rahisi kupatikana na kutolewa na klabu yoyote Ulaya. PSG ikajitokeza na kuushangaza ulimwengu, Neymar akahamia Ufaransa. Ingawa inaonekana kama alihama kwa kutafuta fursa ya kushinda tuzo ya mwanasoka bora wa dunia ya Ballon d'Or, kutokana na kufunikwa na kivuli cha Lionel Messi pale Barcelona, Neymar amekuwa nyota wa kutegemewa pale Parcdes Princes akisaidiana na Mfaransa Kylian Mbappe. Ingawa hajaweza kushinda tuzo hiyo, lakini klabu yake inamuelekeo mzuri, na mshangao wa watu hautakuwa mkubwa kama Messi ataungana nae pale PSG, baada ya kuachana na Barcelona, lakini litabaki swali kama Messi atatua PSG Je Neymar atakimbia tena kivuli cha Muargentina huyo? Arsenal na Tottenham ni mahasimu wa kutupwa nchini Uingereza , timu zinazotoka katika jiji la London. Sio rahisi mchezaji kutoka Arsenal kwenda Spurs ama Spurs kwenda Arsenal, kwa sababu ya uhasama uliopo. Emmanuel Adebayor alitoka Arsenal, akaenda Manchester City kabla ya kutua Spurs, ingawa hakuhamia moja kwa moja, alipitia City, bado alisakamwa sana na kuzomewa na mashabiki wa Arsenal, hilo tu linakuonyesha kwamba uhasama baina ya timu hizi sio wa kawaida. Kwa Campbell, baada ya mkataba wake kumaliza Tottenham, akahamia Arsenal, akiwa mchezaji wa kwanza kutoka White Hart Lane kwenda Highbury tangu Pat Jennings. Hakuna aliyeamini kirahisi kwamba Campbell ameenda Arsenal kutoka Spurs tena bure, kutokana na uhasama baina ya vilabu hivyo, lakini akaenda kuwa mchezaji mkubwa wa timu hiyo na kusaidia kutwaa makombe na kuwa sehemu ya kikosi kilichocheza michezo yote ya ligi bila kufungwa na kutwaa ubingwa wa ligi kuu katika msimu wa 2003/2004. ""Kama mchezaji ndani ya Barcelona, kamwe hakuwahi kuficha chochote,"" maneno ya mmoja wa wachezaji wenzake wa zamani na Figo, baada ya uhamisho wake wa utata ulioshangaza dunia kutoka Barcelona kwenda Real Madrid. Uhamisho huu wa mwaka 2000 uligharimu £36.2m. Sasa kasheshe ikawa, mreno huyo aliporudi kwenye dimba la Camp Nou mwezi Oktoba mwaka 2001 kucheza dhidi ya timu yake ya zamani Barceloba- Kila alipogusa mpira alitukanwa, kuzomewa na kurushiwa kila aina ya uchafu kuanzia maganda ya machungwa, chupa za maji na soda, vipisi vya sigara na viberiti. Mwaka mmoja baadae, kwenye mechi kama hiyo alirushiwa kichwa cha nguruwe, yote ni kuonyesha chuki ya mashabiki dhidi yake. Hawakutarajia kama angehama na angehama kirahisi kwenda kwa mahasimu wao, Real Madrid. Lakini kuwasili kwa Figo pale Real Madrid, kukawa mwanzo wa awamu mpya ya kizazi cha nyota wakali 'Galacticos' pale Madrid; Zinedine Zidane, Ronaldo na David Beckham walisajiliwa katika kipindi cha miaka mitatu iliyofuata, na kufanya timu iliyosheheni vipaji vikubwa vya soka wakati huo."	https://www.bbc.com/swahili/58155264
entertainment	Saudi Arabia: Tamasha lijalo la Nicki Minaj Jeddah lazua gumzo mitandaoni	"Tangazo la kuwa Nicki Minaj atakuwa mmoja ya wasanii watakaotumbuiza katika tamasha la muziki nchini Saudi Arabia, limezua gumzo kali katika mitandao ya kijamii nchini humo. Mtindo wake wa mavazi na maudhui  ya ngono katika nyimbo zake ni baadhi ya masuala watu wanahoji huku wakitafakari tamasha hilo litapokelewaje katika jamii ya kihafidhina ya Waarabu. Rappa huyo anatarajiwa kutumbuiza watu katika tamasha la Jeddah World Fest Julai 18. Tamasha hilo ni mfano wa hivi karibuni wa jinsi Saudi Arabia inavyoendelea kulegeza misimamo yake mikali hasa katika masuala ya burudani ili kuimarisha ukuaji wa sekta ya sanaa. ""Nicki Minaj"" alitrend katika mtandao wa Twitter baada tamasha lake la Jeddah kutangazwa. ""Hebu tafakari kupata fahamu baada ya kupoteza fahamu kwa miaka mitatu na ukizinduka kitu cha kwanza unasikia ni kuwa Nicki Minaj atafungua tamasha la muziki Saudi Arabia, kusema kweli nitafikiria niko katika taifa lingine ,"" mmoja aliandika. Mwingine alihoji ikiwa waandalizi wa tamasha hilo walifanya ukaguzi wa maonesho yake yaliopita japo angalau katika mtandao wa Google kabla ya kumpa kazi hiyo. ""Hivi hakuna mtu Saudi Arabia aliyemtafuta Nicki Minaj kwenye google?"" aliandika Kabir Taneja. Sio maoni yote yalikuwa ya kufanya mzaha. Mtu mmoja aliandika katika Twitter yake kuwa tamasha hilo la Minaj halitakuwa sawa hasa ikizingatiwa kuwa litafanyika karibu na mji Mecca- amabo ni mtakatifu kwa waumini wa Kiislam . Katika video iliyowekwa kwenye Twitter mwanamke aliyevalia mavazi ya kidini alihoji  kwa nini mamlaka ya nchini humo inamrusu rapa huyo kutumbuiza katika tamasha hilo huku ukiwazuia wanawake kuvaa mavazi yanayowabana hadharani. ""Atakuja kutingiza makalio yake na akiimba nyimbo zake zilizo na maudhui ya ngono huku akijitingisha zaidi,"" alisema ""Halafu unaniambia mimi nivae  abaya. Hilo linaingia akini kweli ?"" Wengine walisema hatua ya mwanamuziki huyo kufanya tamasha nchini humo ni unafiki, ikizingatiwa kuwa anatumbuiza piakatika matamasha ya wapenzi wa jinsia moja ili hali anajua msimamo wa Saudia kuhusu uhusiano wa aina hiyo. Hukumu ya kushiriki mapenzi ya jinsia moja nchini Saudia Arabia ni kifo. Minaj sio msanii wa kwanza kuzua hali ya utata kwa kukubali kufanya tamasha nchini Saudi Arabia. Mariah Carey alipuuza wito wa wanaharakati wa kutetea haki za binadamu kumuomba afutilie mabali tamasha lake nchini Saudia huku rapa Nelly nae akilaumiwa vikali kwa kuandaa tamasha la wnaume pekee. Hatua ya hivi karibuni ya kulegeza misimamo kuhusu masuala tofauti ya kijamii ikiwemo burudani ni sehemu ya mkakati wa mwanamfalme Mohammed bin Salman wa kuimarisha uchumi wa nchi hiyo. Turki Al al-Sheikh, mkuu wa kitengo cha burudani alitangaza kuhusu mpango wa siku zijazo wa kufanyia mageuzi sekta ya muziki katika ujumbe wa Twitter mwezi Januari. ""Mungu akijaalia, hatua itakayofuatia katika masuala ya burudani siku zijazo ni maonesho kutoka kwa watumbuizaji tofauti, michezo ya watoto katika maeneo yalio na bustani pamoja na michezo mingine mingi itakyowasaidia vijana, wanawake na wanaume kusaidia kampuni za kitaifa za burudani,"" aliandika."	https://www.bbc.com/swahili/habari-48862799
business	Bilionea Mo Dewji azungumza na BBC kuhusu siku tisa za kutekwa na watu wasiojulikana Tanzania	"Bilionea kijana Afrika na mmiliki wa mojawapo ya klabu maarufu ya soka Afrika mashariki Simba SC - Mohammed Dewji amezungumza kwa mara ya kwanza kuhusu sakata lake la kutekwa nyara mwaka jana na namna alivyotishiwa maisha yake nchini Tanzania. Katika mahojiano maalum na ya kipekee na BBC Swahili, Mo ameeleza kuwa kwa kipindi kizima, alihisi kwamba kuna uwezekano mkubwa hatoweza kutoka salama na kuwa mwisho wake wa maisha unakaribia. ""Saa 24 za kwanza baada ya kutekwa zilikuwa kama mwezi. Imani ndio kitu kikubwa kilichonisaidia katika kipindi kizima."" Katika kuikumbuka siku hiyo, Mo ameeleza: ""Walinifunga macho, miguu na mikono kwa siku tisa. Tulikuwa hatuongei sana, walikuwa sio watu wa hapa. ""Walikuwa wakinitisha na kuniweka bastola kwenye kichwa na kuniambia wataniua."" ameeleza mfanyabiashara huyo. Mwaka jana mwezi Oktoba, Dewji alitekwa  na watu wasiojulikana mjini Dar es Salaam. ""Kufunga mlango (wa gari) tu, kugeuka nimekuta watu wanne ambao wamevaa mask nyeupe - wamefunika uso, wakapiga bunduki juu mara mbili halafu wameniwekea bunduki."" Anasema awali alidhani ni jaribio la kutaka kuibiwa gari, na hakuwa na budi kufuata maagizo alipoambiwa alale chini kwenye sakafu. ""Kwenye sekunde sitini hivi, hao watu wamekuja wamenibeba na kuniweka ndani ya gari."" Anasema kilichofuata katika safari hiyo anayosema iliyokuwa ngumu, watekaji wake walimvua nguo kwa kuhofia huenda ana kifaa cha kutambua anakokwenda yaani tracker na kumfunga mikono na miguu na kwenye dakika 20 wakamfikisha katika nyumba. ""Niligundua kuwa lugha wanayotumia sio lugha ya Tanzania, ilikuwa ni geni."" ""Asubuhi walikuwa wananifungua mikono wananifunga mbele, lakini usiku ndio kulikuwa na mitihani walikuwa wananifunga nyuma. Na wakikufunga nyuma maanake huwezi kulala, lazima ulale kulia au kushoto."" Mo anasema alikuwa akitoa ushirikiano kwa kila alichotakiwa kufanya. Kikubwa anasema alikuwa akimuomba Mungu atoke salama. Siku ya tisa anasema ""walinisukuma pale Gymkhana na nikasikia gari limeondoka."" Kwa muda wote alipewa tu kipande cha khanga aliyotumia kujifinika mpaka siku walipomuachilia ndiyo aliyotumia pia kujifunika. Mo Dewji alitekwa Oktoba 11 2018  na watu wasiojulikana alfajiri wakati alipokuwa akielekea mazoezini alipofika katika hoteli moja ya kifahari katika eneo la Oysterbay jijini Dar es Salaam kama ilivyo ada yake kila siku alfajiri kwa ajili ya kufanya mazoezi ya viungo. Siku tisa baadaye,  Dewji alirejea nyumbani salama. Afisa mkuu wa polisi wa kanda ya Dar es salaam Lazaro Mombasasa aliyemtembelea Dewji kuthibitisha kurejea kwake nyumbani, alisema watu waliomkamata walikuwa na lafudhi ya mojawapo ya lugha za mataifa ya Kusini mwa Afrika. Maswali ambayo hadi leo yamesalia kufuatia mkasa wa kutekwa kwake MO ni: Kwanini ametekwa? Nani aliyemteka? Kwanini hakuwa na mlinzi? Washukiwa kadhaa wamekamatwa, na baadhi yao kuachiwa baada ya kuridhishwa na upelelezi wa maafisa wa usalama. Aliyekamatwa hivi karibuni ni dereva wa teksi Mousa Twaleb aliyefikishwa mahakamani nchini akihusishwa na utekaji wa mfanyabiashara huyo maarufu. Mkuu wa polisi wa Dar es Salaam, kamanda Lazaro Mambosasa alieleza kwamba bwana huyo ambaye pia ni dalali wa nyumba ndiye 'aliyewakaribisha mjini watekaji wa Mo na kuwapangisha nyumba ambayo alidai kuwa waliitumia kumficha Mo baada ya kumteka'. Kuhusu uchunguzi ulipofikia, Mo amesema kwamba hafuatilii sana uchunguzi ambao unafanyika nchini kufuatia mkasa huo ulitokea mwaka jana mwezi kama huu Oktoba. Ameeleza kwamba amekuwa tu akisoma kwenye vyombo vya habari na anachokifahamu kufikia sasa ni kwamba kuna mtu mmoja au wawili kutoka Msumbiji,  mmoja wa Afrika kusini na mwingine Mtanzania ambaye amewekwa ndani. ""Mimi ni mtu nasamehe watu, siweki vitu ndani ya moyo wangu"". Mo alizaliwa tarehe 8 Mei mwaka 1975, ikiwa na maana kwamba kwa sasa ana miaka 43. Alizaliwa eneo la Ipembe, Singida maeneo ya katikati mwa Tanzania. Kwa mujibu wa jarida maarufu la masuala ya fedha la Forbes, ana utajiri wa dola bilioni 1.5. Ni wa pili miongoni mwa watoto sita wa Gulamabbas Dewji na Zubeda Dewji. Alisomea elimu ya msingi katika shule ya msingi ya Arusha na baadaye akasomea elimu ya sekondari katika Shule ya Kimataifa ya Tanganyika (IST) jijini Dar es Salaam. Alisomea masomo zaidi ya sekondari Marekani katika jimbo la Florida mwaka 1992. Alisomea chuo kikuu cha Georgetown jijini Washington DC na kuhitimu mwaka 1998 akiwa na shahada ya kwanza katika biashara ya kimataifa na fedha, na masuala pia ya dini. Baada ya kufuzu, alirejea Tanzania na kuanza kushiriki katika usimamizi wa kampuni ya Mohammed Enterprises Tanzania Limited (MeTL) iliyoanzishwa na babake miaka ya 1970. Alihudumu kwa miaka miwili kabla ya kuwa afisa mkuu mtendaji wa kampuni hiyo, wadhifa ambao ameendelea kuushikilia hadi sasa. Dewji pia ni mpenzi wa michezo na amewekeza katika klabu ya mpira ya Simba Sports Club inayocheza katika Ligi Kuu ya Tanzania ambapo ni mfadhili mkuu kwa sasa. Mo ndiye tajiri namba moja Afrika Mashariki, na pia miongoni mwa matajiri wenye umri mdogo zaidi Afrika. Tathimini ya ukuwaji wa uchumi na Biashara Tanzania Katika kutathmini kuhusu ukuwaji wa uchumi Tanzania Mo ameeleza kuwa kutokana mtazamo na dira ya nchi, hali ni ya kutia moyo. ""Tanzania inakuwa kwa 6.5% dhidi ya wastani wa ukuwaji wa uchumi Afrika, ambao ni 3%. Mfumuko wa bei uko chini ya asilimia 3.5%, hii ni habari nzuri."" Kwa mujibu wa benki ya Dunia, Tanzania imeendeleza ukuwaji wa uchumi katika muongo mmoja uliopita, kwa wastani wa kati ya 6% - 7% kwa mwaka. Kadhalika, idara ya takwimu nchini Tanzania inaeleza kuwa pato jumla la nchi  lilikuwa ni 7% mwaka jana, ongezeko kutoka 6.8% mnamo 2017. Hata hivyo, mfanyabiashara hiyo ameeleza kwamba changamoto hazikosekani. Mojawapo kubwa amelitaja ni ajira, na pia uwekezaji mdogo katika seta kama kilimo na viwanda. Swali kubwa anauliza Mo ni: ""Kwanini viwanda vimefungwa, kwanini havizalishi? Jibu lake anasema, ili kufanikiwa matatu haya ndio yanahitajika: Tatizo kubwa anasema linalopaswa kuulizwa ni 'kwanini mali ghafi husafirishwa nje mfano, 90% ya pamba nchini inayowagusa asilimia kubwa ya wakulima na tunazalisha 10%'. Mfumo anasema ni mzuri lakini tatizo anafafanua ni udanganyifu na ushindani wa haramu katika biashara. Anapendekeza serikali iweke sera zitakazosaidia wafanyabisahara katika sekta hiyo kuwawezesha  kuzidisha uzalishaji wa biashara na kusaidia kudhibiti mali za nchi. Siri ya ufanisi wa Dewji? Kujituma: Anaeleza ni lazima vijana wawe na nidhamu ya kuwa na muda wa kulala, kuamka na kufanya kazi. Binafsi anaeleza kuwa huamka kila siku saa kumi na moja alfajiri na hufanya kazi kwa saa 80 kwa wiki. Kusoma zaidi:  Anausia watanzania hususan vijana wajenge mapenzi ya kusoma. ""Watanzania hatupendi sana kusoma, ni heri kusoma umbea kuliko (content) itayotuongezea elimu."" Kujikita katika biashara ndogo: Hii ni kwa mudhumuni ya kutengeza akiba ambayo anaeleza inakuwa ni msingi kwa vijana wanapokwenda kutafuta mikopo kujiendeleza. Inakuwa na uzito zaidi katika kufanikiwa kupata mitaji ya kupanua biashara zaidi. 'Ili kufanikiwa kupanda lifti, ni lazima upande ngazi' anasema Mo."	https://www.bbc.com/swahili/habari-50234131
entertainment	Dua Lipa amechoka na ujinsia katika tasnia ya muziki.	Dua Lipa amechoka na ujinsia katika tasnia ya muziki. Katika mahojiano na Jarida la Attitude, nyota huyo amefunguka juu ya kuhisi kama yeye na wanawake wenzake wanapaswa kufanya kazi ngumu zaidi ili kuchukuliwa kuwa na umakini.. Alikumbuka pia tukio wakati mkurugenzi mmoja alimwuliza avae sketi wakati wa kupiga video - na jinsi alivyojisamamia na uamuzi wake mwenyewe.	https://www.bbc.com/swahili/54841925
entertainment	Je, Mwanamuziki Burna Boy, ndiye bora zaidi Afrika?	Mwanamuziki Burna Boy amezua gumzo kwenye mitandao ya kijamii hasa nchini Nigeria baada ya kuandika kwenye ukurasa wake wa twitter kwamba yeye ndiye mwanamuziki bora zaidi kuwahi kuwa baada ya Fela Kuti- mwanamuziki aliyefariki mwaka wa 1997. Je, unakubali kuwa Burna Boy ndiye nyota wa Afrika kwa muziki?	https://www.bbc.com/swahili/gnb-51502252
health	Ngono nzuri inaweza kuwa ngono salama, watafiti wa WHO wasema	"Kufundisha watu kuhusu kupata furaha ya kujamiiana kunaweza kusaidia kusambaza ujumbe wa ngono salama, watafiti kutoka Shirika la Afya Ulimwenguni wanasema. Programu zinazotumia mbinu hii huboresha matumizi ya mipira ya kiume zaidi ya zile zinazozingatia tu hatari za ngono isiyo salama, utafiti wao umegundua. Wanasema starehe - badala ya hofu - ni motisha yenye afya. Ngono inaweza kuwa salama na vilevile kufurahisha, kulingana na mmoja wa waandishi wa mradi wa utafiti. Mabilioni ya dola hutumika kote ulimwenguni kila mwaka kwa huduma za afya ya ngono na uzazi , lakini programu nyingi hazishughulikii mojawapo ya sababu kuu za watu kufanya ngono - kujisikia vizuri. Anne Philpott, mtaalamu wa afya ya umma, alianzisha The Pleasure Project - kundi ambalo lilifanya kazi na timu ya WHO - mwaka 2004, kutokana na kuchanganyikiwa kwa ""mikutano isiyo na mwisho ya Ukimwi ambapo hakuna aliyezungumza kuhusu motisha za watu kufanya ngono"". Alisema: ""furaha bila shaka ndicho kichocheo chenye nguvu zaidi cha kufanya ngono na bado kumekuwa hakuna elimu ya kujamiiana au afua za afya ya ngono. ""Ukiwauliza watu wengi, 'Je, elimu yako ya ngono ilikuwezesha kwa ajili ya mahusiano yako na maisha ya kujamiiana?' watasema, Hapana. ""Kujamiiana kunaweza kuwa salama - na kwa kufurahisha. Inahusu kuwa na mazungumzo ya wazi na kuwapa watu hali ya kujiamini."" Ulimwenguni, maambukizi milioni ya magonjwa ya zinaa hupatikana kila siku, mengi bila dalili. Kutumia mpira kunaweza kulinda dhidi ya haya, na pia kuzuia mimba. Anne alisema mpira ya kiume au ya kike inapaswa kuuzwa kama zana za kufurahisha - kama njia ya kuongeza hisia na uhakika. 'Sikujua kuvua mpira bila ridhaa ni aina ya ubakaji mpaka yaliponikuta' ""Nikiwa na miaka 12,Hata sikujua ni ujauzito,tumbo langu lilikuwa likiongezeka"" Watafiti walipitia maandiko  ya kitabibu ili kupata mifano ya hivi karibuni ya programu tofauti za ngono salama na kupima athari zake kwenye mabadiliko ya tabia. Walipata miradi 33 inayokuza furaha pamoja na ujumbe wa ngono salama. Na hizi zilielekea kuwa na mafanikio zaidi katika suala la kuongeza matumizi ya mipira kuliko yale ambayo yalilenga tu magonjwa ya zinaa na kupunguza hatari. Kufundisha kuhusu raha, hamu na furaha pamoja na ridhaa, ustawi na usalama ni malengo ya mpango wa elimu kuhusu kujamiiana unaozingatia starehe. Dk Lianne Gonsalves wa WHO, mwandishi mwenza wa utafiti huo, uliochapishwa katika jarida la Plos One, alisema: ""Tathimini hii inatoa ujumbe rahisi: programu ambazo zinaonesha vyema sababu za watu kufanya ngono - ikiwa ni pamoja na kwa furaha - wanaona matokeo bora ya kiafya. ""Matumaini ni kwamba matokeo haya yanachangamsha jumuiya ya haki za afya ya uzazi na ujinsia ili kukuza huduma zinazoelimisha na kuwawezesha watumiaji kushiriki ngono ambayo ni salama, ya kuridhiana na ya kufurahisha."""	https://www.bbc.com/swahili/habari-60376506
technology	Google itawasilisha intaneti kwa vibofu Kenya	"Mkusanyiko wa maputo makubwa hivi karibuni vitatumika kusambaza intaneti  katika maenoe ya mashambani Kenya. Kampuni mwenza ya Google - Loon imetangaza kushirikiana na kampuni ya mawasiliano Kenya Telkom kuwasilisha intaneti katika maeneo hayo. Msafara huo wa vibofu vilivyo na antena za kuninginia vitapepea hewani katika anga ya baadhi ya maeneo ya nchi hiyo Lakini wataalamu wanaonya kuwa huenda ushirikiano huo ukachangia kuwepo na upendeleo kwa kampuni hiyo katika sekta ya mawasiliano. Mpango huo unajulikana kama Project Loon, teknolojia iliyotumika iliundwa na kitengo cha utafiti cha kampuni kuu Alphabet, X. Makubaliano kamili hayajawekwa wazi. ""Tutashirikana pakubwa na Loon, kuwasilisha huduma ya kwanza ya inatenti ya kuzunguka, haraka iwezekanavyo, kwa kutumia vibofu vya intaneti vya Loon Africa,"" amesema Aldo Mareuse, mkurugenzi mtendaji wa Telkom. Vibofu vya Loon vitapepea umbali wa 20km hewani kutoka ardhini, urefu ambao kampuni hiyo inasema ni kupita anga inayotumika kwa usafiri, na hata sehemu ambapo ndege hupepea. kibofu hicho chenye ukubwa wa uwanja wa tenisi  kimetengenezwa kwa polyethylene, na kujezwa hewa ya helium na kinatumia nishati ya juwa. Vibofu hivyo vimeundwa kuweza kuelea hewani kwa miezi kadhaa kila moja na vitasogea kulingana na kasi na muelekeo wa upepo wa maeneo vinavyostahili kuwepo. Kila kibofu kina antena inayotumika kutuma mawimbi ya intaneti  inayotoka ardhini, na kusambaza huduma katika eneo lenye ukubwa wa kilomita mraba 5000. Katika suala la ushirikiano huu mpya, Telkom Kenya itakuwa na jukumu la kutoa mawimbi ya intaneti, na Loon itaisambaza katika maeneo ya mashambani Kenya."	https://www.bbc.com/swahili/habari-44896385
sports	Tetesi za soka Ulaya Jumapili 01.08.2021: Harry Kane, Martinez, Grealish, Saul, Romero, Cantwell, Locatelli	Nahodha wa England Harry Kane ataiambia Tottehnam kwamba anataka kujiunga na Manchester City wakati mchezaji huyo mwenye umri wa miaka 28  atakapofanya mazungumzo na klabu hiyo wiki ijayo. (Telegraph - subscription required) Aston Villa iko tayari kukubali dau la Manchester City la £100m kumnunua kiungo wa kati wa  England Jack Grealish, 25. (Sky Sports) Kikosi hicho cha mkufunzi Dean Smith pia kitawasilisha ombi la kumnunua kiungo wa kati wa Norwich na England Todd Cantwell, 23, iwapo Grealish ataondoka Villa Park. (Express) Villa pia inatarajiwa kuwasilisha ombi la pili la kumsaini kiungo wa kati wa Southampton James Ward Prowse baada ya dau la £25m kumnunua mchezaji huyo kukataliwa (Mail) Arsenal inafikiria kumtumia beki wa Uhispania mwenye umri wa miaka 26 Hector Bellerin kumnunua mshambuliaji wa Inter Milan Lautaro Martinez , 23 huku klabu ya Tottenham pia ikiwa mbioni kutaka kumsajili mshambuliaji huyo wa Argentina iwapo watafanikiwa kumuuza Harry Kane 28. (Athletic - subscription required) Manchester United ina matumaini ya kutaka kumsaini mshambuliaji wa Borussia Dortmund Erling Haaland, 21, msimu ujao na wanaamini kwamba uhusiano wake na kocha Ole Gunnar Solskjaer huenda ukachangia kwa kuwa mchezaji huyo ni raia wa Norway sawa na kocha huyo. (Star) Chelsea inakabiliwa na ushindani mkali kutoka kwa Atalanta, Bayer Leverkusen na Borussia Dortmund kumsajili kiungo wa kati wa Ufaransa na klabu ya St. Etienne  Lucas Gourna-Douath, ambaye atakuwa na umri wa miaka 18 kufikia wiki ijayo. (RMC Sport - in French) Wawakilishi wa kiungo wa kati wa Atletico Madrid na Uhispania Saul Niguez wataelekea England siku ya Jumatatu ili kujadiliana kuhusu kuhamia katika ligi ya Premia , huku klabu za Manchester United na Liverpool zikimtafuta mchezaji huyo mwenye umri wa miaka 26.. (Mirror) Manchester United inajianda kumpatia Luke Shaw kandarasi mpya baada ya mchezaji huyo mwenye umri wa miaka 26 kuonesha mchezo mzuri akiichezea England katika michuano ya Euro 2020. (Mail) Juhudi za klabu ya Tottenham kutaka kumsajili beki wa Argentina mwenye umri wa miaka 23 Cristian Romero kutoka Atalanta zimegonga mwamba baada ya awamu ya mwisho ya mazungumzo kati ya klabu hizo mbili kukamilika bila makubaliano. (Gianluca Di Marzio - in Italian) Beki wa Manchester City John Stones, 27, anakaribia kupatiwa kandarasi mpya , lakini mazungumzo ya kumuongezea kandarasi mpya winga wa England Raheem Sterling yamegonga mwamba. (Mirror) Fenerbahce inafikiria kumsaini beki wa Portugal na Arsenal Cedric Soares, 29. (Fotomac - in Turkish) Crystal Palace inafikiria kumsaini winga wa Arsenal Reiss Nelson, 21, kwa mkopo. (Sun) Juventus inatatizika kuafikia dau la pauni milioni 34 la Sassuolo kumnunua mchezaji wa Itali mwenye umri wa miaka 23 Manuel Locatelli, huku Liverpool na Arsenal zikiwa tayari kumsajili kiungo huyo.. (Sky Sport Italia via Mail) Everton na Arsenal zinamchunguza mshambuliaji wa klabu ya Schalke Matthew Hoppe 23, ambaye anaichezea Marekani katika kombe la Gold Cup. (Journalist Grant Wahl via Sun) Fulham ipo katika mazungumzo na klabu ya Flamengo kuhusu makubaliano ya dau la £6.8m ili kumnunua mshambuliaji wa Brazil mwenye umri wa miaka 20 Rodrigo Muniz. (Mail)	https://www.bbc.com/swahili/habari-58045454
sports	Kyle Walker: 'Sitamtandazia zulia jekundu' Kylian Mbappe	"Kyle Walker anasema ""hataweka zulia jekundu"" kwa Kylian Mbappe na Uingereza itakuwa na wasiwasi zaidi ya mchezaji mmoja katika robo fainali ya Kombe la Dunia dhidi ya mabingwa Ufaransa. Uingereza itamenyana na Ufaransa katika hatua ya nane bora nchini Qatar Jumamosi (19:00 GMT) katika mechi ya kwanza ya mtoano kati ya mataifa hayo mawili kwenye mchuano mkubwa. Mbappe, 23, ndiye mfungaji bora wa michuano hiyo akiwa amefunga mabao matano katika michezo minne. ""Ninaelewa ninachohitaji kufanya na hiyo ni kumzuia,"" Walker, 32, alisema. ""Ni rahisi kusema kuliko kutenda lakini sijidharau,"" beki huyo wa kulia wa Uingereza aliongeza. ""Ni mchezaji mzuri katika kiwango cha hali ya juu. Haitakuwa kazi rahisi, lakini kama mchezaji wa kulipwa unataka kucheza dhidi ya bora na nadhani ni mmoja wa wachezaji bora zaidi, kama sio bora zaidi duniani. kwa sasa."" Mbappe hakufanya mazoezi na wachezaji wengine wa kikosi cha Ufaransa siku ya Jumanne, badala yake alifanya mazoezi ya kupona, na beki wa Ufaransa Ibrahima Konate alisema ""hakuna cha kuwa na wasiwasi kuhusu"". ""Hatujazungumza kabisa kuhusu hilo. Alikuwa anapumzika tu,"" beki huyo wa kati wa Liverpool alisema. Walker anamfahamu Mbappe, baada ya kukutana na fowadi huyo wa Paris St-Germain akiwa na Manchester City katika kampeni mbili za awali za Ligi ya Mabingwa. City ilishinda mechi mbili na kupoteza moja kati ya mechi tatu ambazo wachezaji wote wawili walicheza - na Mbappe amekiri alipata changamoto kubwa dhidi ya Walker. Kuhusu maoni ya Mfaransa huyo, Walker alisema: ""Inapendeza kusikia kwa sababu alikuwa na mchezo mgumu dhidi yangu. Najua ni mchezaji wa kiwango cha juu lakini hatuchezi tenisi. Sio mchezo wa peke yake, ni mchezo wa timu. ""Lazima umpe heshima lakini sio sana. Ndiyo, utakuwa mchezo mgumu lakini timu haiwezi kuwa mtu mmoja tu,"" aliongeza. ""Sitamtandazia zulia jekundu na kumwambia afunge. Ni Kombe la Dunia, ni ‘’kufa na kupona."" Three Lions iliilaza Senegal 3-0 katika mechi yao ya hatua ya 16 bora, huku Ufaransa nayo ikisonga mbele kwa ushindi wa mabao 3-1 dhidi ya Poland. Mbappe alifunga mara mbili katika ushindi huo wa Ufaransa na fowadi huyo sasa amehusika katika mabao saba ya mwisho ya Kombe la Dunia ya timu yake. ""Tulipocheza na Paris St-Germain katika Ligi ya Mabingwa, hatufikiria tu Mbappe na ni sawa Jumamosi,"" Walker alisema. ""Ndiyo ni chombo katika ghala lao la silaha - na mzuri sana - lakini huwezi kuwadharau wachezaji wao wengine."" England wamefunga mabao matatu mfululizo – ikiwa bado goli moja kuvunja  rekodi yao ya kitaifa kwenye Kombe la Dunia iliyofikiwa mnamo 1966 na 1982. Upande mwingine wa uwanja, Three Lions wamefunga mabao 12 katika michezo minne - sawa na idadi yao kubwa zaidi katika Kombe moja la Dunia. Akiwa ametinga hatua ya nne bora nchini Urusi mwaka wa 2018, na fainali ya Ubingwa wa Ulaya mwaka wa 2021, Walker anaamini kwamba hakuna kitu cha kufurahisha zaidi kwani kikosi cha Gareth Southgate kinajiandaa kukabiliana na mabingwa hao watetezi. ""Tunacheza na mabingwa wa dunia lakini sisi ni timu mbili nzuri ambazo zitaendana,"" Walker alisema. ""Tuna vipaji vikubwa. Machoni mwangu, hakuna timu ambayo ni duni au inayopendelewa."" Kiungo wa kati wa Uingereza Jack Grealish anasema timu hiyo inafurahia kujaribu ""kuwathibitisha wanaoitilia shaka "" wakati wakijiandaa kwa mtihani wao mkubwa zaidi dhidi ya Ufaransa. Baada ya ushindi wa 3-0 wa England dhidi ya Senegal katika hatua ya 16 bora, kiungo Declan Rice alisema hafikirii timu hiyo ilipata sifa inayostahili na Grealish anakubaliana na mchezaji mwenzake. ""Sidhani kama tutawahi kupata [kutambuliwa vya kutosha] lakini wakati mwingine ni vizuri kuwa, sio watu wa chini, lakini ambapo watu hawakupi sifa na unaweza kuendelea kuwathibitisha kuwa sio sahihi,"" fowadi huyo wa Manchester City aliambia. BBC Sport. ""Watu walikuwa wakisema mambo kuhusu sisi tulipocheza na Marekani na hatukupata bao. ""Lakini tumekuwa tukifunga mabao, tukiwa na mabao safi na kudhibiti michezo, kwa hivyo tutaingia kwenye mchezo wa [Ufaransa] tukjiamini."" Baada ya kutinga nusu fainali ya Kombe la Dunia 2018 na fainali ya Euro 2020, Grealish anasema timu hii ya Uingereza ina ""uhusiano maalum"" na mashabiki na anadhani wafuasi wa Three Lions sasa wana imani ambayo haikuwapo hapo awali. ""Mashabiki wanaingia kwenye kila mchezo wakidhani timu hii inaweza kushinda yeyote watakayecheza naye,"" alisema. ""Bila shaka mchezo huu [dhidi ya Ufaransa] utakuwa mtihani mkubwa zaidi lakini hutawahi kufika fainali ya Kombe la Dunia bila kucheza dhidi ya bora zaidi. ""Lakini tunajua ikiwa tutafanya kila kitu sawa na kucheza jinsi tulivyokuwa basi tunaweza kumshinda yeyote katika siku yetu na nadhani tumethibitisha hilo katika michezo michache iliyopita."""	https://www.bbc.com/swahili/articles/c4nr8de6pyeo
business	Vijana Tanzania walioamua kubadili mtizamo wa kazi ya uchuuzi wa mitaani	"Ni Jambo la kawaida,  unapokuwa unatembea mitaani katika nchi za Afrika  kukutana na wachuuzi wa mtaani al maarufu wamachinga, kutokana na ukosefu wa ajira. Lakini Alexanda Manyika na Noah Jotum ni wamachinga wanaobadili mtizamo wa kawaida kuhusu wachuuzi hao. Uhaba wa ajira, hivyo vijana wengi wanaona hii ndio njia pekee ya kujipatia kipato cha kujikimu kila siku. Mara nyingi, muonekano wa vijana hawa unakuwa sio wa kupendeza sana wala kuvutia kutokana na mavazi yao, hivyo kutowavutia wateja. Ili kukabiliana na changamoto hiyo, baadhi wa wachuuzi wameanza kuona umuhimu wa kazi yao hivyo kubuni njia mbalimbali za kuvutia wateja, ikiwemo kuvaa vizuri na kuwa watanashati. Miongoni mwao, ni Alexanda Manyika na Noah Jotum ambao wote ni wachuuzi kutoka Mkoani Dodoma, nchini Tanzania. Hawa ni vijana ambao wamekuwa wakiuza manukato mitaani kwa takriban miaka mitano sasa. Mwanzo ukiwaona utadhani ni mapacha, vimo vyao vinafanana lakini zaidi pia unaweza kuwaweka katika kundi la wasanii chipukizi kutokana na mavazi yao ya kufanana. Wamejijengea umaarufu kutokana na utanashati wao ambao umekuwa ni gumzo mitaani. ""Unajua biashara ni ubunifu,"" Alexanda  aliiambia BBC  jijini Dodoma huku akiwa amebeba mfuko wake wa manukato na kujawa na bashaha.  ""Na lengo la kuvaa hivi ni sehemu ya ubunifu wetu. Huu umekuwa ni utambulisho na imetufanya tuwe tofauti na wengine. Ni kutokana na mavazi yetu mtu anaweza kusimamisha gari na kuuliza kuna nini,"" aliongeza. Alexandar ndiye mwanzilishi wa ubunifu huo na baadae aliamua kupanua wigo kwa kumwingiza Noah katika biashara hiyo, na hivi sasa wanafanya kazi kama washirika. Noah ana umri wa miaka mitatu tangu aingie katika biashara hiyo na anasema watu wanavutiwa sana na mtindo wao wa mavazi. ""Kwa jinsi tunavyovaa, watu wanavutiwa sana na sisi, na hivyo kuongeza mapato, pia wateja wameanza kutuamini kwa muonekano wetu mbele ya watu,"" anasema Noah. Je kuna uwiano wowote kati ya mavazi na faida wanayoipata? Alexanda anasema bei ya mavazi yao sio ya kutisha, bali ni bei za kawaida, ila kinachofanyika kikubwa ni ubunifu. ""Naweza kuchukua koti la kawaida, nikaliongezea ubunifu hapa na pale, na baadae likatoka tofauti kabisa. Sio gharama. Tunafahamu ili tuendelee lazima tujibane kwenye matumizi, na haya mavazi hayatuumizi,"" anasema Alexanda. Vijana wengi ambao hawana ajira aidha wameshindwa kuona fursa ya kujiajiri kupitia umachinga au wamekuwa wakidharau kazi hii kwa kuhisi kipato chake ni kidogo. Hata hivyo, Alexanda na Noah ni miongoni mwa vijana wanaojivunia kwa mafanikio waliyoyapata kupitia kazi ya uchuuzi. ""Niseme tu wazi bila kificho. Kazi hii imenisaidia sana. Kwanza mbali na kipato, imenisaidia pia kimawazo, hata kukua pia kifikra, kuongeza ujasiri zaidi, hata kuongea mbele za watu, lakini tukirudi kwenye eneo la uchumi ambalo ndio lengo zaidi, biashara hii imenisaidia kuweza kulipia makazi yangu mwenyewe, lakini pia mavazi, kujilisha, lakini pia nimeweza kusomesha wadogo zangu na kuwasaidia wazazi wangu katika shida zao mbalimbali,"" anasema Alexanda. Amina Njogolo, ambae ni mteja anasema, ""Ninapohudumiwa na watu wa aina hii ambao wapo smati kwanza najisikia vizuri na pia inanipa hali ya kuwaamini tofauti na vijana wengine ambao sio watanashati unaweza kuwadhania pengine waizi."" Nae Abdallah Twaha, anasema katika biasha ubunifu ni muhimu na hasa suala la utanashati kwa sababu wateja wanapenda kuhudumiwa na watu wasafi na wanaovutia. Tanzania ni miongoni mwa nchi za Afrika mashariki zinazokabiliwa na wimbi kubwa la ukosefu wa ajira kwa vijana wanaohitimu katika vyuo mbambali vya elimu ya juu na standi za ufundi. Mpaka sasa mkazo mkubwa umewekwa katika ujasiriamali ambapo ndipo kulipo na fursa za watu kujiajiri. Unaweza pia kusikiliza:"	https://www.bbc.com/swahili/habari-51896978
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.	https://www.bbc.com/swahili/habari-61242583
health	Monkeypox: Chanjo dhidi ya ugonjwa huo na mambo mengine ambayo hufanya mlipuko wa sasa usitie watu wasiwasi	Virusi vingine vimesababisha tena wasiwasi ulimwenguni ambao bado haujaibuka kutoka na janga la corona. Ugonjwa wa Monkeypox, ambao umewaathiri Waafrika kwa karne nyingi, umeanza kuripotiwa katika mataifa kadhaa duniani, ikiwa ni pamoja na Marekani, Canada na mataifa kadhaa ya Ulaya. Ingawa milipuko hiyo kwa sasa imedhibitiwa, ripoti za visa vipya katika nchi tofauti zimezua wasiwasi katika maeneo mengi. Hata hivyo, ingawa mamlaka za matibabu zinasema kuwa bado hakuna habari nyingi juu ya mlipuko mpya na njia zinazowezekana za maambukizi, kwa sasa wanahakikisha kwamba hakuna sababu ya hofu au hatari kubwa kwa umma kwa ujumla. ''Ni muhimu kusisitiza kwamba ugonjwa wa monkeypox hausambai kwa urahisi kati ya watu na hatari kwa umma ni ndogo sana,'' Nick Phin, naibu mkurugenzi wa Huduma ya Kitaifa ya Maambukizi katika ofisi ya afya ya umma ya Uingereza alisema. Michael Head, mtafiti mkuu katika masuala ya afya duniani katika Chuo Kikuu cha Southampton, anasema kwamba ingawa bado kuna mapungufu katika ufahamu kuhusu mlipuko wa sasa, hafikirii watu wanahitaji kuogopa viwango vya maambukizi kama vile vinavyoonekana kwenye janga la corona. ''Nadhani itakuwa nadra sana kwetu kuona zaidi ya visa vichache katika kila mlipuko. Na hakika hatutaona viwango vya maambukizi ya mtindo wa Covid,'' aliambia Kituo cha Vyombo vya Habari vya Sayansi. Na ni kwamba, tofauti na kesi za kwanza za ugonjwa wa Covid-19 ziliripotiwa, ambayo hakuna chochote kilichojulikana, monkeypox ni ugonjwa unaojulikana, ambao kuna hata chanjo, matibabu na uzoefu wa hapo awali kutoka kwa milipuko ya hapo awali. Inapaswa pia kukumbushwa katika akili kwamba mifumo ya ufuatiliaji wa magonjwa sasa pia ni ya kisasa zaidi na sasa ni rahisi kutambua na kubaini virusi, ambayo inaweza kumaanisha kuwa pia kuna habari zaidi kuhusu matatizo, magonjwa ya kuambukiza au aina mbalimbali za virusi. Mamlaka za afya zinaonya, hata hivyo, kwamba hii haimaanishi kuwa tahadhari na hatua hazipaswi kuchukuliwa ili kuzuia kuenea kwa visa zaidi vya ugonjwa huu wa sasa: kwasababu virusi hubadilika mara kwa mara na hakuna kitu kinachohakikishia kuwa mlipuko mmoja utakuwa sawa na mwingine. Hizi hapa ni baadhi ya sababu kwa nini wataalam wa afya wanaamini kuwa visa vilivyoripotiwa kufikia sasa havina tishio kubwa kwa umma. Wakati kisa cha kwanza cha covid-19 kilipoanza kuripotiwa duniani, moja ya swali kubwa lilikuwa ni aina gani ya viini ilisababisha na nini asili yake. Ingawa SARS-Cov-2 ilitambuliwa kwa muda mfupi na nadharia kadhaa zinaonyesha kwamba ilipitishwa kutoka kwa wanyama kwenda kwa wanadamu, bado inajadiliwa ni mnyama gani na jinsi ilipitishwa kwa watu hapo awali. Tofauti na hali hiyo, virusi vinavyosababisha monkeypox vimejulikana kwa zaidi ya nusu karne, hivyo inajulikana jinsi vinavyofanya kazi na jinsi vinavyoambukizwa. Ingawa inaaminika kuwa umeathiri watu barani Afrika kwa muda mrefu zaidi, uligunduliwa mnamo mwaka 1958 katika nyani waliohifadhiwa kwenye maabara kwa uchunguzi, na hivyo ndivyo jina la ugonjwa huo lilivyopatikana. Hata hivyo, tafiti zilizofuata zilionyesha kuwa waenezaji wakuu wa ugonjwa huo walionekana kuwa panya na sio nyani. ''Monkeypox iligunduliwa kwa mara ya kwanza katika nyani miaka ya 1950, lakini ilipofika mwaka 1970 ulienea kwa binadamu. Pia inapatikana kwa wanyama pori wengine kama vile panya, hivyo nyani anaweza asiwe hifadhi kuu ya asili ya virusi. Maambukizi kwa binadamu inadhaniwa kuwa ni kwa sababu ya kumeza wanyama walioambukizwa,'' Simon Clarke, Profesa Mshiriki wa Cellular Microbiology katika Chuo Kikuu cha Reading, aliambia Kituo cha Vyombo vya Habari vya Sayansi. Watafiti hao wamebaini aina mbili za virusi hivyo, moja kutoka Afrika ya Kati, ambayo husababisha ugonjwa wenye dalili zaidi, na nyingine kutoka Afrika Magharibi, ambayo husababisha ugonjwa usio na nguvu sana na hilo limegunduliwa katika kesi zilizoripotiwa hadi sasa. Ingawa katika kesi za mlipuko mpya, mamlaka ya matibabu imeeleza kuwa baadhi ya wagonjwa wanafanana kuwa wanaume wanaofanya mapenzi na wanaume wengine, kwa sasa hakuna ushahidi kwamba virusi hivyo vimebadilika na kuwa aina ya maambukizi ya ngono, ambayo hayakuwa yamejulikana hadi sasa. Kwa kuwa virusi vinavyojulikana ambavyo vimeathiri jamii kwa miongo kadhaa, kuna chanjo na matibabu yanayopatikana. Kwa kuwa virusi vya monkeypox vinahusiana kwa karibu na kile kinachosababisha ugonjwa wa ndui, chanjo ya ndui pia imeonekana kuwa nzuri kwa magonjwa yote mawili. Vituo vya Marekani vya Kudhibiti na Kuzuia Magonjwa (CDC) vinaeleza kwenye tovuti yake kwamba ingawa hakuna matibabu mahususi yanayopatikana kwa sasa kwa maambukizi ya ugonjwa wa monkeypox, milipuko inaweza kudhibitiwa kwa kutumia dawa. Kuna dawa ambazo tayari ziko sokoni na zimeidhinishwa na zimeonyeshwa kuwa na ufanisi dhidi ya ugonjwa huo, kama vile cidofovir, ST-246 na vaccinia immunoglobulin. Pia kuna chanjo iliyoidhinishwa ya mataifa mengi ya kuzuia na kutibu ugonjwa wa monkeypox, iitwayo JYNNEOSTM (pia inajulikana kama 'Imvamune au Imvanex') na inatolewa na kampuni ya dawa ya Denmark ya Bavarian Nordic. Takwimu za awali kutoka kwa matumizi yake barani Afrika zinaonyesha kuwa ina ufanisi wa angalau 85% katika kuzuia monkeypox. Kuna chanjo ya pili ya ndui, ACAM2000, iliyotengenezwa na Emergent Product Development, ambayo pia inaaminika na mamlaka ya matibabu kutoa kinga fulani dhidi ya monkeypox. Kwa kweli, ni hii ambayo ilitumika katika mlipuko ulioripotiwa mnamo 2003 huko Marekani. WHO inabainisha kuwa baadhi ya watu waliopokea chanjo ya ndui wanaweza pia kuwa na viwango fulani vya kinga, ingawa katika nchi nyingi chanjo hii ilisitishwa takriban miaka 40 iliyopita wakati ugonjwa huo ulipozingatiwa kuwa umetokomezwa. Chanjo, katika nchi nyingi, kwa sasa zimeidhinishwa tu kwa watu walio na umri wa zaidi ya miaka 18 ambao wanachukuliwa kuwa katika hatari kubwa ya kuambukizwa ugonjwa huo. 3. Hauambukizi sana Shirika la Usalama wa Afya la Uingereza linasema kuwa, tofauti na magonjwa mengine ya kuambukiza, monkeypox hausambai kwa urahisi kati ya watu. Katika milipuko ya hapo awali, mtu aliyeambukizwa alisambaza virusi, kwa wastani hadi kati ya sifuri na mtu mmoja, kwa hivyo viwango vya uambukizaji vimekuwa chini sana. ''Katika hali nyingi, mtu mgonjwa haambukizi virusi kwa mtu mwingine yeyote,'' Jay Hooper, wa Taasisi ya Utafiti wa Magonjwa ya Kuambukiza ya Jeshi la Merika, aliiambia NPR katika ripoti ya ugonjwa huo. Dk Head, kutoka Chuo Kikuu cha Southampton, anaeleza kwamba hii ni kwa sababu virusi vinahitaji mgusano wa karibu sana, wakati mwingine ngozi hadi ngozi, na mtu aliyeambukizwa ili kuambukizwa. Kulingana na WHO, kiwango cha vifo kwa monkeypox imeanzia 0 hadi 11% katika idadi ya watu kwa ujumla na imekuwa juu zaidi kati ya watoto wadogo. Kuenea kwa monkeypox kunaweza kutokea wakati mtu anapogusana kwa karibu na mnyama, binadamu au nyenzo zilizo na virusi, ambazo huingia mwilini kupitia ngozi iliyopasuka (hata kama haionekani), njia ya upumuaji, au utando wa (macho), pua au mdomo). Shirika la Usalama wa Afya la Uingereza linaeleza kuwa kuenea kwa ugonjwa huo kutoka kwa mtu mmoja hadi kwa mwingine ''ni nadra sana'' lakini kunaweza kutokea kwa: Kisa cha kwanza cha monkeypox cha binadamu kilirekodiwa mwaka wa 1970 katika Jamhuri ya Kidemokrasia ya Congo, na milipuko au visa vya maambukizi vimeripotiwa katika nchi kadhaa za kati na magharibi mwa Afrika kwa miongo kadhaa tangu wakati huo. Ingawa visa vya binadamu kuwa na monkeypox nje ya Afrika ni nadra, vimeripotiwa katika miaka ya hivi majuzi nchini Marekani, Uingereza, Israel na Singapore. Kwa kweli, huko Uingereza, ambapo kisa cha kwanza cha mlipuko wa sasa kiligunduliwa, wagonjwa walio na ugonjwa huo pia walisajiliwa mnamo 2018, 2019 na 2021. Milipuko hii yote ambayo imegunduliwa hapo awali nje ya Afrika imekuwa kidogo sana, na watu wachache sana wameambukiz Katika mlipuko nchini Marekani mnamo mwaka 2003, watu 47 waliugua. Kuwepo kwa milipuko ya hapo awali huwapa mamlaka ya afya ujuzi sio tu kuhusu njia ambazo virusi vinaweza kuambukizwa, lakini pia uzoefu wa jinsi ya kuvidhibiti, kutibu wagonjwa na kupendekeza njia za kupunguza uambukizaji. Hata hivyo, mashirika ya afya ya nchi kadhaa yalitangaza kwamba watafuatilia kwa karibu mabadiliko ya kesi mpya, ikizingatiwa kwamba hadi kuwe na data ya kutosha, haiwezi kusemwa kimsingi kuwa hali itakuwa sawa kwa sasa. Ukweli ni kwamba, hakujawahi kuwa na visa vingi vya ugonjwa wa monkeypox hivyo kurekodiwa kwa wakati mmoja katika nchi kadhaa na bila uhusiano unaowezekana kuanzishwa kati ya watu walioambukizwa na kusafiri kwenda Afrika, kama ilivyo sasa.	https://www.bbc.com/swahili/habari-61519226
sports	Ni wakati wa waarabu kutawala soka duniani?	"Leo Newcastle United ya England ni moja ya vilabu tajiri kabisa duniani. Imenunuliwa wiki iliyopita na Saudi Arabia kupitia mfuko wake wa ""Public Investment Fund (PIF) kwa thamani ya £300m na kuhitimisha miaka 14 ya umiliki wa Mike Ashley. Ununuzi huo wa waarabu hao wenye utajiri wa zaidi ya £320 billion umezua gumzo na makelele, wengi wakiuona haujakaa sawa, kufuatia rekodi ya masuala ya haki za binadamu huko Saudi Arabia. Inadaiwa vilabu kadhaa vya ligi kuu England vilijaribu kuzuia ununuzi huo huku Shirika la kimataifa la kutetea haki za binadamu la Amnesty International likataka kukutana na vilabu vya England kuhusu ununuzi huo. Lakini hilo halizuii kuona dhamira ya waarabu hao kwenye soka. Sasa Newcastle inaungana na vilabu kadhaa duniani vinavyomilikiwa na mabilionea wa kiarabu na kuibua swali kubwa, Je ni wakati wa waarabu kulitawala soka la dunia? 1: Kununua vilabu vikubwa vya soka Ulaya  169025 Mpira ni pesa, vilabu vingi sasa vinawekeza fedha nyingi katika miundo mbinu yake, utawala na kwa wachezaji. Ili kufanikisha hayo unahitaji wamiliki wenye uwezo mkubwa. Haishangazaji kuona leo Klabu kama Chelsea, PSG, Manchester City, zikifanya vizuri kuliko klabu kama Arsenal ama Nottigham Forest ambazo zilikuwa moto wa kuotea mbali wakati wa utawala wao kwenye soka la England. Kinachowasumbua kuwa wababe leo ni fedha, sasa kumekuwa na vilabu vingi vyenye wamiliki wenye fedha, wengi wao ni waarabu walioamua kununua vilabu na kuvimiliki. Klabu ya Paris Saint-Germain (PSG), iliyokuwa inamilikiwa awali na mbunifu wa mavazi wa Ufaransa, Daniel Hechter, kwa sasa inamilikiwa na Qatar Sports Investments. PSG ilikua  haifanyi vizuri, kuingia kwa Qatar Sports Investments mwaka 2011 chini ya mwenyekiti wake Nasser Al-Khelaifi wa Qatari, leo PSG ni tishio, ikisajili nyota wakubwa kama Zlatan Ibrahimovic, Thiago Silva, Cavani, na David Luiz! Kwa sasa ina Lionel Messi, Kylian Mbappe, Neymar na nyota wengine wakubwa. Bilionea Farhad Moshiri, mwarabu kutoka Iran anaimiliki Everton tangu mwaka 2016, ingawa bado haijawa tishio sana, lakini ni miongoni mwa timu zinazoleta ushindani katika ligi kuu England. Manchester City inamilikiwa na waarabu wa Abu Dhabi United Group toka 2008 hakuna mwenye mashaka kuhusu kiwango cha Man City na utawala wake kwa sasa kwenye soka la England. Ni miongoni mwa klabu zinazopigiwa chapuo kwenye ligi ya mabingwa Ulaya. Vilabu kama Malaga CF inamilikiwa na mwarabu Sheikh Abdullah Al Thani kutoka familia ya kifalme huko Qatari, Hull City iko chini ya mwarabu wa Misri Assem Allam ni miongoni mwa vilabu vinavyoonyesha dhamira ya waarabu kuwa sehemu kubwa ya soka la dunia. 2: Ligi za Uarabuni ni kivutio sasa kwa wachezaji wenye majina makubwa Ulaya Kwa sasa ligi za Uarabuni zimekuwa zikivutia wachezaji wengi wakubwa kutoka timu kubwa za Ulaya. Haishangazi wachezaji kama Éver Banega (Al-Shabab), Christian Atsu (Al-Raed), Sebastian Giovinco, aliyeshinda mataji mawili ya ligi kuu akiwa na Al-Hilal, Wilfried Bony (Al-Ittihad - 2019-20), Odion Ighalo (Al-Shabab - 2020), Ahmed Musa (Al-Nassr - 2018-21) na M'Baye Niang (Al-Ahli - 2020-21), ni miongoni mwa wachezaji wachache wenye majina kucheza uarabuni. Mchezaji mwingine mkubwa kuhamia uarabuni kwenye ligi ya Qatari ni James Rodriguez anayeichezea klabu ya Al Rayyan Club. Ukiacha hao wapo pia makocha wenye majina majina makubwa kwenye soka la Ulaya kama nahodha wa zamani wa Barcelona, Xavier Hernández Creus aliyewika sana na timu ya taifa ya Hispania. Kwa sasa Xavier kocha wa mabingwa wa ligi ya Qatar Stars League, klabu ya Al Sadd. Mwaka 2010 Shirikisho la soka duniani FIFA, iliitangaza Qatar kuwa mwenyeji wa fainali za kombe la dunia kwa mwaka 2022. Na kuwa nchi ya kwanza kutoka uarabuni kuandaa kombe la dunia. Qatari ilizishinda nchi za Japan/Korea zilizotaka kuandaa pamoja, Marekani na Australia iliyokuwa inapewa kipaumbele. Serikali, familia za kifalme na mabilionea wa taifa hilo kwa miaka 10 wameshirikiana kuhakikisha nchi hiyo inaanda vizuri mashindano hayo makubwa kabisa ya soka duniani. Uwepo wa mashidano hayo umeleta hamasa kubwa katika nchi za kiarabu, ukiacha viwanja vya kisasa vilivyojengwa kama Lusail, utakaochezewa fainali na wenye uwezo wa kuchukua watazamaji 80,000... kumekuwa na hamasa kubwa ya soka kwa vijana.... na tayari wachezaji wengi vijana wameanza kwenda Ulaya kucheza timu za watoto. Wafuatiliaji wa soka wanasema huu ni mkakati utakaolipa kwa waarabu. Huenda miaka 10 ijayo utawala wa waarabu kwenye soika la dunia utajidhihirisha kama wataendelea kumiliki timu, kuboresha ligi yao na kuvutia wachezjai wakubwa na na kuandaa matukio makubw aya kisoka kama mashindano ya kombe la dunia."	https://www.bbc.com/swahili/habari-58899552
health	Virusi vya corona: Onyo latolewa kufuatia wizi wa sampuli za damu ya virusi vya corona Afrika kusini	Polisi nchini Afrika Kusini wanachunguza  wizi wa lori lililokua limebeba sampuli za  Covid-19  katika mji wa  Port Elizabeth siku ya Jumatatu. Sampuli hizo zinaripotiwa kupotea. Zilikuwa zimewekwa ndani ya maboksi yaliyokuwa yamejazwa barafu. Maafisa wa afya nchini humo wamewaonya walioiba sampuli hizo pamoja na umma wasiziguse  kwasababu zina uwezekano mkubwa wa kuwa na maambukizi , umeripoti wavuti wa habari wa - Newa24 ambao ulinukuu mamlaka ya hutuma za maabara za kitaifa  katika jimbo la Eastern Cape. ''Mtu yeyote ambaye ataliona kasha hilo jeupe anatakiwa kuripoti  kwa polisi. Tumetoa onyo hilo ili kuhakikisha kuwa kila mtu ana ufahamu. Tunafuraha kwamba suala hili linachunguzwa . Tunashirikiana na mashirika yote  na taaissi za serikali  katika sekta ya Afya  kukabiliana na changamoto kama hizi huku tukisonga mbele''. Maafisa wanachunguza idadi ya sampuli zilizoibwa kabla ya kubaini ni watu wangapi watakaopimwa tena, umeripoti wavuti huo. Lori hilo liliibiwa katika eneo la kuegesha magari  la kliniki na kutelekezwa  muda mfupi baadae, kulingana na Shirika la habari la Afrika Kusini SABC. Tayari watu wapatao milioni 2.5 wamefanyiwa vipimo vya virusi vya corona nchini  Afrika Kusini.  Kwa sasa kuna watu 871 waliofariki kutokana na corona mashariki mwa Cape  huku wagonjwa 65, 316b Nchi hiyo ina idadi  ya juu zaidi ya watu waliothibitishwa kuwa na maambukizi ya corona  barani Afrika.	https://www.bbc.com/swahili/habari-53501953
politics	W﻿afahamu 'viongozi watatu' wa Al shabab wanaosakwa na Marekani	"N﻿a Ambia Hirsi Siku moja baada ya Marekani  kutangaza zawadi ya dola milioni 10 za Kimarekani kwa yeyote atakayetoa taarifa zitakazosaidia kukamatwa kwa wanaume watatu wanaosadikiwa kuwa uti wa mgongo wa kundi la kigaidi la Alshabab linalohangaisha mamlaka nchini Somalia gumzo limeibuka kuhusu utambulisho wao. Siku ya Jumanne kupitia taarifa iliyochapishwa katika ukurasa wa Twitter wa Wizara ya Mambo ya nje ya Marekani na kushirikishwa katika akaunti ya Twitter Ubalozi wa Marekani  mjini Nairobi ilisema: "" Zawadi ya hadi dola milioni 10 itatolewa kupata taarifa zitakazosaidia kukamatwa kwa magaida kama vile MAHAD KARATE, AHMED DIRIYE & JEHAD MOSTAFA,ambao wamehusika katika mashambulio yaliyosababisha vifo vya maelfu ta watu, Somalia, Kenya na mataifa mengine. Je unajua wanakojificha? Tufahamishe! Je wanaume hawa ni kina nani Abdirahman Mohamed Warsame,anayefahamika kama ""Mahad Karate"" ni mmoja wa viongozi wenye ushawishi mkubwa katika kundi la Al-Shabaab. Kulingana na serikali ya Marekani, inaaminika uwa alizaliwa kati yam waka 1957 na 1962 huko Harardhere, uliopo eneo la Mudug katikati mwa Somali. Alikuwa  naibu kiongozi wa Al-Shabaab,aliyehudumu katika kitengo kikuu cha intelijensia cha kundi hili linalojulikana kama usalama n ahata wakati mwingine kuwa sehemu ya  usimamizi wa masuala ya kifedha ya kundi hilo. Marekani inasema Mahad Karate anaongea Kisomali, Kiarabu na Swahili. Ahmed Diriye Omar, ambaye pia anafahamika kama ""Abu Ubaydah"" ni mmoja wa viongozi wa ngazi ya juu wa Al-Shabaab. Hakuna maelezo mengi yanayojulikana kuhusu Maisha yake lakini aliwahi kuwa mkuu wa mrengo wa Al-Kataib. Sauti iliyotolewa na chombo cha habari cha Al-Shabaab mnamo Septemba 2019 inasadikiwa kuwa ya Ahmed Diriye na alisikika akizungumzia masuala ya Somalia ijapokuwa kumekuwa na uvumi kuhusu kifo chake. Ni nadra sana kumuona hadharani Ahmed Diriye lakini aliwahi kutuma ujumbe wa vitisho kwa wajumbe waliokuwa wakiwateua Wabunge wa bunge la Somalia mwezi Julai mwaka jana na kuwakosoa katika hotuba yake ya mkusanyiko wa half a ya Eid shere za Eid. Kwa mujibu wa tuvufi rasmi ya serikali ya Marekani Jehad Serwan Mostafa anaaminika kuwa raia wa ngazi ya juu zaidi wa Marekani anayepigana na kundi la kigaida la al-Shabaab,  lenye makao yake nchini Somalia. Inaaminika kuwa Mostafa alijiunga na al-Shabaab takriban 2006 na amehudumu katika nyadhifa tofauti, ikiwa ni pamoja na kuwa mwalimu wa kijeshi katika kambi za mafunzo za al-Shabaab, kiongozi wa wapiganaji wa kigeni, kiongozi na muenzaji propaganda katika tawi la vyombo vya habari la al-Shabaab, mpatanishi kati ya al-Shabaab na mashirika mengine ya kigaidi, na kama kiongozi katika matumizi ya milipuko ya kikundi katika mashambulizi ya kigaidi. Mostafa kwa sasa anakabiliwa na mashtaka  katika Mahakama ya Wilaya ya San Diego, kusini mwa California kwa kula njama ya kutoa msaada wa kifedha kwa magaidina pia njama ya kutoa msaada wa nyenzo kwa shirika la kigaidi la kigeni Wengine ambao majina yao yamefichuliwa  na pia kuwekewa vikwazo ni pamoja na: Abdullah Jeri- ambaye anasemekana kuwasilisha silaha kisiri kwa  wanamgambo wa Al-Shabaab. Marekamiinamuelezea Jeri  kama mkuu wa kitengo cha ununuzi wa silaha cha Al-Shabaab, anayehusika na uuzaji wa silaha katika masoko ya ndani na nje ya nchi, ambayo mengi yanaagizwa kutoka Yemen. Khalif Adale - Anadaiwa kuwa mchangishaji wa fedha wa Al-Shabaab kutoka mashirika yasiyo ya kiserikali. Hassan Afgooye- anayesemekana kuwa kiongozi mkuu wa Al-Shabaab, ambaye anasimamia sekta ya fedha. Marekani ilitoa zawadi ya dola milioni 5 kwa yeyote atakayetoa taarifa zitakazosaidia kukamatwa kwake. Abdikarim Hussein Gagaale - ambaye inasemekana aliwahi kuwa naibu mkuu wa idara ya fedha ya Al-Shabaab, na kufanya kazi chini ya Mahad Karate. Abdi Samad - anaelezewa kama mwanachama wa Al-Shabaab mwenye uhusiano wa karibu na Baraza Kuu la kikundi. Abdirahiman Nurey - anaelezewa kama kiungo kati ya Al-Shabaab na kampuni zinazomilikiwa na watu binafsi Wanachama watatu wa mtandao unaohusika na uhamisho wa silaha, waliyotajwa kama: Mohamed Hussein Salad (Salad), Ahmed Hasan Ali Sulaiman Mataan (Mataan), na Mohamed Ali Badaas (Badaas). Katika siku za hivi karibuni, Marekani inaonekana kuzidisha hatua zake dhidi ya Al-Shabaab, huku mashambulizi ya ndege zisizo na rubani za Marekani yakiendelea nchini Somalia."	https://www.bbc.com/swahili/articles/cyxe45q46gko
health	Vita dhidi ya Corona: Tanzania imepokea dozi 1,058,400 za chanjo ya Johnson & Johnson kutoka Marekani	Tanzania hatimaye imejiunga na mataifa yanayotumia mpango wa kukabiliana na maambukizi ya Corona wa Shirika la Afya duniani WHO Covax ili kukabiliana na janga hilo. Hatua hiyo inajiri baada ya taifa hilo kupokea dozi za chanjo milioni moja kutoka kwa taifa la Marekani chini ya mpango wa Covax. Dozi hizo zipatazo 1,058,400 ni za chanjo aina  ya Johnson & Johnson . Chanjo hizo zitatumika na mahujaji, wafanyakazi wa afya, wale wa huduma za hoteli, wafanyakazi wa balozi  na wagonjwa wa corona. Katika ukursasa wake wa twitter Ubalozi wa Marekani nchini humo umesema kwamba umeikabidhi serikali ya Tanzania dozi hizo kupitia mpango wa Covax kwa ushirikiano wa Umoja wa Afrika AU . Umeongezea kusema kuwa mpango huo ni mfano wa ushirikiano bora wa miaka 60 kati ya mataifa hayo mawili. Balozi wa Marekani nchini humo ,Donald J Wright amesema kwamba wanasambaza chanjo hizo ili kuokoa Maisha na kuongoza ulimwengu katika harakati za kuangamiza ugonjwa huo. Marekani imesema kwamba hatua hiyo ni miongoni mwa mpango wa kusambaza dozi milioni 25 za chanjo katika mataifa ya Afrika. Taarifa rasmi kutoka kwa katibu wa kudumu katika wizara ya Afya nchini Tanzania ilionukuliwa na gazeti la the Citizen nchini humo, ilisema kwamba serikali ilikuwa inatarajia kuwasili kwa aina nne za chanjo ambazo zingewasili katika kipindi cha miezi mitatu hadi minne ijayo. Taarifa hiyo iliotolewa wiki iliopita ilisema kwamba chanjo hiyo itaanza kupatiwa watu walio hatarini kukabiliwa na maambukizi, wafanyakazi wa afya, mahujaji , wafanyakazi muhimuna wasafiri wa mara kwa mara huku chanjo nyengine zikitarajiwa mwezi Disemba mwaka huu. Hatahivyo kuanzia tarehe sita mwezi Julai 2021 kulingana na chombo cha habari cha The Citizen, kisiwa cha Zanzibar tayari kilikuwa kimeanza kutoa dozi ya chanjo hiyo kwa wafanyakazi wa Afya na wale walio katika hatari ya maambukizi. Kulingana na wizara ya afya kiswani humo chanjo iliokuwa ikipewa wafanyakazi hao wa Afya ilikuwa ikifadhiliwa na serikali ya Zanzibar. Taifa hilo la Afrika Mashariki limekuwa katika harakati ya kujiunga na mipango ya Corona barani Afrika tangu kifo cha aliyekuwa kiongozi wake John Pombe Magufuli ambaye amekuwa akipinga uwepo wa ugonjwa huo na tiba ya chanjo. Hatahivyo tangu alipochukua mamlaka rais mpya Samia Suluhu Hassan ameonesha ishara kwamba amekuwa akiupa kipau mbele ugonjwa huo. Taifa hilo ni miongoni mwa mataifa manne ya Afrika ambayo hayajaaanzisha mpango wa kitaifa kutoa chanjo kwa raia, kulingana na Kituo cha udhibiti na uzuiaji wa magonjwa Africa ACDC.	https://www.bbc.com/swahili/habari-57956768
health	Wenza wa asili ya Asia wapata watoto waliopandikizwa kimakosa	Wenza wenye asili ya Asia ambao walijaribu kupata watoto kwa njia ya kupandikiza (IVF) wamedai kuwa kumetokea mkanganyiko katika hospitali ya mjini California mkanganyiko uliofanywa wapate watoto wasio wao. Mashtaka yaliyofunguliwa na wenza hao katika mji wa New York yanasema wawili hao walipata mshtuko baada ya kuzaa watoto wawili wa kiume ambao hawakuwa na chembe yeyote ya Asili ya Asia kama ilivyo kwa wazazi hao.Vyombo vya habari nchini Marekani vimeripoti. Vipimo vya nasaba, DNA vinathibitisha kuwa watoto hao hawakuwa na uhusiano wowote na wapenzi hao. Kliniki hiyo haijasema chochote kuhusu shutuma hizo. Mwanawake ''alemazwa'' na kifaa kuzuwia mimba Wapenzi hao ambao wamepewa majina ya AP na YZ  wamesema kwa muda mrefu walikuwa wakitafuta watoto kisha wakatumia kiasi cha pauni 80,000 kama gharama za hospitali na kupandikiza. Inaripotiwa kuwa baada ya kujifungua tarehe 30 mwezi Machi, wapenzi hao walishtuka kuona watoto ambao waliambiwa walipandikizwa kwa kutumia jeni (genes) zao hawakuwa waliowatazamia. Kulikua na dalili awali kuwa vitu havikuwa sawa baada ya kufanyiwa uchunguzi wakati wa ujauzito na kuambiwa kuwa walitegemea watoto wa kiume, ingawa madaktari waliwaambia hawakupandikiza viinitete vya kiume wakati wa matibabu yao. Madaktari wameripotiwa wakiwaambia wapenzi hao kuwa uchunguzi huo umetoa majibu yasiyo sahihi,kabla ya kwenda kujifungua watoto wawili wa kiume mwezi Aprili.Mbali na kuwa watoto hawakufanana na wazazi hao, watoto wenyewe pia hawakufanana. Kwenye tovuti ya kliniki hiyo ya uzazi, iitwayo CHA imesema inatoa huduma hizo kwa umakini wa hali ya juu na huduma zilizo bora kabisa. BBC imeitafuta Kampuni hiyo kujibu shutuma hizo.	https://www.bbc.com/swahili/habari-48912281
politics	Uchaguzi Uganda 2021:Waangalizi wa Afrika Mashariki wasema uchaguzi ulikuwa wa huru na haki	Kundi moja la waangalizi wa uchaguzi limesema kuwa uchaguzi mkuu wa Uganda ulikuwa huru na wa haki. Waangalizi wa Afrika Mashariki, EASF, linasema kwa ujumla uchaguzi uliongozwa kwa njia ya amani, bila purukushani wala ghasia. Lakini kundi hilo limesema kuzimwa kwa mtandao wa intaneti kuliwanyima raia wa Uganda uhuru wa kujieleza. Mwanahabari wetu Roncliffe Odit amezungumza na Bi Irene Ogaja wa kundi hilo la waangalizi la EASF.	https://www.bbc.com/swahili/habari-55687667
sports	Tetesi za soka Ulaya JUmapili 25.04.2021: Shaw, Plea, Aguero, Cavani, Tagliafico, Neymar, Brandt, Kouyate	Klabu ya Manchester United na  Arsenal ni miongoni mwa klabu zilizokuwa zikimchunguza mshambuliaji wa Monchengladbach na Ufaransa Alassane Plea, 28. (Mail) Beki wa kushoto wa Manchester Luke Shaw, 25, anatarajiwa kutia saini kandarasi mpya kama zawadi kwa mchezo wake mzuri msimu. (Star) Mshambuliaji wa Uruguay Edinson Cavani amefenya mazungumzo na mkufunzi wa Manchester United  Ole Gunnar Solskjaer kuhusu nyongeza ya kandarasi ya mwaka mmoja, lakini mchezaji huyo mwenye umri wa miaka 34 anaelekea kuondoka katika klabu hiyo ya Old Trafford. (Mirror) Inter Milan inasalia kutafuta usajili wa mshambuliaji wa Argentina Sergio Aguero lakini Barcelona wanapigiwa upatu kumsajili mshabuliaji huyo mwenye umri wa miaka 32. (Tuttosport, via Sun) Ajax iko tayari kumuuza beki wa Argentina Nicolas Tagliafico, 28, kwa dau la £13m huku Leeds United, Manchester City na Inter Milan wote wakiwa na hamu ya kumsajili beki huyo wa kushoto (Mail) Wamiliki wa klabu ya Manchester United , the Glazers wamewasilisha ombi la kuuza klabu hiyo kwa dau la £4bn huku mashabiki wa klabu hiyo wakifanya maandamano nje ya uwanja huo siku ya Jumamosi. (Mirror) Bilionea wa mtandao wa Spotify Daniel Ek anaandaa kuwasilisha ombi la kuinunua klabu ya Arsenal , baada ya kutuma chapisho la twitter kuhusu hamu yake siku ya Ijumaa. (Telegraph - subscription required) Manchester United inamchunguza kipa wa Aston Villa na England Tom Heaton, 35, iwapo Sam Johnstone, 28, wa West Brom, hatotaka kurudi katika klabu hiyo alionzia kucheza soka. (Sun) Mkurugenzi wa michezo wa klabu ya Paris St-Germain  Leonardo anasema kwamba klabu hiyo ya Ufaransa  haitakimbilia kuandikisha kandarasi mpya  na nyota wa Brazil Neymar, 29. (Goal) Chelsea inataka kusajili mshambuliaji mpya mwisho msimu huu  huku mshambuliaji wa Borussia Dortmund na Norway Erling Braut Haaland, 20, au  mshambuliaji wa Inter Milan na Ubelgiji Romelu Lukaku, 27, wakiwa ndio wachezaji inaowalenga sana. (Sun) Beki wa kati wa Villarreal Pau Torres, 24, amekuwa akitafuta ushauri kutoka kwa marafiki zake  kuhusu uwezekano wa uhamisho wa mwisho wa msimu  huu kuelekea Manchester United. (Manchester Evening News) Ligi ya Premia ipo katika mazungumzo kufutilia mbali haki zake za kudai matangazo ya runinga na badala yake kuendelea na mikataba iliopo Sky, BT na Amazon. (Telegraph - subscription required)	https://www.bbc.com/swahili/habari-56878233
health	Fahamu huduma ya kangaroo inayowalinda watoto waliozaliwa kabla ya muda wao	"Ozoma Ekhomun wa Nigeria alijifungua mtoto wake wa kwanza akiwa na wiki 31. Wakati wa kuzaliwa mtoto wake alikuwa na uzito wa gramu 700 tu. Aliwekwa kwenye incubator katika Kituo cha Mama na Mtoto cha Amuwo Audafin huko Lagos. Baada ya hapo polepole uzito wake uliongezeka hadi kilo moja. Baada ya hapo aliwekwa kwenye  kifua cha mama ambapo ngozi ya mtoto ilikuwa inagusana na ya mamake. Njia ya kuweka mtoto kwenye kifua cha mama ili kuwasiliana na ngozi kwa ngozi inaitwa ""huduma ya kangaroo"". Ilifanya kazi vizuri katika tukio la Ozoma. ""Sasa mtoto wangu yuko salama,"" alisema Ekhomun mwenye umri wa miaka 26. ""Nilifurahia joto la mtoto kulala kwenye kifua changu,"" alisema. Utaratibu huo ulipendekezwa kwa mara ya kwanza mwaka wa 1978 na madaktari wa watoto wawili katika kitengo cha uzazi katika Hospitali ya San Juan de Dio huko Bogotá, Colombia. Leo hata Shirika la Afya Duniani linasema njia hii ni bora zaidi. Hadi sasa, WHO imesema katika miongozo yake kwamba ni incubators tu zinapaswa kutumika. Hata hivyo, miongozo ya hivi karibuni inasema kwamba huduma ya kangaroo pia inafaa. Inaelezwa kuwa inafanya kazi vizuri zaidi hasa katika maeneo ambayo umeme haupatikani kwa incubators. Zaidi ya vifo vya watoto wachanga 1,50,000 kwa mwaka vinaweza kuzuiwa kwa kuanzisha 'huduma ya kangaroo' na kunyonyesha mara baada ya kuzaliwa, utafiti mpya unapendekeza. WHO inasema watoto wachanga ni tatizo la kiafya linalohitaji uangalizi wa haraka. Kila mwaka watu laki 15 huzaliwa kabla ya wakati duniani kote. Hiyo ina maana mtoto mmoja kati ya kila watoto kumi huzaliwa wakiwa hali hiyo. Kwa upande mwingine, watoto 2 wanazaliwa na uzito mdogo. Takwimu hizi zinaongezeka kwa kasi. Sehemu ya watoto waliozaliwa kabla ya wakati katika vifo vya watoto chini ya miaka mitano inaongezeka kwa kasi. Uzito mdogo wa kuzaliwa na kuzaliwa mapema kunaweza kusababisha shida nyingi za kiafya kwa watoto. Kwa sababu ya kiwango kidogo cha mafuta mwilini, wanapata shida sana katika kudhibiti joto la mwili wao. Incubators husaidia kwa kiasi fulani ili kuhakikisha joto sahihi la mwili linapatilkana kwa mtoto. Joto la mwili wa mtoto linaweza kudhibitiwa kwa kumweka mtoto ngozi kwa ngozi kwenye kifua cha mama. Matokeo yake, tishio la hypothermia huepukwa. Joto la mwili wa mtoto hupungua ghafla na hypothermia. Wataalamu wanasema mfumo wa huduma ya kangaroo pia utapunguza shinikizo kwa vituo vya afya. Kwa upande mwingine, UNICEF pia hivi karibuni imefichua manufaa ya sera hii kwa mama na mtoto. Manufaa hayo ni .. • Njia hii husaidia mama na mtoto kubaki watulivu • Husaidia katika kudhibiti mapigo ya moyo na kupumua kwa mtoto. Inasaidia watoto wanaotoka tumboni mwa mama kuzoea ulimwengu wa nje. • Pia huhakikisha michakato bora ya usagaji chakula kwa watoto • Pia inadhibiti joto la mwili • Utunzaji wa Kangaroo husaidia bakteria wenye afya kwenye ngozi ya mama kuhamia kwenye ngozi ya mtoto. Hii huwapa watoto uwezo wa kupambana na aina fulani za maambukizi • Pia husaidia kurekebisha homoni zinazosaidia kunyonyesha Wataalamu wanasema kwamba huduma ya kangaroo inaweza kutolewa hadi saa 18 kwa siku katika kesi ya watoto wachanga na watoto waliozaliwa na uzito mdogo. Baadhi ya akina mama wanaweza kupata ugumu wa kuwaweka watoto wao kulala juu yao kwa muda mrefu hivyo. Lakini Antin Ehi mwenye umri wa miaka 40 kutoka Lagos anasema hii ni fursa nzuri zaidi kuwahi kupata. Alijifungua mtoto aliyezaliwa kabla ya wakati wake Aprili iliyopita. Alibaki amelazwa kifuani hadi afya ya mtoto huyo ilipoimarika ""Mpaka tupate uzoefu, hatuwezi kusema itakuwaje. Ni hisia nzuri sana. Nilikuwa nikivaa nguo ya kulalia na kumpeleka mtoto ndani. Inaonekana kazi nyingi zinaendelea,"" sema. ""Inaweza kukaa hivyo kwa siku nzima. Wakiwekwa kifuani, wanakaa kimya. Hutasumbuliwa. Tunajisikia utulivu sana,"" alieleza. Kwa upande mwingine, utafiti pia unaonyesha kwamba watoto wanaotunzwa kupitia huduma ya Kangaroo hulia kidogo na hulala mara nyingi zaidi. Hivi sasa Kangar Care inahusu mama na mtoto. Hata hivyo, baadhi ya tafiti zinaonyesha kwamba akina baba pia wana matokeo sawa wakati watoto wanalala juu yao. Ekhomun, mama wa mara ya kwanza, anaweza kumtunza mtoto wake vyema kwa msaada wa mfumo huu. Sasa hakuna tishio la afya kwa mtoto aliyezaliwa kwake. Ukuaji wake pia ni mzuri. Ekhomun bado anapendelea kulala na mtoto wake kwenye kifua chake. ""Nitaendelea na utaratibu huu hadi mtoto wangu aanze kutembea,"" anasema."	https://www.bbc.com/swahili/articles/cp6570183x3o
entertainment	Kipindi cha televisheni kutafuta wapenzi kilivyogeuka burudani	Mchezo wa kwenye televisheni wa kukutana kwa wapenzi uekuwa aina ya burudani kwa watazamaji kwa miongo mingi. Lakini hivi karibuni, Televisheni imechukua kipindi hiki na kutengeneza vipindi kama Love Islands na First Dates. Na sasa michezo hiyo imeelekea kwenye mitandao ambapo kila mmoja anaweza kushiriki	https://www.bbc.com/swahili/habari-54121258
health	Matabibu waripoti kupona kwa mgonjwa wa nne wa VVU	"Mwanaume ambaye ameishi na virusi vya Ukimwi  tangu miaka ya 1980 amepona, madaktari wake wamesema. Ili kutibu saratani ya damu , mgonjwa alipokea upandikizaji wa uboho kutoka kwa wafadhili ambaye kwa asili alikuwa sugu kwa virusi hivyo. Mzee ambaye hapendi kutambulika aliacha kutumia dawa za kupunguza makali ya VVU. Hiki ni kisa cha nne kuripotiwa na wanasayansi. Mgonjwa alisema ""  anashukuru sana ” kwamba virusi haviko tena mwilini mwake. Mwanaume huyo alipokea huduma ya matibabu katika Kituo cha Tiba ya Saratani ya Jiji la Hope huko Duarte, California. Marafiki zake wengi walikufa kutokana na HIV kabla ya dawa za kurefusha maisha kuwapa wagonjwa muda wa kawaida wa kuishi. VVU huharibu mfumo wa kinga. Hii inaweza kusababisha ugonjwa wa upungufu wa kinga mwilini (UKIMWI) kwani mwili una wakati mgumu kupambana na maambukizi. ""Nilipogundulika kuwa na VVU mwaka 1988, kama wengine wengi, nilifikiri kuwa ni hukumu ya kifo. Sikuwahi kufikiria ningeishi kuona siku ambayo sitakuwa na VVU tena,""  alisema katika taarifa yake. Hata hivyo, hakupata tiba hii kwa sababu ya VVU, bali kutibu saratani ya damu ambayo amekuwa akiugua tangu akiwa na umri wa miaka 63. Timu ya matibabu iliamua kwamba mgonjwa alihitaji upandikizaji wa uboho ili kuchukua nafasi ya chembe zake za damu zenye saratani. Kwa bahati mbaya, mtoaji alikuwa sugu kwa VVU. Virusi huingia kwenye chembechembe nyeupe za damu kupitia mlango mdogo sana: protini inayoitwa CCR5. Hata hivyo, baadhi ya watu, ikiwa ni pamoja na wafadhili, wana mabadiliko katika CCR5 ambayo hufunga mlango na kuzuia kuingia kwa VVU. Mgonjwa alifuatiliwa kwa ukaribu baada ya kupandikizwa na viwango vya VVU havikuonekana mwilini mwake. Amekuwa katika uangalizi kwa zaidi ya miezi 17 . ""Tunafuraha kukujulisha kwamba VVU yako imepungua na huhitaji tena kutumia tiba ya kurefusha maisha ambayo umekuwa ukitumia kwa zaidi ya miaka 30,"" alisema Dk. Jana Dickter, mtaalamu wa magonjwa ya kuambukiza katika City of Hope. Hii ilitokea kwa mara ya kwanza mnamo 2011, wakati Timothy Ray Brown, anayejulikana kama ""mgonjwa wa Berlin"", alikua mtu wa kwanza ulimwenguni kuponywa VVU. Brown aliishia kufa kwa saratani mnamo Septemba 2020. Tayari kumekuwa na kesi tatu sawa katika miaka mitatu iliyopita. Mgonjwa wa City of Hope ndiye mwenye umri mkubwa zaidi kupata matibabu haya na anaishi muda mrefu zaidi na VVU. Hata hivyo, upandikizaji wa uboho hautaleta mapinduzi katika matibabu ya VVU kwa watu milioni 38 walioambukizwa duniani. ""Ni utaratibu tata wenye madhara makubwa. Hivyo si chaguo sahihi kwa watu wengi wanaoishi na VVU,"" Dickter alielezea. Hata hivyo, watafiti wanatafuta njia za kulenga lango la CCR5 , kupitia tiba ya jeni kama tiba inayowezekana. Kesi hiyo ilifichuliwa katika mkutano wa Ukimwi 2022 huko Montreal, Canada. ""Tiba inasalia kuwa sehemu ya utafiti wa VVU,"" alisema Profesa Sharon Lewin, rais mteule wa Jumuiya ya Kimataifa ya UKIMWI. Lewin alikumbuka kuwa kumekuwa na ""kesi chache za matibabu hapo awali"", ambazo zilitoa ""matumaini endelevu kwa watu wanaoishi na VVU na msukumo kwa jamii ya wanasayansi""."	https://www.bbc.com/swahili/articles/c4n309wey7go
sports	Tetesi za soka Ulaya Alhamisi 04.02.2021: Upamecano, Sule, Sancho, Alaba, Wilder	"Kocha wa Chelsea Thomas Tuchel ametoa kipaumbele kwa mlinzi wa RB Leipzig raia wa Ufaransa Dayot Upamecano, 22, na beki wa kati wa Bayern Munich raia wa Ujerumani Niklas Sule, 25, kama anaolenga msimu huu. (Bild - in German) Sule ana mkataba hadi mwaka ujao na kocha wa Bayern Hansi Flick amesema ni jukumu la mlinzi huyo kuamua ""hatma yake"". (Metro) Borussia Dortmund iko tayari kupunguza dau lake kwa mchezaji wa Uingereza Jadon Sancho, 20, kwa pauni milioni 20 hadi pauni milioni 88 kama njia moja ya kuchochea nia ya Manchester United. (Bild, via Mirror) Real Madrid imefikia makubaliano ya miaka minne na mchezaji wa kimataifa wa Austria David Alaba, ambaye anaweza kucheza kama mlinzi au kiungo wa kati  na mkataba wake na Bayern Munich unamalizika msimu huu.(Marca - in Spanish) Mmiliki wa Sheffield United Malkia Abdullah amesema ana ruhusa maalum kusafiri kutoka Saudi Arabia hadi Uingrereza kumuarifu kocha Chris Wilder kuwa kazi yake iko salama - hata kama klabu hiyo itashushwa daraja. (Talksport) Manchester United imekubali kufikiwa kwa mkataba wa kwanza rasmi na winga, Shola Shoretire, 17, huku Paris St-Germain, Barcelona, Bayern Munich na Juventus zikiwa zinamnyatia. (Mail) Mshambuliaji wa Barcelona raia wa Denmark Martin Braithwaite, 29, alikataa matakwa ya West Bromwich Albion mnamo mwezi Januari ya kusalia Nou Camp. (Sport) John Terry na Patrick Vieira ni miongoni mwa wanaowania kazi ya Bournemouth baada ya Jason Tindall kufutwa kazi. (Mail) Huddersfield inafanya mazungumzo na mshambuliaji wa Senegal Oumar Niasse, ambaye kwasasa yuko huru baada ya kutoka Everton mwisho wa msimu uliopita. (Sun) Manchester United, Everton na Southampton zimefuatilia usajili wa mlinda lango wa Celtic Vincent Angelini, 17, ambaye mkataba wake unaisha mwisho wa msimu. (Tuttomercatoweb - in Italian) Aliyekuwa kocha wa Chelsea na Juventus Maurizio Sarri amebadili msimamo wake wa kuwa kocha mpya wa Marseille. (Sky Sports) Kurejea kwa mshambuliaji wa Real Madrid Karim Benzema Lyon kunategemea na matokeo ya upande wa Uhispania. Raia huyo wa Ufaransa, 33, aliondoka Lyon na kujiunga na Real mwaka 2009. (Marca) Kiungo wa kati wa Arsenal Joe Willock, 21, anasema kuwa alisaini makubaliano ya mkopo na Newcastle kwa miezi sita kwasababu iliwasiliana na Steve Bruce kwa njia ya video. (Newcastle Chronicle) New York Red Bulls imekubaliana dau lake na Celtic kumsajili winga wa Marekani Cameron Harper. (Daily Record)"	https://www.bbc.com/swahili/habari-55931605
entertainment	Wimbo Baba: Profesa Jay na Stamina wazungumza baada ya Magufuli kupenda wimbo wao	Wimbo ulioimbwa na wasanii wa Tanzania Profesa Jay na Stamina kwa jina 'baba' umepigwa umepata umaarufu zaidi baada ya rais Magufuli kusema kwamba anaupenda na kutaka upigwe katika kituo kimoja cha runinga . Magufuli alisema kwamba ujumbe uliopo katika wimbo huo ni muhimu sana kwa jamii. Mwanahabari wetu Yusuf Mazimu alizungumza na wanamuziki hao na kuandaa taarifa ifuatayo	https://www.bbc.com/swahili/habari-56206186
business	Wanamgambo wa al-Shabab hukusanya mapato makubwa kuliko serikali ya Somalia	"Wakitumia vitisho na vurugu, kundi la wanamgambo wa Kiislamu lenye makao yake nchini Somalia al-Shabab linaongeza mapato mengi kama vile mamlaka ya nchi hiyo, ripoti inasema Wanamgambo hao hukusanya karibu dola milioni 15  kwa mwezi, na zaidi ya nusu ya pesa ikitoka mji mkuu, Mogadishu, Taasisi ya Hiraal ilisema. Biashara nyingine hulipa kundi hilo la  jihadi na serikali inayotambuliwa na jumuia ya kimataifa. Al-Shabab imekuwa ikipambana na serikali hiyo kwa zaidi ya muongo mmoja. Kundi hilo linadhibiti sehemu kubwa ya kusini mwa Somalia na kati lakini limeweza kupanua ushawishi wake katika maeneo yanayodhibitiwa na serikali iliyoko Mogadishu. Ripoti hiyo inaelezea kama njia ""ya kikatili"" jinsi kikundi kinavyochukua pesa kutoka kwa watu wa vijijini. ""Hofu na tishio la  maisha yao ndio motisha pekee inayowasukuma walipa ushuru wa al-Shabab,"" ripoti inasema. Kwa mujibu wa Taasisi ya Hiraal, tofauti na serikali ya Somalia, al-Shabab ""inaendesha ziada kubwa ya kifedha"" kwani kiwango cha pesa inachokusanya kinaongezeka kila mwaka, wakati gharama zake za utendaji zinabaki kuwa sawa. Kampuni zote kuu nchini Somalia huwapa wanajihadi hao pesa, kwa njia ya malipo ya kila mwezi na ""zakat"" ya mwaka (sadaka ya lazima) ya asilimia 2.5 ya faida ya kila mwaka, inasema ripoti hiyo, ambayo inategemea mahojiano na wafuasi wa al-Shabab, Wasomali wafanyabiashara, maafisa wa serikali na wengine. Wafanyabiashara katika maeneo yanayodhibitiwa na serikali wanalalamika lazima walipe fedha kwa wanamgambo na serikali. Hizi ni pamoja na zile zilizo katika kitongoji vya miji karibu na Mogadishu, ambako serikali ipo, na zile zilizo katika miji ya Bossasso na Jowhar, na kwa kiwango kidogo Kismayo na Baidoa, ambazo zote ziko nje ya udhibiti wa wanamgambo. Bandari ya  Mogadishu ni chanzo kikuu cha mapato kwa serikali ya Somalia. Hatahivyo, bidhaa zinazoingia  pia ""hutozwa ushuru"" na wanajihadi wanaopata meli za shehena kutoka kwa maafisa wa bandari. Taasisi ya Hiraal inasema wafanyakazi wengi wa serikali hutoa sehemu ya mishahara yao kwa al-Shabab kwa matumaini kwamba kundi hilo litawaacha  licha ya kuwa watu wanaolengwa. Wafanyakazi wa serikali na watu wengine wanaofanya kazi katika maeneo yanayodhibitiwa na serikali pia wanaelezea jinsi waasi wanavyowasiliana nao kwa simu ya rununu kudai pesa. Katika maeneo yanayodhibitiwa na al-Shabab, watoza ushuru wa kijihadi huenda moja kwa moja kwa wafanyabiashara na kudai malipo. Kamanda katika jeshi la Somalia alielezea jinsi ""alivyotuma pesa kwa al-Shabab licha ya kuwa kwenye vita na kundi hilo"". Askari huyo alielezea jinsi mtu ambaye alikuwa akimjengea nyumba aliacha kazi ya ujenzi na akaondoka baada ya kamanda kukataa kulipa ada kwa wanamgambo. Magari yanayosafirisha vifaa vya ujenzi pia yalisimama kuja kwenye eneo la ujenzi  baada ya wao pia kutakiwa kulipa. ""Mwishowe nililazimika kuchagua kuacha kazi ya ujenzi au kulipa al-Shabab,"" alisema kamanda. ""Cha kusikitisha, niliwalipa dola  3,600 (Pauni 2,750) na nyumba yangu ilikamilishwa,"" alisema. Ripoti hiyo inasema wanamgambo  huitazama kwa karibu sekta inayoongezeka ya mali isiyohamishika kama wanavyofanya kwa bidhaa zinazoagizwa kutoka nje. Wakala wa mali katika mji wa bandari ya kusini wa Kismayo alielezea jinsi mwenzake alivyoitwa na wanamgambo, ""akipewa maelezo ya shughuli walizofanya na kuamuru kulipa kiasi kisicho na mjadala - na kutakiwa kulipa kile haswa  al-Shabab walichodai"". Ikijifanya kama serikali ndogo, al-Shabab ndio chombo pekee nchini ambacho kinakusanya mapato katika maeneo ya vijijini. Inaweka ushuru kwa mifugo, kwenye mazao, hata juu ya matumizi ya rasilimali za maji. Kikundi cha wanamgambo kilielezea kwa namna gani, katika maeneo ambayo inadhibiti, ni wakulima tu ambao wanalipa pesa kwa umwagiliaji wanaweza kutumia mito na mifereji kumwagilia mashamba yao. ""Mkulima alilalamika kwamba alilazimishwa kulipa 'ushuru wa operesheni' kwa trekta lake hata wakati ilikuwa halifanyi kazi kutokana na hitilafu ya kiufundi."" 'Malipo sio hiyari' Wafanyabiashara wengi, wafanyakazi wa serikali na wengine ambao hulipa pesa kwa al-Shabab waliwaambia watafiti wa Hiraal wanafanya hivyo tu kwa hofu. ""Kulipa ushuru wa al-Shabab sio mradi wa hiyari."" Wale wanaokataa ama wanauawa, wanalazimishwa kufunga biashara zao au kukimbia nchi. Wengine wanahisi inafaa wakati wao wanalipa pesa kwa al-Shabab wapate huduma kama faida. Tofauti na serikali, wanamgambo wana uwezo wa kutoa kiwango fulani cha hakikisho la usalama. ""Ushuru uliolipwa katika vituo vya ukaguzi vya al-Shabab huhakikisha kupita salama katika eneo lote la al-Shabab na katika maeneo yanayoshikiliwa na serikali ambapo wanamgambo wanafanya kazi."" Ripoti hiyo inaelezea jinsi wanamgambo wanavyotatua mizozo kati ya wafanyabiashara na kudhibiti utengenezaji wa bidhaa zingine za kuuza nje kama malimao. Hiraal anasema njia pekee ya kuwazuia wanamgambo hao kukusanya mapato kwa njia hii ni kuboresha hali ya usalama, kwa hivyo wafanyabiashara na wengine wanaweza kufanya kazi bila kuingiliwa na al-Shabab. Kwa kuwa kundi hilo limekuwepo kwa zaidi ya muongo mmoja na linaendelea kufanya mashambulizi katika maeneo yanayodhibitiwa na serikali, itaonekana kuwa wanamgambo wataweza kuendelea kupata pesa, bila kujali wako wapi Somalia, kwa kipindi kijacho."	https://www.bbc.com/swahili/habari-54695522
religion	Wahubiri wanaookoa 'miungu' iliyokataliwa Nigeria	"Muhubiri mmoja wa kanisa katoliki anaendesha jumba la makumbusho  mashariki mwa Nigeria ili kuhifadhi masanamu  na vifaa vingine vinavyochomwa na wahubiri wenzake wa kanisa la Pentecostal ambao wanaziona kama njia ya kuabudu sanamu. Masanamu hayo ni miongoni mwa tamaduni za kidini ambazo watu wa kabila la Igbo huyafanya kuwa sehemu ya ibada zao. Huyaona masanamu hayo kuwa matakatifu na kuwa na nguvu zisizokuwa za kawaida. Lakini kuna wafuasi wachache kwa sasa wa tamaduni hizo, huku dini za Kikristo na hususan kanisa la Pentecostal likiendelea kukuwa. Wanahabari wa Idhaa ya BBC Igbo, Chiagozoe Nwonwu na Karina Igonikon waliandika kuhusu jaribio la wahubiri wa kikatoliki kuyalinda masanamu hayo, kutoka kwa wahubiri wa kanisa la Pentecostal. Huku yakipatiwa jina la 'moto unaochoma' , hakuna kitu kinachoogofya kuhusu mhubiri Paul Obayi , ambaye anaendesha jumba la makumbusho la Deities katika mji wa mashariki mwa Nigeria wa Enugu. Likiwa ndani ya kanisa la katoliki la mtakatifu Mary, jumba hilo la makumbusho lenye vyumba vitatu, lina mamia ya vinyago na simba waliochongwa - vyote hivyo vikiwa ni miongoni mwa utamaduni za watu wa igbo. Baada ya jamii kuwacha imani za jadi kutokana na ushawishi wa makanisa ya Pentecostal, baadhi ya wahubiri huchoma moto masanamu hayo  ambayo yanaonekana kwenda kinyume na imani ya dini hiyo na kuvutia mapepo yanayoleta bahati mbaya. Mara nyengine waumini wa dini hizo za kitamaduni pia huyachoma masanamu yao kulingana na imani iliyopo katika kabila la Igbo kwamba: Iwapo mungu anasumbua sana, anakuwa mbao ya kuchomwa. Mhubiri Obayi anaunga mkono uhifadhi wa sanamu hizo, akisema anatumia uwezo wake wa kidini kuondoa uwezo wao. hatua iliomfanya kupewa jina la Okunerere - ""Moto unaochoma sanamu"". ""Nimeharibu mapepo'' , alisema  katika mahojiano katika jumba hilo la makumbusho. Kile ulichonacho sasa ni ganda tupu hakuna kitu ndani yake."" Mhubiri Obayi alisema kwamba ameshawishiwa na makavazi  katika mataifa ya magharibi, ambayo yamekuwa katika shinikizo kali kurudisha vitu vya kale  kama vile shaba  ya Benin  ambazo ziliibiwa wakati wa ukoloni. ""Hutembelea makavazi katika mataifa ya magharibi  na naona vitu vya kale  kutoka Benin, na nikaamua kuhifadhi vyetu,"" alisema Obayi . Na msimamizi wa kanisa la Cathedral, mhubiri Eugene Odo, anaunga mkono mpango huo. ''Katika siku za usoni watu watatazama nyuma  na kuona jinsi tulivyotengeneza vipande vya mbao  na kuviita mungu wetu,"" alisema.. Vitu hivyo vya kale baadhi yao vikiwa na umri mkubwa  na vimetapakaa katika sakafu ya makavazi hayo, vikiwa na vumbi, vingine vimeharibiwa na wadudu. Vifaa hivyo vinatoka katika huduma ya ukombozi ambayo amekuwa akiitekeleza kwa kipindi cha miaka 20 iliopita katika miji  na vijiji kusini mashariki mwa  Nigeria. ""Watu huandika barua wakilqitaka kanisa langu  kuja kuondoa sanamu ambazo zinawasumbua,"" alisema. Mashariki mwa Nigeria, Odinani, dini ya zamani ya kanila la igbo  ilikuwa ikifuatwa kabla ya kuwasili kwa Ukristo  na wakoloni. Ni mfumo wa uhuishaji  ambapo watu huomba kwa pepo - zinazowakilishwa na sanamu  kwa jina Chi. Sanamu hilo huomba kwa niaba ya binadamu  au Chukwu. Sanamu nyengine zinazoabudiwa  ni pamoja na : Ni waumini wachache wa dini hizi za kale waliosalia na hushutumiwa pakubwa na  wakristo walio wengi. Chinasa Nwosu, askofu wa Pentekostal wa kanisa la Royal Church  katika mji wa kusini wa Port Harcoiurt  amekuwa mkosoaji mkubwa wa imani hizo. Askofu Nwosu kwa mara ya kwanza alijipatia umaarufu mapema miaka ya tisini kwa kuharibu maeneo matakatifu , kuchoma sanamu hizo  na kung'oa miti alioitaja kuwa ya mapepo wachafu. Baadhi yao ilikuwa imekaa kwa miaka mingi na kutumika kama ishara za uhuishaji. ""Mungu hataki sisi kuabudu sanamu . Dini nyingi za Afrika zinapendelea kuabudu masanamu,"" alisema.. ""Baraka huja unapoondoa sanamu zilizolaaniwa,'' aliongeza  akinukuu bibilia."	https://www.bbc.com/swahili/habari-57559755
health	Virusi vya corona: Jinsi virusi vya corona vinavyobadilisha tabia za raia wa Sierra Leone	Sehemu ya kwanza ya kipindi cha Afrika Eye inaangazia mlipuko wa corona unavyobadilisha  tabia za raia wa Sierra Leone  kuhusu jinsi wanavyoshirikiana.	https://www.bbc.com/swahili/52911140
religion	Wayahudi wanaovalia kama Waislamu ili kuepukaa marufuku ya maombi	Mji wa kale mjini Jerusalem, msikiti wa Al-Aqsa, hujulikana kama kitovu cha mzozo baina ya Israel na Palestine juu ya nani anaruhusiwa kuingia katika eneo hilo takatifu linalothaminiwa na dini za  mataifa yote mawili. Hivi karibuni imegundulika kuwa Wayahudi wamekua wakivalia kama waislamu na kuswali katika msikiti huo jambo ambalo linahofiwa kuendeleza mzozo huo. Esther Kahumbi aliandaa taarifa ifuatayo.	https://www.bbc.com/swahili/habari-60329930
business	Coronavirus: Je unawezaje kununua chakula na bidhaa madukani kwa usalama?	"Kumbuka wiki chache zilizopita mambo hayakua kama yalivyokuwa sasa katika nchi mbali mbali duniani. Katika masoko na maduka ya jumla. Kinyume na awali maduka na masoko ya bidhaa kwa sasa utakuta vitakasa mikono au maji na sabuni ya kunawa mikono ili kujiepusha na maambukizi ya virusi vya corona. Maafisa sasa wanashauri watu wapunguze safari za kwenda kununua bidhaa sokoni na katika maduka ya jumla kama njia ya kupunguza kusambaa kwa maambukizi ya virusi. Lakini je njia salama za kununua chakula au kukubali chakula cha kuagizwa na kuletewa nyumbani ni zipi? Ni zipi hatari unazoweza kuzipata katika maduka ? Coronavirus husambaa wakati mtu mwenye maambukizi anapokohoa na kutoa matone ya mate yenye virusi kwenda hewani. Hii inaweza kusababisha maambukizi iwapo mtu aliye karibu atavuta hewa yenye virusi hivyo au iwapo matone hayo yataangukia mahali na mtu mwingine kuyagusa na hatimaye kugusa uso wake. Kwahiyo kwenda madukani au sokoni na kuchangamana na watu wengine ni jambo linalokuweka hatarini. Hii ndio maana agizo la watu kutokaribiana na walau kuwa mita mbili mbali na mtu mwingine -ni muhimu sana, kama maduka mengi ya jumla ya bidhaa yanavyosisitiza. Maduka ya jumla yanaweza kusaidia ""kuweka mfumo "" wa jinsi ya kudhibiti virusi vinavyosambaa anasema Profesa Sally wa taasisi ya  London School of Hygiene and Tropical Medicine. ""Watu wengi wanagusa na kurudisha bidhaa, wanatumia kadi za ununuzi za benki, pamoja na ATM, tiketi za malipo ya kuegesha magari, karatasi za hundi za malipo nakadhalika ... bila kusahau ukaribu wa watu kadhaa katika maeneo hayo ."" Kuna njia za kuondokana na hatari hizi: Vipi kuhusu ununuaji wa bidhaa zenyewe? Hakuna ushahidi kwamba  Covid-19 inasambazwa kwa njia ya chakula, na kwamba kupikwa kwa chakula kunaweza kuua virusi. Lakini huku kukiwa hakuna ushahidi kuwa ""huwezi kupata hatari ya maambukizi kabisa "", anasema Profesa Bloomfield, jambo linalotia hofu zaidi ni suala la kufungwa kwa chakula na watu wengine ambao huenda wakawa na virusi. Ushauri wa biashara za ununuzi wa bidhaa za mtandaoni : ""Ufungaji wa chakula haujafahamika kusababisha ."" Hatahivyo , baadhi ya wataalamu huru wana ushauri zaidi. ""Kwa bidhaa zilizofungwa kwenye kontena,"" anasema Profesa  Bloomfield, "" vinapaswa kuwekwa kwa saa 72 kabla ya kutumia ""Kwa bidhaa ambazo hazijafungwa, ambazo zinaweza kuwa zimeguswa na mtu mwingine  - zioshe vizuri kwa maji yanayotiririka na uziache zikauke anasema. Je vyakula unavyoagiza nyumbani ni salama kiasi gani ? Bidhaa za vyakula vinavyoagizwa na kuletwa hadi nyumbani kwako vina hatari kidogo kwani utakua umeepuka safari ya kwenda kuvinunua katika maduka ya jumla na sokoni ambako unachangamana na watu wengi. Hata hivyo hatari iliyopo ni uwezekano wa vyakula hivyo kupata virusi mahali vilipowekwa wakati vinafungwa au kutoka kwa dereva aliyevileta kwako. Mtaalamu wa usalama wa chakula na mwanablogi Dkt Lisa Ackerley anasema kuepuka hatari ya maambukizi ni vema kuacha ujumbe mbele ya mlango ukimueleza dereva anayeleta vyakula apige kengele na kurudi nyuma . Hii inakuwezesha kuchukua chakula chako kwa usalama, peke yako. Profesa Alison Sinclair, mtaalamu wa virusi kutoka chuo kikuu cha Sussex, anaongeza kuwa : ""Hazipaswi kuwepo hatari zaidi kutokana na uagizaji bidhaa kwa njia ya mtandao kuliko kuhudumiwa na rafiki au mtu anayejitolea kukusaidia kununua bidhaa kutoka sokoni au madukani ."" Baadhi ya wataalamu pia wanashauri utumie mfuko wa plastiki mara moja tu kubebea bidhaa na kasha uutupe wakati huu wa mlipuko wa coronavirus Vipi kuhusu uagizaji wa vyakula vilivyopikwa? Kwa sasa migahawa mingi imeshauriwa kuwafungia wanunuaji wa vyakula wakavile nyumbani. Hatari ya vyakula vya aina hii huenda ikapunguzwa iwapo watazingatia usafi , anashauri  Profesa Bloomfield, kuwa  ""mlaji kuweka chakula alicholetewa katika vyombo visafi, kutupa mifuko iliyotumiwa kubeba chakula na kunawa mikono yako vyema kabla ya kula"". ""Toa chakula kwenye kontena ulimoletewa kwa kutumia kijiko na ukile kwa uma na na kisu au kijiko- usile kwa kutumia kiganja na vidole vyako . ""Ni vyema zaidi katika hali tuliyonayo kwa sasa kuagiza vyakula vya moto vilivyopikwa muda huo huo, kuliko vyakula baridi au vibichi."	https://www.bbc.com/swahili/habari-52105488
technology	Nigeria yaondoa marufuku ya Twitter baada ya miezi saba	"Nigeria imeondoa marufuku yake dhidi ya  Twitter - miezi saba baada ya kubana matumizi ya mtandao huo wa kijamii. Serikali ya Nigeria ilisimamisha Twitter Juni mwaka jana baada ya kampuni hiyo kufuta ujumbe wa Twitter wa Rais Muhammadu Buhari kuhusu kuwaadhibu wanaotaka kujitenga nchini humo Mamlaka zilishutumu kampuni hiyo ya mitandao ya kijamii kwa kuegemea upande wa watu wanaotaka kujitenga. Lakini serikali ilisema inabadilisha marufuku hiyo baada ya Twitter kukubaliana na masharti ikiwa ni pamoja na kufungua ofisi ya ndani nchini Nigeria. Hatua hiyo inaruhusu mamilioni ya watu katika taifa hilo lenye watu wengi zaidi barani Afrika kutumia mtandao huo  tena. Baadhi ya watumiaji walikuwa wameendelea kufikia tovuti hiyo baada ya kusimamishwa kwa kutumia mitandao ya kibinafsi (VPNs), lakini serikali iliapa kuwabana wale ambao bado wanatuma ujumbe kwenye Twitter - ikiwa ni pamoja na mashirika ya vyombo vya habari. Hatua ya mwaka jana ya serikali ya Nigeria ilizua malalamiko ya kimataifa kuhusu uhuru wa kujieleza. Uamuzi wa kampuni hiyo ya mitandao ya kijamii kujiandikisha nchini humo ulionyesha kujitolea kwa Nigeria, shirika la maendeleo ya teknolojia ya habari nchini humo lilisema. Twitter bado haijatoa maoni yoyote kuhusu uamuzi wa Nigeria wa kuondoa marufuku hiyo. Serikali ilikuwa imeamuru watoa huduma za mtandao kuzuia Twitter, kwa madai kuwa ilikuwa inatumiwa kudhoofisha ""uwepo wa Nigeria kama nchi"" kupitia kueneza habari za uwongo ambazo zinaweza kuwa na ""madhara ya vurugu"". Ilikuja baada ya Twitter kuondoa chapisho la Rais Buhari lililorejelea Vita vya Wenyewe kwa Wenyewe vya Nigeria vya 1967-70 na kuwachukulia ""wale wanaofanya  vitendo vibaya leo"" kwa ""lugha watakayoelewa"". Twitter ni maarufu kwa Wanigeria wengi, na jukwaa  hilo limetumika kama zana ya kuhamasisha. Wanaharakati waliitumia kutafuta uungwaji mkono wakati wa maandamano dhidi ya ukatili wa polisi chini ya alama ya reli #EndSars, ambayo ilivutia watu duniani kote."	https://www.bbc.com/swahili/habari-59976016
entertainment	Atamba kwa mtindo wake wa kipekee wa maonyesho ya fasheni za mavazi	Fashion Week au Wiki ya Fasheni ni sehemu  muhimu ya sekta ya mitindo ya mavazi,  lakini kutokana na Covid- 19, nembo mbalimbali za fasheni zilisitisha maonyesho yao. Lakini si mbunifu huyu wa mitindo. Anifa Mvuemba alijifunza binafsi fasheni ya 3D kwa kutumia Google, matokeo yake yalikua ni maonyesho yajayo ya maonyesho ya fasheni  na yalisambaa sana mtandaoni.	https://www.bbc.com/swahili/habari-53800528
entertainment	Papa Shirandula: Msanii maarufu wa Kenya 'alifariki akisubiri matibabu'	"Mwigizaji maarufu wa Kenya Charles Bukeko, maarufu Papa Shirandula, ''alifariki akisubiri kupokea matibabu'' katika hospitali moja jijini Nairobi, mjane wake amewaambia waombolezaji. Bi Beatrice Ebbie Andega , alidokeza hayo Jumatatu Julai 20, wakati wa mazishi ya msanii huyo yaliyofanyika katika Kijiji chao cha Namisi-Bukeko eneo la Nanderema, Funyula kaunti ya Busia. Shughuli nzima ya mazishi ilifanywa kuambatana na kanuni zilizowekwa na Wizara ya Afya nchini Kenya ili kudhibiti maambukizi ya virusi vya corona. Mwili wa Papa Shirandula ulisalia kwenye gari la kubeba maiti baada ya kuwasili nyumbani kwao huku polisi na maafisa wa afya wakiulinda kwa karibu. Aidha, inasemekana wenyeji walipewa taarifa za kutotangamana na waombolezaji waliotoka mji wa Nairobi. Na punde tu magari yaliyobeba waombolezaji yalipowasili, yalinyunyiziwa dawa. Wakati huohuo, baba yake, Cosmas Bukeko amekanusha madai ya kwamba mwigizaji huyo alikufa kwa ugonjwa wa virusi vya corona. Amesema kuwa familia hiyo inahitaji maelezo zaidi kutoka hospitali kuhusu kile kilichotokea kijana wake alipoaga dunia. ""Kwa sasa ziwezi kusema chochote kuhusu ugonjwa wake hadi nitakapofanya mazungumzo na hospitali. Nitasafiri kurejea Nairobi na pamoja na mke wake, tutawasiliana na wakili kupata taarifa kamili kutoka hospitali,"" alisema. Mbali na maafisa wa afya, polisi na familia kidogo ya karibu waliokuwa nje, waombolezaji wengine walichungulia kupitia madirishani mwao wakati mwili unawasili nyumbani. Bwana Bukeko aliyezaliwa 1963, alikuwa na kaka wanane na dada wanne. ""Alifanya mtihani wa kidato cha nne 1981 na kuajiriwa na serikali kama karani. Kisha akafanyakazi katika Chuo Kikuu cha Nairobi, Chiromo kabla ya kuingia kwenye uigizaji,"" amesema Bwana Wafula. ""Kijana wangu amekuwa kila kitu kwetu. Alijenga nyumba zote katika hili boma. Yeye ndio ambaye amekuwa akisimamia kula kwetu. Hata hatujui umeme unalipwa pesa ngapi na hatujawahi kukatiwa hata siku moja,"" mama yake amesema. Mwili wa Papa Shirandula umezikwa saa mbili na dakika 45 asubuhi baada ya ibada fupi ya kumuaga ambapo mke wake amedai kuwa Hospitali ya Karen ilizembea katika utenda kazi wake. Punde tu baada ya mazishi watu waliombwa kutawanyika."	https://www.bbc.com/swahili/habari-53469042
business	Fahamu mafanikio ya hifadhi ya mto Mara	Sherehe za  siku  ya kuhifadhi mto Mara ambazo hufanyika kila mwaka na sasa ikiwa ni mara ya tisa,tangu kuanza kusherehekea siku hii, leo zinafanyika katika kaunti za Narok  na Bomet nchini Kenya. Ujumbe mkuu wa mwaka huu ikiwa ”uhifadhi wa ikolojia ya Mara- mafanikio yetu ya pamoja”. Mto mara ndicho kivukio cha wanyama aina ya nyumbu kati ya taifa la Kenya na Tanzania na ndiyo sababu kuu ya sherehe hizi kufanyika katika mataifa haya mawili. Sherehe za mwaka jana zilifanyika Tanzania. David Ole Sankok ambaye mbunge mteule na mkazi wa Narok, ameeleza umuhimu wa kusherehekea Mara Day alipozungumza na mwandishi wa BBC Leonard Mubali.	https://www.bbc.com/swahili/habari-54157493
health	Ule nini na nini cha kuepuka kula wakati wa kuharisha?	"Ni vyakula gani ni bora na ambavyo vina madhara? Je, nimeze dawa ili kuizuia? Haya ni baadhi tu ya maswali ambayo hujitokeza pale unapoharisha, hali inayoweza kusababishwa na kitu chochote kuanzia maradhi sugu au saratani hadi msongo wa mawazo au hali mbaya ya ulaji. Kila kesi ni tofauti na watu wanaweza kujibu tofauti kwa vyakula vingi tofauti. Jambo la kwanza ambalo wataalamu wanapendekeza ni kuhakikisha kuwa mtu huyo ana maji mengi, haswa linapokuja suala la watoto na wazee. ""Kunywa maji na lishe ni nguzo za matibabu ya kuhara katika umri wote, haswa kwa watoto wachanga na watoto wadogo,"" daktari wa watoto Luciana Rodrigues Silva, makamu wa rais wa Chama cha Madaktari cha Brazil (AMB) na profesa, aliiambia BBC News Brazil. Kuna vyakula vinavyopendekezwa kwa watu kwa ujumla, lakini ""menyu"" hii itategemea sifa za kila mtu, kama vile historia ya afya, umri na ukubwa wa wa tatizo la kuhara, inaonesha mfululizo wa tafiti na wataalamu walioshauriwa na Cristiane Martins kwa BBC. Pia, ni muhimu kuelewa kwamba sio tu kuhusu vyakula vinavyopendekezwa au la, lakini pia jinsi vinavyohifadhiwa, vinavyotayarishwa na kutumiwa. Kila kesi ni ya kipekee na ni juu ya mtaalamu maalumu kutoa muongozo kuhusu nini kifanyike. Lakini, kwa ujumla, wataalamu hawapendekeza aina fulani za vyakula ambazo huwa zinazidisha kuhara kwa baadhi ya watu. Hizo ni pamoja na vyakula vya mafuta, vilivyotiwa viungo, vilivyokaangwa na vitamu, pamoja na juisi, vinywaji vyenye kileo, na vyakula ambavyo ni vya nafaka nzima au vyenye nyuzi za lishe zisizoweza kuyeyuka (kama vile maharagwe na ngano nzima). Kuna sababu nyingi zinazowezekana za kuhara, ikiwa ni pamoja na maambukizi, kuvimba, sumu ya chakula, mizio ya chakula, lishe isiyo na usawa, covid, athari za dawa, mkazo, au hali sugu kama saratani, ugonjwa wa Crohn, ugonjwa wa vidonda vya tumbo. Ugonjwa wa kuhara unaweza kuwa wa kawaida, lakini ni hali mbaya ya kiafya ambayo inaweza hata kuua ikiwa haitatibiwa vizuri. Wataalamu na mamlaka za afya wanapendekeza utafute matibabu kwa ajili ya kuhara kwa zaidi ya wiki moja, damu, usaha, au ute wa kuteleza kwenye kinyesi, kutapika mara kwa mara, maumivu ya tumbo yanayoendelea au makali, kupungua uzito, mapigo ya moyo, dalili za upungufu wa maji mwilini, au mabadiliko ya rangi ya kinyesi. Wataalam wanapendekeza si kukomesha kuhara, kwa sababu ni udhihirisho wa ulinzi wa mwili na kujaribu kuzuia inaweza kuathiri mapambano dhidi ya sumu kutoka kwa bakteria ambayo husababisha kuvimba ndani ya utumbo, kwa mfano. Lakini kuna vyakula ambavyo kwa ujumla vinapendekezwa kwa kila mtu ili kupunguza au kutoongeza dalili, kama vile kuku ambaye hajanona, samaki (sio mafuta), nyama isiyo na mafuta, wali mweupe, tufaa ambazo hazijachujwa, karoti, mchuzi wa maharagwe na ndizi . Hivi ni vyakula vinavyoitwa vyenye kusabisha kufunga choo , ambavyo kwa ujumla husababisha kupunguzwa kwa kiasi cha kinyesi na kuongezeka kwa muda wa ""kasi ya usafiri wa kinyesi kwenye utumbo"", ambayo husaidia kupunguza dalili na kuzuia matatizo kama vile upungufu wa maji mwilini na kupoteza uzito, unaelezea mwongozo wa Chuo Kikuu cha Shirikisho cha Triangulo Mineiro (UFTM). Kadhalika, wale wanaougua magonjwa kama vile ugonjwa wa Crohn wanashauriwa kuweka kumbukumbu ya kile wanachokula na athari za vyakula hivi kwenye utumbo ili udhibiti huu uwe sahihi zaidi na binafsi. Inastahili kusisitiza kwamba kufikiri juu ya chakula cha mgonjwa wa kuhara haipaswi kuzingatia tu aina ya chakula, bali pia kuzingatia namna kinavyohifadhiwa, kutayarishwa na kutumiwa. Kila kesi ni ya kipekee na watu wanaweza kujibu tofauti kwa vyakula vingi tofauti. Lakini kuna idadi ya vyakula ambavyo havipendekezwi kwa watu wanaougua kuhara. Baadhi ya vyakula hivi huchukuliwa kuwa huongeza hali ya kuharisha. Orodha ya vyakula visivyopendekezwa kwa ujumla ni pamoja na: Sharubati ina kiwango cha juu cha fructose, ambayo huharakisha usafirishaji wa utumbo, kwa hivyo inapaswa kuepukwa. Bidhaa za maziwa ""Bidhaa za maziwa zinaweza kusababisha kuhara,"" mtaalamu wa lishe Durval Ribas Filho, rais wa Chama cha Brazili cha Nutrology, aliiambia BBC News Brazil."	https://www.bbc.com/swahili/articles/cv2pxv09ldxo
technology	Kwanini programu ya video ya Tik Tok inapata upinzani Marekani?	Rais Trump amesaini agizo la ikushughulikia kile alichokiita tishio linalosababishwa na programu maarufu, inayomilikiwa na China, ya TikTok. Marufuku ya shughuli za kampuni mwenza ya, ByteDance, yataanza baada ya siku arobaini na tano. Rais Trump amesema imebidi achukue hatua kali za kulinda usalama wa kitaifa wa Marekani.	https://www.bbc.com/swahili/gnb-53693105
technology	Elon Musk: Jinsi mtu tajiri zaidi duniani alivyonunua Twitter	"Ilikuwa jioni tulivu mwishoni mwa Machi huko San Jose. Mkutano ulioandaliwa kwa haraka ulikuwa umepangwa katika Airbnb ili kumkaribisha mtu tajiri zaidi duniani. Mkutano huo ulikuwa wa hadhi ya juu kwa Twitter. Hivi karibuni Elon Musk alikuwa mwanahisa mkubwa zaidi wa Twitter. Sasa kulikuwa na mazungumzo kwamba anataka kujiunga na bodi ya kampuni. Wakati mwenyekiti wa Twitter, Bret Taylor, alipowasili katika ukumbi huo haikuwa kile alichokuwa akitarajia. Hii ""inaongoza kwa sehemu ya ajabu ambayo nimewahi kufanya mkutano hivi karibuni"", inasemekana alimtumia ujumbe Bw Musk. ""Nadhani walikuwa wakitafuta Airbnb karibu na uwanja wa ndege na kuna matrekta na punda,"" alimwambia. Hata hivyo, mkutano ulifanyika vizuri. Siku chache baadaye ilitangazwa kuwa Bw Musk atajiunga na bodi ya Twitter. Huo ulikuwa mwanzo tu. Miezi sita iliyofuata ingeshuhudia moja ya mikataba ya kichaa zaidi, isiyo ya kawaida katika historia ya Silicon Valley. Mwanzoni mwa Aprili, Bw Musk alionekana kufurahishwa na msimamo wake wa bodi kwenye Twitter, akitweet mara kwa mara kuhusu jinsi kampuni inaweza kubadilika. Mnamo tarehe 14 Aprili, bilionea huyo alisema hadharani kwamba alitaka kununua Twitter - kufuli, hisa na pipa. Alitoa $44bn (£38bn) kwa Twitter katika kuipokea au kuiacha. Bodi ya Twitter hapo awali ilikataa ofa hiyo, hata ikaunda kifungu cha ""kidonge cha sumu"" ili kujaribu kumzuia Bw Musk kuinunua kampuni hiyo kwa lazima. Kisha akabadili moyo (sio mara ya kwanza katika hadithi hii). Bodi ya Twitter baada ya kutafakari iliamua mpango huo na mnamo Aprili 25, Twitter ilitangaza kuwa wamekubali ofa hiyo. ""Yessss"" Bw Musk alitweet. Bw Musk alidai kuwa Twitter ilikuwa imepotea njia. Alisema Twitter mara nyingi ilizuia hotuba na, kama ""ukumbi wa jiji"" duniani, ilihitaji kuweka uhuru wa kujieleza zaidi ya yote. Alisema hakujali kuhusu ""uchumi hata kidogo"" katika mahojiano katika mkutano wa TED2022 huko Vancouver, Canada. Hiyo ilikuwa bahati, kwa sababu wiki na miezi baada ya mpango huo hisa za teknolojia zilishuka. Thamani ya Twitter pia ilipungua. Hivi karibuni, wachambuzi wengi walianza kuhoji ikiwa Bw Musk alikuwa amelipa zaidi kwa Twitter. Alianza kuuliza hadharani maswali tofauti - kuna akaunti ngapi za kweli kwenye Twitter? Bilionea huyo - aliyeorodheshwa na Forbes na Bloomberg kama mtu tajiri zaidi duniani, mwenye utajiri wa takriban dola bilioni 250 sawa na (£216bn) - kwa miaka mingi alikuwa akilalamika kuhusu idadi ya akaunti zisizo halisi kwenye jukwaa hilo. Baada ya ofa yake kukubaliwa, aliuliza mara kwa mara Twitter kutoa data kuhusu watumiaji wangapi halisi. Wasimamizi wa Twitter walitoa takwimu zilizokuwa chini ya 5% ya watumiaji halisi wa kila siku, kulingana na makadirio kutoka kwa sampuli za akaunti, zilikuwa feki. HiliIlionekana kumkasirisha Bw Musk. Baada ya mazungumzo marefu ya Twitter kutoka kwa Bw Agrawal, akielezea jinsi kampuni hiyo ilivyofikia idadi hiyo, Bw Musk alijibu kwa emoji ya kinyesi. Mpango huo ulikuwa ukisambaratika. Sio kwamba haikutarajiwa kabisa, mnamo tarehe 8 Julai, Bw Musk alitangaza kuwa anataka kujiondoa kwenye mpango huo Je, alikuwa akijaribu kupata bei nzuri kutoka kwa kampuni au alimaanisha kweli kujiondoa? Ilikuwa vigumu kubaini. Twitter haikutaka kabisa kusikia mchezo huo. Ilidai kuwa makubaliano ya Bw Musk ya kununua kampuni hiyo yalikuwa ya lazima kisheria na hakuwa nachaguo la  kutengua mpango huo. Huku pande zote mbili zikijihami kwa mawakili wa ngazi ya juu waliolipwa donge nono, tarehe ya mahakama iliwekwa mjini Delaware, tarehe 17 Oktoba kuamua iwapo Bw Musk atalazimishwa kununua kampuni hiyo. Katika nyaraka za mahakama, Twitter ilisema kuwa ilikuwa imempa taarifa za kutosha kuhusu idadi ya watumiaji halisi iliyokuwa nayo. Bw Musk alisema Twitter huenda ina watumiaji hewa wengi kuliko ilivyodai hadharani, na hata kuishutumu kampuni hiyo kwa udanganyifu. Ukosoaji huo wa umma ulikuwa ikiathiri Twitter. Sehemu kubwa ya mapato ya Twitter yanatokana na matangazo na watangazaji walianza kushangaa ni matangazo mangapi yaliyokuwa yakionyeshwa kwa watu watumiaji halisi. Mchakato huo ulisumbua sana katika Makao Makuu ya Twitter pia. Baadhi ya wafanyakazi walifurahia wazo la Bw Musk kuwa Mkurugenzi Mtendaji wao. Wengi kwa faragha - na wengine hadharani - walisema ununuzi wake utakuwa janga kwa udhibiti wa maudhui na malengo mapana ya kampuni. Bw Musk, Twitter, hakimu na waandishi wa habari, wote walikuwa wakijiandaa kwa kile kilichoonekana kama kesi ya kuepukika mahakamani wakati mabadiliko mengine ya ajabu yalipotokea. Baada ya kutoa kila aina ya madai dhidi ya Twitter, Bw Musk ghafla alitangaza mpango huo umeanza tena. ""Kununua Twitter ni kuongeza kasi ya kuunda X, programu ya kila kitu,"" alisema. Ni nini ilimfanya abadili mawazo yake? Labda alifikiri atapoteza kesi yake mahakamani. Siku chache kabla ya kutangaza uamuzi huo, alitarajiwa kutia saini makubaliano ya nje ya mahakama na mawakili wa Twitter. Labda alitaka kuepuka maswali ambayo yangekuwa ya kuchosha na yanayoweza kufichua. Kwa sababu yoyote, unaweza kuona kwa nini Twitter haikukimbilia kusherehekea ushindi dhidi ya Musk hasa baada ya ''kuumwa na nyoka mara mbili''.... ndio maana ilikaa kimya yote haya yakifanyika. Bw Taylor alituma ujumbe wa Twitter kuwa kampuni hiyo ""imejitolea kufunga shughuli ya bei na masharti waliyokubaliana na Bw Musk"". Twitter pia iliomba kesi hiyo iahirishwe, sio kufutwa. Mawakili wa Bw Musk walijibu kwamba Twitter ""haitakubali ndiyo kuwa jibu"". Bw Musk alikuwa na hadi saa tisa ya tarehe 28 Oktoba kutoa pesa. Mabilioni yalitolewa na marafiki zake matajiri na benki. Iliyobaki, kutoka kwa Bw Musk, kwa kuuza baadhi ya hisa zake huko Tesla. Makubaliano ambayo nyakati fulani yalionekana kuwa magumu, yasiyowezekana kuvunjika, sasa yamekamilika."	https://www.bbc.com/swahili/articles/cx0ywy4xll9o
politics	Uchaguzi Mkuu wa Ethiopia 2021: Masuala muhimu kuhusu Uchaguzi mkuu wa Ethiopia	Ethiopia inatarajiwa kufanya uchaguzi wake mkuu Juni 21 mwaka huu, licha ya kuendelea kwa mapigano na uwepo wa baa la njaa katika eneo la Kaskazini mwa nchi hiyo, kunakokoleza mvutano zaidi baina ya makundi makubwa ya kikabila yanayozozana. Uchaguzi huo ulipangwa kufanyika Agosti 2020 lakini ulisogezwa mbele, huku sababu inayotajwa zaidi kuwa ni janga la corona. Wapiga kura watachagua wabunge 547 wa bunge la Shirikisho, na kiongozi wa chama kitakachoshinda atakuwa waziri mkuu. Uchaguzi mkuu uliopita ulifanyika mwaka 2015. Hili ni jaribio la kwanza kwa waziri mkuu Abiy Ahmed tangu aingie madarakani akihaidi kumaliza uonevu nchini humo, ingawa tayari kuna wasiwasi kuhusu uhuru wa uchaguzi huo. Waziri mkuu Abiy aliingia madarakani April 2018 kufuatia maandamano ya kupinga serikali ya muungano iliyokuwa na viongozi wengi kutoka kundi la Tigray People's Liberation Front (TPLF) hali iliyotikisa usalama wa Ethiopia. Amesaidia kubana mianya ya rushwa, aliwatoa wafungwa wa kisiasa, aliwateua wanawake wengi kwenye baraza la mawaziri, na kushiriki kuleta amani baina ya Ethiopia na majirani zake Eritrea, kufuatia vita kuhusu mipaka kati ya mwaka 1998-2000 iliyosababishja vifo vya maelfu ya watu. Utayari wake wa kuboresha mifumo ya utendaji wa serikali ya nchi hiyo, ilimfanya akashinda tuzo ya amani ya Nobel mwaka 2019, lakini mwaka mmoja baadae akaongoza majeshi kwenye eneo la Tigray kuwaondoa TPLF, waliokuwa wanatawala eneo hilo, kitendo kilichosababisha vifo vya maelfu ya watu huku wengine wakiripotiwa kuachwa kwenye baa kubwa la njaa. Moja ya sababu iliyopelekea pande hizo kuzozana na kuingia kwenye mapigano ni pamoja na kuhairishwa kwa uchaguzi hapo mwaka jana, TPLF ikimtuhumu waziri mkuu Abiy kwa kutumia sababu ya janga la corona kujiongezea muda wa kusalia madarakani baada ya uda wake kumalizika Septemba 2020. Abiy Ahmed, ambaye ametoka jamii ya Oromo, alichaguliwa na EPRDF kama kiongozi wa chama -na kuwa waziri mkuu mwaka 2018., Lakini baadae akavunja EPRDF iliyoundwa na vyama vinne vya siasa, na kujiunga na chama kipya cha 'Prosperity Party.' EPRDF ilikua madarakani tangu mwaka 1991 na kilishinda viti vyote katika uchaguzi wa mwaka 2015, uchaguzi ambao ulilalamikiwa kujaa udanganyifu wa kura. Anasema kuwa na chama kimoja itasaidia kuleta umoja wa kitaifa na kupunguza migogoro ya kikabila. TPLF ilikataa kujiunga na chama hicho kipya cha Abiy, huku vyama vingine chini ya EPRDF, vya ADP, ODP na SEPDM vilikubali kuvunja vyama vyao. Bodi ya taifa ya uchaguzi nchini Ethiopia, ilisema zaidi ya vyama 40 vimetangaza kusimamisha wagombea, lakini vyama vingi ni vya ngazi ya majimbo. Bodi hiyo ilisema zaidi ya wagombea 9,000 wamejitokeza kuwania nafasi katika uchaguzi huo kwa ngazi mbalimbali, ikisema idadi hiyo ni kubwa zaidi kutokea katika uchaguzi mkuu wa Ethiopia. Hata hivyo upinzani umelalamikia ukandamizaji wa serikali uliosababisha kuvurugwa kwa mipango yao ya ya uchaguzi.  Vyama vya siasa kwenye jimbo maarufu la Oromia, vimetagaza vitasusia OLF kimeshatagaza kujitoa mwezi March mwaka huu, kikilalamikia kushikiliwa kwa viongozi wake pamoja na kufungwa kwa ofisi zake ikiwemo makao yake makuu. Hivi ni vyama vya muda mrefu vikiwa na wafuasi wengi huko Oromia, anakotoka waziri mkuuAbiy. Chama cha OFC, anachotokaJawar Mohammed, kilitangaza pia mwezi March kutoshiriki uchaguzi ho, kikieleza sababu zinazofanana na vyama vingine ikiwemo kushikiliwa kwa baadhi ya viongozi wake. Jibu rahisi na la moja kwa moja ni Hapana. Kwa mfano katika eneo lililokumbwa na machafuko la Tigray, uchaguzi hautafanyika, licha ya kwamba waziri mkuu Abiy alitagaza kushinda katika uchaguzi uliofanyika Novemba 2020. Jimbo hilo kwa sasa liko chini ya uongozi wa muda, baada ya bunge kupiga kura kuondosha utawala uliokuwepo wa TPLF ukisema ni batili. Bodi ya taifa ya Uchaguzi wa Ethiopia inasema, tarehe ya uchaguzi katika jimbo la Tigray itapangwa hapo baadae mara baada ya mamlaka za muda katika eneo hilo zitakapofungua ofisi kwa ajili ya kuendesha uchaguzi huo. Upigaji kura umeharishwa pia katika majimbo 54 mpaka septemba 6, ikielezwa kwamba kukumbwa na  tatizo la karatasi za kupigia kura. Kwa mujibu wa Reuters jumla ya majimbo 78 kati ya 547 hayatafanya uchaguzi. Kumekuwa na ongezeko la vurugu za kikabila tangu Aabiy achukue madaraka, hali inayoleta hof kwamba huenda ikavuruga uchaguzi huo. Mwezi Mei, mwaka huu Umoja wa Ulaya EU iliondoa timu yake ya uangalizi kwenye uchaguzi huo wa Ethiopia kwa kile ilichokisema kwamba walishindwa kuafikiana na serikali katika baadhi ya maeneo. Ikazituhumu mamlka za Ethiopia kwa kushindwa kuhakikishia uhuru timu yake hiyo na kukataa kuruhusu kuingiza vifaa vya mawasiliano kwa ajili usalama wa wajumbe wa timu hiyo. Bodi ama tume ya Uchaguzi ya Ethiopias ikajibu tuhuma hizo ikisema kwamba, inafanya uchaguzi kwa mujibu wa sheria za EWthiopia na viwango vya kimataifa. Takwimu zinaonyesha kuwa zaidi ya wapiga kura milioni 37 wamejiandikisha kupiga kura kati ya watu milioni 50 wenye sifa ya kupiga kura.	https://www.bbc.com/swahili/habari-57479155
