sports	Real Madrid ta lashe gasar La Liga karo na 35	Ƙungiyar ƙwallon ƙafa ta Real Madrid ta lashe babbar gasar La Liga ta Spaniya karo na 35 a tarihi. Real ta cimma wannan tarihi ne bayan doke Espanyol 4-0 a yammacin Asabar a filin wasa na Santiago Bernabéu. An sallama wa Real kofin ne duk da cewa saura wasa huɗu a kammala gasar. Daga cikin wasannin da suka rage wa Real har da na hamayar birnin Madrid tsakaninta da Atletico. Sauran su ne Levente da Cadiz da Real Betis. Hakan na nufin mai horarwa Carlo Ancelotti ya kafa tarihi a matsayin koci ɗaya tilo da ya lashe gasar league a manyan ƙasashen Turai biyar. Ya ci gasar Serie A a AC Milan, da Ligue 1 a PSG, da Premier League a Chelsea, da kuma Bundesliga a ƙungiyar Bayern Munich. Ƙwallaye biyu da matashin ɗan wasa Rodrygo ya ci, da ƙwallon Asensio, da kuma ta zaƙaƙuri Benzema su ne suka bai wa Real Madrid nasara. Da ma tun kafin wasan, Madrid na neman maki ɗaya ne kacal ta jinjina kofin. Yanzu kokawa ta rage tsakanin Seviila (ta biyu a teburi) da Barcelona (ta uku) da Atletico Madrid (ta huɗu) da Real Betis (ta biyar) da Real Sociedad (ta shida) da Villarreal (ta bakwai), waɗanda dukkansu ke da damar zuwa gasar Zakarun Turai ta Champions League a baɗi.	https://www.bbc.com/hausa/wasanni-61286935
technology	Shin Iran za ta sake kai wa Amurka hari?	La'akari da muhimmancin Janar Qaseim Soleimani, a iya cewa harin da Iran ta kai wa sansanonin sojin Amurka a Iraqi ya zama wani gagarumin martani. Iran na ikirarin cewa ta illata dumbin dakarun Amurika, amma duk ba wannan ba ne abin damuwa ba. Amurka ta ce ta samu gargadin harin na Iran daga na'urorinta tun kafin kai harin a sansanonin da Amurka ta ce ba wani sojanta a wurin. Abin tambaya a yanzu shi ne. Shin me zai faru a nan gaba, Shin wannan ne harin karshe na ramuwa na Iran? Lokaci ne kadai zai tabbatar. Sai dai misali idan Iran ta yanke shawarar kashe wani babban jami'in Amurka a matsayin martani, abin zai dauki lokaci, kuma ya danganta da tsarin da ta yi da kuma lokacin da za ta samu damar aiwatar da aniyarta. Dama can ta ce za ta mayar da martani, kuma martanin zai fito ne daga rundunar sojinta ba wai kungiyoyin da ke goya mata baya ba, kuma daga abin da ta yi na harba makamai masu linzami ranar Talata, ta cika alkawarin da ta yi kenan. Ba shakka kalaman da suka fito daga dukkanin bangarorin sun nuna akwai alamar sassautuwar al'amura. Sakon da shugaba Trump ya wallafa a shafinsa na Twitter na cewa babu sojin Amurka ko daya da ya rasa ransa. Da kuma martanin Iran da ke cewa ba zata sake kai wani hari ba face Amurka ta mayar da martani wanda hakan ya nuna an samar da kofar sulhuntawa, kuma dukkanin kasashen biyu na gudun aukawa yaki. Don haka wannan lokaci ne da za a iya amfani da shi don dakile barazanar da ke akwai, duk da cewa Iran da Amurka ba za su sauya matsayarsu ta neman yin kaka-gida a gabas ta tsakiya ba. Jim kadan bayan kai harin Farashin danyen mai ya tashi da kashi 1.4 cikin 100 inda ake sayar da ganga kusan dala 70. Haka ma farashin zinari da darajar kudin Japan Yen sun tashi bayan da aka kai harin. Kazalika hannun jari a duniya ya yi kasa sakamakon rikicin da ake yi a yankin gabas ta tsakiya. Kafar talabijin ta Iran ta ce harin ramuwar gayya ce kan kisan Babban Kwamandan kasar Qasem Soleimani. Harin ya faru ne sa'oi bayan jana'izar Soleimani wanda ya mutu sakamakon harin da jiragen Amurka mara matuka suka kai ranar Juma'a. Mutuwarsa dai ta haifar da fargabar cewa rikici tsakanin Amurka da Iran na iya ta'azzara.	https://www.bbc.com/hausa/labarai-51043190
politics	Wane ne Shugaban Jam'iyyar PDP a yanzu?	"A makon nan ne wata babbar kotu a Jihar Ribas da ke kudancin Najeriya ta dakatar da shugaban jam'iyyar PDP na kasar Uche Secondus. Tun bayan dakatar da Mista Secondus ne ƴayan jam'iyyar suka shiga rububi domin ganin yadda za a ci gaba da tafiyar da jam'iyyar. Kwanaki kaɗan bayan kotun ta dakatar da Mista Secondus, sai jiga-jigan jam'iyyar ta PDP suka tabbatar da Elder Yemi Akinwonmi a matsayin muƙaddashin shugaban jam'iyyar. Sai dai wasu na kallon Elder Yemi a matsayin wanda ba zai iya jagorantar jam'iyyar ba, sakamakon rashin lafiyar da yake fama da ita ta shanyewar ɓarin jiki wanda hakan ya sa ya gaza halarta wani taron kwamitin gudanarwar da jam'iyyar ta kira, inda nan take ɗayan mataimakin jam'iyyar daga arewa, Sanata Sulaiman Nazif ya jagoranci zaman kwamitin. Kwatsam kuma a ranar Alhamis sai wata babbar kotu a Birnin Kebbi ta yanke hukunci bayan wasu mutum uku sun shigar da jam'iyyar PDP da Uche Secondus ƙara, inda a halin yanzu kotun ta bayar da umarnin mayar da Uche Secondus a matsayin shugaban na PDP. Wannan lamari dai ya jawo ruɗani inda ake tababa kan ko wane ne shugaban PDP a halin yanzu. A yanzu dai ga Uche Secondus kotu a Ribas ta dakatar da shi, wata kotu a Birnin Kebbi kuma ta dawo da shi, ga kuma muƙadashin jam'iyyar wanda aka ba riƙo wato Elder Yemi Akinwonmi ba shi da lafiya wanda hakan ya sa aka samu wani sabon shugaba daga arewa ya wakilce shi a wani taro. To ko wane ne shugaban jam'iyyar a yanzu? Da alama dai har yanzu akasarin jiga-jigan jam'iyyar PDP ba su amince da wannan sabon hukuncin na kotun birnin Kebbi ba. Domin kuwa, a tattaunawar da gwamnan Sokoto Aminu Waziri Tambuwal ya yi a ranar Juma'a da ƴan jarida, ya bayyana cewa har yanzu jam'iyyarsu ba ta samu takarda a rubuce daga kotun Birnin Kebbi ba kan batun sake mayar da Uche Secondus, kamar yadda jaridar Daily Trust ta ruwaito. Sakatare Janar na PDP Umar Ibrahim Tsauri ya ce tsarin mulkin jam'iyyar ya ba da damar idan shugaba baya nan wa zai maye gurbinsa. ""Kotuna biyu sun ba da mabambantan hukunci, amma lauyoyi sun ce mana a irin wannan yanayi na umarnin kotun duka babu wanda zai zama laifi idan an bi shi."" Ya ƙara da cewa a yanzu an bai wa lauyoyi dokar da Mista Secondus ya kawo wacce kotu ta yanke, yanzu ana jira su bai wa jam'iyya shawarar abin da za ta yi. ""Kotu ba ta warware matsalolin siyasa, kullum siyasa ita ke warware matsalolinta. Yanzu so ake a samu matsaya a cikin gida don warware matsalolin da suke gaban kotun ba sai an je kotu ba,"" kamar yadda ya ce. Bisa wannan lamari, BBC ta tuntuɓi Barrista Al Zubair Abubakar, wanda lauya ne a jihar Kaduna kuma inda ya ce a halin yanzu, hukuncin da PDP ya kamata ta yi amfani da shi shi ne hukuncin farko wato wanda kotun Ribas ta yi. Inda ya ce hakan ne ma ya sa aka damƙa shugabancin ga wasu, kuma hukuncin na kotun Ribas ɗin ya sa an kori Mista Secondus din daga mazaɓarsa. Barrista Al Zubair ya ce da a ce kotun ɗaukaka ƙara ce ta yanke wannan hukunci na biyu, da sai a ce uwar jam'iyyar PDP ta bi sabon hukuncin da aka yanke, amma a cewar Barrista, duka kotunan biyu wato ta Ribas da ta Birnin Kebbi matsayinsu ɗaya. ""Kotun Fatakwal za a bi kafin kafin a samu daidaito tsakanin kotuna biyun,"" in ji Barrista. Ko da BBC ta tambayi Barrista me ya sa ake samun hukunce-hukunce daban-daban daga kotuna irin waɗannan masu karo da juna sai ya ce, ""Babu mattara ɗaya da ake ajiye shari'un da muke da su wato central registry, watakila alƙalin zai iya cewa bai san da hukuncin ba amma kuma lauyoyin da su waɗanda suka yi ƙarar sun sani, domin ba za su ce ba su sani ba""."	https://www.bbc.com/hausa/labarai-58356282
politics	Masana na tsokaci kan batun Buhari cewa da wuya a yi magudi a zaben 2023 na Najeriya	Masana siyasa a Najeriya sun fara tsokaci a kan ikirarin da shugaban kasar ya yi cewa da wuya a yi maguɗi a babban zaɓen da ke tafe, sakamakon sauye-sauyen da aka yi na amfani da na’ura a tsarin zaɓen ƙasar. Sai dai wasu masana na ganin cewa masu maguɗi a ko da yaushe neman sabbin hanyoyi suke yi don cimma burinsu. Masana siyasa da dama dai  ba su yi mamakin furucin da Shugaba Buharin ya yi game da babban zaɓe mai zuwan ba - na cewa abu ne mawuyaci a yi magudi - bisa la’akari da irin shirin da hukumar zaben kasar ta yi na amfani da na’urorin zamani a lokacin zaɓen. Mallam Kabiru Sa’id Sufi masanin siyasa ne a kwalejin share fagen shiga jami’a ta jihar Kano, ya ce na’urar tantance masu kaɗa ƙuri’a da aka fi sani da BVAS babu shakka za ta hana magudin zaɓe na al’ada irin na zahiri. “Gaskiya ne a baya-bayan nan ana samun irin wannan bugar ƙirji da kuma shan alwashi daga shugaban ƙasa da ma shugaban hukumar zaɓe na ƙasa. “Wataƙila hakan na da nasaba da tanade-tanaden da aka ga an yi na tsare-tsaren zaɓen 2023, ɗaya daga cikinsu shi ne amfani da na’urar tantance masu zaɓe ta BVAS. “Ana ganin na’urar ba za ta bayar da damar a yi maguɗi ba kamar yadda ake tunani ko kamar yadda aka yi a baya,” a cewar Mallam Sufi. Masanin ya ƙara da cewa “sannan kuma ana ganin akwai damar da za a samu ta aikawa da sakamakon zaɓen watakila ta hanyar sadarwa kafin rubutaccen sakamakon ya je ga hukumomi. “Don haka ana ganin hakan ma zai iya rage ƙarfin son yin maguɗin.” Sai dai masanin ya ce da maguɗin zaɓe ya taƙaita ga wanda aka sani na zahiri ne - da gaba-gaɗi za a iya bugun-ƙirji a ce BVAS za ta magance shi. Amma kamar yadda Mallam Kabiru Sufi ke cewa ba a nan take ba, wai an  danne bodari a ka, in ji ƴan magana! Saboda akwai wani magudin na baɗini. “Harkar magudin zaɓe wani lokacin a kan yi rashin dacewa ya zama kamar ana shan maganin ƙaba kai yana sake kumbura ne. “Saboda a lokacin da ake ƙoƙarin magance matsalar, sai a ga su masu yin maguɗin suna shirya yadda za su kaucewa tanade-tanaden da za su hana su yin maguɗin zaɓe Malamin ya ƙara da cewa idan masu maguɗin suka ga an toshe wata damar, “to akwai kuma wani abu da ya kamata a yi tunani don gano yadda za a kauce masa. “Misali amfani da kuɗi wajen saye ƙuri’un al’umma don sauya musu ra’ayi ko kuma a ba su kudi a karbe katunan zaben nasu don hana su damar kaɗa ƙuri’a. “Musamman idan da ɗan takarar da aka ga yana da karfi a wajen kuma ake son kayar da shi ta kowane hali,” ya ce. A ranar Talata ne shugaban Najeriyar ya yi ikirarin cewa zai wuya a yi maguɗi a babban zaɓen ƙasar mai zuwa, saboda kyakkyawan tanadin da hukumar zaɓen ta yi, na amfani da na’ura. Ya yi wannan bayanin ne lokacin da wani ayarin majalisar dattawan ƙasashen Afirka ta yamma, ƙarƙashin jagorancin shugaban kasar Saliyo, Dr Bai Koroma suka kai masa ziyara a fadarsa da ke Abuja, don jin inda Najeriyar ta kwana a shirin da take yi na babban zaɓe. Har ma ya yi misali da zaben gwamnan da aka yi a jihohin Anambara da Ekiti da kuma Osun - yana cewa an yi kyakkyawan tsarin da ya bai wa ƴan kasa zaben mutanen da suka kwanta musu a rai ba tare da wata tirsasawa ba!	https://www.bbc.com/hausa/articles/cd1v41dgkpqo
health	Za a rage farashin maganin insulin na ciwon suga - WHO	Hukumar Lafiya ta Duniya ta bayar da sanarwar bullo da wani shiri da ke yunkurin rage matukar tsadar farashin maganin insulin na masu ciwon suga. Hukumar ta Majalisar Dinkin Duniya tana son ganin sauran kamfanonin sarrafa magunguna sun samar da makamancin insulin, wanda za ta gwada ingancinsa. Tun bayan gano shi a shekarar 1923, farashin insulin ya rika tashi a Amurka daga dala daya kan 'yar kwalbar allurar ruwan maganin zuwa kimanin dala 300. A cewar Hukumar Lafiya akwai mutane kimanin miliyan 20 da ke fama da larurar ciwon suga nau'i na biyu kuma suna bukatar allurar insulin akai-akai don su rayu. Mutum miliyan 54 a fadin duniya da ke fama da lalurar ciwon suga nau'i na 2 na amfani da insulin ne kadai idan cutar ta yi tsanani. Mukhtari Adamu Bawa na BBC ya tuntubi Dr. Bashir Mijinyawa, wani likita a birnin tarayyar Najeriya Abuja, kan ko yaya yanayin ciwon suga yake a kasar. Latsa alamar lasifikar da ke kasa don sauraron hirar:	https://www.bbc.com/hausa/labarai-50420234
health	Na'urar da ta taimaka wa mutumin da jikinsa ya shanye ya samu haihuwa	Ku latsa hoton da ke sama don kallon bidiyon: David M’zee na da shekara 22 a lokacin da ya yi wani hatsari da ya lalata masa ɓargo da ƙashin baya, shekara 12 da suka wuce. A shekarar 2017 aka yi masa dashen wata na'ura da take taimaka masa yake iya tsayawa da tafiya a hankali. Ya ce na'urar ta taimaka wa rayuwarsa sosai ta yadda har ya yi aure ya samu haihuwa. Ga labarinsa a cikin wannan bidiyon da wakilin BBC kan Kimiyya Pallab Ghosh ya ruwaito. Wanda ya shirya: Emily Selvadurai. Daukar bidiyo: Julius Peacock. Tacewa: Aisha Doherty	https://www.bbc.com/hausa/media-60345074
sports	Fernandinho zai bar Manchester City a karshen kakar bana	Kyaftin din Manchester City, Fernandinho na shirin barin kungiyar a karshen kakar bana. To sai dai kuma kociyan City, Pep Guardiola ya yi mamaki da jin wannan labarin. Dan wasan da ke buga tsakiya ya sanar da wannan niyar a lokacin da City za ta fafata da Atletico Madrid ranar Laraba. Atletico Madrid za ta karbi bakuncin City a wasa na biyu a Champions League da za su yi a Sifaniya fafatawar daf da na kusa da na karshe. Ranar Talata 5 ga watan Afirilu, City ta yi nasara a kan Atletico a Etihad a wasan farko a gasar zakarun Turai. Fernandinho, mai shekara 36, ya saka hannu kan yarjejeniyar kaka daya a Yunin bara. An tambayi dan kwallon cewar ko zai ci gaba da taka leda a Etihad a badi, sai ya ce ''ko kusa, ina son nake buga wasanni a koda yaushe.'' Fernandinho ya lashe Premier League hudu da FA Cup da EFL Cup, tun bayan da ya koma City daga Shakhtar Donetsk a 2013. Ya buga wa City karawa 23 a bana, sai dai wasa shida aka saka shi a Premier League a kokarin da kungiyar ke son sake daukar kofin kakar nan.	https://www.bbc.com/hausa/wasanni-61084867
technology	Na’urar NASA ta aiko da saƙon muryar na sautin sararin duniyar Mars	Ku latsa hoton da ke sama don kallon bidiyon: Na’urar NASA ta Perseverance ta aiko da saƙon muryar kanta tana zagaye a sararin duniyar Mars. Tana ci gaba da aiko da sabbin hotuna na binciken da take yi na ko an taɓa yin rayuwa a Jar Duniyar.	https://www.bbc.com/hausa/media-56488618
technology	Dr. Aliyu Ahmad: Dan Najeriyar da ke aiki a kamfanin Microsoft	Latsa hoton sama domin kallon bidiyon Ɗan asalin jihar Bauchi a Najeriya Dr. Aliyu Ahmad da ake kira Khalifah, ƙwararre a fannin fasahar sadarwa. Dr. Aliyu  wanda ya yi karatun digiri a Birtaniya, yana cikin waɗanda suka sake fasalta tsarin babban kamfanin sadarwa na Birtaniya BT. Kuma yanzu ma’aikaci ne a babban kamfanin fasaha na Amurka, Microsoft.	https://www.bbc.com/hausa/media-58166089
religion	Sheikh Gumi: 'Abin da ya sa na shiga daji yin wa'azi'	"Latsa lasifikar da ke sama domin sauraren hira da Sheikh Gumi Neman bakin zaren matsalar tsaron da yankin arewacin Najeriya ya faɗa ta sa mutane da dama tunanin yadda za su ba da gudunmawarsu domin ceto yankin daga halin da ya tsinci kansa a ciki. Malaman addini ma ba a barsu a baya ba, domin kuwa a baya-bayan nan ne fitaccen malamin Addinin Isama a Najeriya, Sheikh Ahmad Mahmud Gumi,  ya bayyana cewa ƙarancin ilimi na daga cikin matsalolin da ke ƙara ta'azzara matsalar tsaro a yankin arewacin. Wannan na daga cikin dalilin da malamin ya bayyana kan ƙaddamar da wani gangami na fita yankunan jihar ta Kaduna domin ilimantar da mazaunansu da kuma yi musu wa'azi. A wata hira da ya yi da BBC, Sheikh Gumi ya bayyana dalilinsa na shiga irin waɗannan yankuna da ke da matuƙar haɗari a wannan lokaci domin yin wa'azi. A cewarsa dalilan biyu ne, ""Su waɗannan bayin Allah makiyaya da suke zaune a daji suna buƙatar wanda zai koyar da su addini, domin taimaka musu su fita daga jahilcin da suke ciki, domin kuwa wajibi ne ga duk wani ɗan adam ya san ubangiji kuma ya bauta masa,"" in ji Sheikh Gumi. Ya ƙara da cewa ya tabbata ɓarnar da suka shiga ciki rashin addini ne ya jefa su, ""domin addini saita ɗan adam yake rashin shi kuma ya jefa shi wata hanya ta daban. ""Saboda mutumin da yake shaye-shaye, yake fyaɗe kuma yake ƙwace dukiyar mutane ta yaya zai san abubuwan da yake ba su da ce ba, sai da saiti irin na addini, to su kuma ba su da wannan saitin. ""Da zarar an koya musu addini to zai kange su daga wannan ɓarna da suke yi"" in ji Sheikh Gumi. Da aka tambaye shi ko halin da suke ciki na da alaƙa da sakacin malaman addini Musulunci sai ya ce, ""To ai malaman addini kamar ɗan sanda ne na gwamnati sai an biya shi zai yi wannan aiki, wane ne zai shiga daji ba a biya shi ba?, haƙƙin gwamnati ne ta tabbatar da ilimin waɗannan mutane"". Malamin ya ce a baya ya taɓa irin wannan yunƙuri lokacin da yaje hukumar kula da koyar da makiyaya, suna da tsari da komai a lokacin amma abin da suka rasa shi ne kuɗin da za su riƙa ɗaukar malamai da su kuma suna biyansu. Ya ƙara da cewa masu wannan sace-sace suna da iyayen gida da ke gefe, saboda a lokuta da dama waɗanda suke kama mutanen bai fi naira 30,000 ake ba su ba a kuɗaɗen fansar da ake ansa. Gumi ya ce ba wata riba suke samu ba don haka in aka yi musu tayin natsuwa za su karɓa cikin gaggawa."	https://www.bbc.com/hausa/labarai-55528437
entertainment	Gasar Hikayata: Shawarwari kan yadda ake rubuta gajerun labarai daga Fauziyya D. Sulaiman	Ku latsa hoton da ke sama don kallon bidiyon: A yayin da ya rage 'yan makwanni a rufe shiga Gasar Hikayata ta BBC hausa ta shekarar 2020, mun tsara gabatar muku da wannan bidiyo domin ba ku ƙarin haske kan yadda za ku shiga gasar. A cikin wannan bidiyon, marubuciya Fauziyya D Sulaiman ta bai wa mata shawarwari kan yadda ake rubuta gajerun labarai, musamman ga masu sha'awar shiga Gasar Hikayata ta BBC Hausa ta 2020.	https://www.bbc.com/hausa/media-53806120
sports	Busquets ya yi ritaya daga kwallon kafa	Dan wasan tsakiyar Sfaniya da Barcelona Sergio Busquets ya sanar da cewa ya yi ritaya daga buga wa kasarsa kwallo. Mai shekaru 34 ya ci kofin duniya a 2010 da kuma kofin nahiyar Turai a 2012, kuma shi ne kyaftin din kasarsa a Qatar 2022 kafin Maroko ta cire su a zagayen kasashe 16. ''Bayan shekaru 15 da wasanni 143, lokaci ya yi da zan yi bankwana da buga wa kasata kwallo'', in ji Busquets, kamar yadda ya rubuta a shafukansa na sada zumunta. Ya kara da cewa abun alfahari ne da na wakilci kasata na kuma taimaka mata ta kai babban mataki.'' Basquets ne dan wasa na karshe da ya yi ritaya a tsakiyar Barcelona da ta yi suna, da ta hada da kocin Barcelona Xavi da kuma Iniesta. Ya kuma yi ilahirin rayuwarsa ta kwallon kafa a matsayin kwararre a Barcelona, inda ya ci kofuna da dama da suka hada da kofunan La Liga takwas da kuma na Zakarun Turai uku.	https://www.bbc.com/hausa/articles/cnd5jxn81l9o
technology	WhatsApp ya ɓullo da sabon tsarin ɓacewar hotuna da bidiyo	"Manhajar WhatsApp ya ɓullo da sabon tsarin da zai bai wa masu amfani da shafin damar ɓatar da hotuna da bidiyon da aka aiko musu bayan dan wani lokaci. Bayan wanda aka aikawa hoton ko bidiyon ya bude su a karon  farko, za su ''kalla sau daya'', daga nan sai ya goge da kan shi ba tare da ya fada ma'ajiyar hotuna da ke cikin wayarsa ba. WhatsApp ya ce an dauki matakin ne domin bai wa masu amfani da shi karin damar sarrafa shi yadda suke bukata, da samun karin kariya. Sai dai, masu kare hakkin yara su na nuna damuwa kan bacewar hotunan ko sakwannin ko da kuwa mutum bai bukaci hakan ba, zai taimaka kan boye wata shaida musamman idan an ci zarafin yara ta hanyar lalata. Dama dai ana takun saka tsakanin hukumar yaki da cin zarafin kananan yara ta kasa da kasa  da uwar manhajar WhatsApp, wato Facebook kan amfani da sakon sirri. Irin wadannan sakonnin na sirri, na nufin jami'an tsaro, ko 'yan sanda ba za su ga sakon da aka aikawa mutum ba, sai wanda aka aikewa da wanda ya aiko ne kadai za su gani. Amma tsarin goge sako na kai tsaye na nufin idan jami'an tsaro suka kwace wayar wanda ake zargi da aikata laifi babu abin da za su gani cikin sakwannin da aka aiko ma sa ko ya aika. ""Tsarin goge hotuna ko bidiyo na kai tsaye, ka iya sanya rayuwar yara cikin babban hatsari fiye da lokutan baya. ""Musamman idan an ci zarafinsu, ko ana neman wata shaida da ta shafi cin zarafi ta hanyar lalata da su,"" in ji Alison Trew, jami'in gidauniyar ba da kariya ta shafin internet. Sai dai shi WhatsApp na kokarin tallata hajar ne ga abokan hulda na kud-da-kud, tare da kare matakin da cewa zai yi amfani idan mutum baya bukatar hotunan. Misali idan mutum ya je sayan kya a wani shago sai ya gwada riga ko wando, to hotunan da ya aika domin  taya hi zabe ba su dauki dogon lokacin da za su zama hadari ba tun da bacewa za su yi, ko aikawa wani lambobin ka na sirri. ""Ba kowanne sako ko hoto da muka aika ne muke so ya kasance cikin hotunan da ke cikin akwatin adanawa da ke wayoyinmu ba"" in ji WhatsApp. ""Yawancin wayoyi ,daukar hotuna da adanasu na cushe ma'adanar ajiye hotunan."" Kuma za a fara amfani d wannan sabon tsarin na bacewar hotuna ""kuma kowa zai fara fuskantar hakan a cikin makon nan"". Masu amfani da manhajar za su gane idan an kalli hoto ko bidiyon sau daya, saboda abin da ke nuna an gani ba lallai ya nuna ba, sai dai wata babbar alama ta ""1"" za ta nuna maimakon abin da muka saba gani a baya. Kamar dai yadda sakwanni da hotuna ko bidiyo da wanda aka wallafa da wanda ba a wallafa ba suke bacewa a manhajoji kamar other apps such as Snapchat, matukar ba mu yi gaggawar adana shi ba, to shi ma haka sabon tsarin na WhatsApp zai kasance. Sai dai mau amfani da manhajar ko wanda aka aikewa sakon zai yi saurin kwafar shi, ko saurin nadar muryar da zarar an bude, ko kuma daukar hoton allon wayar ko bidiyo da wata wayar ta daban, shi ne kadai hanyar da za a iya samun wannan abun da ya goge. Sai dai tsarin zai zo da wasu tsare-tsare da ƙa'idoji: A watan Nuwamba ne WhatsApp ya gabatar da wani tsari na gogewar sakwanni. introduced a disappearing-messages function Ana goge duk wasu sakwannin rubutu na wanda ya aika da wanda aka aikawa bayan mako guda, wannan shi ne daya daga cikin damuwar da gwamnatin Birtaniya ta nuna. Dokokin Birtaniya, sun ce duk wasu bayanai da suka shafi wata tattaunawa ko mataki, ana bukatar adanawa saboda idan baukatar su ta taso ka san inda za ka samu. Yawancin jami'an gwamnatoci na amfani da manhajar WhatsApp ko makamantansu akai-akai, lamarin da ya sa wata kungiya ke gangamin ya kamata a tuhumi jami'an gwamnati da ke aikawa da sakwannin. Sai dai 'yan majalisa sun ce ana daukar matakan da suka dace, domin tabbatar sakwannin da jami'an gwamnati ke aikawa juna ba su sabawa doka ba."	https://www.bbc.com/hausa/labarai-58091079
politics	Adamu Garba: Idan na sayi fom a kan N100m za a ce ni barawo ne	"Danna hoton da ke sama domin kallon bidiyon: Mutumin da ke neman APC ta tsayar da shi takarar shugabancin Najeriya, Adamu Garba, ya koka kan yadda jam'iyyar ta tsawwala kudin sayen fom din takarar. A tattaunwarsa da BBC Hausa, ya ce a matsayinsa na mutumin da ke yin aiki a kamfanin mai zaman kansa, ba shi da halin sayen fom din takarar shugaban kasa a kan N100m. Ya ce ya fito takarar shugaban kasa ce domin kawo sauyi a kasar ganin cewa sauyi ba zai samu sosai ba idan mutum bai hau karagar shugabancin kasar ba. Sai dai ya ce ""miliyaan dari ba karamin kudi ba ne; yanzu haka idan mutanen da nake tare da suka ga na tattara naira miliyan dari na je na biya kudin fom, ai kowa zai ce ni barawo ne."""	https://www.bbc.com/hausa/media-61227093
politics	Gwamnonin Najeriyar da suka je Kotun Koli da kafar dama a 2020	"Hukunce-hukuncen da kotun koli ta yanke a kan zabukan gwamnonin jihohi a Najeriya sun bar wasu 'yan takara da magoya bayansu cikin tagumi yayin wasu ke farin ciki. Masu korafi a kan sakamakon zabukan da hukumar zaben Najeriya INEC ta bayyana sun shigar da kara a gaban kotunan sauraren kararrakin zabe, tare da daukaka kokensu zuwa kotun daukaka kara har zuwa kotun koli domin neman adalci. Hukuncin kotun koli shi ne na karshe kuma daga shi babu wata dama ta daukaka kara sai dai hakuri. A baya-bayan nan alkalan kotun kolin Najeriya karkashin mai shari'a Mary Odili sun sauke David Lyon na jam'iyyar APC a matsayin wanda ya lashe zaben gwamnan jihar Bayelsa. Ana ganin wannan matakin na nufin Diri Duoye da jam'iyyarsa sun tsinci dami a kala ne a ranar 13 ga watan Fabrarirun 2020 a jajibirin rantsar da Mista Lyon a matsayin gwamnan jihar. Amma saboda rashin cikakken sakamako, babu wanda ya tabbatar da abin da zai faru a Bayelsa, ganin cewa kotun ba ta fayyace dukkan batutuwan da suka shafi shari'ar ba. A baya kotun daukaka kara ta tabbatar da Lyon a matsayin zababben gwamnan jihar kamar yadda hukumar zabe ta bayyana cewa shi ne ya yi nasara a zaben ranar 16 ga watan Nuwamban 2019. Da yake karanta hukuncin kotun kolin mai shari'a Ejembi Eko ya ce kotun ta soke zaben Lyon ne saboda mataimakinsa Biobarakuma Degi-Eremienyo ya bayar da takardun karya ga INEC domin samun tsayawa takara. Alkalan sun soke kuri'un da Lyon da Degi-Eremienyo na jam'iyyar APC sannan suka ayyana jam'iyyyar da ta fi samun kuri'un da ake bukata a zaben a matsayin wadanda suka yi nasara. Kotun kolin ta kuma umurci INEC ta soke shaidar cin zaben da ta ba wa David Lyon da mataikinsa. Sai dai kawo yanzu hukumar zabe a Najeriya na dakon cikakken hukuncin da kotun kolin ta gabatar domin sanin mataki na gaba - wanda shi ne ta mika wa dan takarar jam'iyyar PDP shaidar lashe zaben - ko kuma tasake gudanar da wani zaben nan ba da jimawa ba. A watan Nuwambar 2019 ne INEC ta ayyana Lyon na jam'iyyar APC a matsayin wanda ya lashe zaben gwamnan jihar, bayan ya samu kuri'u 352,552. INEC ta kuma bayyana Douye Diri na jam'iyyar PDP a matsayin wanda ya zo na biyu da yawan kuri'a 143,172. Hope Uzodinma  - Imo Murna ta koma ciki a wurin jam'iyyar PDP da tsohon gwamnan jihar Emeka Ihedioha, bayan kotun koli ta soke zabensa da aka yi a ranar 9 ga watan Maris din shekarar 2019. A hukuncin da ta yanke a ranar 14 ga watan Janairun 2020, Kotun Kolin ta ba da umurnin a rantsar da Hope Uzodinma na jam'iyyar APC washegari, a matsayin zababben gwamnan Imo. Hukuncin kotun kan zaben na Imo ya daure wa 'yan kasar da dama kai, musamman 'yan siyasa da ke ganin akwai bukatar Kotun Kolin ta sake zanari a kan hukuncin. Masu kokwanto a kan hukuncin na ganin Kotun Kolin ta yi kuskure wajen bayyana yawan kuri'un da ta bayyana a matsayin adadin da mayan 'yan takarar suka samu a zaben. Daga cikinsu akwai masu cewa yawan kuri'un da kotun ta bayyana ya wuce wanda INEC ta bayyana a matsayin wadanda aka jefa a zaben. Jam'iyyar ta yi zanga-zangar kin amincewa da hukuncin wanda ta ce yana cike da kurakurai, tare neman kotun ta gyara hukuncin da ta yanke kan zaben na gwamnan jihar Imo. PDP na ganin hukuncin barazana ce ga dimokradiyyar kasar, kuma yana iya sa jama'a su yanke kauna ga tsarin shari'ar kasar. ""Kuri'un da aka tantance kafin zaben ba su kai yawan wadanda kotun ta ce an kada ba, wannan kadai ya isa jefa shakku a zukatan jama'a,"" a cewar Sakataren jam'iyyar na kasa, Sanata Umar Tsauri. Amma wani masanin shari'a, Barrister Bulama Bukarti, ya ce ""Idan kotun koli ta yanke hukunci to ya zauna kenan, dalili kuwa shi ne dole ne ya kasance shari'a tana da iyaka, idan ba haka ba kenan za a yi ta shari'a ne shekara da shekaru babu iyaka, don haka hukuncin ya zauna''. Abdullahi Ganduje - Kano Shi ma gwamnan Kano Abdullahi Umar Ganduje ya tsallake siradi bayan Kotun Koli ta yi watsai da karar jam'iyyar PDP da dan takarar gwamnanta a jihar Abba Kabiru Yusuf a zaman kotun na ranar 20 ga watan Janairun 2020. Abba da jam'iyyar Kano sun daukaka kara zuwa kotun koli ne bayan Ganduje da jam'iyyarsa ta APC sun yi nasara a kotun sauraren karar zabe a Kano da kotun daukaka kara da ke zamanta a Kaduna. Alkalan kotun sun tabbatar da nasarar Ganduje a zaben kamar yadda INEC ta bayyana kuma hukuncin sauran kotunan suka tabbatar. A ranar 12 ga watan Afrilun 2019 ne PDP da Abba suka shigar da kara a kotun sauraron kararrakin zaben jihar tana kalubalantar sakamakon zaben da INEC ta sanar cewa Ganduje ya yi nasara. Jam'iyyar adawar na ikirarin dan takararta ne ke da mafi yawan kuri'un da aka jefa a zaben ranar 9 ga watan Maris, da aka kammla a ranar 23 ga watan Maris na 2019. Bayan sanar da sakamakon zagayen farko na zaben wanda Abba ke kan gaba, an gudanar da karashen zaben a ranar 23 ga watan na Maris inda INEC ta sanar da Ganduje a matsayin wanda ya yi nasara. Aminu Tambuwal - Sokoto Gwamnan jihar Sokoto Aminu Waziri Tambauwal na daga cikin wadanda suka yi nasara a Kotun Koli wadda ta tabbatar da nasararsa a zaben gwamnan jihar na 2019. Tun da farko Tambuwal ya samu nasara a kotu sauraren karakin zaben gwamnan jihar Sokoto, da kuma kotun daukaka kara a Kaduna. Kotunan biyu sun yi watsi da karar da dan takarar jam'iyyar APC Ahmed Aliyu ya shigar na kalubalantar nasarar Tambuwal na jam'iyyar PDP a zaben. A zamanta na ranar Litinin 20 ga watan Janairu 2020, Kotun Koli ta yi watsi da karar da jam'iyyar APC da dan takar gwamnanta a jihar Sokoto Ahmed Aliyu suka shigar a gabanta, suna kalubalantar nasarar Tambuwal zaben gwamnan jihar. INEC ta sanar da Tambuwal a matsayin wanda ya nasara a zaben gwamnan jihar Sokoton bayan ya samu kuri'a 512,002. Hukumar ta ce Tambuwal ya  doke babban abokin hamayyarsa, Ahmed Aliyu na jam'iyyar APC wanda ya zo biyu da yawan kuri'u 511,660. Simon Lalong - Filato Nasarar gwamna Simon Lalong na jihar Filato ta tabbata a Kotun Koli bayan alkalan da suka saurari karar sun yi watsi da zargin magudin da babban abokin hamayyarsa Jeremiah Useni na jam'iyyar PDP suka yi. Kotun ta tabbatar da zaben da Simon Bako Lalong na jam'iyyar APC a matsayin halastaccen gwamnan jihar, saboda masu karar sun kasa gabatar da hujjojin da za su gamsar da kotun a kan zargin. Bala Muhammad - Bauchi A kan zaben Bauchi kuma, Kotun Koli tabbatar da dan takarar jam'iyyar PDP Bala Muhammad ta yi a matsayin gwamnan jihar. Hakan ya faru ne a ranar 20 ga watan Janairun 2020 bayan alkalan kotun sun yi ittifaki wajen watsi da karar da tsohon gwamnan jihar Muhammad Abdullahi Abubakar ya shigar yana kalubalantar nasarar Bala Muhammad a zaben. Muhammad Abubakar ya daukaka kara zuwa Kotun Kolin ne a zargin da ya yi na cewa an tafka magudi a zaben da INEC ta bayyana Bala Muhammad a matsayin wanda ya samu nasara. Kafin nan, a karshen shekarar 2019 ne gwamnan jihar Kaduna, Nasir El-Rufai ya samu nasara a Kotun Koli a kan Isah Muhammad Ashiru da jam'iyyar PDP da ke kalubalantar nasarar El-Rufai a zaben gwamnan jihar na ranar 9 ga watan Maris na 2019. A zaman kotun na ranar 18 ga watan Disamban 2019, alkalai bakwai na kotun da Mai shari'a Mary Odili ta jagoranta suka tabbatar da zaben El-Rufai a matsayin gwamnan jihar ta Kaduna. AA Sule - Nassarawa A ranar ne kuma Mai Shari'a Mary Peter-Odili ta yi watsi da daukaka karar da David Ombugadu na jam'iyyar PDP ya yi na kalubalantar zaben Gwamna Abdullahi A. Sule na jihar Nassarawa. Alkalan sun ce mai daukaka karar da jam'iyyarsa ta PDP ba su da kwararan hujjoji. Kotun ta kuma tabbatar da nasarar gwamnan jihar katsina Aminu Bello Masari da Babajide Sanwo-Olu na jihar Legas bayan ta yi watsi da kararrakin da aka shigar na kalubalantar zabensu. Kotun ta kuma tabbatar da nasarar Seyi Makinde a zaben gwamnan jihar Oyo, bayan ta yi  watsi da hukuncin kotun daukaka karar da ta soke hukuncin da kotun sauraren karar zaben gwamnan jihar. Ta yi watsi da karar ne, wadda jam'iyyar APC da dan takararta Adebayo Adelabu suka shigar. Kotun daukaka karar ta ce kotun sauraren kararrakin zaben ta yi kuskure wajen yin watsi da korafin jam'iyyar APC, amma ta ki tsige Makinde a matsayin gwamnan Oyo. Amma Kotun Koli ta soke hukuncin. Alkalan Kotun Kolin sun kuma yanke hukuncin da ke tabbatar da Babajide Sanwolu a matsalyin zababben gwamnan jihar Legas. Kotun ta yi watsi da kararrakin da aka shigar masu kalubalantar nasarar Sanwolu a zaben gwamnan jihar."	https://www.bbc.com/hausa/51493292
technology	Wataƙila nan da shekara uku ku fara hawa tasi mai tashi sama	"Da zarar aka yi batun tasi mai tashi sama don kai mutane anguwa a cikin gari, abin da ke fara zuwa zukatan wasu shi ne sanannen fim dinnan na zane wato 'The Jetsons'. Cartoon din wanda aka yi a shekarar 1960 ya nuna wasu iyalai da ke rayuwa a wani gari na zamani, inda mutane ke zuwa aiki cikin wasu motoci da ke tashi sama. Shekaru 20 a karni na 21, wasu masana kimiyya na kokarin mayar da mafarkin waɗanda suka shirya cartoon din Jetsons gaske. A yanzu kamfanonin Uber da Boeing sun samar da motoci masu tashi sama. Wani rahoto ma ya yi hasashen cewa daga nan zuwa shekarar 2040 za a samar da irin wadannan motoci guda 430,000 a faɗin duniya. Wannan kuma na zuwa a dai dai lokacin da ake ci gaba da samar da jirage marasa matuki, da ake hasashen kasuwar su za ta bunkasa da fam biliyan hudu daga nan zuwa 2028. To amma kafin a samu yadda ake so wurin wadatuwar waɗannan motoci da kuma jirage marasa matuki akwai bukatar birane su gina kananan tashoshin jirgi da masana suka saka wa suna ""skysports"". Dole za a bukaci samar da waɗannan tashoshi don motocin hayar su samu wurin sauka don daukar mutane. Kamfanin Joby Aviation na California a Amurka na gaba-gaba wurin samar da tasi mai tashi sama, don tuni ya gudanar da gwajin fiye da guda 1,000. Kamfanin na fatan samun amincewar hukumar sufurin jiragen sama ta Amurka don fara aiki a shekarar 2024. Motocin Joby za su iya daukar fasinjoji hudu, kuma za su iya tafiyar kilomita 322 a cikin awa ɗaya. ""Abin da muke so mu yi shi ne samar da wadatattun motoci a wuraren da ake bukatarsu,"" a cewar Oliver Walker, mai magana da yawun kamfanonin Joby. ""Muna aiki da hukumomi a birane don tabbatar da cewa an samar da tashoshin da waɗannan motoci za su rika yada zango."" Joby ya hada hannu da kamfanin fasaha na Reef Technology, da nufin amfani da rufin garejin motocinsa. Duk da shirin samar da motoci masu tashi sama ba magana ce ta yanzu-yanzu ba, batun na samun karɓuwa daga hukumomi a Amurka. Tuni garuruwan Houston da Los Angeles da kuma Orlando suka fara shirin samar da tashoshin motoci masu tashi sama. A cewar magajin garin Los Angeles Eric Garcetti, samar da motoci masu tashi a birane ba karamar nasara ba ce. A Birtaniya gwamnati ta yi maraba da shirin samar da tashar motoci masu tashi sama a kusa da wani filin kwallo da ke Coventry. Sai dai masana sun bayyana cewa akwai kalubale da dama da suka yi tsayuwar gwamin jaki ga samar da tashohin motocin. ""Kafin a samu nasarar ganin waɗannan motoci sun yi aiki yadda aka gani a shirin Jetsons sai an shawo kan wasu matsalolin tun yanzu"", a cewar Jennifer Ritchter, kwararriya kan jirage marasa matuki da kuma tasi mai tashi sama. Aaaron Belbasis, masani kan harkokin fasahar zamani ya ce batun lafiya da kariya na da matukar muhimmanci a wannan batu."" Ya kara da cewa ""idan har aka ce za a samu yawaitar motoci a sararin samaniya to akwai yiwuwar haɗari, ko kuma idan aka yi rashin sa'a mota ta fado babu shiri."" ""Haka kuma idan mota ta fado ba wai wadanda ke ciki kawai za ta jikkata ba, har da wadanda za ta fado a kansu,"" a cewar Mr Belbasis. Wasu masanan na ganin cewa akwai bukatar zuba jari wurin samar da tashoshi isassu ba wai a mayar da hankali wurin samar da motoci babu isassun filayen tashi da saukar su ba. A cewar Ricky Sadhu duk da kalubalen da ke da akwai, akwai kuma haske ta ɓangaren bukata da sha'awar samar da tashoshin motoci masu tashi a biranen Amurka da Turai da kuma Asiya. ''Muna da burin ganin an samu tashoshi 200 a faɗin duniya cikin shekaru biyar,'' a cewar Sadhu, kuma duk da haka manyan birane za su bukaci fiye ma da haka.''"	https://www.bbc.com/hausa/rahotanni-58953177
technology	Yadda za ku yi 'taka tsan-tsan' da sabbin sharuɗɗan WhatsApp	"Hukumar NITDA a Najeriya mai bunƙasa fasahar sadarwa ta shawarci ƴan Najeriya kan yadda ya kamata su yi amfani da dandalin sadarwa na WhatsApp domin su guje wa faɗawa tarkon satar bayanansu. Shawarar ta biyo bayan sabbin dokokin da kamfanin Facebook Incorporated, wanda ya mallaki WhatsApp, ya ƙaddamar a kan dukkan masu amfani da dandalin na ɗibar bayanansu don bai wa sauran kamfanonin da Facebook ya mallaka. A cikin wata sanarwa, Hukumar NITDA ta yi gargaɗi ga ƴan Najeriya game da rashin karanta ƙa'idojin yarjejeniyar da suke shiga kafin fara amfani da manhajoji da kuma shafukan intanet irinsu WhatsApp. ""Domin fahimtar yadda abin ke aiki, NITDA ta haɗa kai da hukumomin da ke kare bayanan sirri na Afirka don tattaunawa da Facebook, kamfanin da ya mallaki Whatsapp,"" a cewar hukumar. NITDA ta shawarci ƴan Najeriya cewa suna da ƴancin daina amfani da WhatsApp ko kuma su daina tura bayanai masu muhimmanci da suka shafi rayuwarsu ta dandalin. Daga ranar Asabar, 15 ga watan Mayu ne sabon tsarin ƙunshin doka ko kuma Privacy Policy a turance, wanda WhatsApp ya shimfiɗa suka fara aiki a ƙasashe waɗanda da ba sa cikin ƙungiyar Tarayyar Turai ta European Union (EU). Kamfanin Facebook Incorporated wanda ya mallaki WhatsApp a Fabrairu 2014, zai dinga ɗibar bayanan masu amfani da WhatsApp sannan ya bai wa sauran kamfanonin sada zumunta da Facebook ya mallaka. Ya zuwa yanzu, Facebook da Instagram haɗi da WhatsApp ne kamfanin ya mallaka. ""A matsayin ɗaya daga cikin kamfanoni mallakar Facebook, WhatsApp zai dinga karɓa tare da yaɗa bayanai ga sauran kamfanonin Facebook,"" in ji facebook. ""Za su iya samun bayanai daga gare mu, su ma za su iya ba mu bayanai kuma mu yi amfani da su domin inganta harkokin kasuwanci tsakanin kamfanonin."" Tun asali WhatsApp ya ce hira tsakanin abokai sirri ce babu wanda yake iya gani sai masu ita, amma kuma yanzu ya sauya matsayi game da bayanan da suka shafi mai amfani da dandalin - kamar sunansa da hotonsa - waɗanda yanzu zai iya kwasa ya kai wani wuri. Bayanan da WhatsApp zai dinga ɗiba daga masu ma'amula da shi Daga cikin shawarwarin da NITDA ta bayar, ta ce ƴan Najeriya su haƙura da amfani da WhatsApp baki ɗaya don guje wa ɗibar bayanansu. ""Masu amfani da WhatsApp na da zaɓin su yarda a dinga ɗibar bayanansu ko kar su yarda ta hanyar amincewa da waɗannan sabbin ƙa'idoji,"" a cewar NITDA. ""Na farko, 'yan Najeriya su sani cewa akwai sauran dandali na sada zumunta da ke da dukkan abubuwan da WhatsApp ke da su, waɗanda za su iya komawa. ""Na biyu, ku rage tattauna bayanai da suka shafi rayuwarku ta saƙonnin sirri (inbox) da sauran shafukan sada zumunta, tun da dai yanzu sun sauya alƙawarin da suka yi na sirranta ayyukan mutane saboda neman kuɗi."" NITDA ta ce ta bai wa Facebbok shawara kan hanyoyin da ya kamata ya bi wajen haɓakawa ko kuma inganta amfani da bayanan 'yan Najeriya masu amfani da shafukansa kamar yadda tsarin dokokin kare bayanan ƴan ƙasa wato Nigeria Data Protection Regulation (NDPR) ya tanada. Shugaban hukumar NITDA, Kashifu Inuwa Abdullahi, ya faɗa wa BBC Hausa cewa: ""Mun ƙirƙiri tsarin NDPR ne domin mu tabbatar cewa bayanan ƴan Najeriya masu muhimmanci ba su shiga hannun da bai kamata ba."	https://www.bbc.com/hausa/labarai-57175688
technology	Twitter zai fara matsa muku sauya tunani kafin ku tura kalaman zagi a shafin	"Daga yanzu shafin Twitter zai dinga matsa wa mutane su sake duba ""kalaman zagi ko waɗanda da ba su dace ba"" kafin su wallafa su a dandalin. Dandalin sadarwar wanda ya sha fuskantar suka kan kalaman rashin kyautawa, ya fara gwada tsarin a shekarar da ta gabata. Twitter ya ce sakamakon gwajin ya nuna raguwa a yawan kalaman zagi a dandalin. A ranar Laraba ne kamfanin ya ce zai bai wa masu amfani da turancin Ingilishi damar fara amfani da shirin a kan wayoyin Apple da Android. Twitter ya ce sun gano matsawar ta sa kashi 34 cikin 100 na mutune sun sauya saƙon da suka yi niyyar wallafawa ko kuma sun fasa turawa gaba ɗaya. A cewarsa, masu amfani da shafin sun rage wallafa zage-zage ko cin zarafi da kashi 11 cikin 100 bayan an matsa musu a karon farko. Kazalika, su ma ba lallai ne a zage su ba ko kuma yi musu kalaman ɓatanci. Da ma shafin na amfani da shigen wannan shiri domin rage yaɗa labaran ƙarya, inda ake matsa wa mutum ya shiga adireshin wani labari da yake son yaɗawa ya karanta kafin ya sake yaɗa shi."	https://www.bbc.com/hausa/labarai-57016318
entertainment	Sani Garba SK: Rayuwar marigayi dan wasan kwaikwayon Hausa cikin hotuna	"A ranar Alhamis da safe ne aka yi jana'izar tauraron fina-finan Hausa Sani Garba SK a gidansa da ke unguwar Mandawari da ke birnin Kano a Najeriya. Ya rasu ne ranar Laraba da maraice bayan ya yi fama da rashin lafiya. ""Sani SK ya kai kusan shekara uku yana jinya a tsattsaye, amma rashin lafiyar ta taso masa sosai ne a baya-bayan inda ya shafe mako biyar yana jinya a asibiti,"" in ji wani furodusa Abdul Amart, a tattaunawarsa da BBC Hausa. Mun zabo muku wasu daga cikin hotunan rayuwarsa:"	https://www.bbc.com/hausa/labarai-59680186
entertainment	Adam A. Zango ya yi hadari a Nijar	"Fitaccen jarumin fina-finan Hausa na Kannywood kuma mawaki, Adam A. Zango, ya yi hatsarin mota. Zango yana tafiya ne a kan hanyarsa ta dawowa daga Jamhuriyar Nijar tare da wasu abokansa, kamar yadda ya wallafa a shafinsa na Instagram. Sai dai jarumin ya ce ""Allah Ya kare su, domin hadarin ya tsaya ne kawai a kan motar da suke tafiya a ciki"". Zango yana yawan yin tafiye-tafiye musamman a lokutan bukukuwan sallah, inda ake gayyatarsa domin yin casu. BBC ta yi kokarin tuntubar A Zango domin neman karin bayani kan lamarin amma bai amsa wayar ba kawo yanzu. Amma bayanai a shafinsa na Instagram sun nuna cewa ya je Niyami, babban birnin Nijar, domin yin wasan sallah. Ana dai yawan samun hadari a kan hanyoyin Najeriya musamman a lokutan bukukuwan Sallah ko Kirsimeti. Masu lura da al'amura na alakanta hakan da rashin kyawun hanyoyi da kuma tukin ganganci daga bangaren wasu matafiyan."	https://www.bbc.com/hausa/labarai-49348762
technology	TikTok: An cire wata manhajar Zynn daga rumbun Google's Play	"Google ya cire manhajar Zynn da ake daukar hoton bidiyo daga cikin tsarinta yayin da ake tsaka da zargin manahajar da satar fasahar wasu manhajojin. Zynn da ta saci tsarin manhajar TikTok ya sanya gasar kudi ga masu amfani da shi da suka shiga suka kalli bidiyo, cikin gaggawa ya zama daya daga cikin manhajojin da aka fi saukewa a kan waya a Amurka. Amma ya janyo korafe-korafe daga wajen masu yawan mabiya da ke ikirarin ana kara wallafa bidiyonsu a intanet ba da izininsu ba. Zynn ya ce ya kaddamar da sabuwar hanya ga masu amfani da shi domin su shigar da karar masu satar fasaha. Fitacciyar manhajar dai na samun kudinta ne daga Kauishou, wani dan kasar China da ke takun saka kamfanin TikTok wanda ya mallaki byteDance. A farkon watan Mayu ne wannan manhaja ta Zynn ta zama ta wadatu ga masu son ajiye ta kan wayoyinsu. Haka kuma jaridar Wired ta ce mafi yawan shafukan da aka bude da suka yi satar fasaha, sun fara wallafe-wallafe ne a watan Faburairu. Masu amfani da manhajar na samun kudi duk lokacin da suka kalli bidiyo kuma suna gayyatar abokansu su sauke manhajar. Ana karbar kudin ne ta hanyar kyautar kati, ko kuma aika kudi ta Paypal. Yanzu masu amfani da TikTok na korafin ana bude wasu sabbin shafuka da bayanansu a Zynn. ""A ganina abin takaici ne wannan domin kuwa satar fasaha ne, da kuma sojan gona kan bayanan mutane,"" Wani mai amfani da TikTok ya shaidawa Wired. Ya kamata masu lura da harkokin kafafen ""Su hana kowa wallafa abin da ba nasa ba ko kuma tura wani abu ba tare da sanin wanda ya mallake shi ba"". BBC ta tambayi Zynn kan wannan mataki na Google. Mai magana da yawun manhajar ya ce kamfanin yana bicike kan manhajar, wadda har yanzu take kan rumbun Google."	https://www.bbc.com/hausa/labarai-52995351
politics	Smart Adeyemi: Ɗan majalisar dattawan Najeriya na so a riƙa yanke hannun masu cin hanci	"Shugaban kwamitin majalisar dattawa kan harkokin sufurin jiragen sama a majalisar dattawan Najeriya Sanata Smart Adeyemiya, ya ce ya kammala shirye-shirye don gabatar da wani ƙudurin doka gaban zauren majalisar don yaki da cin hanci da rashawa a kasar. A cewarsa, ƙudurin dokar zai ƙunshi tsarin shari'ar musulunci da na kirista, kuma idan ta tabbata, za ta ba da damar yanke hannu ga masu aikata cin hanci da satar dukiyar jama'a ba tare da la'akari da matsayinsu ba. A wata hira da ya yi da BBC, sanatan ya ce, a Najeriya idan aka kama mutum ya saci kudin gwamnati to ba a kama su a yi musu hukuncin da ya dace, sai a ja shekaru wai ana shari'a daga bisani maganar ta sha ruwa. Ya ce,""Shari'ar da ni nake so kuma zan gabatar da ƙuduri a kanta a gaban majalisarmu ita ce duk wanda ya ci kudin gwamnati aka kuma kama shi to ya kamata a hukunta shi, ma'ana ko alkali ya kwatanta yaga idan yakamata a yankewa mutum hannu to sai a yanke, idan kuma bai kai haka ba to sai a tanadi hukunci na kai mutum gona ya yi ta aiki a can"". Sanata Adeyemi, ya ce ""Idan ana bayar da irin wannan hukunci na aiki mai wahala ko yanke hannun masu kwasar kudin gwamnati, to mutane zasu shiga taitayinsu'. Dan Majalisar dattawan, yace idan har ba a sanya dokar da zata sa mutane suji tsoro cin kudin gwamnati ba, to ba za a taba samun wani ci gaba a Najeriya ba. Ya ce,""Amma idan aka sanya dokar da mutum zai san ko a yanke masa hannu ko kuma ya shafe shekara biyu yana noma idan ya saci kudin gwamnati, to wallahi mutane zasu daina'. Sanata Adeyemi, yace irin wannan hukunci ba a shari'ar musulunci kawai ake yinsa ba, akwai shi a cikin Baibul. Dan majalisar dattawan ya ce, ba zasu tsaya suna kallo wasu na cinye kudin gwamnati ba, saboda da irin wadannan kudadene ake gina ababen more rayuwa kamar asibitoci da tituna da makarantu da dai sauransu ga al'umma. Sanatan ya ce,""Sai ka ji mutum ya kwashe biliyoyin kudin gwamnati, to me ya rage, ai gara a hukunta mutum a dan rage masa hannunsa ma'ana a yanke masa hannu ta yadda idan wani gani ba zai kwatanta ba"". Idan Allah ya yarda kafin karshen shekarar nan nake so na gabatar da kudurin wannan doka a gaban majalisarmu, domin idan har ana so a samu ci gaba a kasa dole ayi doka a kan masu cinye kudin gwamnati, don haka ya rage ruwan 'yan majalisarmu suyi abin da ya dace kan wannan kuduri, don ni na fita da zarar na gabatar, in ji sanata Adeyemi."	https://www.bbc.com/hausa/labarai-54429299
religion	Ku San Malamanku tare da Hamza Umar Assudani	Filin Ku San Malamanku na wannan mako ya tattauna da Malam Hamza Umar  wanda aka fi sani da Assudani. An haifi malamin a unguwar Kwarbai da ke cikin birnin Zariya a shekarar 1980. Ya soma karatunsa na addini a gidansu, amma daga bisani an tura shi wurin wasu manyan malamai inda ya ci gaba da karatu. Kazalika malamin ya shiga makarantar boko inda ya soma a makarantar firamare ta Lemu sanna ya je makarantar firamare ta Larabci, wato Provincial Arabic Primary School, wadda ya kammala a 1992. Malam Hamza ya yi karatun sakandare a Jama'atu Arabic School da ke Zaria inda ya gama a 2000. Daga nan ya tafi makarantar gaba da sakandare ta Munazzama da ke Kura a Jihar Kano. Malamin ya kara da cewa daga bisani ne ya tafi kasar Sudan inda ya yi digiri kuma ya kammala a 2005. Kazalika ya dawo Najeriya inda ya yi digiri na biyu wato Masters a Jami'ar Bayero da ke Kano a 2014. Malamin ya ce akwai malamai da suka yi tarisi a rayuwarsa amma babu kamar Sheikh Ahmad Maqary Sa'id.	https://www.bbc.com/hausa/articles/c510w8ew9v5o
business	Ghana ta ga hauhawar farashin da ba ta taɓa samu ba a shekaru gommai	Hauhawar farashin ƙasar Ghana a watan Nuwamba ya ƙaru zuwa kashi 50.3 daga kashi 40.3 a watan da ya gabace shi, cewar alƙaluman baya-bayan nan da Hukumar Ƙididdigar Ghana ta fitar.  \n\nWannan ce hauhawar farashi mafi girma a shekaru gommai kuma ana alaƙanta hakan da tsadar farashin gidaje da ruwan sha da lantarki da iskar gas da sauran makamashi, waɗanda hauhawar farashinsu ya kai kashi 79.1.\n  \nA ranar Talata, Asusun ba da Lamuni na Duniya da Ghana suka amince da wata yarjejeniyar farko kan wani shirin ceto tattalin arziƙin ƙasar na dala biliyan uku amma da sharaɗin amincewar hukumar gudanarwar asusun matuƙar ƙasar ta cimma dukkan tanade-tanaden da aka gindaya mata.  \n\nShirin zai taimaka wajen dawo da daidaito a harkokin ɗaiɗaikun mutane da kamfanoni, ya kuma tabbatar da ɗorewar harkokin lamuni. Amma sai gwamnati ta sake fasalin harkokin takardun lamunin ƙasar zuwa wani mataki mai ɗorewa don ta cancanci samun bashin IMF. Sai dai masu takardun lamuni a cikin gida sun ƙi amincewa da shawarar gwamnati ta musanya dala biliyan goma da rabi na takardun lamuni da wasu sabbi saboda ba su yarda da sabbin sharuɗɗa ba. Tun a makon jiya, takardar cedin Ghana take ta farfaɗowa idan an kwatanta da dalar Amurka bayan ta yi asarar fiye da rabi na darajarta a bana. Sai dai ba a ga wani canji ba a farashin kayan masarufi da ake shigarwa ƙasar daga ƙetare. Ƙasar mai arziƙin koko da zinare ta Afirka ta Yamma na faɗi tashin shawo kan rikicin tattalin arziƙi mafi muni a tsawon wani zamani, wanda har ya haddasa jerin zanga-zanga a kan titunan babban birnin ƙasar.	https://www.bbc.com/hausa/articles/c6p9q5l0yk4o
business	Afghanistan: Wanne kayan agaji kasar take bukata yayin da hunturu yake shigowa?	"Kungiyoyin agaji a Birtaniya suna ci gaba da nuna damuwa kan tsananin bukatar taimakon da 'yan Afghanistan ke yi, daidai lokacin da 'yan kasar miliyan takwas ke fuskantar barazanar fadawa matsananciyar yunwa sakamakon matsanancin sanyin da ake yi. Yawancin kasashe sun dakatar da kai agaji Afghanistan tun bayan da kungiyar Taliban ta karbe gwamnati a watan Agusta. Kungiyoyin agaji sun fara gangamin kira ga al'umma su kawo wa kasar agaji, domin magance matsalar. Mun yi nazari kan abin da ya kamata a yi da wadanda za su bayar da agajin. Su wane ne suke bayar da agaji? Kawo yanzu a wannan shekarar an samu dala biliyan 1 da miliyan 600 kadai aka samu na tallafi ga Afghanistan, kamar yadda ofishin agaji na Majalisar Dinkin Duniya wanda ke aikin agaji a Afghanistan ya bayyana. A ko da yaushe Amurka ce a sahun gaba na bayar da agaji, sai kuma Tarayyar Turai, duk da cewa wasu daga cikin kasashe kamar Jamus na kara kudaden. Gabanin Taliban ta karbe kasar a watan Agusta, kusan kashi 80 cikin 100 na kasafin kudin tsohuwar gwamnatin Afghanistan na zuwa ne daga kudaden agajin da kasashen waje ke bayarwa. Duk da cewa an dakatar da yawancin tallafin da ake bai wa gwamnati, amma kungiyoyin agaji na ci gaba da taimaka wa 'yan kasar. A watan Oktoba, kungiyar Tarayyar Turai ta yi shelar neman dala biliyan daya na agaji, kuma kasashe da dama makofta irin Pakistan da Indiya na kai agajin abinci da magunguna kai-tsaye ta hanyar kungiyoyin agaji. Masu bayar da tallafi na kasashen waje sun amince su tura dala miliyan 280 daga asusun kudaden Afghanistan da aka daskarar, domin sayen abinci da inganta fannin lafiya a kasar, kuma Bankin Duniya ya tabbatar da hakan. Duk da ci gaba da bayar da agajin, ana ci gaba da fuskantar kalubale, kamar yadda UNOCHA, wadda ta yi kiyasin ana bukatar dala biliyan 4 da miliyan 500 domin gudanar da aikin agajin a shekara mai zuwa. ''Yanayin agajin da ake bayarwa ba zai wadatar da wawagegen gibin da ake da shi, na janyewar masu tallafi ba,"" in ji Vicki Aken na kungiyar agaji ta International Rescue Committee a Afghanistan. Me ake bukatar a kara yi? Shirin samar da abinci na Majalisar Dinkin Duniya ya yi gargadin cewa halin da ake ciki a Afghanistan ka iya zama mafi muni a duniya. Sama da rabin 'yan kasar da ya kai miliyan 23 ne ke fuskantar rashin abinci da tsananin bukatar shi sakamakon lokacin hunturun da aka fara shiga a watannin nan. ""Bukatar na da girman gaske. Zai yi matukar wuya a bayyana ainahin abin da ake bukata,"" in ji Mis Aken ta IRC. UNOCHA ta ce tsakanin watan Satumba zuwa Nuwambar shekarar nan, kusan mutum miliyan takwas aka bai wa tallafin abinci. Sannan sama da mutum 200,000 da ke fama da rashin ruwa sakamakon fari an kai musu tankokin ruwa. Irin wannan lokacin a shekarar da ta gabata, sama da yara 200,000 aka yi wa magani sakamakon rashin abinci mai gina jiki, kuma miliyoyin yaran ne suka samu tallafin magani, da sauran agajin da Hukumar Lafiyar ta Duniya ta aike. Ofishin 'yan gudun hijira na Majalisar Dinkin Duniya shi ma ya bayar da irin nashi tallafin na kayayyaki, ciki har da na'urar dumama daki da aka sanya a tantunan 'yan gudun hijirar domin shan dumi a watannin hunturu. Amma duk da hakan kungiyoyin agajin na sake kiran a karo tallafi, sakamakon halin da kasar ke ciki na kara munana. ""Duk abin da za mu samar, tamkar digon ruwa ne a cikin teku,"" in ji Ingy Sedky na kungiyar Red Cross. Red Cross ta ce kashi 60 na asibitocin da suka duba, ba su da shirin samar da abinci mai gina jiki ga yara kamar yadda Afghanistan ke bukata. Ta yaya agajin ke isa Afghanistan? An ci gaba da kayan yawancin agajin ta mota - ana amfani da iyakar Afghanistan da Pakistan, da Iran, da Turkmenistan, da Uzbekistan, da Tajikistan da kuma Kazakhstan. Duk da tsauraran matakan da aka dauka na kai-komon mutane a iyakokin kasashen, UNOCHA ta ce a bude suke ga kungiyoyin agajin da suke kai kayan taimako. Yawancin jiragen fasinja sun dakatar da sufuri daga Kabul, amma kungiyoyin agaji da gwamnati na amfani da jirage domin kai agajin gaggawa. Shirin samar da abincin ya ce su na iya kai agaji ta kasa da sama zuwa yankunan kasar. Har wa yau, babban kalubalen da suke fuskanta shi ne rarrabawa kayan cikin Afghanistan musamman yankuna ma su sarkakiya da barazanar tsaro. Red Cross a Afghanistan ta ce halin na nan yadda ya ke cike da tashin hankali, da wuya a fayyace maka girman matsalar ko bayyana yadda ake ciki saboda ko wanne lokaci fada ko tarzoma za ta iya barkewa. Haka kuma, IRC ta na bai wa mutane tallafin kudade, saboda durkushewar bankin Afghanistan a watan Agusta ya sanya samun kudi a bankuna abin tashin hankali ne. Yayin da aka fara muku-mukun sanyi, kungiyoyin agaji sun mayar da hankali wajen bai wa 'yan kasar tallafin abinci da matsuguni a yankunan da dusar kankara ke gab da fara zuba, inda samun hanyar mota zai yi matukar wuya, ya yin da jiragen sama ba ma sa samun damar sauka baki daya."	https://www.bbc.com/hausa/rahotanni-59680185
religion	Coronavirus ta sauya yadda Musulmi ke ibada	"Cutar Covid-19 wadda aka fi sani da Coronavirus ta tilasta wasu daga cikin manyan addinan duniya sauya yadda suke gabatar da ibadunsu a sassa daban-daban. Musulmi da Kiristoci a kasashen duniya kamar Saudiyya da Iran da Birtaniya da Falasdin da Pakistan da Tajikistan da Singapore da Ghana duk sun samu gargadin kaurace wa wuraren ibada saboda dakile yaduwar cutar a tsakanin al'umma. Kasashen duniya da dama  sun shawarci al'ummarsu kan yadda ya kamata su rika mua'amala da juna, kamar gaisuwa da cin abinci da sauransu. Saudiyya ta sanar da dakatar da mazauna kasar daga yin aikin Umarah na wucin gadi a kokarin kasar na hana yaduwar Coronavirus. Umarah dai bangare ne na babbar ibadar da Musulmi ke yi a kasar Saudiyya, wadda za a iya kammalawa a cikin 'yan sa'o'i, ba kamar aikin Hajji ba da ke daukar kwanaki. Mai magana da yawun Ma'aikatar Harkokin Cikin Gidan ya danganta daukar matakin da kaguwar gwamnatin Saudiyyan na goyon bayan kokarin da duniya ke yi, musamman ma manyan hukumomi irin Hukumar Lafiya Ta Duniya WHO, na hana yaduwar cutar. A watan da ya gabata ne Saudiyya ta haramta wa 'yan kasar waje zuwa birnin Makkah da Dakin Ka'aba sannan ta hana kai ziyara kabarin Annabi Muhammad SAW. Ana sa ran yin aikin Hajji na bana a tsakanin watan Yuli zuwa Agusta, amma har yanzu mahukunta ba su ce komai ba game da batun. Zuwa yanzu mutum biyu ne suka kamu da cutar a Saudiyya. Za a rufe cocin Nativity da ke garin Bethlehem - garin da Kiristoci suka yi amannar an haifi Yesu Almasihu - a wani bangare na dakile yaduwar cutar. Hakan ya biyo bayan wasu mutum hudu da ake zargi sun kamu da cutar. Tuni gwamnatin Falasdinawa ta bayar da umarnin rufe duka coci-coci da masallatai da ma dakunan otal ""domin hana baki 'yan kasar waje shiga garin Bethlehem"". Garin da ke cikin Falasdin a yankin West Bank wanda kuma Isra'ila ta mamaaye, ya dogara ne kacokam kan 'yan yawon bude ido don samun kudin shiga. Kasar Iran ma tana ta fama da cutar, inda masu dauke da ita ke ci gaba da karuwa. Ba a gudanar da sallar Juma'a ba a dukkanin manyan garuruwan kasar. Shugaban kasar Hassan Rouhani ya fada wa majalisar ministocinsa cewa ""wannan cuta ta zama ruwan dare"". Ya kara da cewa: ""Ta kama kusan dukkanin sassan kasarmu sannan kuma ta karade duniya baki daya. Dole ne mu yi iyakar bakin kokarinmu da aiki tare domin kawo karshenta."" Zuwa yammacin ranar Laraba, mutum 2,922 ne suka kamu sannan 92 suka mutu a kasar ta Iran. Cocin Katolika ta yi gargadi game da taron bai wa mabiya ket mai tsarki wato Communion da kuma watsa ruwa mai tsarki a coci-coci saboda tsoron Coronavirus. Kungiyar Bishops' Conference of England and Wales (CBEW), mai kula da ayyukan cocin Katolika a Birtaniya, ta bayyana yadda ya kamata a rika yin taruka domin dakile yaduwar cutar. A watan da ya gabata CBEW ta shawarci 'yan Katolika da suka ji alamun mura da su kaurace wa karbar ket mai tsarkin a kan harshensu ko kuma daga kofin Chalice. Kasar Tajikistan wadda ba ta samu bullar Coronavirus ba, ta dakatar da sallar Juma'a. Kasar da ke da yawan mutane miliyan tara wadda kuma Musulmi ke da rinjaye, ta kulle iyakokinta ga makwabtanta - China da Afghanistan - sannan ta hana 'yan kasashen Koriya ta Kudu da Iran da Italiya shiga kasar. Kazalika ta haramta bukukuwan murnar sabuwar shekara na Persian New Year, wadanda ake gudanarwa daga 21 ga watan Maris zuwa 25. Minista a Singapore ya shawarci Musulmi da amfani da daddumarsu, su daina musabaha Jaridar The Straits Times ta ruwaito Minista mai kula da harkokin addini a kasar Singapore, Masagos Zulkifli yana shawartar Musulmi da su je masallatai da abin sallarsu daga gida sannan kuma su guji yin musabaha da juna. ""A irin wannan yanayi, ba za mu rika musabaha da juna ba, amma idan kun yi to ku wanke hannayenku sannan ku tabbata ba ku taba fuskarku ba,"" in ji ministan. Yayin da tantance yanayin zafin jikin mutane zai yi wuyar gaske a masallatai saboda yawan masallata, Masagos ya ce duk Musulmin da ya ji alamun rashin lafiya ya zauna a gida. Akwai wadanda suka kamu da Coronavirus fiye da 100 a Singapore, amma mafi yawan wadanda suka kamu sun warke. Daya daga manyan kungiyoyin Musulmi a Birtaniya mai suna Muslim Council of Britain (MCB) ta yi kira ga masallatai da cibiyoyin Musulunci da su ""tsare tarukansu"" ta hanyar bin shawarwarin gwamnati kan Coronavirus. MCB ta rubuta a shafinta na intanet cewa akasarin wadannan shawarwari sun dace da koyarwar Annabi Muhammad(SAW). Ta ce: ""Abu Malik Al-Ash`ari ya ruwaito cewa Annabi ya ce: 'Tsafta rabin imani ce.'"" Ta shawarci masallatai da makarantu da su karfafa wa jama'a gwiwar yawan wanke hannu sannan kuma su tanaadi isasshen sabulu musamman a kusa da wuraren alwala. Mutanen da suka kamu da cutar a Birtaniya sun kai 116."	https://www.bbc.com/hausa/labarai-51753544
entertainment	'Yan Kannywood sun yi raddi kan kama Naziru Sarkin Waka	"Jaruman fina-finan Kannywood da masu ruwa da tsaki a masana'antar sun soma yin martani kan kama shahararren mawakin nan na Hausa, Naziru M. Ahmad. Rundunar 'yan sandan jihar Kano ta ce ta kama mawakin ne ranar Laraba da yammaci  ""saboda kalaman batanci"" da ya yi a cikin wasu wakokinsa. Ta ce ranar Alhamis za ta gurfanar da shi a gaban kuliya. Amma Malam Aminu Saira, dan uwan mawakin, ya sanar da BBC cewa gwamnatin jihar Kano ce ta sa aka kama shi ta hannun hukumar tace fina-finai ta jihar Kano ""saboda dalilai na siyasa. Har yanzu dai gwamnatin bata ce uffan a kan wannan zargi ba. Naziru M. Ahmed shi ne sarkin wakar Sarkin Kano Muhammadu Sanusi II kuma mabiyin akidar siyasar Kwankwasiyya ne masu adawa da gwamnatin jihar Kano. 'Yan kannywood sun yi ta tsokaci kan lamarin a shafukan sada zumunta. Jan kunne Mawaka da 'yan wasan fina-finan Hausa da masu bayar da umarni sun nuna goyon bayansu ga mawakin da kuma sukar matakin kama shi inda suke amfani da maudu'in #freenazirusarkinwaka, wato a saki Naziru Sarkin Waka. Nazifi Asnanic, wani mawaki kuma mai shirya fina-finai, ya wallafa wani hoton bidiyo a shafinsa na Instagram inda ya yi amfani da kalaman da ke nuna cewa wasu masu mulki ne ke da hannu da kama Naziru. ""Na lura an so a rika amfani da karfin iko ana rayuwa irin ta dabbobi, saboda dabbobi ne a daji idan an fi karfinka ake turmushe ka a mayar da kai abinci"", a cewar Nazifi. A bidiyon, Nazifi ya bayyana cewa duk da yana bangaren masu mulki ne, wannan matakin shi ma ya shafe shi. ""Kar ku ga cewa wai don ni ina kusa da masu abin, bai shafe ni ba. Ni ma abin ya shafe ni."" Kazalika, jarumi Nuhu Abdullahi ya wallafa wani sako a shafinsa na Instagram inda ya yi zargin cewa a siyasar Kano ""ba ka isa ka bayyana siyasarka ta ra'ayin kashin kanka ba, sai a ci zarafinka."" Ya yi tambayar cewa ""mawaka da 'yan fim ne kadai ke siyasa a jihar Kano da ake kama su?"" Nuhu ya kuma yi shagube cewa ""Ci gaban da ka kawo guda daya ne a Kannywood, na kai 'yan Kannywood gidan yari, kuma a haka kake tunanin za ka samu goyon bayan 'yan Kannywood?"" Ita kuwa jaruma Hadiza Gabon, wacce a baya suka sha soyayya da Naziru M. Ahmed, wallafa hotonsa ta yi a Insatgram, tana mai daga hannu domin rokon Allah. Shi ma jarumi Ali Nuhu ya yi roko ga hukumar tace fina finai ta jihar Kano ""ta yi sassauci ga kaninmu kuma abokin sana'armu @sarkin_wakar_san_kano. Allah ya kawo maslaha cikin gaggawa, amin."" Mai bayar da umarni kuma jarumi, Falalu Dorayi, shi ma ya wallafa wani sako tare da hoton Naziru a shafinsa na Instagram inda ya bayyana cewa wanda ya aika wa Naziru da sharri ta hanyar tozarta shi da cin zarafinsa, ya saurari sakamakonsa. A cewarsa ""sharri mai dawowa ne komai tsayin zamanin zalunci."" Ya kuma ce akwai ranar da shugabanni masu zalunci za su gurfana a gaban Allah. ""Idan abin da Shugaba yake yana masa dadi a nan duniya, minti daya cikin kabarinsa zai gane tarin masifar da ya daukowa kansa,"" in ji Falalu."	https://www.bbc.com/hausa/49674624
health	Yadda aka kama likitan da ke yi wa mata fyade yayin yi musu tiyatar haihuwa	'Yan sanda a birnin Rio De Janeiro na kasar Brazil sun kama wani likita bayan da kyamara ta dauke shi yana yi wa wata mai jego fyade a lokacin da take tsaka da radadin haihuwa. Rahotonni sun ce Bidiyon ya nuna yadda likitan mai suna Giovanni Quintella Bezerra, ke kokarin sanya gabansa cikin bakin matar jim kadan bayan likitoci sun yi nasarar cire mata jariri. Giovanni Quintella Bezerra likita ne, da ke yi majinyata allurar kashe radadi kafin yi musu tiyata. Majiyoyi sun ce likitan ya goge bakin matar da tolifefa bayan da ya kammala, saboda kar mutane su fahimci abin da ya aikata. Lamarin ya faru jim kadan bayan mijin mai jegon ya fice daga dakin haihuwar dauke da jaririn. Jami'an asibitin ne suka sanya kamera a dakin tiyatar, a lokacin da za a yi wa matar tiyata, bayan da suka yi zargin cewa allurar bacin da ake yi wa marasa lafiya a lokacin tiyata na yin yawa. An kama likitan, mai shekara 32, bisa zargin yi wa mai jegon allurar barcin da ta wuce kima, domin aiwatar da abin da ya yi. Kafar yada labbaran kasar Globo, ta ruwaito wani mutum na cewa Likita Bezerra ya taba ce masa ya fice daga dakin tiyata inda matarsa ke kwance, ficewarsa ke da wuya ya yi mata fyade. ''Na je domin ganin jaririn sai likitan ya ce min in fita daga dakin, a lokacin kuma matar tawa na bacci ba ta farfado ba'', In ji mijin matar. Ya ce ya gane fuskar likitan ne a lokacin da ya ganshi a talabijin. Hukumomin lafiyar kasar sun yi Allah wadai da lamarin, kuma  tuni suka fitar da wata sanarwa  da ke cewa sun mika batun wajen 'yan sanda domin gudanar da bincike, kuma za su dauki matakin da ya dace a kan likitan. Idan aka tabbatar da laifin kan likitan zai iya fuskantar hukuncin daurin shakara 15 a gidan yari.	https://www.bbc.com/hausa/articles/c72529kgngko
entertainment	Burina na zama hamshakiyar 'yar kasuwa – Rayya Kwana Casa'in	"Tauraruwar fina-finan Hausa Surayya Aminu wacce aka fi sani da Rayya a cikin shirin talabijin na Kwana Casa'in na tashar Arewa24 ta ce tana da burin zama hamshakiyar 'yar kasuwa. Fitacciyar 'yar wasan Hausan ta bayyana hakan ne lokacin da muka yi wata hirar musamman da ita a shafinmu na Instagram. Kodayake 'yar wasan ta ce an haife ta ne a jihar Legas kimanin shekara 21 da suka wuce, amma ta taso ne a jihar Kaduna. Surayya ta ce ta shahara ne sanadiyyar fitowarta a wasan Kwana Casa'in, amma ta fara wasan Hausa ne wata shida kafin nan. ""Na yi fina-finai kamar Hanyar Arziki da Yarena da Kanin Miji da wasu da ba su fito ba tukunna,"" in ji ta. Har ila yau ta ce tun tana karama take sha'awar aikin jarida wanda yana daya daga cikin abubuwan da suka sa ta fara sha'awar shiga harkar fim. Ali Nuhu ne jarumin da ya fi burge ta, kamar yadda ta ce kuma a bangaren mata ta fi son Rahama Sadau da Fati Muhammad. Daga nan Surayya ta ce yanzu haka tana karatun difloma ne a bangaren aikin jarida kuma tana da burin ci gaba da karatunta zuwa matakin digiri har ma gaba da haka. Amma ta ce a halin yanzu tana kasuwanci, inda take harkar samar da lantarki daga kimiyyar rana wato Solar. A karshe ta ce tana da burin zama hamshakiyar 'yar kasuwa kuma a lokaci guda fitacciyar 'yar jarida."	https://www.bbc.com/hausa/labarai-52923642
business	Yadda attajiran Rasha ke guduwa Dubai don kauce wa takunkumai	"Birnin Dubai ya zama wata matattarar da ake ajiye dukiyar attajiran Rasha domin kauce wa takunkumin kasashen Yamma kan rikicin Rasha da Ukraine. Biloniyoyi 'yan Rasha da dama da 'yan kasuwa sun isa Hadaddiyar Daular Larabawa, kamar yadda shugabannin kasar suka shaida wa BBC. Rahotanni sun ambato cewa sayen kadarori a Dubai ya tashi da kimanin kashi 67 cikin 100 a wata hudun farko na 2022. Hadaddiyar Daular Larabawa ba ta sanya wa Rasha takunkumi ba, haka kuma ba ta soke ta ba kan mamayar da take yi a Ukraine. Haka kuma tana bai wa wadanda ba a sanya wa takunkumi ba biza yayin da kasashen Yamma ke hana su. An yi hasashen dubban 'yan Rasha sun tsere daga kasar cikin kusan wata biyu - ko da yake babu takamaiman adadin mutanen. Wani masanin tattalin arzikin Rasha ya ce akwai kimanin mutum 200,000 da suka bar Rasha a kwana 10 na farkon fara yakin. Kamfanin Virtuzone, wanda yake taimaka wa kamfanoni su fara aiki a Dubai, ya samu matukar ci gaba ta fuskar abokan hulda daga Rasha. ""Muna samun tambayoyi ninkin yadda muke samu a baya, sau biyar daga Rashawa tun bayan fara rikicin,"" in ji shugaban kamfanin George Hojeige. ""Sun damu ne game da koma-bayan tattalin arzikin da ke fuskantar su, shi ya sa suke dawowa nan domin su tsira da dukiyoyinsu,"" in ji shi. Tururuwar da 'yan Rasha ke yi ta sanya ana kara samun bukatar manyan gidaje a fadin birnin wadanda za a saya. Dillalai na ambato cewa kadarori na kara tashi, lokacin da mutanen Rasha ke tururwar sayan gidaje. Manyan kamfanoni da kananan masana'antun Rasha su ma suna ta komawa Hadaddiyar Daular Larabawa. Fuad Fatullaev, wani babba ne a kamfanin WeWay da ke da rassa a Rasha da Ukraine. Bayan yakin nan ya barke, ya komar da abokan aikinsa daruruwa zuwa Dubai. ""Wannan yakin ya haifar da matukar tasiri a ayyukanmu. Ba za mu iya ci gaba da aiki yadda muke yi a baya ba, dole mu kwashe mutanenmu daga Ukraine da Rasha in ji Fuad dan kasar Rasha. Ya ce sun gwammace su mayar da mutanensu zuwa UAE inda nan n ake da tsarin tattalin arziki mai kyau. Ya ce kasuwanci a Rasha na samun koma baya saboda yawan takunkuman da ake sa musu. lamarin ya fi kazanta kan kamfanonin da suke mu'amala da abokan hulda na kasashen duniya, kamfanonin Yamma na ta warware huldarsu da wadanda suke zaune a Rasha. Manyan kamfanonin duniya irin su Global Goldman Sachs da JP Morgan da kuma Google duk sun rufe ofisoshinsu a Rasha, kuma sun mayar da ma'aikatansu zuwa Dubai. An dakatar da babban bankin Rasha daga taba ko kwandala daga cikin manyan kudaden da take da su a asusun ajiyarta na kasashen waje. Wasu bankunan kasashen wajen duk sun fice daga kasar. Domin kare asusunta na kasashn ketare, gwamnatin Rasha ta sanya dokar hana daukar kudaden wajen da suka wuce dala 10,000. Wannan ya janyo wahalar garin kudade, yasanya yan Rasha da yawa ke sayayya da kudaden intanet na cryptocurrencies. Kasashen yankin Glf da suka hada da UAE da Saudiyya sun yi watsi da kiran gwamnatocin yammacin turai na sanyawa Rasha takunkumi. UAE na daya daya daga cikin kasashe uku da suka kauracewa kada kuri'a a zauren Majalisar Dinkin Duniya na tsaro a watan Fabirairu kan mamayar Rasha, ciki har da Indiya da China. Ta kuma kauracewa babban taron kada kuri'a da aka yi a ranar 7 ga watan Afrilu na dakatar da Rasha daga kwamitin kare hakkin dan adam na MDD."	https://www.bbc.com/hausa/labarai-61372242
entertainment	Hotunan bikin sabuwar shekarar China ta miliyoyin mutane	Miliyoyin jama'a sun fara bukukuwan shigar sabuwar shekarar da ake lissafinta da bayyanar wata a ranar 1 ga watan Fabrairu. Wannan ne ya kawo karshen Shekarar Saniya zuwa Shekarar Damiya. Akwai hakkin mallaka akan dukkan wadannan hotunan.	https://www.bbc.com/hausa/labarai-60214002
health	Bayani kan dannau mai danne mutane a barci a mahangar addini da kimiyya	"Shin akwai wata matsala da ka taba samu a lokacin da kake yin barci har ta kai ka ga kasa yin motsi ko magana ko kuma ihu? Ko kuma ka taɓa ganin wani abu mai kama da inuwa yana gittawa ta gabanka a lokacin da kake cikin barci, ko kuma kakan tsorata? Masana da dama a fadin duniya na bayyana hakan da dannau, wanda wani yanayi ne da mutum kan riƙa ji amma ba ya iya motsawa a lokacin da ya fara barci. Idan kuka biyo mu a wannan maƙala za ku fahimci batutuwa da dama game da matsalar barci ta dannau. Dakta Babagoni Woru, babban daraktan Asibitin Koyarwa na Jami'ar jihar Yobe a arewa maso gabashin Najeriya, ya yi wa BBC karin bayani game da matsalar dannau cewa yakan faru ne musamman a lokacin da mutum yake barci lokacin da ya zo farkawa - wato kamar rabi yana farke kana rabi yana barci. ""A daidai wannan lokacin mutum yakan ji jikinsa babu ƙarfi, kuma zai ji ƙirjinsa gabaki daya ba ya iya motsi, kuma zai ji kamar an danna wani abu yana hana shi numfashi kuma ba ya iya yin magana,"" in ji likitan. Ya ƙara da cewa a wasu lokuta mutum yakan so ya yi magana ko ihu domin ya kuɓutar da kansa  amma sai ya kasa. Sai dai kuma mutane musamman a kasashe masu tasowa da galibi suka fi yin imani da al'ada da addini, kuma ba su yarda ko kuma ba su san wannan yanayi ta fannin kiwon lafiya ba, suna yin camfi a kan dannau, a matsayin wani asiri, ko kuma baƙin-aljani da kan addabi mutum ya hana shi barci. Malaman addinai da dama musamman na Islama kan bayyana dannau a matsayin wata alama ta shigar shaiɗanu ko baƙaƙen aljanu da ke shafar mutumin da ba ya yin addu'o'i idan zai kwanta. Malam Hayatu Umarari, wani malamin addinin Musulunci da ke birnin Maiduguri a jihar Bornon Najeriya, ya shaida wa BBC cewa dannau ba wani abu ba ne face shafar aljanu baƙaƙe da kan addabi mutane a lokacin barci. ""Galibi mutanen da ba sa yin addu'o'i kafin su kwanta sun fi samun irin wannan matsala ta dannau. ""Shaiɗanun kan riƙa hawa kansu su danne musu maƙogwaro ko ƙirji, musamman a lokutan sallar asubahi,"" in ji shi. ""Yana da kyau duk Musulmi ya riƙa ɗaura alwala ya kuma karanta addu'oi irin su Ayatul Kursiyyu da Falaki da Nasi a ko da yaushe, suna kore duk wani sharrin shaidanu ko aljanu"". Kamar yadda mujallar kiwon lafiya ta WebMD ta Birtaniya ta wallafa bayanan masanan, dannau na faruwa ne a lokacin da mutum ke sauyawa daga matakin ido biyu zuwa barci. Lokacin wadannan sauye-sauye, mutum zai kasa motsawa ko magana a cikin dakikoki kadan zuwa mintoci kadan. Masu bincike kan yanayin barci in ji mujallar, sun bayyana cewa a lokuta da dama kasa motsawa a lokacin barci ko kuma dannau, wata alama ce da ke nunawa cewa jiki ba ya motsawa yadda ya kamata a matakai daban-daban na barcin. Yana da wahala a danganta dannau da manyan matsalolin da suka shafi ƙwaƙwalwa. Kuma kamar yadda Dakta Babagoni ya yi karin bayani game da yadda matsalar dannau cewa yawanci yakan faru ne a wasu mutane musamman wadanda suke da matsalar barci da ake kira narcolepsy. ""Masu irin wannan matsala ta narcolepsy kan rika yawan barci, kuma barci ba ya isar su saboda matsalar wasu sinadari da ke cikin ƙwaƙwalwarsu, za ka ga ko wane lokaci suna yawan gyangadi ko a wurin aiki ko sana'a,"" in ji shi. Kana kuma in ji likitan akwai wasu nau'ukan mutane da ke fama da matsalar barci da ake kira sleep apnea, da yawanci idan suka kwanta barci suna minshari da matsalar numfashi a lokacin da suke barci su ma suna samun irin wannan matsala ta Dannau. A cikin ƙarni da dama, akan danganta alamun dannau ta fannoni daban-daban da yawanci aka fi alakantawa da kasancewar ""shaidanu"" a wuri: baƙaƙen aljanun dare da ba a iya ganinsu a zamanin da Wasu mutanen in ji masana, sukan rika jin yanayi da shaƙewa a lokacin da suka shiga yanayin dannau. Dannau ka iya zuwa tare da sauran matsaloli kamar su yawan barci ba a lokacin da ya dace ba, wadda matsala ce da masana suka bayyana cewa kan faru a lokacin da kwakwalwa ta gaza kayyade yanayin barci. Galibi dannau kan faru sau daya zuwa biyu. Idan hakan ya faru a lokacin da kake jin barci, yanayin dannau ne da ake kira hypnagogic ko kuma predormital. Idan kuma ya faru a daidai lokacin da kake tashi daga barcin shi ake kira hypnopompic ko postdormital. A cewar Datkta Babagoni yawanci da sassafe ne aka fi samun matsalar dannau a daidai lokacin da mutum ke tashi daga barci. ""Barcin dan adam ana raba shi kashi biyu, akwai REM wato rapid eye movement wanda lokacin da mutum barci ke nauyi a jikinsa, kuma a wannan lokaci ake mafarki, sai kuma NREM wato non-rapid eye movement wanda shi ne barcin da ba ya tare da mafarki,"" in ji shi. Kana ana sa ran mutum zai yi barci akalla na sa'o'i takwas a ko wace rana kuma yawanci da dare ne. A lokacin da ake barci mai nauyi mafarkin kan zagayo sau uku ko hudu cikin dare, sai anjima kuma ya yi barci da babu mafarki, to idan aka samu matsala a lokacin wadannan sauye-sauyen a yanayin barci in ji likitan, matsalar dannau na iya faruwa. ""Tsakanin barci da kuma farkawa daga barci a nan ne ake samun dannau ko sleep paralysis,"" in ji dakta Goni. Ya kara da cewa: ""A yayin da ka fara barci, jikinka kan rika hutawa sannu a hankali. Galibi kakan kasance cikin rashin sanin abin da ke faruwa, domin haka ba ka sanin sauyin"". ""Amma kuma, idan ka cigaba ko ka san abin da ke faruwa a lokacin da kake fara barcin za ka lura cewa ka kasa motsi ko magana.'' ""Lokacin, jikinka ya fara sauyawa tsakanin yanayin barcin (motsawar ido mai sauri) zuwa (motsawar ido marar sauri), irin baccin da ya kan kai tsawon mintoci 90"". Su wane ne suke kamuwa da matsalar dannau? Likita Babagoni ya bayyana cewa mutane kusan hudu cikin 10 ka iya samun yanayin dannau. Kuma yakan samu babba, da yaro, namiji ko mace, da kuma tsofaffi, sannan akan gane irin wannan yanayi daga tsakanin shekaru goma sha uku zuwa sha tara. ""Yakan samu nau'ukan mutanen da ke fama da matsaloli na barci kamar narcplepsy wato yawan barci ko gyangyadi a lokutan da bai dace ba, da kuma sleep apnea da kan samu mutum a lokacin da yake barci wanda kan sa ya rika kasa yin numfashi a yayin da yake tsakiyar barci,''ya ce. Akasarin mutane ba sa bukatar wani maganin dannau in ji masana, amma ana iya magance matsalolin da suka shafi barci kamar na yawan barci a lokutan da ba su dace ba da kuma tsananin damuwa da ke sa zurfin tunani. Dakta Babagoni ya bayyana cewa babu wani takamaimen maganain Dannau illa iyaka likitoci kan abubuwan da suka shafi kwakwalwa ko hankalin dan adam su kan bayar da magungunan abubuwan da ke hana barci kamar su tsananin damuwa ko ciwo. Kana ya ce tsaftace barci na daga cikin abubuwan da mutum zai yi don magance matsalar dannau. ""Yadda ake tsaftace barci shi ne mutum ya zamanto a cikin dakinsa duk wani abu zai iya jan hankali ko kuma hana shi samun ingantaccen barci wajen yain barci, kamar misali in akwai talabijin, ko rediyo, ko hasken fitila duk a kashe,"" in ji shi."	https://www.bbc.com/hausa/rahotanni-61042138
religion	Jikan Malam ya fadi abin da ya sa yake wa'azin turmi	J﻿ikan Malam fitaccen malami ne mai wa'azin turmi a Najeriya,  ya kuma ce yana zagayawa dukkan jihohin arewacin ƙasar don yin wa'azi a kasuwanni. S﻿ai dai ya sake shahara ne bayan da mutane suke daukar gajerun wa'azuzzukansa suna sa wa a shafukan sada zumunta musamman Tiktok suna kwaikwayonsa. K﻿u kalli bidiyon don kallon cikakkiyar hirarsa da BBC Hausa.	https://www.bbc.com/hausa/articles/c3g79pyw3eeo
entertainment	...Daga Bakin Mai Ita Tare da Sadiq Muhammad Yelwa	Ku latsa hoton da ke sama don kallon bidiyon: Daga bakin mai ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 36, shirin ya tattauna da fitaccen ɗan fim ɗin nan da ke fitowa a shirin Kwana Casa'in wato  Sadiq Muhammad Yelwa, wanda aka fi sani da Lukman ɗan gwamna, inda ya amsa tambayoyin da suka shafi rayuwarsa. Ɗaukar bidiyo: Abdulsalam Usman Abdulkadir Tacewa: Abdulsalam Usman Abdulkadir	https://www.bbc.com/hausa/media-56105432
health	Bidiyo: Mutanen da ke tiyatar ƙara tsawo don yin ƙara kyau	Ku latsa hoton da ke sama don kallon bidiyon: Tiyatar ƙara tsawo al'amari ne mai wahalar yi da ya haɗa da sanya farce kai tsaye cikin ƙasusuwan ƙafar mutum - da ke bai wa wanda aka yi wa damar ƙara tsayi da santimita 13. A baya a kan yi wa mutanen da ke da wata naƙasa ce kawai ko ciwo, amma a yanzu a kan yi wa  ɗaruruwan mutane a shekara a asibitoci masu zaman kansu da dama a faɗin duniya da nufin ƙara musu tsayi don su yi kyau. Tiyatar na da tsada, da cin lokaci da kuma ciwo, sannan akwai hadarin fuskantar matsaloli, amma mutane da dama sun gwammace su ɗauki kasadar.	https://www.bbc.com/hausa/media-55223211
technology	Matashin da ke zane-zane da fasahar 3D	Danna hoton da ke sama domin kallon bidiyon: Abdulmumin Idris, wani matashi ne mai shekara 30, da ke zane-zane masu magana ta tsarin fasahar 3D, inda hotunan ke motsi. Matashin yakan rubuta wasannin kwaikwayo da zummar fadakar da yara masu tasowa - dangane da tarbiyya da tarihi da kuma yada al'adun Hausawa. Daya daga cikin manyan labaran da Abdulmumin ya zana ta wannan fasaha ta 3D shi ne fitaccen labarin Magana Jari ce.	https://www.bbc.com/hausa/media-61149807
politics	Buhari ya mika wa majalisa sunan sabon shugaban FIRS	Shugaba Muhammadu Buhari ya aika wa Majalisar Dattijan Najeriya sunan sabon shugaban Hukumar Tara Haraji ta kasar, FIRS domin amincewarta. Wata sanarwa da mai magana da yawun Shugaba Buhari, Garba Shehu, ya fitar ta ce Buhari ya mika sunan Muhammad M. Nami a matsayin sabon shugaban hukumar. A watan Agusta ne fadar Shugaban kasa ta aike wa Tunde Fowler wasikar neman bayanai game da dalilan da suka sa yawan kudin haraji ya yi kasa ga gwamnatin Najeriya. Haka kuma, Shugaba Buhari ya amince da sababbin mambobin hukumar daraktocin FIRS. Hukumar daraktocin dai ta kunshi mambobi daga yankuna shida na Najeriya da wakilai daga wasu ma'aikatun gwamnati. Muhammad M. Nami dai kwararre ne a fannin haraji da mulki da akawunta. Ya yi karatun digirinsa na farko a Jami'ar Bayero da ke Kano a fannin ilimin zamantakewa a shekarar 1991 sannan ya yi digirinsa na biyu a Jami'ar Ahmadu Bello, inda ya karanci fannin kasuwanci a shekarar 2004. Ya fara aiki da kamfanin PFK a shekarar 1993. A halin yanzu yana aiki ne da kamfanin Manam Professional Services da ke da rassa a jihohin Kaduna da Abuja da Neja. Kazalika, mamba ne shi a hukumomin gudanarwar kamfanoni da kwamitoci da dama a Najeriya. A shekarar 2017, Shugaba Muhammadu Buhari ya nada shi mamba na Kwamitin Shugaban Kasa mai binciken kadarorin gwamnati da aka sace a watan Nuwamba.Ana sa rai shugaban FIRS mai ci yanzu, Babatunde Fowler wanda wa'adinsa ya cika a yau Litinin 9 ga watan Disambar 2019, zai mika shugabancin hukumar ga babban darakta a hukumar daraktoci. Wanda aka bai wa zai ja ragamar ayyukan hukumar kafin majalisa ta amince da sabon shugaban.	https://www.bbc.com/hausa/labarai-50719186
entertainment	Dangantakar Sarauniya Elizabeth II da Afirka	A﻿ ranar 8 ga watan Satumban 2022 ne Fadar Buckigham ta sanar da rasuwar Sarauniya Izabel ta Ingila. A﻿ cikin jerin rahotannin da BBC ke fitarwa don waiwaye kan rayuwarta, wannan bidiyo ya yi duba ne a kan ziyarar da ta kai wasu ƙsashen Afirka tun zamanin da take Gimbiya.	https://www.bbc.com/hausa/articles/c9wygzkem1po
technology	'Tsofaffin ma'aikatan Twitter na yi wa Saudiyya leken asiri'	Ana tuhumar wasu ma'aikata biyu na kamfanin fasaha na Twitter da laifin yi wa kasar Saudiyya leken asiri. Ali Alzabarah da Ahmad Abouammo tare da Ahmed Almutairi wanda ma'aikaci ne a fadar gidan sarautar Saudiyya na fuskantar tuhuma saboda yi wa wasu masu amfani da shafukan Twitter kutse. Ma'aikatar shari'a ta Amurka ta ce tana tuhumar mutanen biyu da yi wa kasar Saudiyya aiki ne ba tare da sun yi rijista da hukumomin kasar ba. Ma'aikatar shari'ar ta bayyana cewa mutanen biyu sun taba amfani da damar da suke da ita ta kasancewa su ma'aikatan kamfanin Twitter ne, inda suka yi kutse cikin sakonnin email da wayar wani sanannen mai sukar gwamnatin Saudiyya. Wani mai magana da yawun ma'aikatar shari'ar ya kuma ce mutanen na iya amfani da bayanan da suka sato daga shafukan sada zumunta na mutumin domin gano wasu masu amfani da dandalin na Twitter da suke da alaka da mutumin. Ya kara da cewa Amurka ba za ta kyale wasu mutane su yi amfani da kamfanonin kasar da fasahar da Amurka ta mallaka domin cin zarafin jama'a ba. Kawo yanzu Saudiyya ba ta ce uffan ba kan wannan batun, amma masana sun ce ba su yi mamakin matakin da Amurka ta dauka ba, musamman saboda irin rawar da Saudiyya ta taka wajen kisan dan jaridar nan Jamal Khashoggi a bara.	https://www.bbc.com/hausa/50327982
health	Covid-19: Nan da mako 2 za a aika wa Amurkawa tallafin kudi	Shugaba Trump ya sa hannu kan dokar kunshin kudi mafi girma a tarihin Amurka, don zaburas da jama'a da kuma rage radadin annobar koronabairus kan tattalin arzikin kasar. Tun da farko sai da kudurin dokar na dala tirliyan biyu ya samu amincewar Majalisar wakilan Amurka, inda duka 'yan jam'iyyar Republican da takwarorinsu na Dimokrat suka ce ya zama tilas don tallafa wa Amurkawa magidanta da 'yan kasuwa. Miliyoyin Amurkawa ne tuni suka rasa ayyukansu sakamakon wannan annoba ta koronabairus. Amurkawa kimanin miliyan 3 da dubu 300 ne ala tilas suka yi rijista don samun tallafin da ake bai wa marasa aikin yi saboda annobar, Shugaba Trump ya ce kunshin tallafin kudin zai kawo saukin da ake bukata cikin gaggawa ga iyalan kasar da ma'aikata da kuma harkokin kasuwanci. Ana fatan za a aika cekin kudi ga Amurkawan a cikin mako biyu. Duk Ba'amurken da ke daukar albashi kasa da dala 75,000 a shekara. zai samu agajin dala 1,200 zuwet. Yayin da asibtoci a fadin kasar ke kokarin biyan bukatun adadin marasa lafiyan da ke k'aruwa, Shugaba Trump ya ce za a yi amfani da biliyoyin daloli wajen sayo kayan bukatun asibiti a karkashin dokar samar da kayayyakin tsaro. Dokar dai ta bai wa shugaban kasar ikon tilasta wa masana'antun 'yan kasuwa samar da kayayyakin da ake bukata don tsaron kasa. Ya ce ana bukatar hakan don tilasta kamfanin kera motoci na Geneal Motors ya sarrafa na'urorin tallafawa yin numfashi, wadanda gwamnatin tarayya za ta raba. Mista Trump ya ce yana da kyakkyawan fatan cewa nan gaba kadan asibitocin da ke bukatar kayan aikin za su same su. New York ya ci gaba da kasancewa matattarar wannan annoba a Amurka, ko da yake sauran birane ciki har da Chicago da New Orleans da Detroit su ma sun samu habakar mutanen da ke neman kulawar likitoci saboda kwayar cutar	https://www.bbc.com/hausa/52072444
sports	Kasuwar 'yan kwallo: Makomar Lacazette, Tielemans, Asensio, Lukaku, Lingard da kuma Mee	Lyon tana son sake daukan Alexandre Lacazette, a kyauta shekara biyar bayan da ta sayar wa Arsenal da shi fam miliyan 46. (L'Equipe) Haka kuma Arsenal din na matukar son dan wasan tsakiya na Belgium Youri Tielemans, mai shekara 25, wanda zai bar Leicester City a bazara. (Fabrizio Romano, Twitter) Za a gabatar wa Manchester United damar daukan Marco Asensio, na Real Madrid mai shekara 26. (El Chiringuito) Barcelona za ta mayar da hankalinta kan zawarcin Romelu Lukaku, idan har ba ta samu dan wasan da ta fi mayar da hankali a kansa ba yanzu, Robert Lewandowski, wanda ke shirin barin Bayern Munich. (Mundo Deportivo) Dan wasan Brazil na Manchester City Gabriel Jesus, da takwaransa na Ukraine Oleksandr Zinchenko, dukkanninsu za su iya barin kungiyar a bazaran nan, yayin da shi kuwa Raheem Sterling, zai duba yuwuwar komawa wata babbar kungiyar. (The Athletic) Arsenal sun kwallafa ransu a kan Jesus kodayake suna fuskantar hamayya daga Juventus a kan tsohon dan wasan na Palmeiras. (Mirror) Haka shi ma dan bayan Holland Nathan Ake, mai shekara 27, an sheda masa cewa yana iya barin Manchester Cityn, wanda hakan zai iya bayar da damar tafiyarsa Newcastle. (Talksport) Shi ma Sven Botman, na Holland mai shekara 22, yana son barin Lille a bazaran nan, kuma ya ce AC Milan da Newcastle na sha'awarsa. (Algemeen Dagblad, via Chronicle) An ba wa Tottenham damar daukan Tomas Soucek na West Ham, yayin da tattaunawa a kan kwantiragin dan wasan na takiya na Czechta cije. (Football Insider) Roma za ta so ta dauki Jesse Lingard, idan kwantiraginsa da Manchester United ya kare a bazaran nan, amma kuma West Ham da Everton su ne gaba-gaba a zawarcinsa. (Gazzetta dello Sport) Leeds United na tattaunawa domin sayen dan bayan Red Bull Salzburg da Denmark Rasmus Kristensen, mai shekara 24. (Sky Sports) Ana sa ran kyaftin din Burnley, wadda ta fadi daga Premier, Ben Mee, mai shekara 32, ya bar kungiyar a bazaran nan, kamar yadda shi ma mataimakinsa James Tarkowski zai tafi,  abin da zai haifar da gibi a kungiyar. (The Athletic) Nottingham Forest da ta yi nasarar samun cigaba zuwa gasar Premier, ka iya neman matashin dan wasan tsakiya na Jamhuriyar Ireland Will Smallbone, wanda za a bayar da aronsa a 2022-23. (Sun) Forest da Norwich City da kuma Huddersfield Town na shirin zawarcin dan bayan Kamaru na kungiyar Angers, Enzo Ebosse, mai shekara 23. (Football Insider)	https://www.bbc.com/hausa/labarai-61679362
sports	Real Madrid ta fara kare kofinta da nasara a Champions League	R﻿eal Madrid ta fara kare kofinta na Champions League da nasara, bayan da ta je ta doke Celtic 3-0 a wasan farko a cikin rukuni ranar Talata. T﻿un farko sun kammala minti 45 ba tare da cin kwallo ba, bayan da suka koma zagaye na biyu ne Real ta ci kwallayen uku. A minti na 56 Vinicius Junior ya fara cin kwallo sai Luka Modric ya kara na biyu minti hudu tsakani, sannan Eden Hazard ya zura na uku a raga. Wannan shi ne karo na uku da suka kece raini a tsakaninsu C﻿hampions League Talata 6 ga watan Satumbar 2022 European Cup Laraba 19 ga watan Maris 1980 European Cup Laraba 5 ga watan Maris 1980 Daya wasan rukunin kuwa RB Leipzig ta yi rashin nasara a gida a hannun Shakhtar Donetsk da ci 4-1. A wannan rukunin na shida Real Madrid ta lashe Champions League 14 a tarihi, ita kuwa Celtic tana da daya. 'Yan wasan da kociyan Real Madrid, Carlo Ancelotti ya je da su Scotland 'Yan wasan Real Madrid: Masu tsaron raga: Courtois, Lunin, Luis López. Masu tsaron baya: Carvajal, E. Militão, Alaba, Nacho, Rüdiger, F. Mendy. Masu buga tsakiya: Kroos, Modrić, Camavinga, Valverde, Lucas V., Tchouameni, D. Ceballos. Masu cin kwallaye: Hazard, Benzema, Asensio, Vini Jr., Rodrygo, Mariano. Sakamakaoan wasannin da aka buga ranar Talata:	https://www.bbc.com/hausa/articles/cyrxxz3d6yxo
business	Najeriya: Da tsadar kayan masarufi za mu ji ko da rage yawansu?	"Baya ga matsalolin da aka daɗe ana fama da su na tsadar kayan abinci da sauran su, yanzu haka wata babbar matsalar da ƴan Najeriya ke kokawa a kai ita ce, ta yadda aka rage yawa da nagartar akasarin kayayyakin amfanin yau da kullum. Hakan kuma na faruwa ba tare da kuma raguwar farashinsu ba. Cikin kayayyakin da matsalolin suka fi bayyana sun hada da irin taliyar nan ta cikin leda wato noodles da aka fi sani da taliyar yara, da madarar gari ta ƙananan ledoji, da su garin sabulu na wanki da na wanka, da markaɗaɗɗen tumaturin leda, har da su dunƙulen ɗanɗano da na leda. Mutane suna ta bayyana takaici kan wannan yanayi da aka samu kai a ciki, inda batun ya zama abin tattaunawa a zauruka da dama na shafukan sada zumunta. BBC Hausa ta zanta da mutane da dama daga kan masu sayen kayayyakin zuwa ƴan kasuwa da ke sayarwa don gano bakin zaren. Dukkan mutanen da BBC ta tattauna da su suna tambaya ne cewa da wanne za su ji, ""da tsadar kayan masarufi za mu ji ko da rage yawansu,"" kamar yadda bakinsu ya zo ɗaya. Wani magidanci da bai amince a bayyana sunansa ba ya shaida wa BBC cewa, a baya taliyar yara ta leda guda biyu takan ishe shi karin kumallo, amma yanzu haka sai an dafa masa uku zuwa hudu kafin ya ji ya ƙoshi. ''A da nakan ji na ƙoshi idan aka dafa min leda biyu na ɗan ɗora daffafe ko soyayyen ƙwai biyu a kai, amma a gaskiya abin mamaki leda biyu ko kusa ba ta ƙosar da ni saboda an rage yawanta sosai, ga kuma farashi ya ƙaru,'' in ji shi. Haka ita ma Malama Hafsatu Bello a hirarta da BBC, ta bayyana cewa leda ɗaya ta taliyar ake dafa wa kowanne a cikin ƴaƴanta idan suka buƙata, amma yanzu sai daya da rabi ce take isar su. ''Ban ankara ba sai in ji suna faɗa min ba su ƙoshi da taliyar ba, sai da na lura na ga girmanta ya ragu sosai, kuma ga shi ba su rage kuɗin ba sam,'' in ji ta. ""Ba taliyar yara ce kawai ake wa wannan ƙwangen ba, wallahi hatta da sinadarin ɗanɗano na miya da man goge baki da sabulu da garin sabulu na wanki da madara da sauran kayan shayi, kai abubuwan ba za su lissafu ba wallahi,"" a cewar Hajiya Fauziyya Husaini, wata mazauniyar Kano. BBC ta yi hira da ƴan kasuwa da dama a babbar kasuwar sayar da kayan masarufi ta Singer da ke birnin Kano a arewacin Najeriya, kuma duk bakinsu ya zo ɗaya cewa batun rage yawan kayayyaki babu ja a ciki. Ɗaya daga cikinsu Malam Ibrahim ya ce ""ko mu ƴan kasuwa mun shaida hakan. ""Masu sayen kayayyakin masarufi da dama suna dawowa su koka mana game da hakan da zarar sun koma gida sun lura an rage yawan kayayyakin da suka saba saye. ''Akwai waɗanda bayan sun sayi kayan za ka ga sun dawo mana da su su ce sun fasa saye, ko kuma mata za su zo su ce suna rigima da mazajensu a kan cewa ko an ba su shinkafa da ba ta cika ba, ko sun rage kuɗin cefane,'' in ji ɗan kasuwar. Ya kuma ƙara cewa ""saboda duk mutumin da za ka sayar masa da kaya kai ɗan kasuwa suka sani, don haka su ake ɗorawa laifi ya zamar musu babban abin damuwa a harkar kasuwancinsu."" Sai dai ya ce matsalar rage yawan kayayyakin ba daga wurinsu take ba, ta samo asali ne daga kamfanoni. ""Kamfanoni su ne suke rage yawan kayayyakin, wani lokacin ma har ingancinsu suke ragewa, kuma mu ma abin na shafar mu,"" in ji shi. Amma kuma duk da hakan ya ce kamfanonin ba wai sun ƙara kuɗi ba ne, a maimakon rage inganci ko kuɗin kayan ne sai su rage yawan su. ''Kamfanoni ba su ƙara kuɗi ba gaskiya, amma sun rage yawan kayayyakin, yawanci idan ka ɗora kayan da aka rubuta nauyin giram goma a kan sikeli, sai ka taras nauyin bai wuce giram takwas ba,'' in ji malam Ibrahim. Ƴan kasuwar sun kuma ƙara da cewa a fahimtarsu, kamfanonin ne suka samu ƙari kuɗi a irin kayan aikinsu su kuma da suka ga ba za su iya ƙara kuɗin ba suka gwammace su rage yawan kayan. ""Mu kuma a hannu guda idan muka sayo su a kan farashin da muka saba daga kamfanoni, to batun jigilarsu kawo su da dakonsu za a ga cewa kuɗin sufuri ya ƙaru matuƙa, kuɗin hayar shago ya ƙaru, abubuwa da dama sun hau. ""Kenan dole muma sai mun ƙara kuɗaɗe a kan farashin da muka sayo ɗin don mu fita, tun da ba a kasuwanci don a faɗi sai don riba,"" a cewar ɗaya daga cikin ƴan kasuwar da ya buƙaci a sakaya sunansa. Me masana ke cewa game da hakan? Dakta Mohammed Shamsudden, wani masani kan harkokin tattalin arziki a Najeriya, ya shaida wa BBC cewa sanannen abu ne cewa hauhawar farashin kayayyaki a kasar ya ta'azzara, inda a kusan kowane wata ake samun ƙaruwar farashin da ya tasar wa kashi 18% na farashin kayan masarufi. Ya kuma ce don haka kamfanoni musamman wadanda ke sarrafa kayayyakin amfanin yau da kullum suna yi ne domin cin riba, don haka idan har suna son su ci riba dole sai sun yi yadda ba za su rasa masu sayen kayansu ba. ""A ganinsu wataƙila idan suka ƙara farashi to masu sayen kayan nasu za su daina saye saboda tsada."" ""Don haka sai suka ɓullo da dabara, a maimakon ƙara farashin sai su rage wa kayan yawa ko nauyi ko wani fasali ko nagarta, kin ga a hakan an ƙara farashin kayan ne ta hanyar dabara"", a cewarsa. 'Hauhawar farashi ne a fakaice' Dakta Mohammed Shamsuddeen ya kuma bayyana cewa tashin farashin kayayyaki na da sigogi daban-daban ta yadda ba kowa zai iya fahimtar me ake ciki ba. ""Shi hauhawar farashin kayayyaki ba wani abu ba ne, faduwar darajar kudi ne, misali idan ya zama kudi bai iya sayen adadin da a da zai iya saya ba shi ake kira hauhawar farashi, don haka shi ma wannan salo da kamfanonin suka ɓullo da shi nau'i ne na hauhawar farashi amma a fakaice,'' in ji masanin. Ya ƙara da cewa babu shakka abubuwan da aka ragewa yawa ko nagarta a Najeriya suna da yawa, kuma mafiya yawa manya-manyan masana'antu da ba a yi tunani za su aikata hakan ba su ne suka yi. Galibin irin wadannan kayyaki da aka ragewa yawa ko nagarta wadanda ke ƙunshe a cikin mazubai ne na kwali ko kuma leda. Amma kuma akwai abubuwa ƙanana da ake sarrafawa a cikin gida kamar su rake da sauran abubuwan da ake auna nauyinsu ko kuma tsawon su. Tushen matsalar dai kamar yadda Dakta Shamsuddeen ya bayyana daga kamfanonin ko kuma masana'antun take. ""Ba sa bin ƙa'idojin kasuwanci, misali za a rubuta nauyin kamar giram 50 a jikin kaya amma idan aka auna a sikeli za ka tarar bai kai nauyin haka ba."" Sai mai sharhin ya kuma ce duk da cewa akwai laifin masana'antu, ita ma gwamnati tana da nata laifin. ""Tun da su masana'antun an san suna yi ne don riba don haka idan babu wani wanda zai riƙa lura da abubuwan da ke faruwa don a magance, to lallai za su rika cin karensu babu babbaka, ta yadda za su rika samun riba in dai suna tunanin mai saye ba zai gane ba. ""Amma ita gwamnati tun da har muna da hukuma mai kula da nagartar kaya, ita ce ya kamata ta lura da cewar waɗannan abubuwa sun kai nagartar da suka kamata, kuma duk kamfanin da ya yi wata almundahana a hukunta shi,'' in ji masanin. Masanin ya kuma zargi hukumomin gwamnati irin su hukumar kare muradan masu sayen kayayyaki ta ƙasa Consumer Protection Council da hukumar da ke tabbatar da ingancin kayayyacki SON, da rashin bin diddigin yadda kamfonin ke tafiyar da lamarinsu. ""Ba sa bibiyar abubuwan da ke faruwa ko kuma suna bibiya amma ba sa taɓuka komai,'' in ji Dakta Shamsudden. Masanin dai ya ce idan aka ci gaba da tafiya a hakan za a iya cewa za a sake shiga tsaka mai wuya, saboda idan aka hana kamfanonin rage yawa da kuma nagartar ko nauyin kayan  dole ne su kara farashi. ""Saboda komai ya yi tsada a Najeriya, hatta makamashin wutar lantarki da man fetur da na diesel da ake amfani da shi a masana'antu, hatta ledoji da ake sarrafawa wajen zuba kayyakin sun yi tsada su ma,''in ji shi. Ya kuma ce idan kuma ba a hana kamfanonin wannan almundahana ba, wataƙila idan wannan dabarar rage yawan kayan ta zama ruwan dare nan gaba duka nagartar kayayyakin gabaki daya a Najeriya za ta iya sauka, wanda kuma daga karshe dai talaka shi ne  zai fi shan wahala. ''Akwai kuma yiwuwar waɗanda ke sayen kayayyakinmu daga ƙasashe maƙwabta su daina saboda faduwar nagartarsu,'' in ji masanin. BBC ta tuntuɓi hukumar SON don jin ko me take yi kan wannan salo na kamfanonin? Mai magana da yawun hukumar ya ce ba su taɓa samun ƙorafi daga wajen ƴan kasuwa ko wata ƙungiya ko tsirarun mutane kan wannan batu. ""Hukumarmu na aiki ne kan ƙorafe-ƙorafen da aka gabatar mata, inda mu kuma za mu bincika, in dai mun gano wannan matsala to tabbas za mu tuntuɓi kamfanonin nan kuma za mu yi maganin abin. ""Don haka a yanzu dai ba mu samu ƙorafi ko ɗaya ba amma tabbas da zarar mun samu za mu ɗau mataki,"" a cewarsa."	https://www.bbc.com/hausa/rahotanni-57808710
politics	Muhammadu Buhari: 'Mu saka waɗanda rikicin ta'addanci ya rutsa da su cikin addu'a'	Shugaban Najeriya Muhammadu Buhari ya buƙaci duka ƴan Najeriya su saka waɗanda rikicin ta'addanci ya rutsa da su cikin addu'a. Shugaban ya bayyana haka ne a yayin wani jawabi da ya yi a ranar dimokraɗiyya ta ƙasar. Shugaba Buhari ya ce kullum yana kwana yana tashi da baƙin cikin waɗanda aka yi garkuwa da su inda ya ce shi da duka hukumomin tsaron ƙasar na yin duk mai yiwuwa domin ceto waɗanda aka sace. A yayin jawabin na shugaban ƙasar, ya soma ne da bayani kan muhimmancin ranar dimokraɗiyya inda ya jaddada muhimmancin zaɓen Yunin 1993 a tarihin Najeriya. Shugaba Buhari ya ce kada ƴan Najeriya su manta da irin gudunmawa da sadaukar da kai da gawarazan dimokraɗiyya suka bayar a 1993. Ya buƙaci ƴan Najeriyar da su yi koyi da kishin ƙasa irin na magabata a duk lokacin da za su zaɓi shugabanni. Shugaban ya sake tuna wa ƴan Najeriya cewa wannan ce ranar dimokraɗiyya ta ƙarshe da zai yi a matsayinsa na shugaban ƙasa inda ya ce yana cike da ƙudirin tabbatar da cewa an zaɓi sabon shugaban ƙasa ta hanyar zaɓen gaskiya da adalci. Haka kuma shugaban ƙasar ya yaba da yadda aka gudanar da zaɓen fitar da gwani a ƙasar inda ya ce ɗaya daga cikin abin da ya birge shi da zaɓen shi ne yadda mata da matasa a kusan duka jam'iyyun suka fito neman takara inda ya ce wannan alama ce da ke nuna dimokraɗiyyar Najeriya ta ƙara bunƙasa a cikin shekara 23 da aka shafe. Kan dai batun zaɓe, shugaban ya bayyana cewa a shekara bakwai da gwamnatinsa ta shafe kan mulki, gwamnatinsa ta yi ƙoƙari wurin gyara dokokin zaɓe da yanayin gudanar da zaɓen domin kare ƙuri'un. Shugaban ya bayyana cewa ɓangaren zartarwa da dokoki da kuma shari'a na da kudirin ganin sun aiwatar da waɗannan sauye-sauye na dokokin zaɓe a yayin zaɓen 2023.	https://www.bbc.com/hausa/labarai-61774765
politics	Zaɓen 2023: Dokar zaɓe ba ta san da  mataimakin ɗan takara na riƙo ba - INEC	"Hukumar zaɓe mai zaman kanta ta Najeriya, INEC,  ta yi watsi da batutuwan da wasu ƴan takarar shugaban ƙasa suke yi cewa sun bayar da sunayen waɗanda suka zaɓa mataimaka a matsayin na riƙo. A yayin wata tattaunawa da gidan talabijin na Arise a Najeriya, ɗaya daga cikin Kwamishinoni na INEC, Festus Okoye ya bayyana cewa  babu batun ɗan takarar mataimakin shugaban kasa na riƙo a kundin tsarin mulki. Ya bayyana cewa tuni duka ƴan takarar shugaban ƙasa suka bayar da duka sunayen mataimakansu ga hukumar INEC, ba wai mataimaka na riƙo ba. Wannan lamari dai ya jawo ce-ce-ku-ce matuƙa inda jama'a da dama ke ganin me zai sa wasu daga cikin ƴan takara su aikata wannan kuskure. Ko a kwanakin baya sai da Tsohon Gwamnan Kano Rabi'u Kwankwaso ya shaida wa BBC cewa ya bayar da sunan wani mutum a matsayin mataimakinsa na riƙo ba na dindindin ba. Ya bayyana cewa nan gaba idan ya kammala tuntuɓa da sauran masu ruwa da tsaki za su tura wa hukumar INEC sunan mataimaki na dindindin wanda zai maye gurbin wanda suka saka a yanzu. Kazalika, a kwanakin baya an yi ta raɗe-raɗin cewa shi ma dan takarar shugaban kasa na APC, Bola Ahmed Tinubu ya bayar da sunan Kabiru Ibrahim Masari, wani dan siyasa dan asalin Jihar Katsina, a matsayin mataimakinsa na riƙo. Sai dai Tinubu ya fito ya bayyana cewa  an zaɓi Kabiru Masari ne, amma  zai iya sauka zuwa wa'adin da hukumar zaɓe ta bayar yana mai cewa hakan bai saɓa wa doka ba. Dangane da wannan tirka-tirka, BBC ta tuntuɓi Barrista Abubakar El Zubair wanda lauya ne a Najeriya domin ƙarin haske kan wannan lamari. A cewarsa, a dokar zaɓe ta Najeriya, babu wani batun mataimakin ɗan takara na riƙo amma Turancin da wasu ƴan takara suka yi amfani da shi ne ya kawo ruɗani sakamakon babu shi a kundin tsarin mulki ko kuma dokar zaɓe. ""Dokar zaɓe ta bayar da dama ga jam'iyyun siyasa su sauya mataimakansu na gwamna da na shugaban ƙasa, kuma suna da sati uku zuwa huɗu su yi sauyin, sauyi ne da zai tabbata, amma Turancin da aka yi amfani da shi Festus Okoye yake magana a kai, cewar irin wannan Turancin babu shi. ""Lokacin da ake so a yi sauyi, su waɗanda aka ba mataimakan shugaban ƙasa za su rubuto takarda, cewa ba su so su ci gaba da takarar mataimakin shugaban ƙasa, sai jam'iyya ta sauya sunayensu da na wasu waɗanda suke so su ba. 'Magana ta-ɓaci' Kan dai wannan lamari, BBC ta tambayi Barrista El Zubair, wani fitaccen lauya da ke birnin Kaduna, kan ko me zai faru idan ɗan takarar mataimaki ya ƙi yarda ya rubuta takarda  cewa ya janye musamman idan ana so a tursasa shi? A cewar Barrista Abubakar El Zubair, "" to magana ta-ɓaci ke nan, idan ya ce ba zai sauka daga wannan matsayi da aka ba shi ba, sai dai jam'iyyar ta tafi zaɓen a haka, saboda idan ya yi turjiya shikenan. ""Canjin dama a hannusa yake ba a hannun jam'iyya ba sai idan shi ya yarda, shi yasa suke zaɓar waɗanda suka yarda da su sai su ba shu da zummar cewa idan aka zo ba za a samu rikici ba,"" in ji Barrista El Zubair."	https://www.bbc.com/hausa/articles/cje2n2584q2o
business	London za ta mayar wa Najeriya kayanta da aka sace lokacin mulkin mallaka	"Wani gidan ajiye kayan tarihi a birnin Landan ya amince zai mayar wa Najeriya kayayyakin da aka sata daga ƙasar a ƙarni na 19 daga Masarautar Benin. Gidan kayan tarihi na Horniman Museum ya ce zai miƙa kayan 72 ga gwamnatin Najeriya. Kayayyakin sun ƙunshi tagullar Benin 12, da kuma makullin shiga fadar sarki. Hukumar kula da wuraren ajiye kayan tarihi ta Najeriya ce ta miƙa buƙatar mayar mata kayayyakin a cikin watan Janairu. Gidan tarihin da ke kudancin Landan ya ce ya shawarci mazauna unguwar da masu ziyara da yara 'yan makaranta da malaman jami'a da ƙwararru kan al'adu da masu zane-zane da ke Burtaniya da Najeriya kafin ɗaukar matakin. ""Dukkanin korafin da suka gabatar kan makomar Benin mun gamsu, da kuma bukatar al’umma,” a cewar gidan tarihin. Shugaban gidan tarihin ya ce hakan shi ne mafi “dacewa da da’a” mayar da kayayyakin. A shekarun baya-bayan nan, an samu karuwan matsin lamba ta fuskar siyasa kan gwamnatocin ƙasashen Turai da gidan adana kayayyakin tarihinsu na su mayar da kayayyakin da suka sace a Afirka. Wannan ya hada da abubuwan da aka ƙera da haure da wanda aka yi amfani da karafa wajen ƙerawasu na masarautar Benin. Eve Salomon, shugaban gidan tarihin, ya ce: ""Shaidu sun nuna ƙarara cewa waɗannan kayayyakin da karfi aka sace su, kuma tuntubar da muka yi ya goyi-bayan ra’ayinmu cewa akwai rashin dacewa da ɗa’a don haka a mayar da su ga ainihi mutanen da suka mallakesu a Najeriya. ""Gidan tarihin Horniman na farin cikin samun damar daukar wannan mataki kuma muna fatan mu yi aiki tare nan gaba da hukumomin Najeriya wajen dawo musu da irin wadannan kayayyaki masu muhimmanci."" Kayayyakin da Horniman zai dawo da su tsiraru ne cikin irin abubuwan tarihin Najeriya da aka gano a wasu gidan adana kayayyakin tarihi ƙasashen yamma. A watan da ya gabata, Kwalajen Jesus da ke Cambridge da Jami’ar Aberdeen suka dawo da wasu gumakan tarihin masu sifar zakara da kan sarki. Mahukutan Jamus sun kuma dawo da gumaka sama da 1,100 ga ƙasar da ke yammacin Afirka. Hukumar kula da wuraren ajiye kayan tarihi ta Najeriya ta ce wasu daga cikin kayayyakin masu matukar muhummanc za a adanasu a gidan tarihin Benin sauran kuma ana Legas. Gidan tarihin Burtaniya ne ya fi riƙe da tarin gumakan masarautar Benin. Ya ce yana fuskantar takunkumi kan dawo da kayayyakin baki ɗaya daga tanadin dokokin gidan tarihin Burtaniya na shekara ta 1963, da kuma dokar kare abubuwan tarihi da al’adu na 1983 na kasa."	https://www.bbc.com/hausa/articles/clw4dvdrg2lo
religion	Sheikh Ahmed Lemu: Fitaccen malamin addinin Musulunci ya rasu	Fitaccen malamin addinin Musuluncin nan da ke Najeriya, Sheikh Ahmed Lemu, ya rasu. Sheikh Lemu ya rasu ne da sanyin safiyar yau Alhamis a birnin Minna na jihar Naija da ke arewacin ƙasar. Ya rasu yana da shekara 91 a duniya. Ɗaya daga cikin ƴaƴan marigayin, Nuruddeen Lemu, wanda ya tabbatar wa BBC mutuwar mahaifinsu, ya ce idan anjima kaɗan za a soma shirye-shiryen jana'izarsa. Marigayi Sheikh Lemu ya soma karatunsa na addini da na boko a Najeriya inda daga bisani ya tafi  Ingila ya kammala Digirinsa na farko a kan African and Oriental Studies a shekarar 1964 a makarantar da a takaice ake kira SAOS. Ya kwashe galibin rayuwarsa yana koyarwa musamman a fannin Larabci da Ilimin Addinin Musulunci da kuma Hausa. Kazalika marigayi Sheikh Lemu mutum ne da ya kwashe tsawon rayuwarsa yana kira ga yin masalaha da sassauci a tsakanin al'umma da kuma bayyana ra'ayinsa a kan al'amura ba tare da rufa-rufa ba. Sheikh Lemu ya bayar da muhimmiyar gudunmawa wajen kare hakkin mata, haka kuma ya kafa ƙungiyar Da'awa domin yaƙi da tsattsauran ra'ayi. Baya ga koyarwa, marigayi Lemu ya taka rawa a fannoni da dama, ciki har da fannin shari'ar inda ya riƙe muƙamai daban-daban har da na babban alƙalin Kotun Ɗaukaka Ƙara ta Shari'ar Musulunci da ke jihar Naija. Mariyagi Sheikh Lemu ya samu lambobin yabo da dama daga ciki da wajen Najeriya, ciki har da lambar yabo ta ƙasa da ƙasa ta Sarki Faisal na Saudiyya wadda aka ba shi a 2014. Ya rubuta littafai da dama waɗanda suka haɗa da: A Book of Fasting, Islam for Africa, The Young Muslim, da sauransu. A shekarar 2019 ne matar Sheikh Lemu, Hajiya Aisha Lemu, ta rasu tana da shekara 79 a duniya bayan ta yi wata gajeruwar jinya. Ga wasu hotunan rayuwarsa shi da iyalansa	https://www.bbc.com/hausa/labarai-55434661
business	Karancin dalar Amurka na kokarin durkusar da masana'antu a Najeriya	Kamfanoni masu zaman kansu a Najeriya sun koka kan yadda ba sa iya samun dalar Amurka daga babban bankin kasar don shigo da hajoji a daidai lokacin da farashinta ya tashi a kasuwar bayan-fage. Kungiyar masu masana'antun ta ce sun dade suna kokawa ga gwamnati kan yadda tashin dalar da karancinta yake shafar kasuwancinsu, amma ba a yi komai kan hakan ba. Masu masana'antu na wannan furuci ne a daidai lokacin da ake ci gaba da samun karuwar farashin kayan masarufi tare da tashin farashin dala a kasuwannin bayan-fage da ke kasar. Alhaji Aliyu Sufyanu Madugu, mataimakin shugaban kungiyar masana'antu masu zaman kansu a Najeriya, ya shaida wa BBC cewa rashin samun dalar Amurka yana gab da durkusar da masana'antunsu, sakamakon yadda ba sa iya samar da kayayyakin da suka dace. Ya ce: ''Ba wai tashin farashin dala kadai ake magana anan ba, a'a babu dalar ce ma baki daya, duk wanda ya ke da masana'anta a Najeriya ya ke sarrafa wani abu, ya kuma ke kawo kayan aiki daga waje, ko na gyara ya na cikin matsanancin hali. Mu da muke da kamfanoni a Najeriya, mu na yin bidding a babban bankin Najeriya wato CBN, amman abin damuwar shi ne kai da ka ke neman $100,000 a sati, sai ka yi sati biyu har zuwa uku ba ka samu ko da $2000 ko $3000 ba. Idan da za ka iya zuwa ka saya  abayan fage ka same ta ma da sauki, to nan din ba babu wani sauki, sai dai wai idan wani ya sayar da kaya a waje ya samu dalar ka bi shi ka saya, nan din ma babu tabbas. Ta yaya za ka gudanar da aikin ka? ta yaya za ka biya ma'aikatan da ake karkashin ka tun da ka samar da abubuwan da ake bukata wajen yin kayan ba, wanda sai an saida su sannan za ka biya ma'aikata, maganar gaskiya mu na cikin mummunan yanayi,'' in ji shi Ali Sufyanu Madugu. Tashin farashin dalar Amurkar dai ya janyo tashin farashin kayayyaki musamman ma masarufi a Najeriyar, ya yin da karancin ba da ita daga bankuna da su kuma suke samu daga babban bankin Najeriyar ke kara janyo kunci ga wadanda suka dogara da ita domin hada-hadar kasuwanci. Masana na ganin cewa za a iya magance matsalar rashin ayyukan yi da ake fama da ita, musamman tsakanin matasa, inda masana'antun da ake da su a fadin kasar na aiki yadda ya dace.	https://www.bbc.com/hausa/labarai-61641803
religion	An gano masallacin da ya shekara 1,200 a Isra'ila	Masu hako kayan tarihi sun gano daya daga cikin masallatan da aka fara sani a duniya, wanda aka gina shekara 1200 da suka gabata a Hamadar Negev a Isra'ila. An gano baraguzan masallacin ne a garin Larabawa Makiyaya na Rahat. An dai gano wasu baraguzan masallacin wanda aka gina a karni na 7 ko 8 a garin Rahat. Hukumar Adana Kayan Tarihi ta Isra'ila (IAA) ta ce an gano masallacin ne a lokacin da ake kokarin yin wasu gine-gine a filin da masallacin ya ke. Shi ne masallaci na farko da ya shahara a zamanin da, kuma masallacin ya yi tashe ne a dai dai lokacin da masallatan da aka gano a Jerusalem da kuma Makkah suka yi tashe. Daraktoci masu hako abubuwan da, Jon Seligman da kuma Shahar Zur sun ce gano masallacin da aka yi abin mamaki ne a duk fadin duniya. Masu bincike sun kiyasta cewa masu sallah a masallacin manoman karkara ne. Ginin dai ba shi da rufi kuma mai kusurwa hudu ne, sa'annan kuma an gina shi ne yadda ake gina masallatai, kuma alkiblarsa na kallon Makkah wato birni mafi tsarki ga musulmai. ''Fasalin ginin dai ya sa aka gano me ainihin amfanin ginin na daruruwan shekarun da suka gabata,'' a cewar Mr Seligman. Wannan masallacin dai shi ne daya daga cikin masallatan da aka gina a lokacin da aka fara aiwatar da addinin musulunci, a wurin da a yau ake kira Isra'ila, lokacin da Larabawa suka kwace yankin Byzantine a shekara ta 636 a cewar wani masanin tarihin adinnin Musulunci Gideon Avni. ''Gano masallacin da kuma kauyen da aka yi gagarumar karuwa ce ga binciken da ake yi kan tarihin kasar a dai-dai wannan lokacin da ake ci gaba da zaman dar-dar,'' a cewarsa. Dukannin hotunan hakkin mallakarGetty da kuma Hukumar Isra'ila mai kula da abubuwan da aka hako ne.	https://www.bbc.com/hausa/labarai-49023812
sports	Damben matasa da Shagon Inda ya yi waje da Shagon 'Yar biyat	Shagon Inda daga Arewa ya kai zagayen gaba a damben gasar motar matasa, bayan da ya yi nasara a kan Shagon 'Yar biyar Guramada a gidan wasa da ke Ado Bayero Square a Kano, Najeriya.	https://www.bbc.com/hausa/wasanni-61608875
religion	Ramadan: Alamomin Laylatul Qadr - Daren da ya fi wata 1,000	Latsa hoton sama domin kallon bidiyon Sheikh Aminu Daurawa Lailatul Qadr dare ne mafi girma da ɗaukaka ga musulmi. A daren da ke kwanakin 10 ta ƙarshen wata Ramadan aka saukar da Al Qur’ani mai tsarki. Musulmi kan fatan dacewa da daren wanda Allah  Ya ce ya fi wata 1,000 daraja. Ɗaya daga cikin manyan malamin addinin Islama a jihar Kano arewacin Najeriya Sheikh Aminu Daurawa ya yi bayani game da daren da kuma alamomin Lailatul Qadr. Ɗaukar bidiyo da Tacewa: Yusuf Ibrahim Yakasai	https://www.bbc.com/hausa/media-56987341
technology	Yadda za ku samu aiki mai tsoka na harkokin tsaron intanet	"Daya daga cikin kutsen da Oscar Anaya ya yi nasara a kai, shi ne lokacin da ya yi a wata kwamfutarsa da ya bai wa 'yar uwarsa lokacin yana da shekara 11. '''Yar uwata na son yin wani wasan gem, ba ta son na yi amfani da kwamfutar, don haka sai ta sanya lambobin sirri ta rufe ta,'' in ji Anaya. Kamar wasa sai ya fara wasa da wasu lambobi a jikin kwamfutar, daga nan sai ya gano wani wuri da ya kurɗa ya gano wasu lambobi. ''Hakan ya ba ni damar shiga wajen da bayanan mutum suke, kawai sai na sauya lambobin sirrin.'' Wannan kutse da Mista Anaya ya fara yi da ƙanƙantar shekaru, shi ya zama dan mabudin shimfida kwarewarsa ta fannin tsaron intanet. Lamarin ya dauke shi daga mai shirya wakoki zuwa mai tsarawa ko sanya ido kan tsaro ta internet a wasu shirye-shirye na kutsen intanet. ''Daman ni tuntuni ina da sanya ido kan abubuwa, 'Ta yaya mutane ke yin abin da bai dace ba?'' ''Wannan kuma ita ce hanyar yin kutse, wato ka gano yadda ake yin abubuwa ta hanayr da ba a saba gani ko binta.'' Duk yadda ya so aiki a fannin harkokin tsaron intanet, lamarin ya yi kama da burinsa bai tabbata ba, sai bayan ya zage damtse wajen neman aiki a fannin bayan matsin lambar matarsa mai juna biyu. Daga karshe ya samu kansa a wani kamfanin tsaro na intanet da IMB ke jagoranta a shekarar 2019. Kamfanin na da mazauni a birnin Texas, a yanzu yana matsayin cikakken ma'aikaci karkashin tawagar kamfanin X-Force Red Team, a matsayin mai kutse a shafukan intanet din kamfanoni domin bayyana bayanan da ake boyewa. Matsayin da Aryana ya samu kansa a kai, misali ne kan hanyoyin da masu fafutuka ke yi a ayyukan da suke gudanarwa domin zama mashahurai. Aiki ne da ake biyan albashi mai tsoka. Mafi kankantar albashin da ma'aikatan harkokin tsaron intanet ke karba, shi ne Yuro 62,000 (wato dala 74,000), kamar yadda cibiyar da ke sa ido kan bayanan tsaro ta Amurka ta bayyana. Akwai kuma sauran fannonin da ake bukatar daukar ma'aikata domin cike gurbin, duk da cewa an samu ƙaruwar rashin ayyukan yi daga miliyan hudu a shekarar 2019, zuwa miliyan 3 da dubu 100 a shekarar da ta gabata. ''Kasuwar fannin na garawa.'' in ji Ida Byrd-Hill, shugaba kuma wanda ta kirkiri kamfanin tsaro na Automation Workz, mai mazauni a Detroit ta bayyana. ""Duk da yadda ake kai wa bayanai hari ta internet, da satar bayanai ana tsananin bukatar karin ma'aikata a wannan fannin,'' in ji ta. Wannan buƙatar ta fara yawa da jan hankali. "" Abin da masu ɗaukar aiki suke buƙata na son fara sauyawa,"" in ji Clar Rosso, shugabar (ISC)². ""Kamfanoni na fuskantar matsalar rashin ƙwarewa a ɓangaren tsaron intanet, don haka sun fara tunani na daban kan waɗanda ya kamata su ɗauka,"" in ji ta. ""Wannan ne ya fara kawo tunanin cewa za a iya fara koyar da tsarin a aikace, amma akwai wasu fannonin tsaron intanet da ke da wahalar koyarwa,"" a cewarta. Ross ta ce bincike na baya bayan nan ya gano cewa kusan rabin mutanen da suka shigo hakarar tsaron intanet waɗanda ba su karanci fasahar sadarwa ba ne ko kimiyar kwamfuta. Yanzu manyan kamfanoni sun sauya tsarin yadda suke daukar ma'aikata. ""Hanyar zuwa tsaron intanet ta bambanta sosai,"" in ji Wil Rockall, na Deloitte ɗaya daga cikin masana fasahar intanet a Birtaniya. ""Wasu mutane suna da ilimin da ya shafi fasaha da kwalin digiri da kuma samun horo kan fannin tsaron intanet, amma yawancinsu da muka ɗauka sun fito ne daga ɓangaren da ba na fasaha ba,"" in ji shi. Ya ƙara da cewa, wannan fanni ne mai faɗi sosai, tsaro ya shafi abubuwa da dama don haka akwai wurare da dama da mutane suka samu ƙwarewa daban-daban. Mista Rockall ya ce fannin ya samu sauyi sosai a shekaru 20 da suka gabata. ""Ba wai mutane da ke da ƙwarewar dannar keyborads suna wasu ayyukan fasaha ba. Kasuwanci ne da ke buƙatar mutane masu ƙwarewa. Yayin da za a ci gaba da fuskantar ƙarancin ma'aikata a fannin tsaron intanet, masana sun amince cewa faɗaɗa gasa tsakanin masu neman aiki mataki ne mai mahimmanci wajen magance ƙarancin. ""Abin da hakan ke nufi a yanzu shi ne tafiya da mutane daga fannonin da ke da alaƙa tare da kuma sake horar da su. ""Ko kuma taimaka wa kwalejoji su inganta tsarin horarwa don samun ingantaccen tsari,"" in ji babban jami'in kamfanin DHI Group, babban kamfanin shafin ɗaukar ma'aikatan fasaha na Dice high-tech job. Jim Johnson babban mataimaki a ɓangaren fasaha na Robert Half, babban kamfanin ɗaukar ma'aikata, ya ƙara da cewa kamfanoni ya kamata su ƙara ƙaimi wajen tantance ma'aikatan da suka dace. ""Ya kamata kamfanoni su yi aiki da al'ummarsu tare da makarantun cikin gida da kuma kamfanonn sadarwa don samun goyon baya da kuma taimaka masu wurin ci gaba da tantance waɗanda suka dace,"" in ji shi. ""Ɗaya daga ciki shi ne tsarin ɗaukar masu son sanin makamar aiki ko kuma bayar da horo ga ɗalibai, zai taimaka wa ɗaliban su samu ci gaba cikin gaggawa."" Heather Ricciuto, ta IBM Security ɗaya daga cikin manyan kamfanonin tsaro na Intanet, ta ce shekaru da dama IBM ta gano cewa ba za ta iya ci gaba da ɗaukar ma'aikata ba daga tsoffin wuraren da aka sani ba. ""Ba za mu iya ci gaba da ɗaukar mutane masu digiri na ɗaya da na biyu ba daga manyan jami'o'i. ""Mun fahimci cewa ya kamata mu fara neman waɗanda ba fannin suka karanta ba,"" in ji ta. ""Muna ɗaukar mutane da suka kammala digiri, da waɗanda suka samu horo na intanet  ko suka koyar da kansu."" ""Akwai ayyuka da dama na tsaron intanet a duniya, mun kasa cike su da dukkanin masu digirin jami'a. Babu mutane masu yawa da suka yi digiri a fannin domin cike guraben ayyukan."" Bambancin zai kuma taka muhimmiyar rawa wajen faɗaɗa hammayar neman aiki sosai da kuma cike gibi."	https://www.bbc.com/hausa/rahotanni-57739382
health	Amurkawa 40 sun kamu da coronavirus a jirgin ruwan Diamond Princess	Amurkawa 40 ne suka kamu da annobar cutar coronavirus a cikin babban jirgin ruwan nan na Diamond Princess, a cewar hukumomi. Suna cikin mutum 400 'yan Amurka da za a kwashe daga jirgin ruwan a tashar jirgin ruwan Japan. Akasarinsu na kokarin barin jirgin zuwa Amurka a jiragin sama biyu da gwamnatin Amurka ta kawo. Sai dai wadanda suka kamu za a bar su ne a asibitocin Japan. A gefe guda kuma, China ta kara tsaurara yanayin zirga-zirga a yankin Hubie, cibiyar cutar ta coronavirus. An killace jirgin Diamond Princess ne a tashar ruwan Yokohama ta kasar Japan dauke da mutum 3,400 tun ranar 3 ga watan Fabarairu bayan wani mutum ya fita daga jirgin a Hong Kong daga baya kuma aka gano yana dauke da cutar. Jirgin, shi ne ke dauke da masu cutar mafi yawa a fadin duniya bayan kasar China. Mahukuntan Japan sun ce yawan masu dauke da cutar sun karu daga 70 zuwa 355 a cikin jirgin. Amurkawa 40 din da suka kamu za a ba su kiulawa ne a Japan. Darakta a cibiyar National Institute of Allergy and Infectious Diseases ne ya tabbatar wa da shirin Face the Nation na gidan talabijin na CBS.	https://www.bbc.com/hausa/labarai-51524222
religion	An ga watan Ramadana a Najeriya	"Mai Alfarma Sarkin Musulmin Najeriya, Sultan Sa'ad Abubakar III ya sanar da ganin jinjirin Watan Ramadan a Najeriya. A wani jawabi da ya gabatar, Sarkin Musulmin ya ce an ga jinjirin watan na Ramadana a daren Litinin, inda ya ce Litinin din 12 ga watan Afirlun 2021 ce ranar karshe ta watan Sha'aban na Shekarar Hijira ta 1442. Sannan ya ce Talata 13 ga watan Afrilun 2021 ce ranar farko ta watan Ramadana na Shekarar Hijira ta 1442. ""Ƴan uwa al'ummar Musulmi, bisa ga sharuddan Musulunci, muna sanar da ku cewa yau Litinin 29 ga watan Sha'aban shekara ta 1442 bayan Hijira, wanda ya yi daidai da 12 ga watan Afrilun shekarar 2021, an kawo karshen watan Sha'aban na shekara ta 1442,"" in ji Sarkin Musulmi. ""Mun samu tabbacin ganin Watan Ramadan daga kungiyoyi da shugabannin Musulmi daga koina a cikin kasar nan, kwamitocin tantance ganin wata na kasa da na jihohi sun tantance kuma mun tabbatar."" Sarkin Musulmi ya kuma shawarci jama'a da su kiyaye dokokin da aka kafa na annobar korona, tabbatar da ba da tazara da kuma sanya takunkumi yayin sallolin dare. Ya roki al'ummar Musulmi da su yi wa Najeriya addu'a yayin azumin kan matsalar tsaro da ta a'ddabi kasar baki daya. Sultan Sa'ad Abubakar III ya roki masu arziki da su rika taimakawa marasa karfi domin tabbatar da soyayya da kaunar juna. Kamar Najeriya, haka ma kasashen Musulmai da dama, da suka hada da Saudiyya sun sanar da ganin Watan Ramadana din a ranar Litinin. A wannan karon dai al'ummar Musulman duniya za su fara azumin ne bayan da aka sassauta dokokin kullen hana yaɗuwar annobar cutar korona a duniya, ba kamar a bara da aka yi baki ɗayan azumin cikin matuƙar kullen ba. Yawanci duk shekara, batun ganin watan Ramadan na janyo ce-ce-ku-ce a Najeriya, amma a shekarun baya-bayan nan an samu raguwar hakan. Sai dai ana yawan samun sabanin fara azumi tsakanin Najeriya da makwabciyarta Nijar. Azumin watan Ramadana na daya da cikin shika-shikan Musulunci. Ana kwashe kwanaki ashirin da tara ko talatin ana yin azumin. Kuma Musulmai kan kaurace wa ci da sha da kuma saduwa da iyali daga fitowar alfijir har zuwa faduwar rana. Ramadana wata ne mai alfarma da ake son Musulmi ya siffantu da bautar Allah da addu'o'i tare da neman gafara ga Mahalicci."	https://www.bbc.com/hausa/labarai-56722162
health	An ba da tukwicin $1.5m ga masana kimiyyar da suka gano maganin ciwon kan ɓari guda	Wasu ƙwararrun masanan kimiyya huɗu sun samu kyauta mafi daraja kan binciken da suka gudanar wajen gano asilin abin da ke haddasa ciwon kai mai tsanani na ɓari guda wato Migraine, da kuma yadda ake warkar da shi. Masanan, waɗanda suka ƙware a ɓangaren jijiyoyin ƙwaƙwalwa sun haɗa da ɗan Birtaniya da ɗan Darmark da dan Sweden da kuma Ba'amurke, sun gano yadda hada-hadar da ke sa jijiyoyin da ke kewaye da ƙwaƙwalwa ke buɗewa har ya kai ana jin raɗaɗi. Ƙwararrun masanan huɗu sun kuma gano yadda siddabarun ke gudana a cikin jijiyoyin da ke kewaye da ƙwaƙwalwa. Yadda jijiyoyin ke buɗewa, tamkar kumbura, kuma buɗewar ta haddasa ciwon kai mai tsanani da ake kira Migraine. Wannan bincike ya sa sun samar da wasu jerin magungunan da suka sarrafa domin warkar da ciwon kan mai tsanani cikin gaggawa. Binciken ya sanar da cewa, irin wannan ciwon kai mai tsanani na faruwa ne ga mata sau uku kafin ya faru ga namiji sau daya, saboda da alaƙarsa da wani sinadari da ke da yawa ga mata fiye da ga maza a cikin jikinsu. Wanan sinadari na hadasa ciwon kai mai tsanani da yawon tashin zuciya da juwa da kuma sa rashin son haske da kwaramniya da saka soshe-soshe. Masanan huɗu za su raba tukwicin na dala miliyan daya da rabi daga Gidauniyar Lundbeck.	https://www.bbc.com/hausa/labarai-56290491
health	Wurare biyar da ke saurin yin wari a jikin dan Adam	"Warin jiki sanannen abu ne da ke shafar ingancin rayuwar mutum. Kuma masana sun bayyana cewa hakan na faruwa ne saboda wasu matakai daban-daban na yaduwar kwayoyin cuta na bakteriya a cikin gumi ko zufa, amma ba saboda ita kanta zufar ba. Masanan sun kuma yi nuni da cewa akwai rashin fahimtar da ta zama ruwan-dare cewa zufa ko gumi shi ya ke haddasa warin jiki. Amma a kashin gaskiya zufar jikin dan adam ba ta da wari ko kadan. Jiki kan fitar da wari a baki da sauran sassa, har ma da ruwan jiki. Amma kuma a wannan makalar za mu fi mayar da hankali ne a kan warin da ke fita daga fatar jikin mutum da kuma yanayin yadda kwayoyin cuta na bakteriya ke sarrafuwa a cikin zufa ko gumin dan adam. Mujallar kiwon lafiya ta Birtaniya Medical News Today ta ruwaito cewa galibin warin jiki kan bayyana a fili lokacin shekarun balaga, a yayin da kwayoyin halitta da kuma hanyoyin fitar da zufa suka kara bayyana a lokacin balaga, yayin da sinadaran kwayoyin halittar dan adam da ma'ajiyar zufa ke kara aiki sosai a jikin dan adam. Kazalika masu kiba da kuma daidaikun mutane masu wasu matsaloli na kiwon lafiya kamar ciwon suga sun fi saukin samun matsalar warin jiki. Warin jiki na faruwa ne a lokacin da kwayar cuta ta bakteriya ke bin matakai daban-daban na sarrafawa da rarraba kwayoyin halittar sinadarin protein a cikin zufa, inda takan samu abinci - da a sakamakon haka yake fitar da warin. A cewar Dakta Abubakar Mohammed na Asibitin Kwararru da ke Maiduguri Jihar Borno, Arewa maso Gabashin Najeriya, ita kanta zufa ba ita ce ke dauke da wari ba, amma kwayoyin cuta na bakteriya ne da ke samun muhalli a wurin da yake da damshi a jikin dan adam ke sauya zufar zuwa sinadarin asid da kan haddasa warin. Hakan ne ma ya sa sa in ji shi galibi mutanen da suka fi yin zufa kan fi saurin fuskantar warin jiki. ""Akwai wurare da dama da ba sa shan iska sosai a jikin dan adama, ko kuma wasu luguna a jikin fata musamman wadanda ke da taiba, a nan ne ake samun wurin da zufa ko gumi kan zauna ya dade, don haka kwayar bakteriya kan fake a nan,"" in ji Dakta Abubakar. Ya kara da cewa: ""Jikin dan adam kan fitar da wasu sinadarai da ke dauke da wari da ake kira odorants, akasarin wadannan na da muhimmanci ga yanayin ayyukan jiki, kuma adadi kadan ba ya haifar da wari mai tayar da hankali."" Amma in ji likitan, idan wadannan sinadaran suka tattaru da yawa a jikin fata sukan sa a rika jin wari. Har ila yau ya kara da cewa yanayin abincin da mutum ke ci shi ma yana iya sauyawa da kuma kara yawan yanayin warin jikin mutum. Ya ce: ""Cin tafarnuwa, ko albasa ko barkono da makamantansu kan sa zufar da mutum ke fitar wa kara yin wari. Kana idan mutum na yawan cin abinci mai dauke da sinadarin protein ka iya shafar warin jikinsu."" Jikin dan adam na da bangarori da lunguna da matse-matsin da dama da ba sa shan iska. Kamar yadda mujallar Medical News Today ta wallafa bayanan kwararrun, galibi irin wadannan wurare a jikin dan adama, sun fi zama muhalli ko kuma matattarar kwayar bakteriya inda take samun sukunin rayuwa da kuma yaduwa saboda a duk inda yake da damshi ne take bukata. Don haka mazaunin gumi ko zufar da ba ta saurin bushewa nan ne inda aka fi samun matsalar fitar da wari a jikin mutum. Irin wadannan wurare in ji mujallar sun hada da: Galibi mutane kan fuskanci warin a wasu sassan jikinsa da tufafi ke rufewa kamar - wanda ke kara haifarwa da ajiye damshi da zufa a cikin tufafin wanda ke janyo yaduwar kwayar bakteriya in ji Dakta Abubakar. Kuma in ji shi ko shakka babu, wannan hanya ce mafi saurin haifar da warin jiki. ""Domin yin rigakafin game da hakan, akwai bukatar kulawa ta musamman a irin wadannan wurare lokacin wanka don tabbatar da cewa sun bushe sosai kafin saka tufafi masu tsafta,"" in ji shi. Duk da cewa masana ba su bayyana takamaimen magancewa ko rigakafin abubuwan da ke haddasa warin jiki na bai-daya ba, amma kuma sun bayar da shawarwari na irin matakan da suka kamata a dauka don ragewa ko kashe warin jikin kamar haka: - Wanka: Ya kamata mutum ya rika yawan wanka da ruwa mai tsafta da sabulu mai kamshi da kuma tabbatar da cewa an goge jikinsu sosai. Kana wanka kamar sau biyu ko uku a rana ita ce hanya mafi inganci - a kuma rika mayar da hankali wajen wanke lunguna da matse-matsin jiki da ke janyo wari kamar hammata da makamantansu. - Tufafi masu tsafta: Baya ga wanka da tsaftace jiki, yana kuma da matukar muhimmanci ya rika saka tufafi masu tsafta wato wankakku - saboda duk wankan da mutum zai yi muddin tufafin da yake sanyawa na da datti, musamman na wanda ake sakawa daga ciki kamar su kamfai da singileti ko shimi da dan tofi ko siket da rigar mama - to ba zai rabu da warin jiki ba. - Aski: Barin gashi a wurare kamar su hammata ka iya hana bushewar gumi ko zufa da sauri, da kan bai wa kwayoyin cuta na bacteria damar sakin sinadaran odorants masu sakin wari. Don haka yin aski na taimakawa wajen rage wari a wurin. Za a iya amfani da rezar aski, ko man aske gashi da akan samu a kananan da manyan shaguna. - Yawan amfani da turaren jiki: yana da matukar muhimmanci a rika yawan amfani da turare na jiki da na gogawa da fesawa a hammata da wasu lungunan jiki, har ma da na tufafi na magance warin jiki. Baya ga likitoci akwai kuma wasu kwararru a fannin kula da lafiyar jiki a gargajiyance da suka bayyana hanyoyin da suka ce mafiya sauki ne na magance warin jikin kamar: - Ruwan lemon tsami: amfani da ruwan lemon tsami yana kawar da warin kashi ko jiki, ga misally, idan aka yanka lemon tsamin za a iya gogawa a hammata da duk wasu lunguna da matse-matsin da ke ajiye wari musamman ma idan aka yi zufa kafin a shiga wanka zai kawar warin. - Sinadarin alum: Musamman idan warin jiki ya yi tsanani, amfani da alum na da matukar muhimmanci saboda karfin da yake da shi wajen kawar da wari da kashe kwayoyin cuta. Idan dan aka zuba alum kadan din a cikin uwan wanka kafin ka yi wanka zai magance warin jiki. -Ruwan turare da na rose: ruwan wardi ko kuma Rose Water shi ma yana da amfani sosai wajen kawar da warin jiki, kuma akan diga shi a cikin ruwan wanka, yana kuma kara wa jiki kamshi. Akwai kuma turaruka na musamman da a kan diga a cikin ruwan wanka don magance warin jikin. Wanka sosai, da amfani da turarukan jiki masu tsotse zufa, da kuma aski na taimakawa wajen kawar da warin jiki a cewar  Dakta Abubakar. Sai dai ya ce muddin warin ya wuce misali ya kamata mutum ya tuntubi likita saboda akwai yiwuwar wasu cututtuka ne da ke haddasa fitar wari daga jikin mutum. ""Warin jiki da yawan zufa ka iya kasancewa wata alama ce ta wasu cututtuka kamar su diabetes ko ciwon suga, da ciwon koda da makamantansu, don haka ya kamata mutum ya kula da hakan ya je ya ga likita,"" in ji shi."	https://www.bbc.com/hausa/labarai-61352373
business	A kwana uku kacal albashina ke karewa - Ma'aikacin gwamnati a Abuja	Danna hoton da ke sama don kallon bidiyon: A shekarar 2019 ne gwamnatin Najeriya ta sanar da sabon mafi ƙarancin albashi bayan da ƙungiyoyin ƙwadagon ƙasar suka jajirce. Duk da ƙarin da aka yi ɗin, ma'aikatan gwamnati a Abuja, waɗanda su ne kusan mafi yawa a babban birnin ƙasar, na koka wa kan yadda albashinsu ba ya kai su ko ina a wata. Ana sanya Abuja a cikin biranen da suka fi tsadar rayuwa a Njaeriya, musamman kan abin da ya shafi hayar gida kuɗin makarantar yara na boko da Islamiyya da cefane da kuɗin mota da kuɗin asibiti da dai sauransu. A baya-bayan nan kuma an samu hauhawar farashi sosai a ƙasar, hakan kuma bai sa an ƙara yawan albashin ma'aikata ba. Mafi ƙarancin albashin ma'aikatan shi ne naira 33,000 a wata, wato ko dala 100 bai kai ba. A wannan rahoton na musamman, Fatima Othman ta bi wani ma'aikacin gwamnatin tarayyar Najeriya mai suna Mu'azu Ibrahim, bayan da ya karɓi albashinsa a ƙarshen wata, inda ta ga yadda yake kashe kudin. Malam Mu'azu dai ya ce a mafi yawan lokuta kwana uku kacal albashin ke yi sai ya ƙare.	https://www.bbc.com/hausa/media-61874075
religion	Fitaccen masallacin da aka lalata garin gyara	"Jami’ai a Iran sun tabbatar da lalata wani masallaci mai dadadden tarihi tun karni na 17, a lokacin da ake kokarin gyara shi.  Ana kallon masallacin Shah da ke Isfahan a matsayin mafi kyawu a daukacin kasar Iran, kuma daya ne daga cikin wuraren Tarihi da Majalisar Dinkin Duniya ta kebe.  Sai dai hotunann baya-bayan nan na masallacin sun nuna yadda wani bangare na masallacin ya karkace, yayin da zanen furannin da aka yi amfani da su domin kawata bangon masallacin sam ba su dace ba.  Jami’ai sun amince da hakan, sun kuma dauki alkawarin gyarawa, a cewarsu aikin sake gyaran masallacin bai kammalu ba kamar yadda Mehdi Pakdel ya bayyana.  Mr Pakdel, ya dora alhakin wannan kuskure kan karafan da aka yi amfani da su wajen isa saman ginin masallacin, har zuwa Hasumiyar mai nisan mita 54.  An yi amannar cewa an gina masallacin ne a lokacin da birnin Isfahan, na uku mafi girma a Iran ke kan ganinyar daukar hankalin baki masu yawon bude ido.  Launin sararin samaniya da kwaiduwar kwai da aka yi amfani da su wajen shimfida tayal din masallacin, wanda ‘yan Iran da Musulmai wadanda ke zuwa ziyara da shiga ciki domin yin sallah na daga cikin abin daukar hankali a wajen.  ""Wadanda ke kula da masallacin da masu sa ido ne suka lura akwai matsaloli a ginin musamnman ma dai can saman hasumiyar,"" in ji Alireza Izadi, shugaban da ke sa ido kan wuraren tarihi a kasar kamar yadda kafar yada labaran Iran ta bayyana."	https://www.bbc.com/hausa/articles/c03z84nyj53o
entertainment	Me ya sa aka fi fifita mawaƙan Hausa na zamani a kan na gargajiya?	"Mawaƙan Hausa na gargajiya sun koka kan yadda ake yi wa maroƙa da mawaƙan Hausa na gargajiya rikon sakainar kashi a yanzu. Mawakan sun ce irin kallon rainin da ake yi wa waƙoƙin Hausa na gargajiya da kuma maroƙa shi ke kashe sana'ar waƙoƙin gargajiya. Ɗaya daga cikin 'ya'yan marigayi Alhaji Musa Ɗan-kwairo, wanda ake kira Alhaji Ibrahim Musa Ɗankwairo, ya shaida wa BBC cewa sarakunan gargajiya sun watsar da makaɗa abin da ya suka fada cikin wahala, yana mai cewa ba a kula da su kamar a baya, dalilin da ya jefa sana'ar cikin mawuyacin yanayi. Ya ce: ""Da makaɗi har alfahari ya ke a ce shi ne sarkin makaɗan kaza-kaza na gari kaza saboda ana ɗauke masa komai nasa, amma a yanzu an koma kan mawaƙa na zamani masu yawo da mata sannan su shiga studio su buga waƙa, su ake dauka da daraja"". Mawaƙin ya ce wannan dalili ne ya sa su ma suka sanya 'ya'yansu a makarantun boko saboda su tafi da yadda zamani ya zo da shi. Alhaji Ibrahim Musa Ɗankwairo ya kara da cewa: ""Idan aka yi wasa nan gaba sai an nemi makaɗa da mawaƙan Hausa na gargajiya an rasa saboda yadda aka yi musu riƙon sakainar kashi"". ""Raina yana ɓaci saboda a lokacin da muke ƙanana sarakuna ne masu yin alheri, su ne za su ba wa mawaki ko makaɗi kuɗi ko mota ko kuma su kai mutum Makka, kai komai da komai suke maka, amma a yanzu sai a yi naɗin sarauta ka ga an ba wa makaɗin da zai shiga studio ya buga waka in dai ya zo da mata miliyan guda, amma kai an dauko dubu ashirin da biyar da riga biyu an baka,"" in ji shi. An yi watsi da mawaƙan gargajiya shi ya sa na ajiye waƙa na daina yi saboda bani da ra'ayi, a cewarsa. Alhaji Ibrahim Musa Ɗankwairo ya ce idan ka ga mutum ba ya cikin sukuni da jin daɗi to makaɗin gargajiya ne saboda yadda sarakunan gargajiya suka yi watsi da su. A cewarsa:""Mu mawaƙa da makaɗan gargajiya mun gano cewa ai boko ke sa ka zamo wani abu, to wallahi sai an wayi gari ba mai yadda ɗansa ya dawo yana wannan sana'a saboda babu ci gaba a cikinta""."	https://www.bbc.com/hausa/labarai-55025305
religion	Karon farko da aka yi Sallar Juma'a a Abuja cikin mako 10	Latsa hoton da ke sama domin kallon bidiyon: Bayan samun sassauci a babban birnin tarayyar Najeriya Abuja mutane na iya gudanar da Sallar Juma'a a cikin jam'i a masallatai, ga yadda aka yi sallar a Masallacin Usman bin Affan.	https://www.bbc.com/hausa/media-52943977
politics	Yadda Jam'iyyar APC ta shiga 'ruɗani' na jagoranci	"Jam`iyyar APC mai mulkin Najeriya ta faɗa wani sabon ruɗani bayan gwamnan Jihar Neja, Alhaji Abubakar Sani Bello, ya yi iƙirarin karɓar jagorancin jam`iyyar a matsayin muƙaddashin shugaba na riƙo. Wasu rahotanni sun ce Shugaba Muhammadu Buhari ya amince da sauke shugaban riƙon jam`iyyar, wato Gwamnan Jihar Yobe, Alhaji Mai mala Buni daga shugabancin jam'iyyar. Sai dai, wasu ƴan kwamitin riƙon jam'iyyar sun musanta hakan. Masana siyasa dai na cewa irin wannan dambarwar shugabanci da APC ke ciki na iya rage ƙarfinta a Najeriya. Duk da cewa an ɗauki lokaci mai tsawo ana ta ce-ce-ku-ce kan jagorancin Gwamnan Jihar Yobe Mai Mala Buni ke yi wa kwamitin riƙon Jam'iyyar APC na ƙasa, wani abu da ya ɗaure kai, shi ne yadda aka wayi gari a ranar Litinin aka ga Gwamnan Jihar Neja Abubakar Sani Bello ya bayyana a matsayin muƙaddashin shugaban jam'iyyar. Gwamna Sani Bello ya jagoranci manyan jiga-jigan jam'iyyar, kuma ya yi haka ne a daidai lokacin da wasu rahotanni ke cewa Shugaba Buhari ya amince da cire Mai Mala Buni a matsayin shugaban kwamitin riƙon, sakamakon zargin da aka yi cewa ba shi da niyyar gudanar da babban taron jam'iyyar. Sai dai duk bayan wannan dambarwar, Gwamnan Jihar na Neja Abubakar Sani Bello, ya ce bai san inda maganar ya karɓi shugabanci daga hannun Mai Mala ta fito ba. A yayin wata hira da manema labarai ya ce abin da ya kawo shi sakatariyar APC shi ne ya je tattaunawa da kwamitin riƙo na APC ya shirya gabannin babban taron jam'iyyar da za a yi. Haka kuma gwamnan ya ce wani abin da ya kai shi sakatariyar shi ne rantsar da ciyamomi na jam'iyyar inda ya ce bai san tushen zancen da ake cewa ya karɓi kujerar Mai Mala Buni ba. Ya ce akwai ƙa'idoji da ake bi idan ba zai karɓi jagorancin inda ya ce shi ya je ne a matsayin muƙadashin shugaban jam'iyyar domin ci gaba da aikin jam'iyya. Wannan hawa karagar riƙo ta Gwamna Mai Mala da Gwamna Sani Bello ya yi a matsayin muƙaddashi, ya sa mutane da dama suna dasa ayar tambaya a kan lamarin, inda wasu ke cewa da alama salo ne na mamaya. Haka kuma rashin samun bayanai daga fadar shugaban ƙasa kan iƙirarin da ake yi na Shugaba Buharin ya amince da sauke shugaban riƙon ko kuma kore batun ya ƙara dagula lamura. Sai dai a ranar Litinin Jamiyyar APC mai mulki a Najeriyar ta musanta rahotannin da ke cewa an samu sauyin shugabanci a cikinta. Hakan na ƙunshe ne a wata sanarwa da jam'iyyar ta fitar mai ɗauke da sa hannun sakatarenta John James Akpanudoedehe. Dakta Abubakar Kari, masanin siyasa kuma malami a Jami'ar Abuja, ya shaida wa BBC cewa alamu ne da ke nuni da cewa ana tsananin gwagwarmaya tsakanin bangarori daban-daban na Jam'iyyar APC wadda kowace ke ƙoƙarin ganin ta ƙwace mulki a hannunta. ""Wannan ya haddasa tsananin rashin yarda da kuma rashin haɗin kai ta yadda duk wani mataki da aka ɗauka a jam'iyyance sai an ba shi fassarori mabambanta,"" in ji Dakta Kari. Duk da cewa wasu na ganin rigimar da ke tattare da shugabancin kan iya sanadin kawo ƙarshen APC, sai dai Dakta Kari yana ganin da wuya APC ta mutu sai dai watakila ta sha wuya. Ya bayyana cewa rashin yarda da rashin jituwa babbar matsala ce ga Jam'iyyar APC, amma a ganinsa bai kai a ce jam'iyyar za ta wargaje ba musamman ganin cewa jam'iyya ce wadda take da mulki da gwamnatin tarayya da kuma kusan biyu bisa uku na jihohin Najeriya, kamar yadda Dakta Kari ya bayyana. Amma ya ce abin da ke faruwa a halin yanzu yana da matuƙar haɗari a Jam'iyyar ganin cewa idan abubuwa suka ci gaba da faruwa, ko da jam'iyyar ba ta wargaje ba za ta iya rasa ƙarfin da take da shi."	https://www.bbc.com/hausa/labarai-60656213
technology	Biri ya ɗauki hoton selfie da wayar wani mutum da ta ɓata	"Wani mutum dan kasar Malaysia ya ce ya ga hoton 'selfie' da bidiyo na wani biri a kan wayarsa da ta ɓata kwana guda bayan gano wayar a wani daji a bayan gidansa. Hotunan da bidiyon sun nuna wani biri yana ƙoƙarin cinye wayar - kuma an yi ta yaɗa su a shafukan sada zumunta tun bayan da Zackrydz Rodzi ya wallafa a Twitter. Ɗalibin ya ce da farko ya dauka an sace wayar ne a lokacin da yake bacci. Sai dai har yanzu ba a gane asalin yadda wayar ta ɓata ba. Haka kuma ba a iya gano yadda hotunan da bidiyon suka shiga wayar. Mista Zackrydz mai shekaru 20 ya shaida wa BBC cewa ya gane wayarsa ta bata ne bayan da ya tashi bacci kusan ƙarfe 11 na safiyar Asabar. ""Babu alamun fashi. Abin kawai da na yi tunani shi ne watakil tsafi ne,"" kamar yadda dalibin mai karatun kimiyyar kamfuta a jihar Johor ya ce. A wani bidiyo da aka aika wa BBC, an ga biri yana ƙoƙarin cinye wayar. Dabbar ta ƙura wa kyamarar wayar ido yayin da a bayansa ana iya ganin ganyayyaki da tsuntsaye. Haka kuma, akwai wasu hotunan birin da bishiyoyi da tsirrai a kan wayar. Mista Zackrydz ya ce ya gaza gano wayar tasa har sai ranar Lahadi da rana, a lokacin da mahaifinsa ya lura da wani biri a wajen gidansa. Yana kiran wayar sai ya ji tana bugawa a wani daji daga bayan gidansu, a cewarsa, sai kuma ya gano wayar lulluɓe da taɓo a kan wasu ganyayyaki a ƙarƙashin bishiyar kwakwa. Kawunsa ya yi masa ba'ar cewa watakil a samu hotunan barawon wayar a cikinta, don haka bayan da ya goge ta sai ya bude wurin hotuna inda a nan ne ya yi kicibis da hotunan birin. Matashin ya ce ba a saba ganin birrai na rayuwa a kusa da gidaje ba, a unguwarsu birrai ba sa sata a gidajen mutane. Amma ya ce yana zargin birin ya shiga gidansu ne ta tagar ɗakin yayansa. ""Abin da bai wuce ka gan shi sau ɗaya cikin shekaru ɗari ba,"" ya wallafa a shafinsa na Twitter ranar Lahadi, kuma an yada sau da yawa sannan kafofin yaɗa labaru sun ta bibiyar labarin. Ba wannan ne karon farko da biri ya dauki hoton 'selfie' ba sannna ya yi kaurin suna. A shekarar 2017, wani mai ɗaukar hoto ɗan Burtaniya ya yi shari'a da wata ƙungiyar kare haƙƙin dabbobi bisa wani hoto da wani biri ya ɗauka. A shekarar 2011, Naruto, wani biri a dajin Indonesia ya ɗauki abin ɗaukar hoton David Slater daga Monmouthshire kuma ya ɗauki hotunan ""selfie"" da ita. Mista Slater ya dage a kan cewa shi ne mai hoton da akai ta yaɗawa a duniya, amma ƙungiyar kare haƙƙin dabbobi ta Peta ta ce ya kamata dabbar ce za ta ci gajiyar hoton saboda ita ta danna abin daukar hoton. Wata kotu a Amurka ta yi watsi da ƙarar inda ta ce dabba ba za ta iya zama mai haƙƙin mnallakar hoton ba amma Mista Slater ya amince ya bayar da gudunmowar kashi 25 cikin 100 na duk wani kuɗi da zai samu nan gaba ga kungiyoyin agaji da ke kula da Naruto da sauran birrai irinsa a Indonesia."	https://www.bbc.com/hausa/labarai-54166537
entertainment	Coronavirus ta mayar da 'yan fim abin tausayi - Adam A. Zango	Mun soma wallafa wannan labarin ranar 11 ga watan Afrilu. Latsa alamar lasifika da ke sama domin sauraren hira da Adam A. Zango: Tauraron fina-finan Kannywood, Adam A. Zango, ya ce coronavirus ta mayar da 'yan fim abin tausayi saboda ta tilasta musu zaman gida. Sai dai tauraron ya ce hakan ya fi domin kuwa samun lafiya ya fi neman kudi. A cewarsa, annobar coronavirus ta shafi sana'arsu sosai kasance ta hana mutane cakuduwa da juna. Ya ce a matsayinsa na tauraro da mawaki, babban aikinsa ya shafi zuwa taron jama'a don haka bai wa mutane umarni su zauna a gidajensu ba tare da zirga-zirga ba tamkar tsayar da sana'arsa ce.	https://www.bbc.com/hausa/labarai-52245325
business	F﻿arfaɗowar darajar Naira, barazana ga shugaban NNPCL, karin kudin fetur	Yayin da muke ban kwana da wannan makon, mun duba muku wasu daga cikin muhimman abubuwan da suka faru a Najeriya. A﻿ makon da ya gabata ne darajar kuɗin Najeriya ta naira ta ɗan farfaɗo da kusan kashi 22 cikin 100 a kwana uku idan aka kwatanta da faɗuwar da ta dinga yi da kashi 36.52 cikin 100 a shekarar 2022. Ɗan kasuwar canji a Kano, Sani Dada, ya shaida wa BBC Hausa cewa k﻿asuwar canji ta bayan-fage ta tashi a ranar Alhamis ana canzar da dalar Amurka ɗaya tsakanin N750 zuwa N760 a Kano. A﻿ makon da ya gabata, an canzar da dala ɗaya kan N890 a kasuwar da ba ta hukuma ba, yayin da farashin bai wuce N439 ba a farashin gwamnati. A﻿ makon da ya gabata ne kalaman da gwamnan jihar Anambra Chukwuma Soludo, ya yi kan ɗan takarar shugaban Najeriya na jam’iyyar Labour Peter Obi, sun tayar da ƙura da muhawara musamman a kafofin sada zumunta na ƙasar. Soludon dai ya yi maratani ne a kan ikirarin da Mista Obi ke yawan yi a wuraren yaƙin neman zaɓensa inda yake kafa hujja da ɗumbin zuba jarin da ya yi a jihar daga tsakanin shkarar 2006 to 2014 lokacin yana gwamna. A wata hira da Soludo ya yi da gidan talabijin na Channels, ya ce, “Ban san da wani labarin zuba jari ba. Hirarmu a kan kasafin kudin 2023 ce. “Ba zan yi magana a kan batun zuba jarin magabatana ba. Kuma ma ni ban san komai a kan shi wannan zuba jarin da ake magana akai ba,” in ji gwamnan. A﻿ makon da ya gabata ne gidan talabijin na Arise ya shirya wa ‘yan takarar shugabancin kasa a Najeriya da haɗin-gwiwar cibiyar bunƙasa harkokin dimokuraɗiya ta CDD. Batun tsaro da tattalin arziki ne suka kasance manyan batutuwa da aka tafka muhawara a kansu. Taron da aka gudanar a Abuja babban birnin Najeriya, ya samu halartar masu neman kujerar shugaban kasa irinsu ɗan takarar jam’iyyar Labour Party, Peter Obi; Sanata Rabi’u Musa Kwankwaso na NNPP da Kola Abiola na PRP. Ɗan takarar shugaban kasa na PDP, Atiku Abubakar da Bola Tinubu na APC da ake gani a matsayin manyan ‘yan takarar  ba su halarci muhawarar ba, amma Atiku ya tura mai yi masa takarar mataimaki, gwamnan Delta, Ifeanyi Okowa domin ya wakilce shi. A﻿ makon da ya gabata shugaban kamfanin man fetur na Najeriya, Malam Mele Kyari ya ce ya fuskanci barazana mai yawa ta neman halaka shi daga wasu mutanen da ba sa jin daɗin ƙoƙarin da gwamnati ke yi na kamanta gaskiya a hada-hadar mai da hana satar ɗanyen mai da ke haddasa asarar kudin-shiga ga gwamnati. Malam Kyari ya faɗi hakan ne a wajen wani taro da majalisar wakilan ƙasar ta shirya, inda ya ƙara da cewa gaskiya rigar-ƙaya ce kamar yadda ƴan magana kan ce. Kuma wannan ne ya sa suke fuskantar kalubale tun lokacin da suka duƙufa wajen aiwatar da wasu sauye-sauye a kamfanin man ƙasar da nufin kamanta gaskiya a hada-hadar kamfanin, wato NNPCL da ƙoƙarin hana satar danyen mai. A﻿ makon da ya gabata Kungiyar dilallan man fetur ta Najeriya, IPMAN, ta bukaci a yi karin kudin man fetur a hukumance muddin ana so a saukaka wahalhalun samun mai da kuma kawo karshen karancinsa a faɗin kasar. IPMAN ta yi wannan kira ne a daidai lokacin da ‘yan kasar ke cigaba da fuskantar karancin mai a galibin jihohin arewa da babban birnin tarayyar ƙasar, Abuja. An kwashe 'yan makonni ana fama da karancin man fetur, duk da irin matakan da gwamnati ke cewa tana ɗauka domin saukaka matsalar. Kusan tun a farkon wannan shekara zuwa wannan lokaci ba a daukar wani dogon lokaci ba tare da an faɗa cikin karancin fetur ba a Najeriya.	https://www.bbc.com/hausa/articles/cd1ljlz9xpdo
sports	Dogon Awilo ya buge Ramadan a damben kasuwa	Dogon Awilo ya doke Ramadan a turmi na biyu a damben kasuwa a gidan wasa da ke Ado Bayero Square a Kano, Najeriya.	https://www.bbc.com/hausa/wasanni-61632030
sports	Man Utd na son daukar  Antony da Martinez, Salah ya so tafiya Chelsea	Sabon manajan Manchester United, Erik ten Hag, ya bukaci masu kungiyar su maye gurbin Cristiano Ronaldo da dan wasan Ajax da Brazil, Antony, mai shekara 22, idan suka amince dan wasan gaba na Portugal ya bar kungiyar a kakar wasa ta bana. (Sunday Mirror) Manchester United na kokarin shan gaban wasu kungiyoyi domin daukar dan wasan Arsenal Lisandro Martinez, tare da yi wa Ajax tayin £38m ga dan wasan baya na Argentina mai shekara, 24. (Mail on Sunday) Kazalika Arsenal da Manchester United na fadi tashin daukar dan wasan Jamus  Serge Gnabry, mai shekara 26, daga Bayern Munich kan £40m.  Tsohon dan wasan  Gunner zai tafi  Bayern a kakar wasa mai zuwa. (Star Sunday) Gnabry na sahun gaba cikin wadanda Manchester City ke zawarci, idan suka sayar da dan wasan gaba na Ingila Raheem Sterling, mai shekara 27, a wannan kakar. (Sunday Sun) Mohamed Salah ya so tafiya  Chelsea gabanin dan wasan gaban na Masar mai shekara 30, ya amince da sabon kwantiragi, wadda ta sanya ya zama mafi tsada a tarihin  Liverpool. (Sunday Sun) Barcelona ba ta da niyyar saida dan wasan tsakiya na Netherlands, Frenkie de Jong, duk da cewa kungiyar Manchester United na fakon dan wasan mai shekara 25, tare da amincewa ta biya makudan kudade. (AS - in Spanish) Ana sa ran Nicolas Tagliafico zai bar Ajax a kakar wasan bana, yayin da Brighton da Lyon ke sahun gaba a kulob-kulob din da ke nuna sha’awar daukar dan wasan baya na Argentina din mai shekara 29. (Fabrizio Romano, Twitter) Nottingham Forest na gab da kammala yarjejeniyar daukar dan wasan tsakiya kuma na baya na Faransa, Moussa Niakhate, mai shekara 26, tuni sun kusan kammala batun kudin da za a kashe na musayar shi da Mainz. (Fabrizio Romano, Twitter) Da alama lokaci ya kurewa Crystal Palace, kan son daukar dan wasan Wolves, kuma na tsakiyar Ingila  Morgan Gibbs-White, mai shekara 22, kan £20m. (Sunday Sun)	https://www.bbc.com/hausa/articles/czrd1y1v71mo
sports	AC Milan ta lashe kofin Serie A karon farko bayan kaka 11	AC Milan ta yi nasarar daukar Serie A na bana kuma na 19 jumulla, wanda rabon da ta lashe kofin tun bayan kaka tamauala 11. Milan din ta yi nasarar doke Sassuolo 3-0 a wasan mako na 38 a babbar gasar tamaula ta Italiya. A minti na 17 da fara tamaula Olivier Giroud ya ci kwallo, sannan ya kara na biyu a minti na 32, minti hudu tsakani Franck Kessie ya kara na uku a raga. Tun farko magoya bayan Milan ba su yi murnar daukar koci, Stefano Pioli ba a 2019, kawai don ya taba horar da Inter Milan abokiyar hamayya. Sai dai hakan bai hana shi gudanar da aiki ba, har ta kai ga ya lashe kofin bana da tazarar maki biyu tsakani da Inter Milan. A ranar ta Lahadi Inter ta casa Sampdoria 3-0 karkashin jagorancin Simone Inzaghi, wadanda suka yi fatan ko AC Milan za ta barar da dama, hakan bai samu ba. Kungiyar Napoli ce ta uku, bayan da ta doke Spezia 3-0, Juventus ce ta karkare a mataki na hudu a gasar bana. Massimiliano Allegri - wanda ya ja ragamar Milan ta dauki Serie A a 2010/11, shi ne kocin Juventus  a yanzu da za su buga Champions League a badi. Milan ta dade tana jiran wannan ranar da za ta lashe Serie A tun bayan 2011 da Allegri ya ci mata kofin.	https://www.bbc.com/hausa/wasanni-61545876
business	Kungiyar G7 ta iyakance farashin man Rasha don hana ta samun kudi	Kawayen kasashen Yamma sun amince a iyakance farashin mai da Rasha take sayar wa kasashen waje da ake sufurinsa ta teku. A cikin wata sanarwar hadin gwiwa tare da Australia kasashe bakwai masu karfin tattalin arziki a duniya sun ce amince da farashin dala 60 a kan kowace gangar mai da Tarayyar Turai ta kayyade a ranar Jumma 02-12-2022.  A sanarwar hadin gwiwa da kungiyar kasashe masu karfin tattalin arziki na G7 suka fitar sun ce matakin iyakance farashin zai fara aiki ne a ranar Litinin mai zuwa 05-12-2022  ko kuma nan bada jimawa ba.  Matakin na zuwa ne bayan da Tarayyar Turai ta amince  da tsarin kuma bayan ta shawo kan Poland a kan ta goyi bayan matakin.  A karkashin tsarin kasashe ba za su iya biyan kudi fiye da dala 60 ba kan  kowace gangar man fetur.  Manufar wannan tsarin ita ce hana Rasha samun riba daga man fetur da take fitarwa zuwa kasashen waje. Kuma sun dauki matakan ganin cewa tsarin ba zai sa farashin man fetur ya yi tashin gwauron zabi a kasuwanin duniya ba. Sai dai  wani mai sharhi a kan makamashi ya  shaida wa BBC cewa ko shakka babu zai yi mumunan tasiri kan  tattalin arzikin Rasha  Ya ce, ''tattalin arzikin Rasha da kasafin kudin kasar sun dogara ne kan man fetur a don haka duk wani matakin da za a dauka kan man fetur zai shafi tatttalin arzikin kasar da kuma wasu muradun Shugaba Putin  Sai dai a daya bangaren Rasha ta yi alla-wadai da matakin  tana mai cewa ba za ta samar da mai ga kasashen da suka iyakance farashin man ba. Haka kuma duk da cewa matakin zai yi wa tattaln arzikin Rasha illa amma ana ganin ba zai yi tasiri sosai ba saboda kasar za ta mayar da hanakli ne wajen sayar wa  India da China da man fetur dinta wandanda a yanzu su ne kasashen da suka fi sayen man daga wurinta.	https://www.bbc.com/hausa/articles/c063p7z82yjo
technology	Abubuwa biyar masu ban mamaki waɗanda ke tasiri kan sauyin yanayi	"Dukkanmu mun san nau'ukan abubuwan da za su iya rage tasirinmu kan dumamar yanayi. Rage yawan tafiye-tafiye da jirgin sama. Sannan kuma yana da kyau mu rika amfani da motocin lantarki tare da yawaita cin abincin da aka shuka ba wanda aka sarrafa ba. Amma akwai wasu abubuwa da watakila ba ku san da su ba. Ga abubuwa biyar da ba a saba gani ba waɗanda ke taimakawa  wajen janyo sauyin yanayi. 1. Shinkafa Fiye da rabin al'ummar duniya na cin shinkafa a matsayin abincinsu, a cewar Majalisar Dinkin Duniya. Amma shuka ce  mai matsala wajen nomawa. Ana bukatar ruwa mai yawa sosai a gonakin shinkafar kuma wannan na haifar da kananan kwayoyin cuta a cikin kasa da ke samar da iskar Methan wadda ta fi hayakin carbon dioxide illa wajen gurbata muhalli. Kashi daya zuwa biyu cikin dari na iskar da ke gurbata muhalli  daga noman shinkafa ake samunta kuma filayen noma da ake konawa bayan an girbe ta suna taimakawa wajen fitar da hayaki mai gurbata muhalli a sararin samaniya. Masu bincike na aiki a sassan duniya don samar da nau'ukan shinkafa wadanda ke samar da albarkatu masu yawa kuma ba sa bukatar fadama mai ruwa sosai domin su tsiro domin rage tasirin noman shinkafa a kan dumamar yanayi. 2. Amfani da Intanet Binciken intanet mai sauki yana haifar da giram kalilan  na hayaki mai gurbata muhali, saboda makamashin da ake bukata  domin tafiyar da na'urorinku da kuma kunna hanyar sadarwarku. Ya yi  kama da abin da bai taka kara ya karya ba amma alkaluman baya-bayan nan sun nuna cewa mutum biliyan 4.66 ke amfani da intanet a duniya. A kowace rana ana yada bidiyon YouTube a cikin sa'oi biliyan daya yayin da Google, wanda shi ne mai shafin, yake taka rawa ta hanyar karfafa rumbunsa da makamashin da aka sabunta, kuma kallon wadannan bidiyon na fitar da hayaki mai gurbata muhalli a bangaren masu kallo. Wani bincike da Jami'ar Bristol ta Birtaniya ta gudanar ya nuna cewa a shekarar 2016 mutane da ke kallon YouTube sun fitar da hayaki da ke gurbata muhalli kusan tan miliyan 11.13 - kwatankwacin yawan iskar gas da wani birni mai girman Glasgow ke samarwa, (inda ake gudanar da taron sauyin yanayi na COP26). 3. Tafkuna Lokacin da ruwa ya mamaye ƙasa don samar da tafki, tsirrai da duk wani nau'in halitta da aka nutsar da su sun fara ruɓewa tare da samar da iskar methane  da ke gurbata muhalli - kwatankwacin abin da ke faruwa a cikin gonakin shinkafa. Masu bincike daga Jami'ar Jihar Washington-Vancouver sun gano cewa tafkuna na duniya suna da alhakin kusan kashi 1.3 cikin dari na   hayakin mai gurbata muhali  da ake fitarwa a kowace shekara - daidai da adadin  hayaƙin mai gurbata muhali da kasar Kanada ke fitarwa a jimilance. Duk da haka, yawancin tafkuna kuma suna zama tushen madatsun ruwa. Waɗannan su ne manyan hanyoyin sabunta wutar lantarki, ƙananan carbon da za a iya amfani da su a maimakon man fetur don haka za su iya magance hayakin methane da tafkunan da kansu ke samarwa. Sai dai ana amfani da wasu tafkunan ruwa don samar da wutar lantarki. 4. Cukwi Zai iya ba ku mamaki don sanin cewa cukwi shi ne na uku mafi girma da ke samar da hayakin mai gurbata muhalli  a cikin nama da masana'antar  madara  bayan naman sa da rago. Cukwi yana samar da kilogram 13.5 na hayaki mai gurbata muhalli  daidai da kowane kilogram da ake ci, abin da  ya sanya shi saman naman da ke haifar da sauyin yanayi irinsu kaza, naman alade, tolo-tolo ko kifi. Ana amfani da kusan lita 10 na madara don samar da kilogiram ɗaya na cukwi  domin hadashi, kodayake cukwi mai laushi ya ƙunshi ƙarancin madara, don haka yana da ƙaramin tasiri a kan muhalli. Bangaren madara na duniya yana samar da kusan kashi hudu na iskar da ke gurbata muhalli  wanda shanu da sauran dabbobin ke da alhakin  a wani fanni, saboda suna fitar da methane mai yawa wanda, kamar yadda muka sani, yana yi wa  yanayi  illa fiye da hayaki mai gurbata muhali . 5. Ilimantar da yara mata Bincike ya nuna lokacin da mata da 'yan mata suka je  makaranta kuma suna da damarmaki kamar maza, wannan yana ƙarfafa tsare-tsaren  yanayi ta hanyoyi daban-daban. Watakila macen da ta kammala karatun sakandare za ta haifi 'yaro guda a tsawon rayuwarta fiye da macen da ta kammala makarantar firamare. Wannan raguwar yawan haihuwa yana da tasiri mai kyau a duniya ta hanyar rage yawan karuwar jama'a kuma wannan na rage yawan mutanen da ke fitar da hayaki mai gurbata muhalli. Ilimi kuma yana bai wa mata da 'yan mata damar zama jagororin yanayi. Bincike ya nuna cewa kasashen da ke da yawan mata a majalisar dokokin kasar sun fi amincewa da yarjejeniyoyin muhalli na kasa da kasa, da samar da wuraren kariya da kuma samun tsauraran manufofin sauyin yanayi. Farfesa Kimberley Nicholas wadda kwararriyace kan sauyin yanayi ta ce: ""Ilimin mata da karfafawa a cikin al'umma yana da muhimmanci ga duniya amma ba kawai don sauyin yanayi ba ne mata da 'yara mata ya kamata su sami wannan damar -  saboda duniya ce da nake son rayuwa a ciki."""	https://www.bbc.com/hausa/labarai-59146523
entertainment	Hikayata 2021: Labarin 'Ramat' da ya zo na uku	"Wannan labarin haƙƙin mallakar BBC ne. Ba a yarda wani ko wata su yi amfani da shi ta ko wane salo ba, ko da yaɗa shi ne ta shafukan sada zumunta. Idan aka yi hakan kuma, to BBC za ta ɗauki mataki har da na shari'a. Ramat ita ce mace ta farko a ƙauyensu, da ta gama digiri ta shiga aikin ɗan sanda. Yayin tirenin, ta haɗu da Mahmud, wanda ya zama tamkar abokinta. Ta ɗauki hankalin Mahmud a yadda take kame kanta. Ba ta wasa da ibada, ta kuma mai da hankali. Mafi yawan haɗuwarsu masallaci ne ko cikin aji. Ta haka suka shaƙu. Mahmud ɗan jihar Katsina ne, Ramat kuwa 'yar jihar Kano ce da ta canja tunaninsa; game da mace a aikin ɗan sanda. Ranar bikin yaye sababbin jami'ai, wato 'Passing-out Parade', Mahmud ya bai wa Ramat mamaki; ya bayyana soyayyarsa da zancen aure a gare ta. Ramat ta amince masa. Sai dai kuma kash! Aka kai ta jihar Ikko, shi kuwa a Maiduguri. Tsawon lokaci, aure ya kankama, iyayen kowannensu na da masaniya. Hukumar 'Yan sanda ta ba su zaɓin jihar da suke son aiki, don su kasance a tare. ""Ramat, ina ya kamata mu zaɓa?"" Mahmud ya ce wa amaryarsa. Ta ce, ""Ofisa, kai ne ya kamata ka zaɓa mana"". Ba ta kiran sunansa. ""Ina sha'awar jihar Kaduna"" Ramat ta ce, ""Ni ma hakan"". Dukansu suna dariya. A ranar aure, an ci, an sha, an yi fareti gwanin ban sha'awa. Ango da amarya ma tufafin farati na musamman suka sanya. Bayan Aure, Ramat da Mahmud sun jima ba su haihu ba, abin damuwa, da ya kai zuwa asibiti don gano bakin-zaren. A kwana a tashi, Ramat ta samu juna-biyu. Mahmud baki har kunne! Soyayyar da ke tsakaninsu ta ƙara ƙarfi. Ramat ta haifa masa ɗa kyakkyawa, da aka raɗa masa suna Yusuf. Yusuf ya kasance tozali ga iyayensa. Yaro ya tasa, aka sa shi makaranta. Sun kashe maƙudan kuɗi wajen zaɓa masa makarantun da suka dace, har ya kammala sakandare, aka nema masa 'adimishin', don yin digirinsa na farko a Ingila. Iyayen sun haɗa ƙarfi da ƙarfe domin tabbatar da tarbiyarsa, har lokacin da ya kammala jami'a, ya dawo gida Najeriya. Paulina ce yarinyar da ke yi wa Ramat hidima, ta shirya ɗakinsa. Aka yi masa tuwon-shinkafa da miyar-kuka, abincin da ya fi so. Daga Kaduna International Airport, aka ɗauko shi, sai gida. An sake dawowa da Ramat da Mahmud  Kaduna ne, bayan da suka yi aiki a wurare da jihohi daban-daban, suna ta samun ƙarin-girma. Bayan wata ɗaya, Mahmud ne ya fara dawowa daga aiki, ya tarar da Paulina kwance, a cikin wani mummunan yanayi, da ba ta iya magana. Ba a yi minti biyu ba, Ramat ta shigo. ""Me ya faru da  ita?!"" ""Shigowata kenan!"". ""Yusuf!"" Ramat ta ƙwalla wa Yusuf kira, ya fito. ""Me ya faru da Paulina?!"" Ta tambaye shi. Ya ce bacci yake, bai san abin da ya faru ba. Jin haka, Ramat ta wuce ɗakinta. Ta soma duba CCTV (Na'urar ɗaukar hoto ta sirri), a saƙo-saƙo na gidan… A ɗakin Yusuf, tsigar jikinta ya tashi, ta kai zaune tana kuka… Ta kira Mahmud, ya zo, ta nuna masa— Yusuf ne ke yi wa Paulina fyaɗe! Cikin kuka, Ramat ta ce, ""Inspector, ku zo gidana akwai…"". Mahmud bai san lokacin da ya fizge waya hannunta ba! Jikinsa na rawa, ya ce, ""Are you mad?! Kin san abin da kike kuwa?!"" Ramat ta ce, ""Yana da bambanci da wasu 'ya'ya ne?"" ""Kwarai kuwa! Yusuf jininmu ne"", in ji Mahmud. ""Ofisa, ka bar ni na yi aiki!"" ""Dakata ki ji! Idan kika sake maganar nan ta fita…, wallahi abu mafi muni zai faru a tsakaninmu!"" Shekaru 25, wannan ita ce magana mafi zafi a tsakaninsu. Paulina dai, ba musulma ce ba! Wata yar maƙwabta ce, maraya, Ramat ta ɗauko. Ba ta yi  la'akari da yare ko addini ba, take ɗaukar nauyin karatunta. Yarinya ta gama sakandare, sakamako ake jira, hakan ya faru. Bin ra'ayin Mahmud bai zama cin amana ba? Aure darajar 'ya mace! Mace aka fi sani da son ɗa fiye da mahaifinsa; ciwon 'ya mace na 'ya mace ne; binne matsalar nan, ba a yi wa aiki ga ƙasa adalci ba. Da wane ya kamata Ramat ta ji? Tabɗijam! Ramat ta yi fushin da ba ta taɓa yin irinsa ba! Ta wuce ta bar Mahmud a tsaye. Tana zuwa falo, ta samu Yusuf. Zai yi magana, ta kwashe shi da mari!  Zai buɗe baki, ta sake marin sa! Ganin haka, Mahmud ya gudu ya koma ɗakinta, ya goge dukan wata shaida da CCTVn ya naɗa. Yana mai cewa a ransa, ""Me 'ya mace ke ji, idan aka yi mata fyaɗe, ko aka yi wa 'yar'uwarta?"" Yana cikin haka, sai dai kawai ya jiyo Ramat na cewa, ""Arrest him! Ku kama shi na ce!"" ""Inspector, ku sake shi!"" In ji Mahmud. ""Yes, sir!"" Sufeton ya sara masa. A tsarin aikin ɗan sanda, Ramat da Mahmud waye a gaba? Lambar Ramat ce ta gabaci tasa. Don haka, umurnin Mahmud bai yi tasiri ba. Suka tasa ƙeyar Yusuf, Mahmud na biye da su, har suka sanya shi mota, bai iya ya hana su aikinsu ba. Abin da ke faruwa gidansa ya wuce tunaninsa! Ramat da ke ta kuka, ta ɗauki Paulina zuwa asibiti. Aka yi dukan abin da ya dace, ba a samu bakin Paulina ba, aka ba ta gado. Wannan wutar da ta kunno kai, ta ja hankalin 'yan'uwan daga kowane ɓangare. Aka taso ta gaba! Matsi ta ko'ina! An kasa goyon bayan tsattsauran matakinta. Da rana take aiki, dare ya kama, ido ya ce bai san bacci ba. Allah Sarki, ɗa da mahaifi!  Duk dare na Allah, haka Ramat take, ba ta bacci, sai kuka, tana duban makomar ɗanta, da aikinta da kuma halin da Paulina ke ciki. Ga shi kuma, sun raba ɗakin bacci da Mahmud! Hakan ya haddasa mata ciwon zuciya, da a yanzu take fama da shi. Ta ɓangaren Mahmud kuwa, duk abin da mahaifi zai yi don kare ɗansa, ya yi. Kama daga barazana ga matarsa; lalata bidiyon CCTV, da ƙoƙarin daƙile maganar a matakin 'yan sanda. Haƙarsa ba ta cimma ruwa ba, kasancewar tsayuwar Ramat kan koyarwar Allah da ManzonSa: ""Idan kuka tashi yin hukunci, to, ku yi adalci ko da a kan kawunanku ne"". Mahmud ya ɗaukar wa Yusuf ƙwararren lauya. Idan ta san wata, ba ta san wata ba! Ranar Juma'a tunda safe, mutane ke tururuwa zuwa High Court, da ke Bida Road, Sabon Gari, Kaduna, don sauraron shari'ar da aka ce uwa ce da kanta ke ƙoƙarin ganin an yanke wa ɗan da ta haifa, tilo, ake zargin sa da yin fyaɗe hukunci. Zaman farko, Yusuf bai karɓi laifinsa ba. Aka ɗaga shari'ar zuwa 2/12/2002, tare da umurtar ci gaba da tsare shi, yayin da ɓangaren mai gabatar ƙara, zai gabatar da shaidunsa. Ramat na fitowa 'yan jarida suka yi mata ca! ""Yallaɓai, ke kika haifi Yusuf, ko ɗan kishiyarki ne?"" ""Ɗana ne"". ""Bisa kiraye-kirayenku na a riƙa zartar da hukuncin kisa ko dandaƙe mai  fyaɗe, ba kya tsoron idan kuka ci nasara, zargin da ake masa ya tabbata, za ki rasa ɗanki?"" ""Ba kwa ganin Paulina ta rasa martabarta?"" ""An ce Paulinar nan ba musulma ba ce, kike ta goyon bayanta"". ""Maganar 'ya mace ake ba zancen addini ba"". ""Yallaɓai, mene ne ainihin abin da kike son cimma a wanna shari'ar?"" ""Adalci! Yaƙin da muka sa a gaba, ta'addancin da ake yi wa 'ya'ya mata, da gaske muke. Ba sani, ba sabo!"" ""A yanzu, wane hali Paulina ke ciki?"" ""Tana kan jin sauki. ""Yallaɓai, wai da gaske ne aurenku ya mutu?"" Ramat ta fara tari. Ta sa hankicif ta rufe bakinta. 'Yan jarida na biye da ita, har ta shiga mota, ba ta daina tarin ba. Rana ba ta ƙarya, sai dai uwar ɗiya ta ji kunya!  Kotu ta cika maƙil da jama'a, har wasu na ƙwalla. Muryar Paulina suka ji. (An killace ta), a sa'ilin da take bayani. Bayaninta bai isa ba, aka gabatar da wasu shaiduka. A ciki har da bidiyon nan da CCTV ya naɗa, da rahoton asibiti, da ya tabbatar an yi mata fyaɗe. Ta yaya bidiyon da aka goge ya bayyana? Sanin makamar aiki. Tun can farko, Ramat ba ta kira Mahmud ba, sai da ta tabbatar ta kwafe bidiyon a wayar salularta. Wani nau'i daga burin Ramat ya cika! Sai dai kuma, ta samu saki biyu. Ma'ana Mahmud ya saki matarsa, an yanke wa Yusuf ɗaurin shekaru 15, da ba su taka kara suka karya ba. Bayan wani lokaci, Mahmud da Ramat suka shirya, tare da mayar da aurensu. Sai dai kuma, an makara! Ramat ta shiga ciwon zuciya, da ya kai ga aman jini. Ashe son ɗanta na nan manne a zuciyarta! Hukumar 'Yan sanda da wasu ƙungiyoyin mata na dab da karrama ta, da safe Ramat ta faɗi, aka ɗauke ta zuwa asibiti. Da yamma, ta ce ga garinku nan! Mahmud ya yi kuka tamkar zai mutu! Yusuf ya zama babban malami da ke koyar da Addinin Allah, bayan fitarsa daga kurkuku. Duk sati yake ziyarar kabarin mahaifiyarsa don yi mata adu'a. Yana nadamar abin da ya aikata a baya. Akwai abin da mahaifa, ko al'umma ke so da ya wuce wannan?"	https://www.bbc.com/hausa/labarai-59700613
politics	'Abubuwan da zan yi wa jihar Kano idan na ci zaben gwamna'	Dan takarar gwamnan Jihar Kano a jam'iyyar APC ya ce babar manufarsa ta tsayawa takara ita ce don ya ƙara inganta tsaro a fadin jihar. A hirarsa da BBC Hausa, ya jaddada cewa tsaro ne kawai zai ba da damar a inganta harkar ilimi da noma da kasuwanci da ma fannin lafiya. Ku latsa bidiyon don kallon cikakkiyar hirar	https://www.bbc.com/hausa/articles/ced9pdvk1q1o
politics	Tsintsiyar APC na neman wargajewa a jihar Kano	A jihar Kano da ke arewacin Najeriya, rikicin da ya biyo bayan zaben shugabannin jam`iyyar APC na jihar ya kara jika, bayan kwamitin sauraron korafin zabe ya fayyace bangaren da zai saurari koke-kokensa. Bangarori biyu ne dai suka yi zabe a Kano, wato da tsagin gwamna Ganduje da kuma tsagin senata Ibrahim Shekarau. Amma kwamitin sauraron korafin, wanda hedikwatar jam`iyyar APC ta kasa ta tura jihar ya ce bangaren da suka yi zabe a filin wasa na Sani Abatcha ne kadai zai saurara, inda tsagin gwamna Ganduje ya yi nasa zaben. Sai dai tsagin shekarau ya ce ko a jikinsa, saboda zaben da ya yi shi ne sahihi. Kwamitin sauraron korafin zaben wanda mista Tony Macfoy ke jagoranta ya bayyana cewa yana aikin ne da umurnin uwar jam`iyyar APC, don haka albasar sautu ba a yanke mata ganye,  ba shi da  da hurumin sauraron korafin kowa face bangaren da ya yi zabe a filin wasa na Sani Abatcha da ke Kano, wato inda tsagin gwamna Ganduje ya gudanar da nasa zaben. Dr Aminu Waziri dan kwamitin sauraron korafin ne, ya ce duk wanda abin bai masa dadi ba, Indai har ya bi ka'idojin da kundin tsarin mulkin APC ya tanada, na neman wasu mukamai za su saurare su a kuma share musu hawaye. ''Za mu saurari wadanda suka gudanar da zabe a filin wasa na Sani Abatcha da ke kano, idan aka ce mu tattaru a wannan daki kai kuma ka fice ka yi a wani wuri na daban, ai ba ka cikin wadanda suke da karsashin abin da ya faru a dakin,'' in ji shi. Duk da cewa bangarori biyu da  suka yi wannan zabe duka suna ikirarin cewa hedikwatar APC ta kasa ta saka musu albarka kuma da amincewarta suka gudanar da zaben, wannan alkibla da kwamitin sauraron kwarafin zaben jam`iyyar APCn ya sa a gaba, ta sa wasu na ganin cewa hediwatar jam`iyyar a fakaice ta yi na`am da bangaren gwamna Ganduje Kenan. Amma tsagin tsohon gwamnan jihar Kano, Senata Ibrahim Shekarau mai wadansu jiga-jigan APC bakwai, ya ce kan mutanensa a hade yake kuma bas u da korafi ballantana su bukaci mai share musu hawaye don haka can ga su gada, wai zomo ya ji kidan farauta. Honarabul  Sha`aban Sharada jigo ne daga cikin jiga-jigana ce wannan sun zo karbar korafi amma su ba su da korafi sun gudanar da zabe halattace, kuma sun zabi Alhaji Haruna Zago,  an yi hakan ne tare da ragowar sauran jiga-jigan jam'iyyar APC maza da mata. Wannan ja-ni-in-ja-kan da ake yi a jam`iyyar APC mai alamar tsintsinya a jihar Kano, ko shakka babu na nuna cewa tsintsiyar ta kama hanyar kuncewa, kuma lamarin ka iya munana idan ta kunce, saboda `yan Magana kan ce tsintsiyar da ba ta da dauri ba ta shara. Wannan ne ma ya sa wasu magoya bayan jam`iyyar ke ganin cewa karkata kwamitin sauraron korafin ga wani bangare kadai ba za ta magance matsalar ba, sai  Uwar jam`iyyar APCn da daina noke-noke, ta hada da lalama ko tausa ga  bangaren da ya dace, kasancewar jihar Kano rumbu ce ta miliyoyin kuri`u, ga shi har an fara kada gangar zaben 2023. Amma wasu kuma na ganin cewa jam`iyyar ta san abin da da ta taka saboda wanda ya daure kura shi ya san yadda zai kwance ta.	https://www.bbc.com/hausa/labarai-59033555
sports	Portugal ta musanta Ronaldo ya yi barazar barin sansaninta a Qatar	Hukumar kwallon kafar Portugal ta musanta cewar Cristiano Ronaldo ya yi barazanar zai bar sansaninta a Qatar. Wasu rahotanni daga Portugal sun ce kyaftin din mai shekara 37 ya yi barazar barin Qatar, bayan da ya san ba za a saka shi a karawar zagaye na biyu da Switzerland ba. A wasan da Portugal ta kara da Koriya ta Kudu, Ronaldo ya nuna fushinsa da aka sauya shi a fafatawar a Gasar Cin Kofin Duniya. Hukumar kwallon kafar Portugal ta ce '' Cristiano Ronaldo bai yi barazanar barin sansaninta ba.'' Ronaldo da Manchester United sun raba gari a tsakaninsu tun kan fara Gasar Kofin Duniya, bayan wata hira da ya yi da Talk Tv. A hirar ya ce an yaudare shi a United, kuma baya martaba koci, Erik ten Hag. An canja Ronaldo a wasan farko a cikin rukuni, kuma koci Fernando Santos ya ce ''Bana son yadda Ronaldo ke nuna bacin rai da aka sauya shi a fafatawa da Koriya.'' A wasan Portugal da Switzerland ta fara da Goncalo Ramaos, wanda ya maye gurbin Ronaldo, kuma ya ci kwallo uku a nasarar 6-1 da ta yi. Ronaldo wanda ya yi wa Portugal wasa 195 da ci mata kwallo 118, bai da yarjejeniya da wata kungiya kawo yanzu, amma an ce wata kungiya a Saudi Arabia ta yi masa tayi mai tsoka. Portugal za ta kara da Morocco ranar Asabar a wasan daf da na kusa da na karshe.	https://www.bbc.com/hausa/articles/c0631p8l301o
politics	Gwamnatin Najeriya: Sheikh Ibrahim El-Zakzaky ya so kunyata Najeriya da Indiya a idon duniya	"Gwamnatin Najeriya ta ce wasu dabi'u da shugaban kungiyar harka Isalamiyya na Najeriya ya nuna a kasar Indiya da ka iya kunyata gwamnatocin Najeriya da India na daga cikin dalilan da suka sanya aka mayar da shi gida. A ranar Juma'a 16 ga watan Agusta ne dai Sheikh Ibrahim El-Zakzaky ya isa Najeriya bayan yunkurin kula da lafiyarsa da mai dakinsa Zeenat ya ci tura a kasar Indiya. Malamin dai a cikin wani sako da ya fitar ta faifan bidiyo gabanin komawarsa Najeriya, ya ce yana ganin ba zai samu kulawar da ta dace ba, kasancewar ba a bar shi ya gana da likitocin da suka cancanta ba. Sannan gabanin hakan ya yi zargin cewa an tsananta tsaro a asibitin da yake zaune, inda ya ce akwai matukar takura ga rayuwarsa. Sai dai bayan komawar malamin Najeriya, kamfanin dillancin labaru na Najeriya ya ruwaito cewa babbar sakatariyar ma'aikatar yada labarun kasar, Mrs. Grace Gekpe ta ce halayyar da Sheikh Zakzaky ya nuna a kasar ta India ne ta sanya dole a mayar da shi gida. A cewar wata sanarwar da ta fitar ""A wani yunkuri na wancakali da ka'idoji na kasa da kasa, jagoran na IMN ya fara tuntubar wasu lauyoyi a Indiya da nufin neman mafaka a kasar"". ""Ya kuma tuntubi wasu kungiyoyi masu zaman kansu kamar hukumar kare hakkin dan'adam ta muslunci, da wasu kungiyoyi masu alaka da akidar Shi'a domin ganin ya samu nasarar neman mafakar"". Sanarwar ta yi bayanin cewa inda Sheikh Ibrahim Zakzaky ya samu nasarar samun umurnin kotu a kasar Indiya na neman mafaka, to da hakan ya saba wa ka'idojin da kotu ta gindaya a Najeriya game da shari'ar da ake masa. Bugu da kari sanarwar ta zargi matar Sheikh Zakzaky, Zeenat, da laifin kokarin haifar da rashin jituwa tsakanin jami'an tsaron Najeriya da na Indiya, a lokacin da ta zargi jami'an tsaron Najeriya da laifin kisan 'yayanta. Ita dai gwamnatin Najeriya ta yi kokarin bin umurnin wata babbar kotu ne ta jihar Kaduna, wadda ta amince wa Sheikh Ibrahim El-Zakzaky da matarsa Zeenat su tafi kasar Indiya domin neman lafiya. Malamin yana fama ne da rashin lafiya tun bayan kama shi da aka yi da matarsa a shekara ta 2015, bayan wani artabu tsakanin mabiya malamin da kuma jami'an tsaron Najeriya. Sai dai an samu rashin jituwa bayan isar malamin kasar Indiya domin neman magani, inda malamin ya ki amincewa da likitocin da asibitin Medanta ta wakilta domin duba lafiyarsa. Tun a shekara ta 2015 ne dai ake tsare da malamin, inda ake tuhumarsa da wasu jerin laifuka a gaban kotu."	https://www.bbc.com/hausa/49379590
sports	An bayar da jan kati 7 a Premier 20 a Serie A kawo yanzu a bana	An kori 'yan wasa bakwai kawo yanzu da aka yi wa jan kati a Premier League, yayin da 20 aka kora a Serie A ta bana. Za a ci gaba da wasannin mako na 12 a gasar Premier ranar Talata, inda za a yi karawa biyu. Za a fafata tsakanin Brighton da Nottingham Forest da wanda Crystal Palace za ta karbi bakuncin Wolverhampton Wanderes. Kawo yanzu an yi wasa 97 a Premier da cin kwallo 283, inda Erling Haaland na Manchester City ke kan gaba da 15 a raga. A gasar ta Premier ta kakar nan an bayar da jan kati bakwai kawo yanzu, mafi karanci daga manyan gasar Turai biyar a kakar nan. A gasar Serie A an buga wasa 98 kawo yanzu, an kuma zura kwallo 251, kuma 'yan wasa uku ne da kowannensu ya ci kwallo shida-shida. 'Yan wasan sun hada da Marko Arnautovic na Bologna da Ciro Immobile na Lazio da kuma Dušan Vlahovic na Juventus. 'Yan wasan Premier bakwai da aka bai wa jan kati kawo yanzu a bana 'Yan wasan Serie A 19 da aka kora daga fili a bana kawo yanzu	https://www.bbc.com/hausa/articles/clwqgdw0477o
business	Man fetur: 'Yan Najeriya na da shakku kan binciken shigo da gurbataccen mai a ƙasar	"Masu ruwa da tsaki a Najeriya sun fara tsokaci ga iƙirarin gwamnatin Najeriya na cewa za ta gudanar da gagarumin bincike kan batun shigar da gurɓataccen man fetur daga ƙetare zuwa cikin ƙasar. A jiya Laraba rahotanni suka ambato ƙaramin ministan mai, Timipre Sylva na cewa za a yi bincike don bankaɗo dalilin shigar da gurbataccen man a Najeriya. Masu motoci da yawa ne suka koka a kan lalacewar ababen hawansu, bayan sun sha man feturin mai yawan sinadarin methanol fiye da kima. Kafofin yaɗa labaran Najeriya sun ambato ƙaramin ministan fetur jim kaɗan bayan taron majalisar zartarwar ƙasar na cewa gwamnati ta tashi haiƙan wajen tunkarar batun gurɓataccen man feturin da ya cika gidajen mai. Ministan ya kuma nemi 'yan ƙasar su ƙara haƙuri har gwamnati ta kammala bincike kafin a fara batun bayyana sunayen masu hannu. Rahotanni sun kuma ambato shi yana cewa kafin yanzu babu wanda ke duba adadin methanol a cikin man fetur ɗin da ake shiga da shi ƙasar. Lamarin da ya sa wasu ke tambayar da ma ƙasar ba ta da sashen tantance ingancin man da ake shigarwa daga waje. Masu harkar man fetur a ƙasar, kamar  Shehu Usman Tanko, ya ce kamata ya yi hukumomi a wannan mataki su janye gurɓataccen man daga kasuwa. ''Idan gwamnati ta so, za ta iya yi wa dukkan man kiranye, ta yadda za a daina saida shi, saboda idan aka ci gaba da saidawa mutane wannan man zai kassara musu ababen hawa. Alal misali mutum ya sha man nan mara kyau ya dauki hanyar Abuja zuwa Kaduna a tsakiyar daji mota ta tsaya maka, ai duk wani tashin hankali na rayuwa ka gan shi. "" Sannan ya ƙara da cewa gwamnati da ta yi sakacin barin man ya shiga kasuwa, ita ce ya dace a matsayin ta na uwa ta yi wa man kiranye a kuma tsaftace shi. A ranar Talata ne sabuwar Hukumar kula da harkokin Sarrafa man fetur da tacewa da sufuri ta Nijeriya wato ""Nigerian Midstream and Downstream Petroleum Regulatory Authority"" ta tabbatar da samun gurɓataccen man ɗauke da wani adadin sinadarin methanol da ya zarce abin da ƙasar ta iyakance a kasuwa. Sai dai, sanarwar hukumar da ta kuma ministan man fetur duka ba wadda ta ambacin sunan kamfani ko masu kamfanin da ya shigo da gurɓataccen man. Sai dai masu fafutuka a Najeriya, irin su Auwal Musa Rafsanjani sun ce ba su da kwarin gwiwa akan ikirarin na gwamnati kan wannan bincike. Rafsanjani ya ce babu tabbacin za a hukunta wadanda aka samu da laifin shigo da gurbataccen man, idan da gaske gwamnatin ta ke a kafa kwamitin da ya kunshi kwararru ba wai jami'an gwamnati kadai ba, domin a yi bincike mai inganci. Abin jira a gani dai shi ne ko wannan bincike zai gudana kuma ya yi wani tasiri, ko kuma zai kasance irin bincike-binciken babarodo da aka saba yi a Najeriya. A baya-bayan nan an ambato ministar kuɗi Zainab Shamsuna na cewa ƙasar za ta kashe kimanin naira tirliyan talatin a matsayin tallafin man fetur a bana. A wani mataki na tsaftace harkar man fetur dai, tun farkon mulkinsa, Shugaba Muhammadu Buhari ne da kansa, ke jagorantar sashen a matsayin babban ministan man fetur. Gwamnoni da 'yan majalisa a bainar jama'a sun fito suna nuna shakku kan maƙudan kuɗaɗen da ake kashewa a matsayin tallafin man fetur. Wannan na nuna cewa mai yiwuwa ko a hukumance baki bai zo ɗaya ba, saboda yawan rufa-rufa da rashin fayyace komai a faifai da ake zargin sun cika harkar."	https://www.bbc.com/hausa/labarai-60328384
business	Hotunan sabon kamfanin yin taki na Dangote da Buhari ya kaddamar	Shugaban Najeriya Muhammadu Buhari ya ƙaddamar da babban kamfanin sarrafa takin zamani a jihar Legas, wanda attajirin Africa, Alhaji Aliko Ɗangote ya gina. Kamfanin na yankin Ibeju Lekki a Lagos, wanda aka bayyana ya laƙume dala biliyan 2.5. Kamfanin zai samar da ton miliyan uku na takin zamani duk shekara. Kamfanin takin na Dangote zai taimakawa Najeriya rage dogaro da takin da ake shigo da shi daga ƙasashen waje. Kamfanin Dangote ya kuma ce kamfaninsa na taki zai taimakawa ƙasashen Afirka dogaro da kansu wajen samar da abinci da kuma fitar da shi zuwa ƙasashen waje. Kaddamar da kamfanin na zuwa a daidai lokacin da farashin taki ya tashi sakamakon yaƙin Rasha a Ukraine, inda Rasha ce wadda ta fi samar da takin zamani a duniya.	https://www.bbc.com/hausa/labarai-60838482
health	Rayuwar matar da ta 'san' ranar da za ta mutu	"Martha Sepúlveda ta yi farin ciki domin za ta kawo ƙarshen rayuwar ta a ranar Lahadi, 10 ga Oktoba, da ƙarfe 7 na safe. Ta yi murmushi a gaban masu ɗaukar hoto, tana cin wani abinci mai suna guacamole kuma tana shan giya a wani gidan abinci a Medellín, Colombia, duk da tana gab da mutuwa. Tana farin ciki ba don komai ba sai don kotu ta ba da izinin a yi mata 'euthanasia', wato allurar mutuwa. A Colombia, an halatta yin euthanasia a 1997, amma sai a 2015 ta zama doka. Tun daga wannan lokacin, an yi wa mutane 157 allurar. Amma a watan Yulin da ya gabata, kotun ƙasar ta faɗaɗa ƴancin yin allurar ga wadanda ke cikin ""matsananciyar wahala ta jiki ko ta hankali"" dalilin wata cuta da ba a warkewa. Kuma a kan Martha Sepúlveda aka fara ba da damar yin euthanasia ga mara lafiyar da ke fama da cutar da ba ta ajali ba. Tun lokacin da aka gano tana da cutar da ta shafi jijiyoyi  (myotrophic lateral sclerosis ALS) kuma cuta mai tsanani da ba a iya warkewa, rayuwarta ta kasance cikin azaba. Ta yi imanin cewa mutuwarta za ta yi jinkiri da tsananin wahala. Sai wata rana ta gaya wa Federico, ɗanta ɗaya tilo mai shekaru 22, cewa tana son ta yi fafutuka a yi mata euthanasia. Ta ko samu. Abin ban mamaki, samun damar mutuwa ya dawo mata da farin cikin rayuwarta. ""Mahaifiyata tana cikin natsuwa da farin ciki saboda sun ce za ta iya mutuwa saboda rayuwarta a zahiri mai cike da azaba ce,"" kamar yadda ɗanta ya shaida wa BBC. Kuma haka take, tana farin cikin cewa za ta mutu. ""Ina da sa'a,"" in ji ta a hirarta ta ƙarshe da gidan talabijin na Caracol. ""Ina yawan yin dariya, ina bacci cikin nutsuwa."" ""Ni ƴar Katolika ce, ina ɗaukar kaina a matsayin mai imani ƙwarai. Amma Allah ba ya son ya ga ina shan wahala. Yadda nake fama da wannan cutar ta lateral sclerosis, mafi kyawun abin da zai iya faruwa da ni shi ne in mutu in huta . "" A nan ƙasa, karanta bayanin ɗanta, Federico Redondo Sepúlveda, kamar yadda ya shaida wa BBC. Mahaifiyata ta kamu da cutar amyotrophic lateral sclerosis a ƙarshen 2018. Ta amshi bayanin likita ta wata hanya da ita ce kawai ta fi ganewa- dariya ta yi. Ta ce ""duba, ina da wannan cutar kuma zan mutu cikin shekaru uku."" Amma ta yi magana cikin raha sosai, tana barkwanci. Mahaifiyata ta kasance marar tsoron mutuwa. Kullum ta kan ce: ""Ba na tsoron barin duniya, sai yadda zan tafi"", wanda shi ne dalilin da ya sa ta nemi a ba ta haƙƙinta na yin mutuwa mai daraja. Ba ta amince da ƙare rayuwarta kwance a kan gado ba. Idan ciwon amyotrophic lateral sclerosis ya zo ƙarshe, mai fama da shi ba ya iya magana, ba ya iya hadiye abinci... cuta ce mai matuƙar raɗaɗi kuma ga mahaifiyata cuta ce marar martaba. An gano tana da cutar ne cikin ƙanƙanin lokaci. Daga baya, sai ta fara rasa ƙarfi a ƙafafunta, tana buƙatar taimako don yin tafiya mai tsawo ko gajeriyar tazara. Daga baya, sai ta fara buƙatar taimako kan ko wace irin tafiya, har a cikin gida. Kuma a farkon wannan shekarar ta fara buƙatar taimakon don shiga banɗaki. Sannan dole ne a yi mata wanka, a sanya mata sutura. Wani lokacin cin abinci ko goge baki na da wahala a gareta saboda hannayenta suna rasa ƙarfinsu. Babban abin da ya fi muni a gareta shi ne ganin yadda ta sauya har ta kai ga ba za ta iya yi wa kanta abubuwa na yau da kullum ba. Wata rana ta ce da ni, ""Zai yi kyau idan zan iya neman euthanasia."" Kuma, ban ɗauki abin da ta ce da mahimmanci ba. Amma da ta gaya min tana son yin haka, sai na ki amincewa na wasu kwanaki. Na ce, ""a'a, mahaifiyata, ba yanzu ba."" Na ce, ""Mama, don Allah kar a yi."" Ina kallon kaina a matsayin mutum mai sassaucin ra'ayi, na yi tunanin haƙƙin euthanasia dama ce da yakamata a kiyaye, amma ban taɓa tunaninta a nan kusa ba. Daga baya, na yi la'akari da mawuyacin halin da take ciki, da yanke ƙauna da rashin mutuncin da ta tsinci kanta a ciki, ta ce, ""Ina ganin zan iya ƙara nuna soyayyata gareta idan na tallafa mata a wannan shawarar da ta yanke."" Ina buƙatar mahaifiyata kuma ina son ta kasance tare da ni a ko wane hali. Amma a wannan yanayin, zan kasance ina tunanin kaina ne kawai, game da buƙatuna. Mun yi shekaru 22 tare. Rayuwata ta ta'allaƙa a kanta, kuma ita ma haka. Bayan tafiyarta, dole ne in ƙirƙiri wata rayuwar. Shi ya sa  daga farko abin ke da wahala kenan. Lokacin da na kula da ita, na kasance cikin yau farin ciki gobe baƙin ciki.  A gefe guda ina son matakin, saboda ina ganin cewa ko ta yaya ina saka wa mahaifiyata ne, duk goyon baya da duk abin da ta yi min a duk tsawon rayuwata. Amma ina kuma tunanin abin da take gaya min. Ta ce da ni, ""Ɗana, wannan ba rayuwa ba ce, wannan ba ta da daraja."" Babu shakka ina cikin baƙin ciki. Ina cikin damuwa, a fili Ina ... matsananciyar wahala ta wata hanya. Zai zama abin mamaki idan ba haka ba. Amma kuma ina ɗan samun sanyi a raina ta yadda mahaifiyata ta iya kawo ƙarshen rayuwarta yadda take so. Ranar da lokacin da take so. Tun tana ƙarama ta ce ba ta taɓa so ta yi ciwon da zai sa ta kasance a kwance a kan gado ba, ta kasance ta dogara da wani a ko yaushe. Mun yarda cewa sai da rayuwa ake iya yanke shawara, kuma tun da cutar ta fara yi wa mahaifiyata rauni a zahiri, ba ta iya yanke wa kanta hukunci ko shawara. Mutane da yawa suna mamaki domin suna ganinta cikin kwanciyar hankali da farin ciki. Mahaifiyata tana cikin nutsuwa da farin ciki saboda likitoci sun gaya mata cewa tana iya mutuwa saboda rayuwarta a zahiri mai wahala ce. Ba haka take a da ba. A baya ina cikin matsananciyar damuwa, baƙin ciki da yanke ƙauna da rayuwa. Amma yanzu mahaifiyata za ta mutu ranar Lahadi da karfe bakwai na safe. Kuma tana farin ciki saboda ta san cewa za a yi amfani da tsarin euthanasia. A ranar Lahadiaka binne ta - aka ƙona gawarta, za a yi bikin binne ta kuma shi ke nan, saboda ainihin abin da ta ke so kenan. Zan yi kewar ta sosai. Na yi imani babu abin da ba zan yi kewa ba a game da ita, domin komai zai sauya. Daga murmushinki zuwa karsashinki da kyawawan halayenki kan abubuwa masu kyau da marasa kyau a rayuwa ... zuwa tsawatarwarki. Zan yi kewar komai."	https://www.bbc.com/hausa/wasanni-58862361
sports	Paris St-Germain ta nada Luis Campos a matsayin daraktan kwallon kafa	"Kungiyar kwallon kafar Paris St-Germain ta nada Luis Campos a matsayin daraktan kwallon kafa. A baya dan kasar ta Portugal ya rike mukamin daraktan wasanni a Monaco da Lille. Ayyukan da ya yi a kan musayar 'yan kwallon kafa sun taimaka wa  Lille wajen lashe gasar Ligue 1 a kakar 2020-21, lokacin da suka yi nasara a kan PSG, ko da yake ya bar kungiyar a watan Disamba na 2020. ""Ina matukar farin cikin zuwa Paris St-Germain. Ina kallon su a matsayin kungiya da ke da manyan burika da kwazo a duniya tamaula,"" a cewar Campos, mai shekara 57. ""Muna da manufa iri daya, manufar da na yarda da ita, kuma na zaku na soma aiki domin kawo ci gaba ga kungiya."" Campos na zuwa kungiyar ne a daidai lokacin da aka samu sauyi mai girma a Parc des Princes, inda daraktan kwallon kafa Leonardo ya bar su sannan ake sa ran kocinsu Mauricio Pochettino zai bar kungiyar a bazara. PSG ta sake lashe kofin Lig na Faransa a kakar wasan da ta wuce, sai dai ta sha kashi a hannun Real Madrid a wasan 'yan-16 na Gasar Zakarun Turai."	https://www.bbc.com/hausa/wasanni-61763857
health	Matar da jininta ya gagari cutar HIV	"Wata mata 'yar Argentina ta zamo ta biyu a duniya da ta yaki cutar HIV mai karya garkuwar jiki, ba tare da shan kowanne magani ba. Likitoci sun yi amanna da cewa garkuwar jikin matar ce ta kakkabe cutar daga cikinta. Rahoton da mujallar Internal Medicine ta wallafa, bayanin gwaje-gwajen da aka yi wa matar sun gano garkuwar jikinta ce ta fatattaki kwayar cutar. Kwararru sun ce indai aka ci gaba da samun masu yakar cutar irin hakan, zai kawo sassaukar hanyar yaki da cutar HIV. Kakkabe cutar HIV Binciken ya gano ana halittar tsirarun mutanen da garkuwa jikinsu ke yakar cutar HIV. Wasu kuma su na da garkuwa ta musamman da ake gadonta. Ciki har da wadanda sam cutuka masu yaduwa ba sa kama su, da kuma ba sa son as an da su. Yawancin mutanen da suka kamu da cutar HIV, rayuwarsu na dogaro ne ga shan magunguna. Idan suka daina shan maganin, garkuwar jikinsu na yin rauni tare da karawa kwayar cutar karsashi daga nan kuma sai wata matsala ta faru. A shekarun baya, an samu rahotannin samun wani maganin da zai karya laggon cutar HIV, ba tare da shan ainahin wadancan magungunan ba. Adam Castillejo, daga birnin London, ya daina shan maganin cutar HIV, bayan an yi masa dacen kwayoyin halitta don maganin cutar daji da yake fama da ita. A lokacin da ake yi masa gashin kashe cutar kansa, aka yi nasarar kashe kwayoyin cutar HIV da yake dauke da ita. Abin damuwar shi ne ana samun kashi 1 na masu kwayoyin halitta irin wanda ya taimaka masa. Sai dai babu tabbas din tsawon lokacin da wannan hanya za ta yi wa Mista Castillejo aiki. 'Kashe kwayoyin cuta' Sai dai ba a samu alamun kwayar cutar HIV a jikin maras lafiyar Esperanza har tsawon shekara 8. Ita ma Loreen Willenberg, daga San Francisco, alamu sun nuna garkuwar jikin ta ta yi yaki da cutar HIV, sam ba ta dauke da ita. Wannan ya sanya an samu kyakkyawanb fatan da ke nuna za a iya amfani da hanyar kashe kwayar cuta domin magance cutuka masu yaduwa. Jagoran binciken Dakta Xu Yu, daga cibiyar bincike ta babban asibitin Ragonf a Massachusetts, wanda aikin hadin gwiwa ne tsakaninsu da cibiyar binciken kimiyya ta Massachusetts ta ce: ""Akwai matakin da za a iya dauka na inganta amfani da hanyar kashe kwayoyin cuta, ta yadda mutanen da ba su da garkuwar jikin da za ta yaki kwayar cutar da suke dauke ta da ita. ""A yanzu mu na duba yiwuwar gabatar da irin wannan hanyar, ta amfani da allurar rigakafi, da nufin gabatarwa da garkuwar jikin marasa lafiyar wani bakon abu, ta yadda za a iya shawo kan kwayar cutar."" 'Kwayoyin cutar da za a iya zubarwa' Farfesa John Frater, na jami'ar Oxford, ya shaidawa shirin BBC News, cewa ya yin da ake ganin kwata-kwata babu wata hanya ta magance cutar HIV, amma sai gashi masu binciken sun gano wata hanyar ta daban, ana bukatar ci gaba da bincike domin gani karin hanyoyin warkar da cutar.'' ""Babbar tambayar ita ce  shin marasa lafiyar da kan ta ta yi magani, ko kuma sun yi amfani da hanyoyin magance cutar, ko an gano su na da cutar akan lokaci akai magani,"" in ji shi. ""Garkuwar jikinta ta nuna karara, an taba samun kamuwa da cutar, dan haka babu batun tambayar ko ta taba kamuwa da ita. ""Watakil an taba samun wasu marasa lafiyar da suka yaki cutar ta wata hanyar, amma ba a san da su ba, dan haka ana bukatar fadada bincike."" Farfesa Sarah Fidler, kwararriya kan cutar HIV a kwalejin Imperial da ke London ta wannan bincike zai taimaka wajen bunkasa hanyoyin yaki da cutuka masu yaduwa, musamman a halin da ake ciki na neman hanyoyin magance cutuka masu yaduwa ba lallai sai an yi amfani da magungunan da akan dora maras lafiya akai ba, ciki har da cutukan da masu dauke da su ke kare rayuwarsu a shan magani kamar dai cutar HIV."	https://www.bbc.com/hausa/labarai-59432346
politics	Babangida Aliyu: 'Yan Najeriya na kewar shekaru 16 na mulkin PDP	"Tsohon gwamnan Jihar Neja da ke arewacin Najeriya ya ce 'yan kasar suna kewar mulkin jam'iyyar PDP na tsawon shekara 16 shi ya sa suke son sake zabenta a 2023. Ya bayyaha haka ne a lokacin da jam'iyyar PDP ta mika wa Alhaji Atiku Abubakar shaidar zama dan takarar ta a zabe mai zuwa. Atiku Abubakar ya ce ya daura damarar fara yakin neman zabe domin tabbatar da karbe ragamar Najeriya a 2023. A tattaunawarsa da BBC, Mu'azu Babangida Aliyu, wanda shi ne shugaban tsofaffin gwamnonin jam'iyyar ta PDP, ya bayyana shirinsu na tunkarar zaben badi. Ya ce: ""Na daya mu a jam'iyyarmu, mun tsayar cewa shugaban jam'iyyar zai fito ne daga kudu. Sai wani wanda ke ganin yana da wayo ya sa muka dawo da mukamin arewa, inda matakin ya sa muka bar kowane dan Najeriya ya nemi takara, muka kuma yi shi a rubuce. To kaga tsarin karba-karba an yi shi ne domin a sa harsashin gina dimokradiyya. Amma bayan wani lokaci, sai a bari duk wani mai kwazo ya fito."" BBC: Amma ba ku da farga cewa APC na iya muku bi-ta-da-kulli a lokacin zabe mai zuwa? Babangida Aliyu: ""A'a, wannan kuma na Allah ne. Kuma duk abin da za su yi ba zai hana mu samin kuri'u daga can ba."" BBC: Kaman kuna sane da shirin da jam'iyya mai mulki ke yi na ci gaba da rike mukamin shugaban Najeriya? Babangida Aliyu: ""Wallahi ba komai. Ba Allah ne ya kawo su ba? Ai da Alah ya tashi kawo su, da mu yayi amfani, ya sa wasunmu suka koma jam'iyyarsu. Kar ka manta cewa gwamnoni biyar suka fita daga PDP suka koma jam'iyyarsu. Da wadannan gwamnonin biyar ba su fita ba, da babu inda za su kai."" BBC: Shin wadanne abubuwa kuke son sa wa a gaba idan kuka sami damar komawa bisa karagar mulki? Babangida Aliyu: ""Dan takararmu ya ce akwai abu biyar da ya ce zai mayar da hankali akai. Cikinsu, na daya shi ne hadin kai, na biyu tabbatar da tsaro domin da ma babban aikin gwmanati ke nan, cewa ta tsare rayuka da dukiyoyin al'umarta."" Ya kuma kara da cewa, ""Allah ya taimake mu. 'Yan shekaru 16 nan da muka yi kan mulki sun shiga zukatan 'yan Najeriya har ta kai ga suna kewar mu saboda tabarbarewar da abubuwa suka yi a yanzu."""	https://www.bbc.com/hausa/wasanni-61669666
technology	Amurka ta kai wa Iran 'hari ta intanet	"Rahotanni daga Amurka na cewa harin da aka kai ta hanyar intanet ya shafi komfutocin da dakarun juyin-juya halin kasar Iran ke amfani da su wajen sarrafa roka-roka da na'urorin harba makamai masu linzami. An dai ce an kai harin ne ranar Alhamis, bayan shugaba Donald Trump ya sauya matsayinsa na kai hari kan wasu wurare mallakar Iran. Ana alakanta harin da martani dangane da harbo jirgi maras matuki mai tsadar gaske mallakar Amurkar da Iran ta yi. Da kuma harin da aka kai wa wasu jiragen ruwa masu dauke da danyen man fetur da Amurka ta dora alhaki kan Iran. Har yanzu dai babu wata kafa wadda ba ta Amurka ba da ta bayar da yakinin cewa harin da Amurkar ta kai ya lalata kayan yakin Iran din. Tuni dai Ministan harkokin waje na Birtaniya, Andrew Murrison, ya sauka a Iran, domin tattaunawa kan halin da ake ciki yayin da ake ci-gaba da zaman dar-dar a yankin na Persia. Ma'aikatar ta ce bulaguron wani bangare ne na matakan tattaunawar diflomasiyya da hukumomin Iran a kan yarjejeniyar 2015 ta shirinsu na nukiliya. An ce ministan zai yi kokarin yin magana domin ganin Iran din ta dauki matakin gaggawa na yayyafa wa wutar rikicin da ke neman tashi ruwa. Yanzu haka Amurka ta nemi Kwamitin Sulhu na Majalisar Dinkin Duniya ya zauna ranar Litinin domin tattaunawa kan Iran. Shugaba Donald Trump, ya ce shi ba ya fatan gabza yaki da kasar Iran amma kuma ya gargade ta da cewa idan fa har rikici ya barke to fa Amurka za ta gama da ita ne. Da yake magana da gidan talbijin na NBC a ranar Juma'a, Mista Trump ya kara da cewa a shirye Amurka take domin tattaunawa da kasar Iran. Sai dai ya nanata cewa babu yadda za a yi Amurkar ta bari kasar Iran ta samar da makaman nukiliya. Donald Trump ya sake yin karin haske kan sauya tunanin da ya yi na fasa kai wa Iran din hari domin mayar da martani kan harbo jirgin Amurka maras matuki da Iran din ta yi a makon nan, inda ya ce an sanar da shi cewa mutum 150 ka iya mutuwa sakamakon harin. ""Ban so a yi hakan ba. Ba na zaton hakan ya dace,"" In ji mista Trump."	https://www.bbc.com/hausa/labarai-48736904
politics	Nyesom Wike: Babu maslaha kuma ba zan janye wa kowa ba a takarar shugaban Najeriya	"Gwamnan Jihar Ribas da ke Kudu Maso Kudancin Najeriya, Nyesom Wike, ya ce ya fito takarar shugabancin kasar ne domin fitar da ita daga cikin mawuyacin halin da ta shiga. A tattaunwarsa da BBC, Gwamna Wike, ya ce ba zai yi masalaha da kowanne mutum da ke neman jam'iyyarsu ta PDP ta tsayar da shi takara a zaben na 2023 ba. ""Daya daga cikin abubuwan da suka sa nake neman shugabancin Najeriya shi ne, kamar yadda kuke gani, kasar nan tana cikin matsala, kuma kowa yana kokawa. Ana kashe mutane ko wacce rana, talauci ya yi wa jama'a katutu. Hakan ne ya sa na yi tunanin shiga takarar shugabancin Najeriya. Ina da kwarewa domin kuwa na yi shugabancin karamar hukuma na shekara shida, na yi minista kusan shekara hudu kuma na zama gwamna"". Akwai jiga-jigai da dama na jam'iyyar PDP da ke son ta tsayar da su takara a zaben 2023, wadanda suka hada da tsohon mataimakin shugaban kasa Atiku Abubakar; da gwamnan Bauchi, Bala Mohammed; da gwamnan Sokoto, Aminu Waziri Tambuwal,; da tsohon shugaban majalisar dattawan kasar, Bukola Saraki. Sai dai Gwamna Wike ya ce dukkansu ba sa ba shi tsoro a fafutukar neman shugabancin Najeriya domin kuwa shi ma yana da kwarewa da gogewar rayuwa da za su taimaka masa wajen shugabancin kasar. ""Mece ce gogewa? Yaya ake gwada wanda ya goge? Dukkansu babu wanda ya rike irin matsayin da na rike. Na rike matsayin shugaban karamar hukuma kuma na yi minista. Shin tsohon mataimakin shugaban kasa ya taba zama ciyaman na karamar hukuma? Ko ya taba zama minista? Ko ya zama gwamna?, in ji Wike. Ya kara da cewa ya taka muhimmiyar rawa wajen ci gaban jam'iyyar PDP kuma ya rike 'yan jam'iyyar ba tare da samun wata matsala ba."	https://www.bbc.com/hausa/labarai-61189235
sports	Barcelona na neman mai cin kwallaye ruwa a jallo	Kungiyar Barcelona na neman mai ciin kwallaye a shirin da take na fuskantar kakar gaba, bayan da za ta buga Champions League a badi. Tuna ake ta rade radin cewar Barcelona na duba yiwuwar daukar Robert Lewandowsi daga Bayern Munich don shawo kan matsalar kamfar zura kwallaye a raga da kungiyar ta yi fama a kakar nan. Dan wasan ya ci kwallo 50 a kakar nan - yayin da Barcelona za ta karkare a mataki na biyu a La Liga - za kuma ta buga Champions League a badi. To sai dai Barcelona za ta karkare kakar bana da karancin cin kwallaye a karon farko tun bayan 2004/05. Kawo yanzu kungiyar Camp Nou ta ci 86 daga ciki  68 a La Liga ta zura a raga - kuma Memphis Depay ne kan gaba da cin 13 a dukkan fafatawa. Tun daga kakar 2014/15, kwallayen da Barcelona ke ci sai raguwa suke yi a kowacce shekara, wadda a 2015/16 ta zura 173, sai ta ci 171, 141, 138, 110, sannan wannan kakar ta zura 86 a raga kawo yanzu, saura wasa daya a karkare kakar nan.	https://www.bbc.com/hausa/wasanni-61509537
health	Me ya sa muke kururuwa idan muna cikin annashuwa?	"""Na cika da tsoro, amma ba na son na gaza yi, don haka na kasance a koda yaushe idanuna a rufe. Ina fada a raina cewa ba zan sake yin irin wannan ba."" A shekaru takwas, Alejandra Mendoza ta yi wani alwashi. Amma da dadewa ba ta saba alkawarin da ta yi ba.  Ba sau daya kawai ba, amma sau da dama. Tsananin firgitar da ta yi a hawa lilonta na farko ne ya sa hakan ya zamar mata wani abin da ta fi kaunar yi, na juyawa, da lulawa sama sullowa zuwa kasa wanda ake gudanarwa a dandalin shakatawa ne - kururuwa na ciki. Amma a yayin da wasan dandalin shakawata mafi girma a Amurka ke shirin sake budewa a farkon wannan watan, an umarci masu hawa lilon a jihar California su rage annashuwar da suke da ita su rage yawan kururuwa don kauce wa yada kwayar cutar korona. Amma shin za a iya hana yin kururuwa kuwa, me ya sa muke yi idan aka ce bai kamata mu yi annashuwa ba? Menene kururuwa? Ana kasa yin kururuwa a matsayin ""babu magana dungurungum"" nuna alama da baki, kamar yadda farfesan halayyar dan adama na Kwalejin Emory College, Harold Gouzoules ya bayyana. ""Ihu na nufin kana daga muryarka, amma kana ci gaba da magana,"" ya ce. ""Kururuwa fitar da sauti ne na daban, suna da dangantaka ta yanayi; Sukan fara da sauti mai karfi kuma su ci gaba da karar sautin da kan kai tsawon dakikoki. ""Don haka yakan kasance na kankanin lokaci, mai karfi, mai amo, mai cin dogon zango.'' Me ya sa muke kururuwa? ""Kururuwa ta samo asali ne daga wata hanya ta zaburar da dabba mai farauta, tare da ba da wata karamar dama na tserewa,"" in ji Farfesa Gouzoules. Kamar yadda kaka da kakanninmu suka bayyana, kururuwa na zama wani kiran neman agaji daga iyalai mafi kusa. ""Amma muddin kururuwa za ta kasance wata madogara ta murya wajen yin hakan, dole ka iya gane muryar 'yar uwarka ko dan uwanka  ko kuma wani daban,"" a cewar Fafesa Gouzoules. ""Yin kururuwa a tsakanin wadannan rukunin mutane kan nuna wa abokanka yadda kake idan ka yi kururuwa. ""Ba sai ka jira rayuwarka ta kasance cikin hadari ba kafin ka koya wa 'yayanka yadda sautin kururuwarka yake ba."" Me ke faruwa a kan lilon? Yawancin masu tsananin son hawa lilo ba su gamsu da batun karuwa da ci gaban da aka samu ba, amma sun fi amincewa da ci gaba a fannin nishadi da annashuwa. Amma kuma, kamar yadda farfesa Gouzoules ya bayyana, duka biyun na da alaka. ""Kwakwalenmu na samar mana da jin dadi da annashuwa da ke bayar da gudumawa a bangaren rayuwarmu,"" ya ce. ""Muna cikin wani zamani na ci gaba, kuma ga akasarinmu ba sai mun yi kururuwa ba a kullum, amma shakka babu ba ina nufin ba ma fuskantar barazana daga lokaci zuwa lokaci ba. ""Kuma me yiwuwa za mu yi kururuwa  kamar yadda muke yi a lokacin kaka da kakanni. Barazanar za ta fi zama a koda yaushe me yiwuwa, amma dai kururuwa na da amfani ne a fannin yadda mu ke fama da rayuwarmu ta duniya."" Ga mutanen wannan zamani, zabi daya shi ne na lilo da kuma sauran dandalin shakatawa. ""Zuciyarka tana bugawa, jininka ya hau, don haka kana fama da firgici a kan lilo duk da cewa ka san babu wani hadari,"" in ji Gouzoules. ""Akwai dimaucewa kuma kururuwa na sa ka rage damuwa."" Hakan ya nuna wani kamar iri su Alejandra, cewa kururuwa a kan lilon na kasancewa kamar kana jin tsoro, amma kuma kana cikin annashuwa ne. ""Zan iya cewa kamar wni rage damuwa ne, saboda kana mancewa da komai ne, kana kawai cikin wani yanayi,'' mai shekaru 25 daga Ecudor ya kara bayyanawa. Wata mai rubuce-rubuce a shafin intanet kan harkokin sufuri Dymphe Mensink ta amince , kuma ta ce tun tanakarama take hawa lilon. ""A koda yaushe nakan so ganin wuraren shakatawa a cikin birane saboda shi ne abin yi mafi annashuwa a ra'ayina,"" ta ce. Mai shekaru 23 da ke zaune a birnin Amsterdam ta ce: ""Lokacin akwa dogon layi, kana ganin tankwarewar lilon sai da dama, kana za ka rika godiyar Ubangiji cewa ba ka cikin lilon, da hakan kan kara zama da ban tsoro. ""Kana kuma muddin ina ciki, wasu lokuta ka kan lula can sama a hankali ne, sai ka dan fara jin tsoro, amma idan na fado na kan ji  farin ciki in ji ina son yin kururuwa."" Ita kuwa Dymphe cewa ta yi wannan fitar da sauti ""na kan ji wata gamsuwa"" wacce ke sa na bayyana yadda nake ji."" ""Ina ga wani abu ne da ba za ka ji ba in a haka nan ne."" ""Na kan ji karin farin ciki lokacin da na yi kururuwa, ko shakka babu abin gamsarwa ne a gare ni."" Aki Hayashi, da aka haifa ya kuma girma a birnin Uraysu, inda shahararren wurin shakatawar nan na Disneyland da ke Tokyo, ya ce ya dade da matukar kaunar hawa lilon a rayuwarsa. A cewarsa: ""Ba zan taba jin dadin rayuwata ba tare da hawa lilon nan ba."" Mai shekaru 27 shi ne shugaban kungiyar masu hawa lilon na kasar Japan, wadanda ke zuwa wuraren shakatawar tare. Ya ce kururuwa wani martani ne da ya kan iya nuna wa, bayan da ya hau kimanin irin wannan lilon 350 fadin duniya. ""Idan ina kan lilon, nakan yi kamar bana jin dadinsa, saboda kowa na kallona a lokacin da nake kururuwa."" ""Amma taron masu hawa lilon ya kan zama kamar wani biki, mutane kan yi ta kururuwa suna ihu tare. ""Yakan saka ni farin ciki idan muna kururuwa kuma yana sauka.'' Farfesa Gouzoules ya ce kokarin kauce wa yin kururuwa zai iya faruwa, amma kuma kalubale ne mai wahala ga wasu daidaikun mutane. ''Wasu mutane za su iya daurewa, amma wasu ba za su iya ba,'' ya ce."	https://www.bbc.com/hausa/rahotanni-56733340
health	Abubuwan da ke jawo warin baki da hanyoyin magance shi	Warin baki, matsala ce da masana suka yi imanin tana damun kusan kashi 25 cikin 100 na al'ummar duniya. Akwai abubuwa da dama da ke haifar da matsalar, sai dai yawancin suna da alaka da tsaftar baki. Warin baki na sanya damuwa da yarfa mutum a cikin jama'a, baya ga tsarguwa da damuwa da masu shi ke tsintar kansu a ciki, sai dai abu ne mai sauki shawo kan wannan matsala. Mujallar cibiyar lafiya ta MNT ta fitar da wani tsokaci, wanda zai taimaka wa masu warin baki, wajen shawo kan wannan matsala da suke fama da ita. Mujallar Medical News Today ta shafin intanet ta yi kiyasin cewa mutum daya cikin hudu na fama da warin baki a-kai-a-kai. Warin baki shi ne na uku cikin jerin dalilan da kan sa mutane su je neman kulawa wajen likitan hakori, wato bayan ciwon hakori da ciwon dasashi kenan. Warin baki gama garin matsala ce da kan jawo wa wasu damuwa sosai da rashin sakewa. Sai dai a lokuta da dama wasu ba ma sa sanin cewa bakinsu na wari, sai dai na kusa da su ya ji. Yana sanya mutum ya ji kunya musamman idan ya san an gane bakinsa na yawan wari. Akan ji warin bakin mutu tun daga nisa mita hudu a lokuta da dama. Ana iya samun warin baki idan ba a wanke baki da kyau, wani lokaci kuma ya na iya zama dalilin rashin lafiya. Haka kuma, akwai wasu nau'uka na abinci da ka iya sa warin baki. Sannan wasu dabi'u na yau da kullum ka iya janyo wa mutum warin baki. Hanya ta farko ta magance warin baki ita ce kula da tsaftar bakin ta hanyar yin buroshi a kai-a kai bayan cin abinci da lokacin kwanciya. In ba halin buroshi a daure a dinga yin asuwaki ko kuma kuskure bakin duk lokacin da aka ci wani abu, kamar yadda likitoci suka fada. A dinga zuwa ganin likitan haƙori a kai-a kai musamman don su za su fi gano ko akwai haƙorin da ya ruɓe wanda ka iya jawo warin bakin. Ganin likitan haƙori sau biyu a shekara ya wadatar. Yana da kyau a dinga kurkure bakin da ruwan ɗumi da gishiri don yana kashe ƙwayoyin cutar da ke bakin waɗanda ka iya jawo wari. A dinga yawan sakace don cire ragowar abincin da ke maƙalewa a bakin. Idan aka zo buroshi a dinga wanke kan harshe da kyau A guji barin baki ya bushe. Yawaita shan ruwa na rage hamamin baki ko da kuwa an yini ba a ci komai ba. A guji shan taba ko sauran kayan hayaƙi da na maye Tauna cingam ko alawa musamman marasa zaƙi na taimaka wa wajen sa baki ya yi wasai ba za a ji warinsa ba Idan mutum duk ya gwada waɗannan matakan a gida kuma baki bai daina wari ba to akwai buƙatar ya ga likita, ba mamaki wani haƙori ne ya ruɓe a can ciki da yake buƙatar a cire shi.	https://www.bbc.com/hausa/labarai-58738761
entertainment	Yadda yarinya mai wasan barkwanci a Najeriya ta gina wa maihaifiyarta gida	Latsa hoton da ke sama don kallon bidiyon: Fitacciyar yarinyar nan mai wasan barkwanci a shafin YouTube Emmanuella ta ce ta gina wa mahaifiyarta gida ne saboda irin kaunar da ke tsakaninsu. Ta shaida wa BBC cewa mahaifiyarta ba ta taba zaton gidan da ake gina wa nata ba ne sai lokacin da aka mika mata makullansa. A cewarta, za ta ci gaba da bai wa mahaifanta mamaki ta hanyar yi musu abubuwan da suke bukata. Ta ce nan ba da jimawa ba za ta saya wa mahaifinta mota.	https://www.bbc.com/hausa/media-55152608
politics	Dokokin da INEC ta fitar game da yin kamfe da na kashe kuɗin jam'iyyu	"H﻿ukumar zaɓe mai zaman kanta a Najeriya ta fitar da ƙa'idojin yaƙin neman zaɓe da kuma kuɗin da jam'iyyu da 'yan takararsu za su kashe yayin da ake tunkarar babban zaɓe na 2023. Shugaban Sashen Wayar da Kan Masu Zaɓe na Independent National Electoral Commission (INEC) Festus Okoye ya ce hukumar ta fitar da ƙa'idojin ne a ranar Alhamis bayan wani taro da masu ruwa da tsaki suka gudanar. Cikin ƙa'idojin har da adadin kuɗi na gudunmawar da 'yan takara ko jam'iyyunsu za su karɓa daga hannun magoya bayansu. Kazalika hukumar zaben ta tanadi waɗansu takardu da za ta yi amfani da su wajen bin diddigin hidimar da jam`iyyun siyasar suke yi da kudi. A﻿ watan Fabarairun 2023 INEC za ta gudanar da babban zaɓen, inda 'yan Najeriya za su zaɓi shugaban ƙasa da gwamnoni da 'yan majalisar tarayya da na jiha a mafi yawan jihohin ƙasar. A﻿ wannan shekara ne Shugaban Najeriya Muhammadu Buhari ya saka wa sabuwar Dokar Zaɓe ta 2022 hannu, bayan an yi wa ta 2010 kwaskwarima. J﻿am'iyyar APC mai mulki na fatan sake lashe zaɓen a karo na uku bayan Buhari ya yi wa'adin shekara huɗu sau biyu, yayin da babbar jam'iyyar adawa ta PDP ke neman sake hawa mulkin bayan ta shafe shekara 16 tana jan ragamar ƙasar. Ga dokokin da INEC ta gindaya: INEC ta fitar da kundin s﻿abbin ƙa'idojin ne ƙari a kan tanade-tanaden Dokar Zaɓe ta 2022. Kundin ya ce: (1) Mafi yawan adadin kuɗi ko na kadara da wani mutum, ko wani rukunin mutane, ko wata ƙungiya,  zai bayar a matsayin gudunmawa ga jam'iyyar siyasa ko mai neman takara ba zai wuce naira miliyan 50 ba (N50,000,000). (2) Kar jam'iyya ta karɓi adadin kuɗin da ya zarta naira miliyan 50 sai dai fa idan za ta faɗa wa INEC inda ta samu kuɗin. (3)  Dole ne gudunmawar da wani ko wata ƙungiya za ta bai wa ɗan takara ta zama daga kwana 150 da aka ware don yin yaƙin neman zaɓe zuwa kafin ranar kaɗa ƙuri'a. (4)  Gudunmawar da wani ko wata ƙungiya za ta bai wa mai neman takara, ta kasance daga ranar da aka kafe sanarwar ranar zaɓe zuwa lokacin kammala zaɓukan fitar da gwani. H﻿aka nan, INEC ta ce bai dace 'yan takara su kashe kuɗin da ya zarta adadin da Dokar Zaɓe ta 2022 ta sharɗanta ba. Sashe na 88 na dokar ya ce: ""﻿(1) Mafi yawan adadin abin da ɗan takarar shugaban ƙasa zai kashe a lokacin zaɓe shi ne naira biliyan biyar (N5,000,000,000). ""﻿(2) Mafi yawan adadin abin da ɗan takarar gwamna zai kashe a lokacin zaɓe shi ne naira biliyan ɗaya (N1,000,000,000). ""﻿(3) Mafi yawan adadin abin da ɗan takarar sanata zai kashe a lokacin zaɓe shi ne naira miliyan 100 (N100,000,000), da kuma naira miliyan 70 (N70,000,000) ga ɗan takarar majalisar wakilai. ""(5) A zaɓen majalisar dokokin jiha kuma, mafi yawan adadin kuɗin da za a kashe shi ne miliyan 30 (N30,000,000). ""(6) A ɓangaren zaɓen shugaban ƙaramar hukuma, mafi yawan adadin kuɗin da za a kashe shi ne naira miliyan 30 (N30,000,000). ""﻿Dangane da zaɓen kansila, mafi yawan adadin kuɗin da ɗan takara zai kashe shi ne miliyan biyar (N5,000,000). K﻿undin INEC ya kuma umarci dukkan jam'iyyun siyasa a Najeriya da bayyana dukkan samunsu da kuma inda suka samu kuɗin. Y﻿a ce: ""Dole ne kowace jam'iyya ta miƙa wa INEC cikakken rahoto na shekara game da kadarorinta da basukan da ake bin ta, da bayanin inda ta samu kuɗinta da sauran kadarori, haɗi da bayanin yadda ta kashe kuɗin daga 1 ga watan Fabarairu zuwa 30 ga Maris na shekara ta gaba cikin kwafin takarda da na latironi."" H﻿ukumar zaɓe a Najeriya ta haramta wa jam'iyyu karɓar gudunmawar kuɗi daga ƙasashen waje. ""﻿Dole ne kowace jam'iyya ta sanar tare da aika wa INEC duk wasu kuɗi ko kadara da aka aike mata daga wajen Najeriya cikin kwana 21 da faruwar hakan. ""Idan akwai buƙata, za a nemi jam'iyyar ta gabatar da waɗannan bayanan kamar yadda INEC za ta buƙata."" B﻿ugu da ƙari, kundin ƙa'idojin ya umarci jam'iyyu su gabatar mata da rahoton abin da suka yi da kuɗi matuƙar sun shiga zaɓen da aka kammala. ""Duk jam'iyyar da ta shiga wani zaɓe, wajibi ne ta aika wa shafin da aka tanada na musamman da bayanan abin da ta kashe a lokacin zaɓen cikin wata shida da kammala shi. ""﻿Wajibi ne a fara haɗa rahoton daga kwana 360 zuwa ranar ranar zaɓe."" ""﻿Duk jam'iyyar da ta ɗauki nauyin wani ɗan takara, dole ne ta miƙa wa shafin da aka tanada rahoton gudunmawar da ta samu daga wasu mutane da ƙungiyoyi cikin wata uku da bayyana sakamakon zaɓen. ""﻿Rahoton sai ya ƙunshi sunaye da adireshi da sana'a ta mutanen da suka bayar da gudunmawar da kuma adadin kuɗin."" ""﻿Wajibi ne dukkan jam'iyyu su tabbatar cewa 'yan takararsu sun mallaki cikakken bayani kowace gudunmawa da kuma sauran hanyar samun kuɗi, kuma bayanan su ƙunshi suna da adireshi da sana'ar mutanen da adadin kuɗin."	https://www.bbc.com/hausa/articles/cqv4wn5j89eo
politics	Bola Ahmed Tinubu: Jagoran APC ya buƙaci Buhari ya dauki matasa miliyan 50 aikin tsaro	Jagoran APC a Najeriya Asiwaju Bola Ahmad Tinubu ya yi kira da a ɗauki matasa miliyan 50 aikin soja, domin shawo kan matsalolin tsaron da suka addabi yankunan ƙasar baki ɗaya. Bola Tinubu ya ba da wannan shawarar ce yayin taron taya shi murnar zagayowar haihuwarsa da aka saba gudanarwa duk shekara, wanda a wannan karon aka yi a jihar Kano. Da yake nuna damuwa kan yadda yawancin matasan ƙasar ke fama da rashin aikin yi, Tinubu ya ce babban abin da yanzu ya kamata gwamnatoci su mayar da hankali a kai shi ne gina rayuwar ɗan adam, ciki kuwa har da samar wa matasa ayyukan yi. To sai dai wannan furuci da jagoran na APC ya yi sun janyo muhawa a tsakanin wasu 'yan kasar da kuma masu fashin baki kan al'amuran da suka shafi tsaro. Dr Kabiru Adamu na kamafinin Beacon Consulting da ke nazarin tsaro a Najeriya da yankin Sahel ya ce babu yadda za a yi kasa irin Najeriya, wadda yawan al'ummar bai dara na kasashe irin su China Indiya ba ta tara sojojin da suka kai miliyon biyar ba ballantana miliyan hamsin. Ya jaddada cewa su ma masu yawan al'ummar ba su yi haka ba, saboda adadin ya saɓa wa hankali. ''Ita kanta China da tafi yawan jama'a a duniya sojojinta miliyan biyu ne da motsi, yayin da Indiya da ke biye mata ke da sojoji miliyan daya da dubu dari hudu, don haka wannan maganar ta Tinubu ta fi gaban hankali,'' in ji shi. Masanin ya ce ba mamaki ko Mista Tinubu tuntuben-harshe ya yi, ko kuma shakaru ne suka fara kama shi. Shi kuwa masanin siyasa Malam Kabiru Sufi, na kwalejin share fagen shiga jami'a ta  Kano ya ce watakila furucin na nuni ga irin zaman tsamar da ake zargin ana yi tsakanin banagaren shugaban ƙasa da jagoran An jima ana zargin cewa ana takun-saka tsakanin Mista Tinubu da fadar gwamnatin Najeriya ganin ya yi gum da bakinsa duk kuwa da rigingimun da aka yi fama da su, ciki har zanga-zangar EndSARS da rikicin makiyaya da manoma yankin kudancin kasar. Wasu dai na zargin cewa sun ɓaɓe ne da fadar shugaban ƙasar bayan ya fahimci ba sa goyon bayan ya tsaya takarar shugaban ƙasa a zaɓen 2023, duk kuwa da cewa bai fito fili ya nuna sha'awar hakan ba. Ko da yake, a makon da ya wuce ma fadar shugaban Najeriyar ta fitar da sanarawa tana cewa babu wani saɓani tsakaninta da Mista Tinubu, bilhasali ma masu haɗa-sahu ne kawai suke kulle-kullensu.	https://www.bbc.com/hausa/56573180
technology	Mai fafutukar kare hakkin mata a Somaliya ta ce an yi amfani da Facebook wajen hana ta bayyana ra'ayinta	"""Ba mu kashe ki ba a Somalia kana yanzu kin samu 'yanci a Birtaniya, amma za mu toshe ki a shafin Facebook"" - an yi wannan gargadin ne ga wata mai rajin kare hakkin mata 'yar kasar Somalia mai zama a Birtaniya. Hanna Paranta (da aka fi sani da suna Hanna Abubakar a shafukan intanet), wacce ke taimaka wa wadanda aka ci zarafi da kuma yi wa fyade ta hanyar amfani da shafin Facebook, ta ce wadanda ke yaki da ayyukan da take yi sun kira ta a wayar salula shekara daya da ta gabata. Ta ce an jirkita yadda sashen nan na Facebook da ake  kai rahoto da aka kirkira domin tabbatar da samar da wani gurbi da babu cin zarafi ko batanci ke amfani inda yake yin akasin haka - an yi amfani da sashen a matsayin wani makami na yakarta ta shafin na Facebook. Shafinta na Facebook na da mabiya fiye da 130,000, amma tana da yakinin cewa 'yan kasar Somalia da ke tsananin adawa da bai wa mata 'yancin daidato sun kai rahoton ta ga kamfanin Facebook a wani yunkuri na ganin an rufe shafinta. Kamfanin Facebook ya ce ana bayar da muhimmanci tare da tsananin bincike kan rahoton. Miss Paranta, mai shekaru 44, wacce daga Somalia ne suka koma kasar Sweden lokacin tana da shekara bakwai, yanzu ta koma Birtaniya da zama. A can ne ta fara aikin taimaka wa al'umma kuma a cikin shekaru goma da suka gabata ta kasance mai fafutikar kare hakkin mata. Ta fara taimaka wa wadanda aka ci zarafinsu a gidaje da kuma yi wa fyade, a tsakanin al'ummar kasar Somalia mazauna Birtaniya - kuma ta yi suna a kasar ta Somalia inda ta kasance cikin kungiyoyin bayar da tallafi da dama - wani abu da ya fusata kungiyoyi masu ra'ayin gargajiya a kasar ta Musulmai. A duk lokacin da za ta je kasar Somalia a kodayaushe takan tafi da masu tsaron lafiyarta, kana a ziyararta ta baya-bayan nan a cikin watan Satumbar shekarar 2020, wani ya yi yunkurin saka guba a abincinta a otal din da ta sauka a Mogadishu babban birnin kasar. Wasu gungun masu rike da makamai sun yi yunkurin sace ta - masu tsaro lafiyarta ne suka shiga tsakani sannan mutanen suka gudu. A lokacin da ta dawo ne ta aka bugo mata waya, kuma tun daga wannan lokacin ne kamfanin Facebook ya rika tsaurara mata ko kuma rufe shafinta - kuma ta yi amanna cewa wadanda suka kai kukansu na son a rufe shafin nata baki daya. Duk da koken da ta mika game da batun ga Facebook, tana tunanin kamfanin ya gaza ganowa tare da duba rahotannin karyar. Kuma Mis Paranta na ganin cewa mutane da dama sun hada kai sun kai mata hari ne ta Facebook. ""Na fara tuntubar kamfanin na Facebook a cikin watan Disamba. Na shaida musu komai cewa wadannan mutane na so a rufe shafina kana sun aike min da barazana, amma babu wanda ya saurare ni,"" in ji Mis Paranta. Ta yi amanna wadanda suke da hannu wajen kai koken nata ""suna da kungiya a manahajar aikewa da sakonni da Facebook mai mambobi fiye da 300, inda suke hada kai suna kai hari da kuma kai rahoton mutane"". Wata mai goyon bayan Mis Paranta ta shiga cikin kungiyar kuma ta aiko da hoton da ta dauka na musayar bayanan da ake yi a ciki. Wasu daga cikin hotunan sun nuna yadda mutane ke tattauna yadda za su yi su samu nasarar hana Mis Paranta amfani da shafin Facebook kana suna kokarin cire ta daga shafin YouTube. Ta fusata cewa kamfanin na Facebook ya toshe shafinta ba tare da fara gudanar da cikakken bincike ba. Tattaunawarta da kamfanin ita ma ta kasance cikin damuwa: ana yawan hada ta da sassa daban-daban, ko kuma a bar ta tana magana da na'ura mai kwakwalwar da aka saita. Bayan da BBC ta tuntubi kamfanin na Facebook don jin martanin da zai mayar game da wadannan zarge-zarge, Miss Paranta ta ce an janye wasu daga cikin kuntatawar da aka yi wa shafin nata a cikin watanni kadan da suka gabata, kamar su bangaren daukar faifen bidiyo kai tsaye. Mai magana da yawun kamfanin Facebook ya bayyana cewa a yayin da kamfanin ya amince a rika tattauna muhimman abubuwa, bai amince wa mutane su rika ""cin zarafi ko kuma zagin sauran mutane a shafin Facebook ba"". ""Mun cire wasu abubuwan da suka saba ka'ida daga ciki, wadanda aka sanar da mu akai, kana bincikenmu ya gano cewa babu sauran haramci da suka rage a shafin mai fafutikar."" Aamma kuma, Miss Paranta ta bayyana cewa har yanzu akwai ""haramci na fakaice"", da hakan ke nufin abubuwan da take wallafawa ba sa bayyana akai-akai a idanun mabiyanta. Kana ba ta iya samun sabbin mabiya da kuma tantance shafinta da shudiyar alama mai lankawasa. Amma su wanene suke yawan kai karar shafinta ga kamfanin na Facebook? Wani abin mamaki, akasarinsu mata ne. Amina Musse Wehelie, 'yar jarida kuma mai fafutikar kula da lafiyar kwakwalwa ta gano cewa akwai wani babban mai fada a ji a kasar Somalia da ke jagorantar wadannan kungiyoyi masu kai kara a Facebook. Shi da sauran wasu mazan Somalia, na ta jan hankalin matan kasar da ke zaune a kasashen waje don yin amfani da su a yakin da suke yi da sananniyar mai fafutikar, a cewarta. ""Sukan samu matan da daukar dawainiyar 'yayansu su kadai ta bas u da wata sana'a ko 'yanuwa a kusa. Matan da ke zaman kadaici, kana suna jin sun yi nisa da kasarsu ta asali [Somalia]. ""Sukan fada musu cewa za su iya 'yin komai' kana cewa suna da ""muhimmanci."" Daga nan, sukan ja hankalinsu wajen yin aiki tare da su da kuma biyan su kudi."" A yayin da wannan gangami yada labaran karya a shafukan sada zumunta game da 'yar kasar ta Somalia mai fafutika - lamarin ya kasance mai muni ga Mis Paranta a cikin watanni da suka gabata. ""Shugaban gungun mutanen sun fara cewa ina fataucin sassan jikin mutane. Daga nan kuma y ace ina sayar da matan Somalia a matsayin karuwai, kana yanzu kuma yana cewa ina kokarin mayar da Musulmai 'yan kasar Somalia zuwa Kiristoci,"" ta ce. Irin wannan farfagandar ta kara karfin gwuiwar kar karar shafin Mis Paranta na Facebook, tun da yanzu mutane da dama na kallon ta a matsayin mai aikata muggan laifuka wanda ya sa ba zai yiwu da ci gaba da gudanar da aikinta ba. Mis Wehelie da Miss Paranta na ganin harshe shi ne babban dalilin da ya sa kamfanin Facebook ya kasa gudanar da bincike game da labaran karya - kana suna ganin ba a dauke su da muhimmanci ba saboda su mata ne daga al'ummar kasar Somalia. ""Ra'ayina shi ne a lokacin da wadannan mutane ke amfani da harshensu, kamfanin Facebook ba ya fahimta,"" in ji Mis Wehelie, tana mai bayyana cewa Facebook na bangaren da ke fassara harshen Somalia ba ya aiki sosai. 'Yar jaridar ta yi amanna cewa hanya daya da za a iya gyara wannan za ta kasance cewa kamfanin Facebook ya dauki karin wasu 'yan kasar ta Somalia aikin fassara. Mis Paranta fna fargabar cewa za a cigaba da kai wa shafinta hari, kana mutanen da ta taimaka wa za su kasance ba su da wurin da za su dosa. Layla Mahmood 'yar jarida ce mai bincike da ke zaune a birnin London"	https://www.bbc.com/hausa/rahotanni-58489473
sports	UEFA Super Cup: 'Yan wasan Real da za su kara da Frankfurt	"Real Madrid za ta fafata da Eintracht Frankfurt a Uefa Super Cup da za su kara ranar Laraba a Helsinki, Finland. Ana buga wasan ne tsakanin wadda ta lashe Champions League da wadda ta dauki Europa Cup a kakar da ta wuce. A bara ne Real Madrid ta lashe Champions League na 14 jumulla, bayan da ta ci Liverpool 1-0 a wasan karshe a Faransa. Ita kuwa Frankfurt nasara ta yi a kan Rangers a bugun fenariti da ci 5-4, bayan da suka tashi 1-1 har da karin lokaci, inda kungiyar Bundesliga ta dauki Europa Cup na biyu a tarihi. Wannan shi ne karon farko da kungiyoyin za su fafata a tsakaninsu, tun bayan 1960 da Real Madrid ta doke Frankfurt da ci 7-3 a Hampden Park a Glasgow a gasar. Alfredo Di Stefano ne ya ci wa Real kwallo uku, sannan Ferenc Puskas ya ci hudu, ita kuwa kungiyar Jamus ta ci ukun ta hannun Richard Kress da kuma  Erwin Stein da ya ci biyu. Tuni Carlo Ancelotti ya bayyana 'yan wasan da za su buga wa Real karawar, wadda ke fatan lashe kofin farko a kakar bana. 'Yan wasan da za su buga wa Real Madrid Masu tsaron raga: Courtois, Lunin, Luis Lopez. Masu tsaron baya: Carvajal, Militão, Alaba, Vallejo, Nacho, Odriozola, Rüdiger, F. Mendy. Masu buga tsakiya: Kroos, Modrić, Casemiro, Valverde, Lucas V., Tchouameni, D. Ceballos, Camavinga. Masu cin kwallaye: Hazard, Benzema, Asensio, Vini Jr., Rodrygo, Mariano. Real Madrid me fatan daukar kofi shida a kakar nan ta lashe La Liga da Spanish Super Cup da kuma Champions League a kakar da ta wuce. Batun da masu horarwa biyu suka fada Carlo Ancelotti, kociyan Real Madrid: ""A bara Eintracht ta yi wata bajinta ta ban mamaki, saboda ba sa cikin wadanda aka yi hasashen za ta dauki kofn. Sun buga kwallo mai kayatarwa sun doke Barcelona a Camp Nou a salon wasa mai zafi. Kungiya ce da za ta iya bayar da matsala, Barka muna da kwarewar da muke bukata, wasan zai kayatar.'' Oliver Glasner, mai horar da Frankfurt: ""Mun kagu mu hadu da su. Bana ganin wasan cewar zan yi kan-kan-kan da Carlo Ancelotti, illa zan fuskanci Real, daya daga fitatciyar kungiya mai dunbin tarihi a fannin taka leda a duniya. Muna shiryawa kan yadda za mu samu damar lashe wasan.'' Jerin wadanda suka lashe Uefa Super Cup a tarihi"	https://www.bbc.com/hausa/articles/c4nzkgvd7jlo
business	Yadda 'yan Najeriya suka kashe bilyoyin naira wajen neman ilimi a Turai cikin watanni uku	Yayin da dalibai musamman 'ya'yan masu karamin karfi a Najeriya ke ci gaba da zaman gida sakamakon yajin aikin malaman jami'a, wani bincike da babban bankin ƙasar ya gudanar, ya bayyana yadda a cikin watannin uku, 'yan kasar suka kashe fiye da dala miliyan 220 wajen neman ilimi a kasashen waje. Binciken babban bankin ya gano cewa a tsakanin watan Disamba 2021 zuwa watan Fabrairun 2022 ne a kashe wadannan biliyoyin naira wurin fita waje karatu. Sai dai hakan bai zo ma yan kasar da dama da mamaki ba, la'akari da yadda karatun jami'o'i a Najeriyar ke tafiyar hawainiya. Daga bara zuwa bana daliban jami'o'i a Najeriya sun shafe kusan shekara daya suna zaman kashe wando a gida, a dalilin yajin aikin malaman jami'o'i. A bana yara sun kasance a gida ne tun cikin watan Fabrairu, kuma yanzu haka Kungiyar ASUU ta tsawaita yajin aikin da tunanin karkato da hankalin gwamnati. Kungiyar ASUU na ikirarin cewa gwamnati ta ki cika alkawuran da ta dauka a yarjejeniyar da suka kulla a baya, kuma akan haka suke ganin rufe makarantun ne kawai mafita gare su. Fita kasashen waje karatu ga dalibai a Najeriya ba wani sabon abu bane, amma irin yadda aka fara kashe biliyoyi naira cikin dan karamin lokaci manuniya ce kan yadda dalibai da iyaye da ke da karfi ke yanke kauna da inganci da makomar ilimi a kasar. Wani dalibi daga jihar Zamfara da ya je Ghana don neman ilimin ya fada wa BBC cewa shika-shikai daga cikin dalilan da suka sa ya bar Najeriya zuwa waje karatu akwai rashin kayan karatu na zamani, da kuma yajin aikin jami'o'i, wanda a cewarsa zai sa dalibi ya dauki lokaci mai tsawo kafin ya kammala digirinsa. Sai dai kuma ba kowa ne ke da zarafin fitar ba, lura da yadda ake kashe makudan kudade, ga kuma faduwar darajar naira akan dalar Amurka da a mafi yawan lokuta da dalar ne ake biyan kudin makaranta. Dakta Aliyu Tilde shi ne kwamishinan ilimi a jihar Bauchi da ke Arewacin kasar, kuma a ganinsa abun kunya ne a ce gwamnatin Najeriya ta kasa warware wannan matsala ta yajin aikin malamai, wadda ita ke kara sa dalibai da iyayensu su yanke kauna daga karatu a Najeriya, su fara tunanin ketarawa kasashen waje neman ilimi. ''Wannan ina fadin abinda ke cikin zuciyar ko wane uba ne irina wanda ke da ya'ya a jami'o'in Najeriya.'' ''Yanzu suna nan zaune a gida, toh idan ina da hali me ye zai hana in tura dana waje?'' In ji Dakta Tilde. A na kukan targade kuma sai ga karaya, don kuwa bayan da malaman jami'o'in suka tsawaita yajin aikin da suka shafe tsawon lokaci suna yi da wata uku, suma takwarorinsu na fasaha da kimiyya wato 'Polytechnics' sun shiga yajin aikin na tsawon mako biyu, wani abu da ya kara dagula al'amura. Sai dai akwai masu ganin cewa masu fada aji a kasar na ko oho ne da tafiyar hawainiyar karatun ya'yan talakawa ne saboda suna cikin masu kashe makudan kudade don kai ya'yansu kasashen waje neman ilimi. Kuma idan har masu ruwa da tsakin suka zuba ido hankalin matasan ya tashi daga kan neman ilimi, za a shiga wani yanayi a Najeriyar da ba zai yi wa kowa dadi ba.	https://www.bbc.com/hausa/labarai-61560603
technology	Kun san wurare shida a duniya da rana ba ta faɗuwa sama da kwana 70?	Ka yi tunanin yadda masu yawon buɗe ido za su ji a wurin da ba a ganin rana tsawon kwana 70 a jere, alhali su ma mazauna yankin da kansu a rikice suke game da rashin ranar. Rayuwarmu ta dogara ne kan sa'o'i 24 a rana, sa'o'i 12 a wuni guda, sauran sa'o'in kuma dare ne. Sai dai me? Shin kun san cewa akwai wurare a duniya da rana ba ta faɗuwa fiye da kwana 70? Ga wurare shida a duniya inda rana ba ta faɗuwa. Norway, wacce ke cikin Arctic Circle, ana kiranta 'Land of the Midnight Sun,' inda daga watan Mayu zuwa ƙarshen Yuli, rana ba ta faɗuwa. Wannan yana nufin cewa tsawon kusan kwanaki 76, rana ba ta faɗuwa. A yankin Svalbard na Norway, rana tana haskawa daga 10 ga Afrilu zuwa 23 ga Agusta. Haka nan yanki ne na Arewacin Turai. Kuna iya shirya kai ziyara wannan wuri a wannan lokacin kuma ku zauna tsawon kwanaki ba tare da kun ga dare ba. Yankin Nunavut yana kusa da Arctic Circle, a sassan Arewa maso Yammacin Canada. Wannan wurin na ganin hasken rana kusan tsawon watanni biyu kowace rana, yayin da lokacin hunturu, wurin yana ganin kusan kwanaki 30 a jere na duhu gaba ɗaya, wato rana ba ta fitowa. Iceland shi ne tsibiri mafi girma a Turai bayan Birtaniya, kuma kasa ce da babu sauro. A lokacin bazara, dare ba ya yi a Iceland wato babu duhu gaɓa ɗaya, kuma a watan Yuni, rana ba ta faɗuwa. Don ganin rana da tsakar dare a zahirinta, za ku iya ziyartar garin Akureyri da Grimsey Island a cikin Arctic Circle. Daga ƙarshen watan Mayu zuwa ƙarshen Yuli, rana ba ta faɗuwa a nan, sai a farkon Nuwamba inda take kwanaki 30 ba ta fito ba, kuma an fi sanin wannan yanayin da 'polar night'. Wannan na nufin cewa ƙasar na kasancewa cikin duhu a lokacin hunturu. Haka kuma yankin ya yi suna da tsaunukansa da ke lulluɓe da dusar ƙanƙara. Ana iya ziyartar wannan wuri a lokacin bazara ko hunturu. Ƙasa mai dubban tabkuna da tsibirai, ɓangarori da yawa na Finland suna samun hasken rana kai tsaye na kwanaki 73 kawai a lokacin bazara. A lokaci guda kuma, rana tana ci gaba da haskawa tsawon kusan kwanaki 73, yayin da a lokacin hunturu, yankin ba ya ganin hasken rana kwata-kwata. Hakan na ɗaya daga cikin dalilan da suka sa mutane ba sa bacci sosai a lokacin bazara, kuma fiye da haka lokacin hunturu. Yayin da kuke nan, za ku samu damar ganin 'Northern Lights', wani haske mai walwali da ake iya gani a nan kuma za ku samu damar yin tseren ƙankara. Daga farkon watan Mayu zuwa ƙarshen watan Agusta, Sweden tana ganin faɗuwar rana da tsakar dare da tashinta da misalin ƙarfe 10 na safe. A nan, ana iya jera wata shida ana kusufin rana. Don haka yayin da kuke nan, mutum na iya kashe lokacinsa yana wasan golf da kamun kifi da tafiye-tafiye, da dai sauransu.	https://www.bbc.com/hausa/labarai-58617374
business	Mun kafa cibiyar horarwa kan man fetur - Gwamnan Bauchi Bala Mohammed	G﻿wamnan Jihar Bauchi Bala Mohammed ya ce gwamnatinsa ta kafa cibiyar horarwa kan man fetur da aka gano a jiharsa. S﻿unan cibiyar Alkaleri Oil and Gas Acquisition Centre, a cewar gwamnan. Y﻿a ƙara da cewa jihohin arewacin Najeriya sun zuba jarin da ya kai kusan dala miliyan 10 a aikin haƙo man fetur ɗin da aka gano a kan iyakar jihohin Bauchi da Gombe.	https://www.bbc.com/hausa/articles/c979j30vdj0o
business	Mutumin da ya bayar da sadakar kashi 15 cikin 100 na albashinsa	"John Yan ya yanke shawarar ya fara ba da sadakar kashi 15 cikin 100 na albashin da yake dauka a duk shekara, duk da cewa idan ya kai shekarun tsufa zai yi aiki tukuru. Matashin mai shekara 27, injiniyan manhajar na'ura mai kwakwalwa, wanda ya fara da kashi 1 cikin 100, daga bisani a shekarar 2020 ya kar zuwa kashi 3, kafin a cikin shekarar nan ya karu zuwa kashi 15. ""A takaice wannan matakin da na dauka na nufin ba zan yi ritaya da wuri ba,"" in ji Mista Yan, mazaunin birnin New York, da kuma ya ke aiki nan. ""Watakil ma nan gaba ba zan iya kai 'ya'yana makarantar kudi ba, si dai ta gwamnati."" Yana sanya kudin sadakar ne ga wani asusun tallafi mai suna  Giving What We Can (GWWC). Asususn na bai wa mutane kwarin  gwiwar yin sadaka da kashi 10 cikin 100 na albashinsu. Mambobin za su iya bada sadakar kai tsaye ga asusun da suka aminta da shi, amma wanda GWWC ya ba su zabi. Ciki har d wasu asusun tallafawa iyaye mai suna Centre For Effective Altruism - wanda aka yi wa rijista a kasashen Amirka da Birtaniya. Tun Mista Yan ya na yaro iyayensa suka koma Amirka a matsayin 'yan ci ranin, ya ce ya san ya na samun abin da yawancin mutane ba sa samu  duniya, don haka yake son ba su wani kaso daga guminsu domin ya taimaka musu. ""Na lura cewa dan abin da zan ba da, zai sanya wasu farin ciki, shi ya sa na dauki wannna matakin nan."" A shekarar 2009 aka samar da asusun GWWC, wand wasu daliban jami'ar Oxford Will MacAskill da Toby Ord suka samar. Duka mutanen biyu sun zage damtse domin kirkiro hanyar da za a taimakawa mabukata. GWWC ya yi ikirarin sama da mutum 6,000 ne suka shiga shirin, ya yin da kawo yanzu an tara sama da dala miliyan 244 na sadaka. Mambobin asusun na amfani da intanet wajen sanya kudin. Duk da cewa annobar korona ta janyo sauyawar lamura, amma GWWC ya ce an samu karin mutanen da suka shiga asusun a shekarar da ta gabata duk da annobar da ake fama da ita. Haka kuma mambobi sabbi 1,000 ne suka shiga duk da cewa ana korona, da dokar kulle, hakan ya nuna ana bukatar taimako a wannan tsakanin. Sannan wasu 1,000 sun yi alkawarin sanya kashi 10 na albashinsu a asusun GWWC a shekarar 2020, d wadanda za su bada kasa da hakan. Me ya sa za a bai wa mutane kwarin gwiwar bada sadakar kashi 10 ko kasa da hakan? ""Wannan adadin shi ne wanda ba zai takura kowa ba, da kuma mu na bukatar abin da zai dore ba na wucin gadi ba,"" in ji daraktan GWWC Luke Freeman. ""Dan wani bangare ne na abin da mutane ke samu na kudaden shiga, kuma mutanen da ke kasashe masu arziki za su iya tallafawa."" Ya yi kwatance da tsohuwar al'dar nan ta tarihin Yahudawa da Kiristoci na bada sadakar kashi 10 na albashinsu ga majami'u ko asusun tallafi. Pippa Gilbert ya fara sanda sadakar kashi 10 na albashinsa ga asusun GWWC shekarun da suka gabata. ""Ina da abin da na ke bukata na yau da kullum, a gare ni dan abin da na ke ba dawa sadakar bai taka kara ya karya ba, ,"" in ji matar da ke zaune Hague, a Netherlands. A wannan shekarar ne Mis Gilbert ta yi ritaya daga aikin da ta ke yi a matsayin mai sharhi da wata kungiya mai zaman kan ta, hkan na nufin kudin shigarta ya ragu. ""Amma duk da hakan kudin da na ke samu sun min yawa,"" in ji ta. Yayin da cikin masu shiga asusun akwai dalibai, da 'yan fansho, da ma'aikatan banki, da masu zuba jari, da 'yan kasuwa, Mista Freeman ya ce mafi kankanta cikin su su ne 'yan shekara 30. ""Yayin da masu karamin karfi ke ganin muhimmancin ba da abin da ya sawwaka, mu na bai wa masu hannu da shuni karfin gwiwar su bayar,"" in ji Freeman. Ma'aurata mazuna Boston, Julia da Jeff Wise ma'aikata ne da ke samun albashi mai tsoka, sun ba da sadakar kashi 50 ga kungiyoyin agaji, musamman wadda ke yaki da cutar Malaria. Suna bada tallafin ne a wata gidauniya mai suna  Givewell, wadda ke bincikar masu tsananin bukatar taimako domin tallafa musu. ""Ina ganin tun da kuruciya ya kamata mu dinga haka, domin taimakon masu karamin karfi,""  in ji Mis Wise, mai shekara 36. Sai dai duk da haka kungiyoyi da asusu irinsu GWWC, ba sa rabo da masu sukar ayyukansu, wanda ake musu kallon masu kaucewa biyan haraji da sauransu. ""Abu ne mai kyau ganin mutane na bai wa kungiyoyin agaji wasu kudade, amma wannanba dalili ne na tara kudade ba tare da biyan haraji ba,"" in ji Jeevun Sandher mai sharhi kan sha'anin tattalin arziki  daga  King's College da ke birnin Landan. ""Amurkawa sun fi sadakar wani kaso na abin da suke samu fiye da kowacce kasa (a shekarar da ta gabata sun bada sadakar dala biliyan 47) amma duk da haka, Amirkawa na fama da talauci. ""Dalilai uku na ke ganin bai dace da tsarin ba. Nafarko dan abin da ake bayarwa ba ya isar wadanda ake bayrwa dominsu. ""Na biyu, bai wa masu karamin karfi tsabar kudi ita ce kadi dorarriyar hanya ta kauda talauci. Kungiyoyin agajin da ke bai wa mbukata abinci a makarantu da matattatarar matasa, a yankunan matalauta domin ingnra rayuwarsu. An yi ba a yi ba domin ba za su iya musanyawa da kudin da suke bukata ba. Sai na karshe, kudin sadkar da mutanen ke karba, ba sahihiyar hanya ce mo dorewa ba idan ana batun kudin shiga, ba abu ne da zai wadaci kowa ba."" Mista Freeman ya ce har yanzu kungiyoyin agaji na taka rawa wajen sauya rayuwar masu fama da matsanancin talauci a duniya. ""Yawanci muna da arziki fiye da tunain mu,  ywancinmu mu na da abin yi a ko da yaushe,"" in ji shi . ""Matsakaicin kudin shiga a kasashe kamar Birtaniya, na ba ka kwanciyar hankali da saukin rayuwa cikin kashi 5 na masu arzikin duniya. Wannan kudi ka iya sauya rayuwar mutumin da ke fama da matsanncin talauci, da kusn kashi 100, fiye da inganta ta ka rayuwar."""	https://www.bbc.com/hausa/rahotanni-59502579
religion	Ku San Malamanku tare da Malam Garba Tudun Wada Gombe	"Malam Garba Tudun Wada a Gombe haifaffen jihar Sokoto ne kuma a can ya taso, daga baya ya koma Gombe inda ya yi karatunsa da kuma harkokin da'awa da wa'azi. Ya fara karatu tun daga na farfaru da babbaƙu a wajen wani malami, Malam Buba na makarantar allo. Bayan nan kuma ya yi ""saukar zuƙu"" daga nan ya yi karatu a wajen Malam Muhammadu Basakkwace. Bayan da ya koma Gombe ya kafa makarantar koyar da yara alkurani. A duk lokacin da malam Basakkwace ba ya nan malam Garba ke koyar da yara, amma a lokacin da yake nan to shi ma yana daga cikin masu koyo, in ji shi. Ya ce an shafe shekaru ana tafe har makarnta ta ɗaukaka ta faɗaɗa. ""A haka ilimina ya bunƙasa har na zama cikakken malami a makarantar."" Ana tafe a haka har ya kasance yana wakiltar Malam Basakkwace a al'amura da yawa. Ya ce yau shekara takwas kenan da rasuwar Malam Basakkwace shi ya karɓi ragamar makarantar wacce ke da ɗalibai daga Balanga da Billiri da Bajoga da Dadin Kowa wato Yamaltu Deba da Dukku. A dalilin da'awa akwai wurare masu nisa ma da na shiga da ƙafa da suke ce min ba su taɓa jin ma labarin Al-ƙur'ani ba. ""Na taba zuwa wani gari muka je masallaci da asuba na same shi maƙil, amma sarkin ya ce min dalilin wa'azin da taba zuwa na yi musu ne ya sa suke zuwa sallar asuba. ""Akwai inda na je wa'azi suka ce tun wa'azin da na je na musu shekara goma baya suna amfani da shi sosai. Hakan ya sa na kan ji daɗi sosai."" Malam ya ce a cikin surorin Al-ƙur'ani ya fi shan wahala a haddar Suratu Mudaffidin. A ƙasashen da ya taba zuwa kuwa ya ce daga Saudiyya sai Sudan sai Chadi. Sannan ya je Umra da Hajji sau bakwai. Sannan ya ce a nan gaba yana son zuwa ƙasar Syriya don ya ga ƙaburburan wasu annabawa da ke can. A ɓangaren abinci kuwa Malam ya ce ya fi son abin da ya shafi amsara da shinkafa, sai kuma miyar kuka. Malam yana da mata huɗu da ƴaƴa 42 da da jikoki 55. Babban burinsa shi ne ya ga addinin Musulunci na tafiya ana kuma karanta Al-ƙur'ani. Sannan yana burin ya ga duk Musulmi ya samu kyakkyawan ƙarshe da gamawa lafiya. Malam ya ce a tambayoyi kuwa an fi yi masa tambaya a kan matsayin addinin Musulunci."	https://www.bbc.com/hausa/labarai-61506202
politics	Najeriya ta gargadi China kan cin zarafin 'yan kasarta	Najeriya ta bayyana rashin jin dadinta game da cin mutunci da kyama da 'yan kasarta da wasu bakaken fata 'yan Afirka ke fuska a China. Ministan harkokin wajen kasar, Geofrey Onyeama, ya ce kasar ba ta ji dadin labarin da ta samu ba kan wariyar da bakake ke fuskanta a kasar a kan cutar korona ba. A tattaunawarsa da takwaransa na China Zhou Pingjian, ministan ya ce abubuwan da ke faruwa kan bakaken fata a China abin alla-wadai ne. Wannan na zuwa ne bayan wasu rahotanni daga China sun nuna cewa daruruwan 'yan Najeriya aka tilastawa barin gidajensu da otel-otel din da suke zaune . Kuma hakan  ya biyo bayan jita-jitar da ake yadawa cewa 'yan Afrika na dauke da cutar korona. Hotunan bidiyo masu sosa zuciya da aka yi ta yadawa a kafafan sada zumunta sun nuna yadda jami'an tsaron China suka rinka cin zarafin bakaken fata. Wannan dalilin ne a cewar Mista Onyeama, ya sanya Najeriyar jan hankalin China da kuma nuna fushinta da rashin amincewa da wannan keta da ake zargin 'yan kasarta da aikatawa. Beijing dai ta nuna rashin jin dadinta da wannan batu a cewar Mista Zhou. Mista Zhou, ya kuma ce China ta dau wannan batu da muhimmanci, domin kasar ba ta manta da gudunmawar da Najeriya ke bata ba musamman a wannan lokaci. Karin Bayani Tun farkon wannan makon wasu mazauna Guangzhou 'yan Afirka suka ce ana ta korarsu daga gidajensu abin da ya kai ga Amurka ta yi gargadi ga 'yan kasarta bakaken fata su kaurace wa garin. Wasu rahotanni kuma sun ce ana ta yi wa bakaken fata 'yan Afirka gwajin cutar korona, tare da killace su a gidajensu na tsawon mako biyu duk da cewa ba su nuna wasu alamun cutar ba. China ce kasar da aka soma samun barkewar cutar korona, sai dai a yanzu kasar ta samu saukin yaduwarta. Akwai 'yan Afirka da dama a Guangzhou inda ake hada-hadar kasuwanci, wadanda ke zuwa saro kaya zuwa Afrika.	https://www.bbc.com/hausa/labarai-52289233
business	Gane Mini Hanya kan yadda ake safarar jakuna a Najeriya 14/03/2020	Latsa alamar lasifikar da ke sama don sauraro: Jaki dabba ce da ake amfani da ita wajen sufuri da dakon kaya da kuma ayyukan gida da na gona a mafi yawan kasashe masu tasowa, musamman a yankuna na karkara,  har ma da wasu birane. Sai dai a baya-bayan nan, jakunan sun fara fuskantar barazanar gushewa a bayan kasa sakamakon yadda ake cin namansu da kuma amfani da fatarsu wajen samar da wasu magunguna musamman a kasar China. Wani bincike da wata kungiyar kare jakuna, wadda ke gabashin Afirka mai suna Brooke East Africa ta gudanar, ya nuna cewa a shekara ta 2018 kusan jakuna 16,000 aka sace daga kasashen Afirka 22. Wannan yasa wasu kasashe da dama a nahiyar, kamar su Uganda da Tanzania da Senegal da Kenya suka hana fataucin jakunan  zuwa kasashen waje. A filinmu na Gane Mani Hanya na wannan makon, Muhammad Annur Muhammad ya duba  barazanar  da  jakunan ke fuskanta, ga kuma  rahoto na musamman din da ya hada mana:	https://www.bbc.com/hausa/shirye-shirye-na-musamman-51916166
sports	Ana alakanta Ronaldo da tafiya Inter Miami, Barcelona na zawarcin Dalot	An yi wa dan wasan Portugal mai shekaru 37 da ke buga tsakiya Cristiano Ronaldo, tayin samun daman raba gari da Manchester United ta hanyar tafiya Inter Miami, kungiyar tsohon abokinsa a harkar tamaula David Beckham. (Star) Mai tsaron raga a Denmark, Kasper Schmeichel ɗan shekara 35, na iya sake sauya kungiya a cinkin ‘yan kwallo ta watan Janairu, wata shida kenan da barowarsa Leicester.(L'Equipe via Leicester Mercury) Kungiyar Barcelona da ke zawarcin ɗan wasan baya na farautar ɗan wasan Manchester United Diogo Dalot, mai shekara 23. (Sport) Leeds United ta cimma yarjejeniya da Cody Gakpo inda yanzu suke tattaunawa kan kudin da za ta bai wa PSV Eindhoven kan ɗan wasan mai shekara 23.(Mirror) Southampton na farautar ɗan wasan Celtic, Filipe Jota, mai shekara 23. (Football Insider) Liverpool ta shiga sahun wadanda suka yi zawarcin ɗan wasan Mali, Yves Bissouma, mai shekara 26, a karshen kaka kafin ya koma Tottenham daga Brighton.(The Athletic) Paris St-Germain na duba hanyoyi dawo da ɗan wasanta Adrien Rabiot, mai shekara 27, da kwantiraginsa ke kan karewa Juventus. (Fichajes) Arsenal ta fuskanci babban koma baya wajen cefanan ɗan wasan Juventus mai shekara 24, Manuel Locatelli, bayan ɗan wasan asalin Italiya ya zabi ya zauna a Turin. (Football London) Manchester United na Shirin ganawa da wakilan Alejandro Garnacho mai shekara 18 ɗan Argentina. (AS via Sport Witness) Dan wasan Roma Tammy Abraham, ya ki nuna ba lallai ya sake dawowa Chelsea ba a nan gaba.(90 Min)	https://www.bbc.com/hausa/articles/cw4099930vpo
entertainment	...Daga Bakin Mai Ita tare da Bashir Nayaya Ɗanmagori	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 54, shirin ya tattauna da Bashir Nayaya wanda aka fi sani da Ɗanmagori, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh	https://www.bbc.com/hausa/media-57582085
sports	'Yan wasa 10 a Real Madrid sun lashe Ballon d'Or	Ranar Litinin Karim Benzema dan kwallon tawagar Faransa ya lashe kyautar gwarzon dan kwallon kafa na duniya da ake kira Ballon d'Or na 2021/22. Dan wasan na Real Madrid shi ne na baya-bayan nan da ya lashe kyautar daga kungiyar Santiago Bernabeu a bikin da French Football kan gudanar. Kyauta ita ce ta 66 da aka yi bikin karrama 'yan wasan tamaula da suka yi fice a duniya da aka yi a Faransa. A karon farko an auna kwazon dan wasa bisa bajintar da ya yi a kakar tamaula, maimakon shekara daya da ake yi a baya. Benzema ya zama na 10 da ya lashe Ballon d'Or daga Real Madrid, bayan da Luka Modric ya dauka a 2018 daga kungiyar. Alfredo Di Stéfano shi ne na farko da ya fara lashe kyautar daga Real Madrid a 1957, sannan ya kara zama zakara a 1959. Raymond Kopa, wanda ya taka leda tare da Di Stéfano, shi ne ya lashe kyautar 1958 na biyu daga Real Madrid, sannan Stefanano da ya dauka karo na biyu a 1959. Sauran 'yan wasan da suka lashe Ballon d'Or a Real Madrid sun hada da Zinedine Zidane a 1998, wanda ya karba daga hannun Ronaldo Nazario na Inter Milan, wanda ya lashe a 1997 da kuma a 2002, wanda ya zama zakara a Real Madrid.\nFigo ya dauki Ballon d'Or a Real a 2000, sai Michael Owen a 2001 da Cannavaro a 2006 da kuma Kaka a 2007. Shi kuwa Cristiano Ronaldo Ballon d'Or biyar ya dauka a tarihin tamaularsa guda hudu a Real Madrid da daya a Manchester United a 2008 Kyaftin din tawagar Portugal wanda ke wasa a Old Trafford yanzu haka ya lashe a 2013 da 2014 da 2016 da kuma 2017.	https://www.bbc.com/hausa/articles/cw4n7vjkn5wo
business	Coronavirus: Mai shafin Twitter zai tallafa wa duniya da dala biliyan daya	Coronavirus: Mai shafin Twitter zai bayar da tallafin dala biliyan daya Jack Dorsey, mai kamfanin Twitter da manjahar biyan kudi ta Square, ya ce zai ba da tallafin dala biliyan daya a kokarin da duniya ke yi wajen shawo kan annobar coronavirus. A cewar Mista Dorsey, kudin tallafin kaso 28 cikin 100 ne na dukiyar da ya mallaka. Ya bada wannan sanarwa ce a shafinsa na twiter, tare da wallafa cewa ''bukatu na sake karuwa cikin gaggawa''. Mista Dorsey bai ba da takamaiman bayanai kan inda za a kashe ko tura kudin ba domin yakar Covid-19. A Amurka akwai karancin na'urar ventilator da kayayyakin kare kai, sannan kasuwanci da dai-daikun mutane na cikin yanayin na ukubar koma bayan tattalin arziki. Mista Dorsey, zai yi amfanin da kason da ya mallaka a kamfanin Square wajen ware wannan tallafi wanda za a raba ta gidauniyar Start Small. Mutumin mai shekara 43 shi ne shugaban kamfanin Twitter da Square. Ya ce zai yi amfani da kudin da ya mallaka a Square saboda kudin da ya mallaka a manhajar ya zarta na twitter. Ya kuma kara da cewa a hankali zai sayar da hannayen jarinsa, wanda hakan zai yi tasiri kan darajar kamfanin da girmar tallafin. Da zarar an shawo kan annobar Covid-19, sauran kudadden za a karkatar da su ga fannin lafiyar yara mata da ilimi da bincike kan kudadden shiga na duniya. A kashi na shida na sakon twitter da ya wallafa, Mista Dorsey ya ce yana son ya ba da tallafin ne a wurin da zai ga tasirinsu a tsawon rayuwarsa. Tallafin zai bi ta hannun kamfanin mai zaman kansa. Wannan wata hanyar ce da masu arziki kan bi wajen ba da tallafi, sai dai ana yawaita sukar wannan salo da ake zargin ba bu adalci. Mista Dorsey ya wallafa adireshi google, google doc  da ya ce zai yi amfani da shi wajen bin sawun yadda ake kashe kudaden tallafin. Shugaban kamfanin na twitter ba shi ne attajiri na farko da ke bayar da gudunmawar yakar wannan annoba ba. Mai kamfanin Facebook, Mark Zuckerberg, shi ma ya bada tallafin $30m, wanda ya ce za a yi amfanin da zunzurutunsu wajen neman magani. Shi ma mai Amazon Jeff Bezos, ya bada tallafin $100m domin sayen abinci a Amurka don taimakawa wadanda ke fama da yunwa a wannan lokaci. Kamfanin Apple a cewarsa shugabansa Tim Cook, za su bada gudunmawa domin kai kayayyakin magani Italiya, kasar da annobar ta fi yi wa illa a duniya.	https://www.bbc.com/hausa/labarai-52210053
health	Ra'ayi Riga: Me masu nakasa ke bukata?	A farkon watan Disamba ne aka gudanar da bikin ranar masu fama da nakasa ta duniya.	https://www.bbc.com/hausa/46490599
religion	'Babu sisin wani maniyyaci a hannunmu'	"A Najeriya, Hukumar Alhazai ta kasar ta ce ba ta rike ko da sisin kwabon wani maniyyaci a hannunta a karkashin shirin nan na adashin gata da maniyyata ke yi. A cewar hukumar dukkan kudaden da maniyyata ke biya yana shiga asusunsu da ke bankin Ja`iz, don haka babu dalilin fargabar kwabonsu zai yi ciwon kai. Kwamishinan ma'aikata da kudi a hukumar, Alhaji Nura Hassan, ya shaida wa BBC cewa, akwai bambanci tsakanin shirin adashin gata da kuma shirin da ake tuntuni wanda maniyyata ke biyan kudin aikin Hajjin su a hukumomin aikin Hajji na jihohinsu. Ya ce, su wadanda suka biya kudinsu ta hannun hukumomin alhazai na jihohi, to kudinsu na nan a hannun hukumomin da suka biya kudin, don haka duk wani karin bayani da suke nema sai su je can. Alhaji Nura Hassan, na mai da martani ne ga wani zargi da majalisar wakilan Najeriyarta yi cewa hukumar na karbar kudaden maniyyata tun a shekara ta 2020 zuwa yanzu, ga shi ba ayi aikin hajji ba a tsakani. Ya ce,"" Babu kwabon wani alhaji ta hannun hukumar alhazai ta jiha a hannun hukumar alhazai ta kasa."" Kwamishinan ma'aikata da kudi a hukumar alhazai ta kasar ya ce, ya kamata mutane su sani, shirin adashin gata da aka bullo da shi ga maniyyata aikin hajj, shima ba hukumar alhazai ta kasa ce ke ajiye kudinba. Ya ce, "" Shiri ne wanda muka yi shi tsakaninmu hukumar alhazai ta kasa da ta jihohi da kuma bankin Ja'iz, don haka kudin suna wajen bankin Ja'iz."" Alhaji Nura Hassan, kowanne maniyyaci da ya bude asusu a Ja'iz, to kudinsu yana nan a bankin, kuma zai iya ganin komai. Jami'in hukumar alhazan ta Najeriya, ya ce wadanda suke cikin tsarin adashin gata idan lokacin aikin hajj ya zo, aka fadi cikon da za ayi  suka cika, to sune za a bawa fifiko wajen tafiya aikin Hajj. Majalisar wakilan Najeriya ce ta ba da umarnin gudanar da bincike a kan shirin adashin gata na maniyyata aikin hajji da hukumar alhazai ta NAHCON ke gudanarwa. Matakin ya zo ne bayan gabatar da bukatar gaggawa a gaban zauren majalisar kan zargin cewa ɗaruruwan 'yan ƙasar sun biya kuɗin aikin Hajji tun a shekarar 2020, amma har yanzu ba su san matsayinsu ba."	https://www.bbc.com/hausa/labarai-61048285
health	E﻿bola ta tilasta rufe makarantu a Uganda	Gwamnatin Uganda ta bayar da umarnin rufe makarantun kasar makonni biyu kafin lokacin da aka tsara saboda barkewar annobar Ebola. Hukumomin kasar sun yi haka ne a kokarin dakile barkewar cutar mafi yaduwa a tarihin kasar. Ministar kiwon lafiya ta kasar Dr Jane Ruth Aceng ta fada wa BBC cewa an dauki matakan tabbatar da tsaron lafiyar yaran da ke fita da kuma shiga cikin  yankin da cutar ta yi kamari  da aka sanya wa dokar kulle. Matakin ya biyo bayan kamuwa da cutar da mutum 141 suka yi a babban birnin kasar, Kampala, inda 55  da suka rasa rayukansu.  Kwashe yara daga gundumomin Mubende da kassanda  wadanda wurare  ne da aka fi samun yawan mutanen da suka harbu da cutar sun kasance wuraren  da ministar kiwon lafiyar ta fi  nuna damuwa. Ministar ta ce za a hana iyaye zuwa  wadannan yankuna biyu da aka sanya wa dokar kulle. A maimakon haka za a yi amfani da motar makaranta domin zuwa da su Kampala babban birnin kasar daga nan kuma za su shiga motocin bas-bas da gwamnati ta bayar wadanda za su wuce da su gidajensu. An dauki wannan matakin ne domin tabbatar da cewa yaran  ba su yi mu'amulla da al'ummomin yankunan da aka samu barkewar annobar ta Ebola ba. Yayin da suke barin makarantun kwana wadanda kawo yanzu ba a samu wani da ya kamu da cutar a ciki ba.  Sai dai duk da cewa dalibai sun samu damar zuwa gida da wuri  domin hutun Kirismeti wasu na ganin cewa gwamnati ta yi hanzarin daukar matakin rufe makarantu makonni biyu kafin a kammala karatun zango. Ana ganin ta yi hakan ne domin dakile  bazuwar annobar Ebola wadda ba a taba ganin irinta ba a tarihin kasar ta gabashin Afirka. Wasu masana  sun nuna rashin jin dadinsu game da matakin rufe makaruntun saboda a cewarsu idan aka bar yaran suka kara makonni biyu a cikin makaruntu  wannan zai fi tasiri wajen dakile yaduwar cutar. Saboda a ganinsu kwayar cutar kan dauki kwana biyu zuwa makonni uku kafin ta soma bayyana a jikin mutum.  A cikin  kwanakin watanni biyu da suka gabata mutum 55 suka rasa rayukasu ciki har da yara 23.  Kwayar cutar Ebolar ta Uganda nau'in ta Sudan ce, wadda babu wani tabbataccen  riga-kafinta a yanzu.  Ba kamar irin ta Zaire ba wadda ta yadu a kwanan nan a Jamhuriyar Dumukuradiyyar Kongo.	https://www.bbc.com/hausa/articles/cqe97jl5ny6o
politics	Abin da ya sa ba zan janye wa Ahmed Lawan takarata ta Sanata ba - Machina	"Mutumin da ke takarar sanata karkashin inuwar jam'iyyar APC a Yobe ta Arewa a Najeriya, Bashir Sharrif Machina, ya ce ba zai sauka ko ya janyewa kowa takararsa ta majalisar dattawa ba. Wadannan kalamai na Bashir Machina na zuwa ne a daidai lokacin da take ƙasa take dabo game da makomar siyasar shugaban majalisar dattijan Najeriya, Ahmed Lawan, bayan ya rasa takarar shugaban ƙasa a APC da ya nema. Tun bayan kammala zaben fitar da gwani shugaban kasa a APC dambarwa ta kunno kai kan yiwuwar rasa takararsa ta sanata bayan ya shafe fiye da shekara ashirin yana wakiltar al'ummarsa a Majalisun Tarayyar ƙasar. Rahotanni a baya-bayan nan sun yi ta yaɗa cewa Sanata Ahmad Lawan ya samu takarar ɗan majalisar da yake kai yanzu, sai dai mutumin da ya ci takarar tun da farko, Bashir Sharif Machina ya ce har yanzu shi ne ɗan takarar Sanatan Yobe ta arewa a APC. Kuma an yi ta samun bayanai da rade-radi da ake ta yadawa cewa wasu jiga-jigan APC na neman tursasawa ɗan takarar ya janyewa Ahmed Lawan. A tattaunawarsa da BBC, Bashir Machina, ya ce ya fitar da takarda a shafukan sada zumunta wanda ya aikewa jam'iyya, kan tuntubar da aka yi ma sa ko yana nan kan takararsa. Ya ce shi kuma ya amsa da cewa bai janye ba, kuma yana kan takararsa. Sannan ya ce shi baki da baki Ahmed Lawan bai tuntube shi ba, don haka yana nan kan bakarsa kamar yada jama'a suka zaɓe shi. Dan takarar ya kuma ce ""ko da an tuntube ni ma ba zan janye takarata ba, saboda mutane ne suka zabe ni a zaben fitar da gwani domin na wakilce su. An kada kuri'a an tantace na yi nasara, don haka duk bayanan da ake yadawa cewa na janye ko zan janye labaran boge ne"", in ji ɗan takarar. Bashir ya kuma ce yana kan bakarsa, kuma yana da tabbacin nasara, saboda manufar takararsa ita ce jagoranci nagari, saboda jama'a su samu wakilci na gari. Akwai ""tsare-tsaren da nake son aiwatarwa saboda a shirye nake, na yi kintsawar da zan kasance wakili nagari ga jama'ata"". BBC ta yi ƙoƙarin ji daga ɓangaren Sanata Ahmed Lawan, amma mataimakansa na musamman da muka tuntuɓa, ba su mayar da wani martani ba tukunna. Amma dai wannan yanayi bai zo da mamaki ba, don ba wannan farau ba da ake samun mutanen da suka fadi a takara suke komawa domin neman makamansu na baya. Mutanen da suka faɗi zaɓen fitar da gwani irinsu gwamnan Bauchi, Bala Muhammad Kaura, ya koma nema takarsa ta gwama a karo na biyu bayan gaza cimma muradansa na neman takarar shugaban kasa a inuwar jam'iyyar PDP. Mutumin da a farko aka sanar cewa shi ne ya yi nasara a zaben fitar da gwani na PDP ya janyewa Kaura, bayan sake maimaita zaben fitar da gwani a Bauchi. Hakazalika a Sokoto an ga yadda Gwamna Tambuwal, shi ma ya koma ya nemi tikitin Sanata bayan rasa damar cimma burinsa ta neman kujerar shugaban kasa. Shi ma Tambuwal ya samu ɗan takarar da da fari aka ce shi ya yi nasara, ya jenye masa."	https://www.bbc.com/hausa/labarai-61809088
business	Abin da ya sa ba mu janye tallafin fetur ba a Najeriya - Shugaba Buhari	Shugaban Najeriya Muhammadu Buhari ya ce abin da ya sa bai cire tallafin man fetur ba shi ne don gudun tsananta wa al’ummar ƙasar. Shugaban ya fadi hakan ne a wata hira ta musamman da ya yi da jaridar Bloomberg ta intanet ta Amurka da aka wallafa a ranar Talata. Bloomberg ta tambayi Buhari cewa me ya sa ya ƙi amsa kiraye-kirayen da Asusun ba da lamuni na duniya IMF, da Babban Bankin Duniya ke masa tsawon shekaru na ya janye tallafin fetur kuma canjin kuɗaɗen ƙasashen waje su zama na bai ɗaya? Sai ya amsa da cewa har yanzu akwai ƙasashen yammacin duniya da ke bin tsarin biyan tallafin fetur. “To me ya sa za mu janye namu a yanzu? “Abin da ƙasashen waje ke fama da shi shi ne sun fi mayar da hankali kan tsare-tsaren da aka yi a rubuce amma suna mantawa da tasirin haka ga al’ummominsu,” in ji shi. A bara ne gwamnatin Shugaba Buhari ta so janye tallafin mai, “amma bayan tuntuɓar masu ruwa da tsaki da yadda abubuwa suka kasance a bana, ɗaukar matakin ba mai yiwuwa ba ne. Sai dai ya ce ƙara samar da albarkatun fetur a cikin ƙasar ta hanyar sababbin matatun mai da ake sa ran za su fara aiki nan gaba a wannan shekarar za su taimaka sosai. Kan batun tsadar kuɗaɗen ƙasashen waje da mayar da farashinsu na bai ɗaya kuma shugaban Najeriyar ya ce hakan na faruwa ne sakamakon wasu abubuwa da ke faruwa a wajen kasar. “Idan aka ci gaba da samar da mai a cikin gida da tsare-tsaren samar da abinci, za a samu a daidaita farashin kuɗaɗen da mayar da su bai ɗaya a gwamnatance da kasuwar bayan fage. Ba tambayar tallafin man fetur kawai Jaridar Bloomberg ta yi wa shugaban na Najeriya ba, ta yi masa tambayoyi kan tsaro da yaƙi da cin hanci da kuma tattalin arziki. An tambaye shi kan ko yaya yake ganin ƙoƙarinsa kan alkawuran da ya dauka a hawansa mulki musamman na yaƙi da cin hanci da farfaɗo da tattalin arziki. Sannan an tambaye shi kan ko me ya sa ya kasa shawo kan matsalar tsaro a ƙasar har yanzu? Shugaba Buhari dai ya amsa cewa Najeriya ta samu ci gaba sosai fiye da yadda ya same ta. Ya ce a yanzu ba a cin hanci ƙarara kamar da, kuma ƴan Najeriya na jin ƙwarin gwiwar fallasa masu satar kuɗin gwamnati ba tare da tsoro ba, kuma ana mayar da kuɗaɗen ga hukumomi. Sai dai ko a makon da ya gabata sai da hukumar da ke yaki da rashawa ta EFCC a Najeriyar ta ce 'yan ƙasar sun sare da kwarmata bayanai kan masu satar kudin gwamnati, duk da ɗumbin kudin lada da ke tattare da yin hakan. Shugaban hukumar ta EFCC, Abdullahi Bawa ne ya faɗi hakan ne a lokacin wani taron masu ruwa da tsaki da aka gudanar a jihar Kwara. Kan batun matsalar tsaro, Buhari ya shaida wa jaridar Bloomberg cewa a yanzu babu wani yanki da ke ƙarƙashin ikon yan ta’adda a ƙasar, kuma shugabannin masu ta da ƙayar bayan sun mutu. “A shekarar 2015 Boko Haram na iko da fadin yankin da ya kai girman ƙasar Belgium a kan iyakokin Najeriya “A watan Maris harin sojin saman Najeriya ya hallaka shugaban ƙungiyar ISWAP. “Gwamnatocin baya ba su samar da jiragen yaƙin da Amurka ta shawarta a nema ba, mu mun samar kuma hakan ya zama wata kafa ta sabunta ƙawancen Najeriya da ƙawayenmu na yamma. Sai dai shugaban ya zargi ƙasashen yamman da ƙin ba da hadin kai wajen magance barazanar ƙungiyar IPOB. Ya ce: “Mun ayyana IPOB a matsayin ƙungiyar ta’addanci amma ƙasashen yamma sun bar shugabanninta suna cin karensu babu babbaka suna yaɗa kalaman ƙiyayya daga Ingila. Dole a kawo ƙarshen hakan,” in ji shi. Ya kuma yi tsokaci kan rikicin manoma da makiyaya da ya ce gwamnatinsa ce ta kawo ƙarshen lamarin da aka shafe gomman shekaru ana fama da shi. An tambayi Shugaba Buhari kan ko me ya sa hauhawar farashi ya ƙaru da ɗigo biyu tun 2015, duk da ƙoƙarin da yake cewa gwamnatinsa na yi don haɓaka ɓangaren noma? “Da ba mu samar da tsare-tsaren haɓaka samar da abinci a cikin gida ba da ban san a wane yanayi hauhawar farashi za ta kasance ba a yau. “Kuma har yanzu ba mu ga samar da isasshen abincin da ake buƙata ba a cikin ƙasar,” amsar da ya bayar kenan. Ya c gaba da ccewa tsare-tsare kamar shirin tallafa wa manoma don rage shigo da kayan abinci marar inganci ya haɓaka noman shinkafa daga ton miliyan 5.4 da ake samarwa a 2015 zuwa  ton miliyan tara a 2021. Wajen amsa tambayar ƙoƙarin da ya yi a tattalin arziki, Shugaba Buhari ya ce ya shafe shekarun mulkinsa wajen zuba jari sosai a gina titunan mota da na jirgin ƙasa da gine-ginen harkokin sufuri don samar da ci gaba da haɗa al’ummomi a sauƙaƙe. “Ba lallai a ga sakamakon a yanzu ba, amma lokaci zai nuna hakan,” a cewarsa.	https://www.bbc.com/hausa/articles/c72e7r06g69o
sports	Dan Najeriya Awoniyi ya zama mafi tsada da Nottingham ta saya	Nottingham Forest ta dauki dan kwallon tawagar Najeriya, Taiwo Awoniyi daga Union Berlin a matakin wanda ta saya mafi tsada a tarihin kungiyar. Mai shekara 24, ya amince da kunshin kwantiragin kaka biyar kan fam miliyan 17, wadda za ta buga Premier League a kakar da za a fara cikin watan Agusta. Awoniyi ya ci kwallo 20 a karawa 43 a kakar da aka karkare ta bana, kuma shi ne na farko da Forest ta dauka, tun bayan da ta samu tikitin buga babbar gasar tamaula ta Ingila. Dan kwallon tawagar Najeriya, wanda ya buga wasannin aro a Union Berlin ta mallaki Awoniyi daga baya a Yulin 2021 daga Liverpool, wadda ya fara taka leda a matakin kwararre. Bai yi wa Liverpool wasa ko daya ba, tun bayan da ta dauke shi a 2015, wanda ya yi ta zuwa buga wasannin aro a kaka shida da ya yi a kungiyar Anfield. Bayan da ya ci kwallo 15 a wasa 31 a lik, Awoniyi shi ne na shida a zura kwallaye a raga a Bundesliga, wanda ya kai Union Berlin mataki na shida a teburi. Hakan ne ya sa kungiyar za ta buga gasar Zakarun Turai ta Europa League a bana a karon farko tun bayan kakar 2001-02. Tun bayan da ya fara buga wa Super Eagles tamaula cikin watan Oktoba, kawo yanzu Amoniya ya yi karawa hudu da cin kwallon farko a fafatawa da Sudan a Janairu a gasar kofin Afirka a Kamaru. Forest na sa ran daukar aron mai tsaron raga, Dean Henderson, mai shekara 25 daga Manchester United a kakar nan, tana kuma tattaunawa da mai tsaron bayan Mainz, Moussa Niakhate, mai shekara 26.	https://www.bbc.com/hausa/articles/clmxdkvk4xmo
health	Gwamnatin jihar Kano ta rufe asibitin yara	"Gwamnatin jihar Kano da ke arewacin Najeriya ta rufe ayyukan asibitin yara da ke titin Gidan Zoo a cikin birnin Kano bayan shafe kusan shekaru uku da fara aiki. Matakin gwamnatin na Kano ya dai kawo tsaiko wajen harkokin duba marasa lafiya, sakamakon yadda ma'aikatan asibitin suka gaza sanin makomarsu yayin da marasa lafiya ke kokawa. Abokin aikinmu a Kano, Khalifa Shehu Dokaji, wanda ya ziyarci asibitin yara na Isyaka Rabi'u da ke hanyar gidan adana namun daji, ya ce a sabanin yadda asibitin ke cika makil da marasa lafiya da koke-koken yara, a yanzu shiru kake ji. Wasu daga cikin marasa lafiya da ke jiyya da kuma ba a sallame su daga asibitin ba, sun yi tagumi suna tunanin a makomar rayuwa, sakamakon fargabar halin da za su shiga idan likitoci da malaman jinya suka daina zuwa aiki. A cewar daya daga cikin jagororin asibitin da ya nemi a sakaya sunan sa, suna tsaka da yin aiki ne sai suka sami wani umarnin kotu cewar kamfanin da ke kula da ayyukan wannan asibiti mai suna Northfield Health Services ya ba da umarnin kwashe kayansu  daga asisbitin tare da ma'aikatan sa baki daya. ""Ba mu san makomar mu ba, saboda babu wani bayani da akai mana, wadanda ke kula da asibiti da shugabannin asibitin ne suka samu sabani, don haka sai an warware matsalar,"" in ji shi. Sai dai shugaban hukumar da ke kula da asibitoci a Kano, Dr Nasiru Kabo, ya shaida wa BBC cewar gwamatin Kano ba ta rufe asibitin ba, amma ta janye yarjejeniyar kawance aiki tsakanin ta da kamfanin Northfield Health Services saboda rashin gamsuwa da yadda yake kula da asibitin. Bai dai yi karin bayani dangane da inda aka sami umarnin kotun ba tare da yin cikakken bayani kan makomar asibitin."	https://www.bbc.com/hausa/labarai-57576520
politics	Adeleke na jam'iyyar PDP ya lashe zaben gwamnan Jihar Osun	Hukumar zabe mai zaman kanta ta Najeriya INEC ta ayyana Sanata Ademola Adeleke  na jam'iyyar PDP a matsayin wanda ya yi nasara a zaben gwamnan Jihar Osun. A ranar Asabar ne aka gudanar da zaben gwamnan cike da tsauraran matakan tsaro. Babban baturen zaben Jihar,  Farfesa Oluwatoyin Ogundipe, ya ce Sanata Adeleke ya samu kuri’a 403,371 Gwamna mai-ci Adegboyega Oyetola na jam’iyyar APC ya zo na biyu da kuri’a 375,027. Bayanan da INEC ta fitar na kananan hukumomi 30 da ke jihar sun nuna cewa PDP ta yi nasara a kananan hukumomi 17 yayin da APC ta samu  kananan hukumomi 13. Dama dai a baya Gwamna  Oyetola, wanda ya so yin ta-zarce karo na biyu, ya kayar  da Sanata Adeleke. Wakilan BBC da ke Jihar ta Osun sun ruwaito cewa tun cikin dare ranar Lahadi zuwa wayewar gari aka fara karbar sakamakon zabukan da aka yi daga matakin kananan hukumomin jihar. Zababben gwamnan, mai shekara 62, dan asalin karamar hukumar  Ede ne. Ya wakilci yankin Osun ta Yamma a Majalisar Dattawan Najeriya karkashin jam’iyyar People's Democratic Party daga 2017 zuwa  2019. Ya tsaya takarar Sanata ne bayan rasuwar dan uwansa Sanata Isiaka Adeleke. A shekarar 2018 ya tsaya takarar gwamnan Jihar Osun amma ya sha kaye a hannun Mista Oyetola. Ya kammala Digirinsa na farko ne a fannin nazarin aikata laifuka a Kwalejin Atlanta Metropolitan State College da ke Amurka.	https://www.bbc.com/hausa/articles/c8vqd940z11o
entertainment	Shirin Gane Mani Hanya da Zainab Bulkachuwa 07/03/2020	Latsa hoton da ke sama domin sauraron hirar A Najeriya, yayin da Shugabar Kotun Daukaka Kara Mai Shari’a Zainab Bulkachuwa ta yi ritaya a ranar Juma'a, BBC ta zanta da ita a matsayinta na mace ta farko da ta rike matsayin. Ta shaida wa Halima Umar Saleh shari'o'in da suka fi tsaya mata a rai har zuwa yau, cikin shekara 43 da ta kwashe tana aikin shari’a.	https://www.bbc.com/hausa/shirye-shirye-na-musamman-51783370
sports	Tottenham 3-0 Arsenal: Saura maki daya tsakanin Arsenal da Tottenham	Tottenham ta rage tazarar maki da ke tsakaninta da Arsenal ya koma saura daya, bayan da ta doke Gunners 3-0 a kwantan wasan Premier da suka fafata ranar Alhamis. Minti 22 da fara wasa Harry Kane ya ci wa Tottenham kwallo a bugun daga kai sai mai tsaron raga, sannan ya kara na biyu daf da za su je hutu. Heung-min Son ne ya kara na ukun da ya bai wa Tottenham hada maki ukun da take bukata a wasan na hamayya na kungiyoyin cikin Landan. Kawo yanzu Son ya ci kwallo 21 a kakar Premier ba tare da bugun fenariti ba, Kane ne a Tottenham ya kafa tarihi a babbar gasar tamaula ta Ingila da cin kwallo 28 a 2017-18 da zura 24 a raga a 2016-17 duk ba tare da cin fenariti ba. Karon farko kenan da Tottenham ta zura kwallo har uku a ragar Arsenal ba tare da ta zare ko daya ba a tarihin haduwarsu tun bayan 5-0 a Afirilun 1983. Haka kuma karon farko da Tottenham ta doke Arsenal a wasa uku a jere, rabon da ta yi wannan bajintar tun Agustan 1961. Arsenal din ta karasa karawar da 'yan wasa 10 a cikin fili, bayan da aka bai wa Rob Holding jan kati, ya zama na 13 da aka kora a wasa daga Gunners tun bayan wanda aka bai wa Mikel Arteta jan kati a wasansa na farko a kungiyar. Da wannan sakamakon Arsenal tana mataki na hudu a kan teburi da maki 66, ita kuwa Tottenham tana ta biyar da tazarar maki daya tsakaninta da Gunners.	https://www.bbc.com/hausa/wasanni-61431898
entertainment	Nicki Minaj: Mawakiyar ta ce za ta yi ritaya ta yi aure	"Nicki Minaj ta ce ta yanke hukuncin ""yin ritaya daga waka don samun iyali"" - ta kuma shaida wa magoya bayanta cewa tana son su ""har abadan"" Mawakiyar wacce ta taba shiga gasar Grammy har sau 10 ba tare da nasara ba, tana soyayya da wani mutum mai suna Kenneth Petty ta kuma nuna alamar cewa za su yi aure. Baya ga yin wakoki, matashiyar, mai shekara 36, ta kuma fito a fina-finan Hollywood da dama tana kuma gabatar da wani shiri nata na kanta a gidan rediyo. Ba ta yi karin bayani kan ko za ta yi ritayar ne a dukkan bangarorin da take aiki ba, ko kuma ma idan da gaske take yi. Bayan da ta saki wasu jerin wakoki a shekarar 2000, fitacciyar mawakiyar gambarar zamani, Nicki Minaj ta shiga kamfanin wakoki na 'Young Money' mallakin mawakinnan na Hip Hop, Lil Wayne. Kundin wakokin da ta fara fitarwa shi ne 'Pink Friday' wanda ya fito cikin shekarar 2010. Wakokinta irinsu Super Bass da Anaconda da Starships su ne suka fito da ita a wannan harka ta wakar Hip Hop har ta zama daya daga cikin shahararrun mata masu wakar gambarar zamani a duniya. Wakokin da ta yi ita kadai sun sa ta samu miliyoyin daloli, sai dai akwai wakoki da dama da ta yi da fitattun mawaka irinsu Ludacris da Usher da David Guetta da Madonna da Ariana Grande da Kanye West da Justin Bieber da kuma wasu wakoki da dama. An sha zabar ta domin samun babbar kyauta a harkar wakoki ta Grammys har sau 10, inda ta samu nasarar lashe kyaututtuka biyar na wakokin bidiyo. Sannan ta yi shura cikin jerin wakoki 100 da wata mawakiya ta taba rerawa a tarihi. Baya ga waka, Nicki Minaj ta fito a fina-finai da suka hada da 'The Other Woman' da 'Ice Age: Continental Drift'. Sai dai a shekarar 2018 ne, karsashin da Nicki take da shi a harkar waka ya disashe, inda kundin wakokinta na hudu mai taken 'Queen' bai yi farin jinin zama kan gaba ba a Amurka. Hakan ya fusata ta har ta caccaki manhajar wallafa wakoki ta Spotify da kuma mawaki Travis Scott wanda kundin wakokinsa ya zama na daya. Daga nan ne ta soke wani shirin gudanar da taron shakatawa a daukacin yankin Arewacin Amurka da mawaki, Future. Sai dai ta ce ta soke shirin kawai domin ba ta da lokacin shiryawa taron yadda ya kamata, ta yadda zai burge masu kallo. A hannu guda kuma, akwai wasu rahotanni da ba a tabbatar da su ba da ke cewa soke taron ya faru ne sakamakon rashin tururuwar jama'a wajen sayen tikitin kallon taron na su. Nicki Minaj ta fitar da wata sabuwar waka a watan Yuni, sannan ana tunanin tana kokarin sakin wani sabon kundin wakoki. Shahararriyar mawakiyar ta fito ta fadi gaskiyar al'amarin da wannan sanarwar barin harkokin waka kasancewar an santa da rashin tsoro kuma mai fadar ra'ayinta gaba-gadi a wasu lokutan masu sarkakiya. Kuma wannan sanarwar ba za ta zowa da dimbin magoya bayanta da mamaki ba, saboda akwai jita jitar da ke cewa ai tuni Nicki ta yi auren sirri da Kenneth Petty."	https://www.bbc.com/hausa/labarai-49606240
entertainment	Arewa24 ta buɗe sashen wasannin kwaikwayo da fina-finai	"Tashar Talabijin ta Arewa24 ta sanar da cewa ta ƙirƙiri sabon sase da zai ringa tsara ƙagaggun fina-finai da wasannin kwaikwayo na labaran Najeriya da Afirka ta yamma a harshen Hausa da kuma Turancin Ingilishi. Sashen shi ne zai ringa rubutawa da tsarawa da kuma jagorantar wasannin kwaikwayon da fina-finai. Wata sanarwa da tashar ta Arewa24 ta fitar ranar Talatar nan 08 ga watan Fabrairu 2022, ta ce tuni sashen ya shirya wasu fitattun fina-finai a harshen Hausa da suka karɓu a Najeriya da Yammacin Afirka kamar ""Dadin Kowa"" da ""Kwana Casa'in"". Sanarwar wacce tashar ta fitar ranar Talata ta ce a yanzu haka sabon sashen yana aiki kan wasu sabbin fina-finai, haka kuma tashar ta Arewa24 za ta fara nuna wani shirin talabijin na musamman irinsa na farko zuwa ƙarshen shekarar nan, kamar yadda shugaban tashar Jacob Arback ya bayyana. Ya ce tashar tana horar da wasu fitattun marubata ƴan Najeriya da masu shirya fina-finai, da masu bayar da umarni da taurari tun daga lokacin da aka ƙaddamar da tashar shekara takwas da ta gabata. Sanarwar ta ce Evans Ejioju shi ne shugaban sashen, kuma shi ne yake shirya fim ɗin Kwana Casa'in tun lokacin da aka fara. Sauran shugabanin sashen sun haɗa da Salisu Balarabe da wasu ƙwararru da za su ringa sa ido kan yadda ake shirya fina-finan tashar. Shugaban tashar ta Arewa24 Mista Arback ya ce nan gaba suna fatan haɗa kai da fitattun masu harkar fina-finai na duniya sannan suna fatan nan gaba fina-finansu za su samu karɓuwa a faɗin nahiyar Afirka da ma duniya baki ɗaya."	https://www.bbc.com/hausa/labarai-60306854
entertainment	Hukumar tace fina-finan Kano ta hana dora fina-finan Kannywood da ba a tace ba a YouTube	"Hukumar tace fina-finai da dab'iu ta jihar Kano da ke arewacin Najeriya ta ce daga yanzu babu wani fim mai dogon zango da za ta bari a dora a Youtube ba tare da an kai mata ta tace shi ba. Shugaban hukumar, Isma'il Na'abba Afakallah, ya shaida wa BBC Hausa cewa sun dauki matakin ne sakamakon yadda ake sakin wasu fina-finai da suka ci karo da al'adu da addinin mutunen jihar ta Kano. ""Muna magane ne a kan yadda sakin fina-finai ya zama ruwan-dare a manhajar YouTube wanda kuma yake zama illa ga tarbiyya..kuma dole ne mu dauki mataki a kan harkar nan ta fina-finai da wakoki da abubuwan da suka shafi dangogin rubuce-rubuce,"" in ji shi. Afakallah ya kara da cewa matakin da suka dauka ya hada da duk wani fim mai dogon zango da za a dauka a wasu wurare amma daga bisani a kai jihar ta Kano. Shafa wa Jigawa kashin-kaji Ita ma Jihar Jigawa da ke makwabtaka da jihar Kano ta dauki irin wannan mataki, inda ta umarci masu shiryawa da daukar fim, ko rera wakoki na siyasa da na soyyaya ko na fim, da masu yi musu rawa da su dakatar da harkokinsu a jihar har sai sun yi rijista da hukumar. Daraktan hukumar tace fina-finai ta jihar, Yusuf Magaji, ya shaida wa BBC cewa sun dauki matakin ne bayan daraktan fim din nan mai suna 'Makaranta' ya bayyana cewa a jihar ya dauki fim din. Fim din 'Makaranta' ya nuna abubuwa da dama da ɗumbin jama'a suke ganin ba su dace a yi fim a kansu ba, wadanda suka hada da madigo da batsa da makamatansu. ""Mun yi haka ne saboda mu tantance wadanda suke shigowa jihar. Akwai wani fim da aka shirya wai shi 'Makaranta' inda shi wanda ya shirya shi jihar Kano take nemansa ruwa a jallo. sai yake cewa ba a Kano ya shirya ba, a Jigawa ne. A gaskiya bai zo wurinmu ya nemi izinin shirya fim din ba,"" a cewar Yusuf Magaji. Ya kara da cewa daraktan ya yi furucin ne da zummar shafa wa Jigawa kashin-kaji don haka su ma daga yanzu ba za su bari a rika yin abubuwan da suka keta dokoki da al'adun jiharsu ba. Masu shirya fina-finai masu dogon zango sun bayyana amincewarsu da wadannan matakai da gwamnatocin jihohin Kano da Jigawa suka dauka, suna masu yaba wa matakan. Lawan Ahmad, tauraron fim ne kuma mai shirya fim din dogon zango na Izzar So, kuma ya shaida mana cewa su dama sai sun mika fina-finansu an tantance kafin su sanya a YouTube. ""Mu dama can muna bayar da fina-finanmu a duba. Sai dai idan an samu tsaiko ko wata matsala saboda yanayin aiki shi ne za ka ga ba mu bayar ba. Amma maganar gaskiya yadda wasu suke amfani da YouTube wajen saka abubuwan da ba su dace ba, ya kamata a sanya musu ido,"" in ji shi. A cewarsa matakin da hukumar tace fina-finai ta dauka yana da amfani ""saboda kare al'ada da addininmu."""	https://www.bbc.com/hausa/labarai-59985055
entertainment	Sau uku ina tsallake rijiya da baya a harkar fim - Kamaye	"Fitaccen mai fitowa a fina-finan Hausa a Najeriya, wanda kuma yake bayar da umarni Dan Azumi Baba Chediyar 'Yan Gurasa ya ce sau uku yana tsallake siradin mutuwa a tsawon shekarun da ya shafe yana harkar fina-finai. Dan Azumi Baba wanda aka fi sani da Kamaye saboda fitowar da yake yi a shirin Dadin Kowa na tahsar talbijin ta Arewa24, ya shaida wa BBC hakan ne a wata hira ta musamman da ta yi da shi ta waya. Ya ce: ''Akwai abubuwa da suka faru da ni a tsawon lokacin da na yi ina wannan harka da ba zan manta da su ba tun da da kyar na tsallake rijiya da baya ban hallaka ba.'' Lamari na farko da Kamaye ya ce ya kusa zama ajalinsa shi ne wata rana suna daukar fim din Bakandamiyar Rikicin Duniya a gadar nan da ta kan hanyar Kura zuwa Kano. ''Sai muka je daukar wata fitowa da ake sace boss din fim din inda za a kwace shi a hannun jami'ai. To a lokacin ba mu san yadda lamarin yake ba sai muka hau tsakiyar kwalta da nufin a nan za a dauki fitowar. ''To a lokacin wani gwamna ne na soja yake mukli, mun fara daukar wat fitowa a tsakiyar kwalta ba mu yi nisa ba sai muka ji jiniyar gwamna. Sai muka tarwatse a guje muka shiga karkashin gadar muka buya. ''Ashe tuni securiy sun gano mu. Muna kwance karkashin gada sai ji muka yi duk an ritsa mu da bindiga, aka fito da mu. ''Sai suka tambayi abin da muka zo yi. Sai muka ce fim muke shiryawa da kuma nufinmu. Sai suka gane rashin sani ne ya sa muka zo yin wannan abun. Kuma abin da ya cece mu ma daya daga cikinmu Aminu Hassan Yakasai yana cikin kungiyar 'yan jarida NUJ ya nuna katin shaidarsa. ''To da kansa gwamnan a lokacin ya fito ya ce ba haka ake yi ba, kamata ya yi mu nemi ilimin abin. To daga baya gwamna ya ce lallai mu je mu nemi kwarewa kuma ya yi alkawarin ba mu gduunmowa don ci gabanmu. ''To ka ga a lokacin da a ce irin yanzu ne da duniya ta gurbace da masu satar mutane da fashi da makami lallai ba abin da zai hana jami'an tsaron nan bude mana wuta tun daga nesa. Darakta Dan Azumi ya ce lamari na biyu da ya kusa zama ajalinsa shi ne wata rana da ya je karamar hukumar Tudun Wada ta jihar Kano da nufin nuna wani fim dinsa a sinima. ""To kamar da hantsi haka sai na tafi yawo bayan gari. Ina tafiya sai na hango wasu duwatsu sai na ga za su yi kyau a yi fim a wajen, kawia sai na ci gaba da durfafarsu don na gano yadda wajen yake sosai. ''Har na yi nisa sosai sai na ji wani BAfulatani yana kwalla min kira yana 'hoi,hoi'. Sai na tsaya tun da na ga alamar da ni yake. Sai ya isko ni ya ce Bawan Allah ina za ka je a nan wajen? Sai na ce ina duba duwatsun nan ne saboda ina so wata rana na zo na yi fim a wajen. ''Sai ya ce min to ai Allah Ya kiyaye ka, ka ga wancan dutsen da kake durfafa, to a nan wajen akwai wata katuwar mesa da ta taba hadiye min dan marakina (dan saniya). Don haka ba a zuwa don akwai manya-manyan macizai da mesa masu hadiyae mutum. Ta hadiye dan saniya ma balle mutum.'' Kamaye ya ce a take jikinsa ya hau tsima tare da yi wa Bafulatani godiya, sai ya kama hanya ya juya inda ya fito. Karo na uku da daraktan ya tsallake rijiya da baya kuwa a garin Gashuwa ne na jihar Yobe a arewa maso gabashin Najeriya, inda can ma ya je nuna fim ne a sinima. A wata safiya sai ya shiga cikin gari har zuwa bayan gari don dubo ko akwai wani waje da zai yi kyau da daukar fim da ba kowa ne ya taba yin aiki a wajen ba. ''Ina kewayawa sai na ga wani waje yashi ne fululu ya yi kamar na Hamadar Sahara gado-gado din nan, sannan ya yi kama da yashin kankara wato snow. Har na tunkari wajen gaba-gadi sai na ji wani yana kwalla min kira. ''Allah Ya so ban yi girman kai ba sai na tsaya don saura kiris na karasa wajen. Sai ya ce min Malam hala kai bako ne, sai na ce eh. Ya ce me ya kawo ka nan wajen? Na ce na zo haska fim ne daga Kano, shi ne na zo ina neman wajen da zai yi kyau da daukar fim nan gaba idan zan yi. ''Sai ya ce to Allah Ya kiyaye ka, wannan wajen yana da kyau amma fa yana da ban mamaki, tsaya ka gani. Sai ya dauko dutse ya wurga a cikin yashin daga farko-farkonsa."" ''To ashe ba yashi ba ne, don kuwa yana jefa dutsen sai wuta ta taso daga ciki, shi kuma dutse y lume. Sai ya ce min to ka ga wannan wajen rami ne, shekara da shekaru a nan ake shikar shinkafa ko alkama. To ana haka ana haka da yake rana ta gama dukan buntun shinkafar sai ya kama da wuta. ''Dama ka'idar buntu idan ya kama da wuta za ka ganshi ya yi fari tas gwanin sha'awa. Sai ya ce to nan wajen shikar shinkafa ne ya yi gobra,  kum rana ce ta kona shi ba wai wuta aka sa masa ba. ''Sai mutumin ya ci gaba da cewa to tsakanin mutune da dabbobi, Allah kadai Ya san yawan wadanda suka kone suka mutu a ciki. Allah ya kiyaye ni da ni ma na zama tarihi. Kamaye ya ci gaba da cewa wannan lamari ya matukar firgit shi ba kadan ba. Ya ce mutumin ya gaya masa cewa an yi damina da dama amma ruwanta bai kashe wutar wannan waje ba. ''Sai na cewa mutumin to ba a taba kiran 'yan kwana-kwana ba? Sai ya ce abin da ruwan dmaina bai kashe ba yaya za a yi 'yan kwana-kwana su iya kashewa. '' Dan Azumi Baba ya ce saboda al'ajabi bai hakura ba sai da ya bari bayan tsawon lokaci ya sake komawa garin don ganin halin da ake ciki. ''To sai na je wajen na tarar da mutane sun kewaye ramin suna karaun Al-Kura'ni wasu kuma suna ta alkunutu. ''Sannan daga gefe kuma an haka burtsatse ana debo ruwan ciki ana zuba tokar buntun 'yar kadan ana zuba mata ruwa kamar jarka daya sannan take mutuwa, sai tokar ta koma baka alamar wutar ta mutu. ''To iya zamana a garin na kwanaki kullum sai sun yi wannan aikin,'' in ji Dan Azumi Baba. A don haka ya ce wadannan abubuwa ne da ba zai taba mantawa da su ba a rayuwarsa."	https://www.bbc.com/hausa/labarai-52330047
politics	'Babachir Lawan ba shi da hujjar sukar zaben Kashim Shettima a matsayin mataimakin Tinubu takarar Tinubu'	"Wasu na hannun daman ɗan takarar shugaban ƙasa na jam`iyyar APC a Najeriya sun ce tsohon Sakataren Gwamnatin Tarayya, Babachir Lawal, ba shi da hujjar sukar matakin ɗaukar Sanata Kashim Shettima a matsayin mataimakin Bola Ahmed Tinubu da aka yi. Mista Babachir ya soki Bola Tinubu kan ɗaukar Kashim Shettima, yana cewa matakin na iya janyo wa jam’iyyar ta APC faɗuwa zaɓen 2023. Sai dai wasu makusantan Tinubu sun ce Babachir Lawal na cikin kwamitin da ya zaɓo mutanen da aka gabatar wa tsohon gwamnan Jihar Legas din, inda ya ɗauki ɗaya a matsayin mataimakinsa, bayan sun yi la'akari da fa'idar da ke tattare da kowannensu. Sanata Abu Ibrahim na cikin kwamitin, ya kuma shaida wa BBC cewa suna zaune tare da Babachir Lawan aka yanke shawarar a kan cewa ya kamata akai mukamin mataimakin shugaban kasar na Tinubu zuwa yankin arewa maso gabas. Ya ce a tattaunawar da aka yi sai da aka tabo batun addini, to amma daga karshe aka ce a samo wanda zai sa a ci zabe kawai. ""Ba wai na ce Babachir ya yi ba daidai ba ne don ya yi magana, kawai dai ya kamata ya yarda da cewa ya san abin da ya faru,"" in ji Sanata Ibrahim. Sanata Abu Ibrahim ya ce ya kamata ya kasance a cikin masu kashe wuta ba masu hura ta ba. ""Babachir zai iya kashe wutar da aka hura, ma’ana zai iya sanya baki komai ya lafa, saboda yana daga cikin manya a bangaren mabiya addinin Kirista, don haka idan har zai zauna ya yi musu bayanin komai dalla-dalla, to za su fahimta,""  a cewarsa. Sanata Abu Ibrahim ya kara da cewa “Batun cewa ai za mu fadi zabe wanda Babachir Lawan yake muku, mu kam ba za mu fadi zabe ba saboda mutane da dama suna son Tinubu ganin cewa shi ya taimaka wa Shugaba Buhari ya ci zabe."" Tsohon Sakataren Gwamnatin Tarayyar Najeriyar, Babachir Lawal, ya ce zabin da dan takarar shugaban kasa na jam'iyyar APC Bola Ahgmed Tinubu ya yi na Musulmi a matsayin mataimakinsa gagarumin kuskure ne. Ya bayyana hakan ne a wata sanarwa da ya fitar, inda yake ganin illar hakan kasancewar Tinubun shi ma Musulmi ne."	https://www.bbc.com/hausa/articles/cn35dz8n0m3o
religion	Hanyoyin da muke bi wajen tantance ganin jinjirin watan Ramadan - Wazirin Sokoto	"Latsa wannan alamar hoton da ke sama domin kallon wannan hira Kwamitin duban wata na Najeriya ya umarci ƴan kasar da su fara duban jaririn watan azumin Ramadan daga ranar Juma'a, wadda ita ce 29 ga watan Sha'aban. Shugaban Kwamitin, Farfesa Sambo Waliy Janaidu, Wazirin Sokoto ya shaida wa BBC cewa, idan ba a ga jinjirin watan ba ranar Juma'a to za a tsimaye shi ranar Asabar. ""Idan kuma ba a gan shi ba a ranar Juma'a, to kai tsaye Lahadi ce za ta kasance 1 ga watan azumin Ramadana,"" in ji Waziri. Farfesa Sambo ya lissafa wasu hanyoyi da suke bi wajen tabbatar da ganin wata kamar haka:"	https://www.bbc.com/hausa/media-60946379
health	Abin da ya sa 'yaki da zuciya' ba shi da fa'ida	"Ka yi tunanin cewa ba ka dade da gamuwa da wani yanayi maras dadi ba - misali wani abokinka ya manta da zagayowar ranar haihuwarka, ko an ki daukar ka wani aiki da ka nema, ko kuma ka farka daga barci sai kwatsam ka tuna cewa za ka koma bakin aiki a ranar bayan wani dogon hutun da ka yi. Shin yaya irin wadannan abubuwan ke sosa maka rai? Kana iya gaya wa kanka cewa ba abin damuwa a kai ba ne. Kana kuma iya kauce wa yin tunani kan labarin maras dadi, kuma idan ka tuna da shi sai ka rika tambayar kanka dalilin da ya sa ba ka da juriya sosai. Ana iya bayyana wannan halayyar ta dora wa kai laifi a matsayin ta ""kunyata zuciya"": wato gazawa ce ga mutumin da bai iya yakar damuwa ba. Kallon bangaren da ke karfafa zuciya ga kowane irin lamari na iya zama tamkar karfin gwuiwa, ko ma a ce jarumta. Sai dai idan aka kafe a kan wannan hanyar, mutum na iya dora wa kansa laifi idan wasu batutuwan da ke bukatar ya nuna fushi ko murna idan lamuran yau da kullum sun auku. Saboda nuna damuwa kan abubuwa na rashi ko na fushi ko na damuwa abu ne da kowa ke son kauce musu, wani bincike na cewa rungumarsu na da fa'ida a rayuwarmu. Amma ba ina magana ne kan rungumar matsananciyar damuwa irin wadda ke damun wasunmu ba, irin wanda ke kai mutum asibiti domin likitoci su ba shi kula ta musamman. Ina magana ne kan damuwa mai zuwa ta wuce ta wucin gadi, na wasu sa'o'i zuwa 'yan kwanaki. Irin wadannan ba su da hatsari ga zamantakewarmu ta lokaci mai tsawo, saboda haka babu laifi idan mun rika bijire musu. Kamar yadda wata masanar falsafa dan kasar Italiya Ilaria Gaspari ta ce cikin littafinta na baya-bayan nan mai suna Vita Segreta Delle Emozioni (Boyayyen Sirrin Halaye), kokarin da ake yi na danne yadda muke ji na iya kara yawan ""kunya"" da ""tsoro"" ga yadda dama muke ji. Ta ce sakamakon haka na haifar da wata damuwar da ta fi wadda muke son kaucewa tun da farko. ""Na dade kafin in fahimci cewa bin zuciya bai kasance rashin natsuwa ko kwarkwarcewa ba, sai dai alama ce ta zama mai rai, mai rungumar zahirin abubuwan da ke faruwa a duniya."" Gaspari na magana ne kan abin da ya faru gare ta kai tsaye, amma wani jerin bincike na kimiyya ya tabbatar cewa ""kunyata zuciya"" na iya cutar da lafiyarmu. Na fara mayar da hankali ne kan tasirin ""kunyata zuciya"" yayin da nake binciken rubuta littafina The Expectation Effect (Tasirin Sanya Rai). Akwai tarin shaidar da ke nuna yadda za mu iya samar wa kanmu lamurran da za su cika ma na burinmu. Na yi tunanin ko lamarin ya shafi tunaninmu. A maimakon sauya yadda muke kallon batutuwa, muna iya sauya tunaninmu game da batutuwan - kuma wannan matakin na iya inganta kiwon lafiyarmu na lokaci mai tsawo. A misali, koma baya ba abin jin dadi ba - amma kana iya gane cewa yana taimaka ma na koyon darussa daga kurakuren da muka tafka. Tuni kuma na gano dumbin shaidun da ke nuna yadda runumar hali maras dadi da mutum ya sami kansa a ciki na iya taimaka ma sa a rayuwarsa nan gaba. A dubi batun damuwa a misali. Muna iya tsammanin damuwa na iya lalata yadda muke gane amfaninta da yadda za ta iya yin tasiri a garemu. Muna iya kallon yadda muke ji a matsayin wata hanyar samun karfin gwuiwa. Da alama dan fim din nan Robert Pattinson na amfani da wannan tsarin wajen magance tsoro da yake fuskanta yayin da yake taka rawa a wurin daukar fim. A dogon zango yana iya rage fadawa ciin matsananciyar gajiya da sarewa. Akwai kuma wani zaton da ya shafifushi. Muna iya yarda cewa rashin samun yadda muke so na rage ikon da mue da shi kan batutuwa, amma muna iya kallon yanayin a matsayin mai ba mu karfin gwuiwar da zai sa mu bukaci a ba mu abin da ke mallakinmu ne. Har yanzu masana kimiyya na binciko hanyoyin da yanayi ke yi tasiri ga ingancin lafiyarmu, kamar yadda wani bincike na Max Planck ya samar - sai dai tarin bayanan da aka wallafa na tabbatar da alakar da ke tare da yanayi da kuma kiwon lafiyar dan Adam. Shigowar wannan sabuwar shekarar na iya ba mu kyakkyawan damar ajiye wannan ilimin gane alakar hai da ake ciki da lafiyarmu. Ga wadanda ke yankin arewacin duniya, yankin yafi sanyi da zama jikakke, kuma komawa bakin aiki na iya zama maras dadi bayan bukukuwan karshen shekara. Wasunmu na iya samun kanmu cikin damuwar shiga sabuwar shekara mai cike da sarkakiya yayin da muke fatan samun bunkasar rayuwa - wadanda ka iya haifar da yanayin rashin jin dadi da damuwa. A wasu lokutan kuma za mu iya samun kanmu cikin damuwar da babu alamar mafita daga gareta - kuma tilas mu bukaci dukan tamakon da ya dace domin ficewa daga halin da muka sami kanmu. Sai dai a zahiri, halayen da muke samun kanmu a ciki ba iri biyu ne ba kawai, wato mai dadi da maras dadi, ko mai kyau da maras kyau, amma suna bayyana ne ga siffofi daban-daban - kuma mayar da hankali kan duka wadannan nau'ikan halin da muke ciki zai taimaka ma na iya takun da ya dace a rayuwarmu. *David Robinson marubuci ne kan ilimin kimiyya wanda mazaunin birnin Landan na kasar Birtaniya ne. An wallafa sabon littafinsa mai suna The Expectation Effect: How Your Mindset Can Transform Your Life a Birtaniya ranar 6 ga watan Janairu, za a kuma wallafa shi a Amurka ranar 15 ga watan Fabrairu. Ana iya bin sa a Twitter a @d_a_robson. An fara wallafa wannan makalar ce a shafin BBC Future."	https://www.bbc.com/hausa/rahotanni-60123311
sports	F﻿ifa za ta hukunta Uruguay da 'yan wasanta hudu	F﻿ifa za ta hukunta hukumar kwallon kafar Uruguay da 'yan wasanta hudu kan halin rashin da'a a karawa da Ghana a Gasar Cin Kofin Duniya. U﻿ruguay ce ta doke Ghana 2-0 a wasan karshe a rukuni na takwas a Gasar Cin Kofin Duniya ranar 2 ga watan Disambar 2022. U﻿ruguay ta karkare a mataki na uku a rukuni na takwas duk da cin Ghana da ta yi, inda Portugal da Koriya ta Kudu suka kai zagayen gaba. '﻿Yan wasan Uruguay sun harzuka bayan tashi daga wasan, inda suka kalubalanci alkalin wasa da mataimakinsa kan zargi hana su bugun fenariti, bayan karo da aka yi tsakanin Alidu Seidu da Darwin Nunez. W﻿adanda Fifa za ta hukunta daga Uruguay sun hada da Jose Maria Gimenez da Edinson Cavani da Fernando Muslera da kuma Diego Godin. H﻿aka kuma hukumar kwallon kafar Uruguay na fuskantar hukuncin rashin da'a da nuna banbanci. H﻿aka kuma Fifa na bincikar hukumar kwallon kafar Serbia a wasan da tawagarta ta buga da Switzerland a karawar karshe a rukuni na bakwai da suka tashi 3-2. F﻿ifa ba ta fayyace laifin da Serbia ta aikata ba, amma an umuarci magoya bayan tawagar da su daina rera wakar banbanci a lokacin wasan.	https://www.bbc.com/hausa/articles/cd1lkmd1jnzo
entertainment	Shekara 70 na rayuwar Sarauniyar Ingila a karagar mulki cikin minti biyu	Ku latsa hoton da ke sama don kallon bidiyon: A ranar 6 ga watan Fabrairu ne Sarauniya ta zamo mai mulki ta farko a Birtaniya da ta yi bikin cika shekara 70 a karagar mulki. Ga wasu bayanai kan wadannan shekaru na mulki nata a cikin minti biyu a bidiyo.	https://www.bbc.com/hausa/media-60292599
business	Petroleum Industry Bill: Abin da ƴan Najeriya ke cewa kan rusa NNPC	"Tun bayan da Shugaba Muhammadu Buhari ya sanar da matakin rusa kamfanin mai na Najeriya, NNPC, muhawara ta ɓarke a tsakanin ƴan ƙasar inda wasu ke ganin matakin ya dace yayin da wasu ke sukarsa. Gwamnatin Najeriya ta ce za a rusa babban kamfanin na kasar NNPC a cikin sauye-sauyen da za a iya wa fannin man kasar karkashin sabuwar dokar inganta harkokin man fetur. Sai dai ya ce za a maye gurbinsa da wani kamfanin mai zaman kansa. Wannan na daga cikin ayukkan da aka ɗorawa kwamitin share fage kan aiwatar da dokar da Shugaban Buhari ya sanar da kafawa a ranar Alhamis yayin taron majalisar ministoci na mako-mako. Fitar da sanarwar ke da wuya, ƴan ƙasar suka fara ce-ce-ku-ce a shafukan sada zumunta musamman saboda ƴan Najeriya da dama na ganin cewa kusan irin wannan matakin ne tsohon mataimakin shugaban ƙasa kuma ɗan takarar shugabancin Najeriya Atiku Abubakar ya ce zai ɗauka idan aka zaɓe shi a lokacin yaƙin neman zaɓensa a 2019. A cikin manufofinsa da ya bayyana, Atiku ya ce idan ƴan Najeriya suka zaɓe shi zai sayar da kamfanin NNPC ga ƴan kasuwa masu zaman kansu don inganta ɓangaren mai. A wancan lokacin, waɗannan kalamai sun jawo wa Atiku zagi musamman daga magoya bayan jam'iyyar APC inda suka riƙa ganin hakan a matsayin gurguwar manufa ko kuma wani salo na yin almundahana. Wani mai amfani da shafin Facebook, Rabi'u Salisu Ibraheem ya ce ""Idan haka zai saka talaka ya samu sauki Ubangiji Ya sa haka ya shi ya fi alkhairi."" Shi ma Babawo Mato Mai'adua, mai amfani da shafin Facebook ya ce ""Mu dai ba ma goyon bayan rusa NNPC domin rusa NNPC talakawa ne za su ƙara shiga cikin yanayi na tsadar rayuwa. Don haka mu ke addu'a Allah Ya kawo mana mafita ta alheri."" Kabir Muh'd Tukur ya ce ""A baya an saida NEPA talakawan Najeriya ba su amfana da komi ba hakan zai faru a NNPC. Wasu kawai za a ƙara wa ƙarfi."" Haka shi ma Safyan Bin Umar a Facebook ya ce ""Gaskiya ta yi halinta. Atiku ya ce zai sayar da NNPC mutanen da ba su je makaranta ba sun yi masa mummunan fahimta yanzu ga shi an dawo kan maganar shi."" Sai dai yayin da ƴan ƙasar ke ta muhawarar kan wannan mataki, masana a Najeriyar na ci gaba da tsokaci kan matakin na Shugaba Buhari. Dokta Abdullahi Adamu, malami a jami'ar Baze da ke Abuja kuma masanin harkar makamashi a Najeriya ya ce matakin shugaba Muhammadu Buhari zai amfani ƙasar sosai. ""Idan ka duba kamfanin NNPC yanzu yana da rassa da dama, wasu rassan ma ba dole ne a ce sun tsaya da kansu ba kamata ya yi a ce suna cikin wata ma'aikata guɗa daya amma sai ka ga suna cin gashin kansu,"" a cewarsa. ""Hakan ya sa ana kashe kuɗaɗe da yawa wurin kula da waɗannan rassa, shi ya sa aka ce su zo su haɗe a wuri guda a wasu ma'aikatu tsiraru,"" in ji Dokta Abdullahi Adamu. Ya kuma ce an samar da wasu hukumomi guda biyu da za su riƙa kula da harkokin da suka shafi ɓangaren tono da samar da man fetur da iskar gas. Ya ce wannan zai sauƙaƙa gudanar da shugabanci da kula da harkar mai a ƙasar. ""Ita NNPC a ɓangare guda za a sake shi ya zama kamfani mai zaman kansa, za a ba shi kuɗin sallama a matsayin jari wanda zai kafa sana'o'in da zai yi da zuba hannun jarin da zai riƙa yi musamman a harkar tonon man fetur da samar da shi,"" in ji masanin. Ya bayyana cewa NNPC zai riƙa aiki kaman kamfani mai zaman kansa wanda ya ke neman ya ci riba. Ya ce kuma duk ribar da kamfanin zai samu zai riƙa bai wa gwamnatin tarayya ne don amfanin talaka. Masanin ya sanar da cewa za a mayar da sunan kamfanin NNPC zuwa NNPC Limited kuma za a ba shi damar bude hannun jari yadda wasu yan Najeriya da ma ƴan ƙasashen waje za su iya siyan hannayen jarin kamfanin. Haka kuma, ya ce sauya fasalin NNPC ɗin ba zai shafi ma'aikatan kamfanin ba, wato sabanin yadda wasu ke ganin za a kori wasu ma'aikatan kamfanin. Ya ce ""Babu fargabar cewa za a kori mutane daga aiki amma ana iya sauyawa wasu muƙamai ko a cire su a tsarin NNPC ɗin idan aka lura cewa wasu ba a buƙatarsu a wani wuri."" A farkon makon nan ne dai Shugaba Muhammadu Buhari ya sa hannu kan sabuwar dokar ta man fetur ta PIB."	https://www.bbc.com/hausa/labarai-58267300
religion	Ku San Malamanku tare da Malam Ibrahim Mustapha Malik	"Fitaccen malamin addinin musulunci a jihar Borno arewa maso gabashin Najeriya Malam Ibrahim Mustapha Malik ya ce ya samu karatun addini a ƙasar Saudiyya kuma ya yi karatun boko har zuwa digiri na biyu. Malamin ya ce yana cikin manyan almajiran Sheikh Abba Aji fitaccen malamin addinin musulunci a jihar Borno. Ya ce ya yi karatun litattafai da dama wurin malaminsa Shekih Abba aji. ""A yanzu ni nake karantar da almajiran malam da harshen Kanuri a masallacin Abba Aji,"" in ji shi. Malam Ibrahim Mustapha Malik yawacin tambayoyin da aka fi yi masa  sun shafi harakar aure da iyali Malamin ya ce an haife shi ne 1955a jihar Borno. Tun yana ɗan shekara shida aka kai shi makarantar tsangaya a garin Kusur  da ke kusa da Geidam a waureren 1961. Amma saboda fari da aka yi fama da shi a lokacin a yankin Borno aka mayar da shi gida. Ya ce a gida ya ci gaba da karatu wurin malamansa - malam Bukar da Malam Abba. Malamin ya ce Iyayensa sun tafi shi Sudan da nufin zuwa garin Makkah a tafiyar ƙasa. Ya ya taɓa yin wata tafiya ƙasa mai nisa daga wani gari zuwa garin Khartoum na Sudan. Ya ce a Sudna ya koyi karatun turanci da harshen larabci. Malamin ya ce matarsa ɗaya a yaznu kuma yana da ƴaƴa fiye da 10 da da jikoki fiye da 20. Malamin ya ce abincin da ya fi so shi ne tuwon alkalama da dawa da miyar kuka."	https://www.bbc.com/hausa/labarai-59256238
health	Fursunonin da aka yi wa afuwa sun yi kadan — Shehu Sani	Gwamnatin Najeriya ta ce ta yi wa fursunoni 2600 afuwa a wani mataki na hana cunkoso a wannan lokaci da kasar ke yaki da annobar coronavirus. Sai dai sakin fursunoni ya janyo ce-ce-kuce tsakanin masu kare hakkin bil adama, ko da ya ke wasu sun yaba da matakin. Sanata Shehu Sani, da ke fafutukar rajin kare hakkin bil adama ya ce idan akayi la'akari da cunkoson gidajen yarin Najeriya, kamata ya yi a ce kusan kashi 50 na fursunoni aka sallama. Tsohon Sanatan da shi ma a baya ya taba zama a gidan yarin kasar, ya ce halin da gidan yarin kasar ke ciki ya wuce misaltuwa, akasari zama ake a cakude babu walwala. Ya ce ''Duk abubuwan da ya kamata a ce akwai a kurkuku babu su, sannan tsarin irin na turawan mulkin mallaka ne babu wani abu sabo a ciki''. Sannan '' Hatta dokokin gidan yarin ba su sauya ba, da tsarin cin abinci, haka babu sabbin gine-gine.'' A ranar alhamis ministan harkokin cikin gidan kasar, Rauf Aregbesola ya ce cikin fursunonin da aka saka akwai 70 daga gidan yarin Kuje da ke Abuja, sannan daga bisani a saki sauran fursunonin. Fursunonin sun hada da tsofaffi da marasa koshin lafiya da masu tabin hankali da kuma wadanda aka ci tarar su kasa da N50,000. Sa dai ya ce ba za a saki wadanda aka kama da laifin ta'addanci da satar mutane da kisa ba. Shehu Sani ya ce ba wai Najeriya ba ce kawai ta dau irin wannan mataki akwai kasashe da dama da suka dau irin wannan mataki. Kuma a cewarsa, sakin fursunoni a wannan lokaci lalura ce da ta zama tilas ganin halin da kasar ke ciki dama duniya. Sai dai sanatan, ya ce kawai matsalar da aka samu ita ce ta adadin fursunonin da bai taka kara ya karya ba, ganin yawan mutanen da ke tsare. Ya ce, ''Kurkuku wuri ne da ake tsare mutane da yawa idan aka bari mutum daya ya kamu da wannan cuta to sai ya yada ta ga kowa''. Kuma ''Ya kamata duk mutumin da ya yi rabin shekarun da aka yanke masa a sake shi, wadanda kuma har yanzu ba a kai ga kai su kotu ba ya kamata a sake su.'' inji Sanatan. Kin daukan wannan mataki zai haifar da cikas a kokarin cimma manufofin gwamnati na yakar wannan annoba kamar yadda sanatan ya ce. Gwamnati dai ta ce adadin fursunonin da ta yi wa afuwa ba su yi kadan ba, saboda tsari ne da za a ci gaba ba wai na lokaci guda ba. Najeriya dai na da fursunoni sama da dubu 80 a gidajen yari 250 da ke fadin kasar, cikinsu kuma dubu 50 na jiran shari'a. Kuma ana yawan samun korafi kan yanayin gidajen yarin da kuma yadda ake tsare da fursunoni. Kungiyoyin kare hakkin bil adama sun sha sukar yanayin fursunonin kasar da kuma yadda ake tsare mutum na tsawon lokaci ba tare da an yi masa shari'a ko yanke hukunci ba. Fursunonin da aka yi wa afuwa a wannan lokaci sun shaida wa BBC halin farin cikin da suka tsinci kansu, wasu kuma sun yi nadamar laifukan da ya kai ga garkame su. Karin labaran da za ku so ku karanta	https://www.bbc.com/hausa/labarai-52239864
religion	Bidiyo: Shaukin da Sufaye kan shiga yayin da suke Zikiri	Latsa hoton da ke sama don kallon bidiyon: Ta yaya mutum zai kai kololuwa wajen kusantar ubangiji? A Musulunci, mabiya darikar Sufanci sun ta yin tunanin amsar wannan tambaya daruruwam shekaruda suka gabata,ta hanyar gina al'ada mai karfi, da kadkade da raye-raye. Ana bin darikar Sufanci a yankuna da dama a duniya. Amma kungiyar IS ba sa jituwa da Sufaye, ba sa zaman lafiya da su kuma sun sha kai musu munanan hare-hare a shekarun baya-bayan nan.	https://www.bbc.com/hausa/labarai-50871077
technology	Yankunan da mutum biliyan takwas ke zaune a duniya	An yi amannar cewa al'ummar duniya ta kai biliyan takwas a wannan makon, sai dai duk da hakan wani yankin ya fi wani yawan jama'a. Wannan taswirar tana nuna wuraren da mutane suka fi yawa da inda ake da sarari.	https://www.bbc.com/hausa/articles/cz403lv1yd5o
sports	'﻿Yan Man United da za su buga Gasar Cin Kofin Duniya a Qatar	Q﻿atar za ta karbi bakuncin Gasar Cin Kofin Duniya da za a fara ranar 20 ga watan Nuwamba a kammala 18 ga watan Disambar 2022. R﻿anar 14 ga watan Nuwamba ita ce ranar karshe da tawagogin da za su buga wasannin za su mika sunayen 'yan wasan da za su wakilce su. M﻿anchester United tana da tarin 'yan wasan da za su wakilce ta a Gasar Cin Kofin Duniya da za a fafata tsakanin kasashe 32. K﻿oda yake wasu kasashen ba su sanar da 'yan wasan da za ta je da su buga babbar gasar tamaula ta duniya ma kawo yanzu. U﻿nited za ta ziyarci Fulham domin buga wasan mako na 16 a gasar Premier League, daga nan za a yi hutu a babbar gasar tamaula ta Ingila sai bayan wasannin Qatar. J﻿erin 'yan wasan United da za su buga Gasar Cin Kofin Duniya a Qatar: R﻿ukunin farko D﻿an wasan United, Tyrel Malacia zai wakilci Netherlands. R﻿ukuni na biyu '﻿Yan wasan United a wannan rukunin daga Ingila suke R﻿ukuni na uku Lisandro Martinez zai wakilci Argentina mai taka leda a United R﻿ukuni na hudu Denmark za ta je kofin duniya da Christian Eriksen mai wasa a United F﻿aransa za ta je da Raphael Varane, wanda ya ji rauni a wasan United da Chelsea Tunisia za ta je da Hannibal Mejbri mai wasan aro a Birmingham daga United R﻿ukuni na biyar Ba dan wasan United a wannan rukunin, bayan da Sifaniya ba ta kira David de Gea ba mai wasa a Old Trafford. Rukuni na shida Babu dan wasan United da zai buga kofin duniya a rukuni na shida R﻿ukuni na bakwai 'Yan wasa hudu daga United ne za su wakilci Brazil a Qatar Casemiro Fred Antony Alex Telles mai wasan aro a Sevilla daga United Rukuni na takwas K﻿yaftin din Portugal, Cristiano Ronaldo daga United, wanda ake sa ran wannan ita ce gasa ta karshe da dan kwallon zai buga.	https://www.bbc.com/hausa/articles/c88j6dz7261o
technology	Amurka ta nemi tsawaita takunkumin hana Iran mallakar makamai	"Amurka ta buƙaci Kwamitin Tsaro na Majalisar Ɗinkin Duniya ya tsawaita takunkumin hana mallakar makamai ga ƙasar Iran har illa masha Allahu. Sakataren wajen Amurka, Mike Pompeo ne ya yi wannan kira watanni ƙalilan kafin ƙarewar wa'adin haramcin mallakar makaman da aka sanya wa Iran. Ya dai yi gargaɗin cewa Iran, barazana ce ga zaman lafiya da tsaron al'ummar duniya. Takunkumin wanda wani ɓangare ne na yarjejeniyar ƙasashen duniya kan shirin nukiliyar Iran yana ƙarewa ne a cikin watan Oktoba. China da Rasha sun ce gwamnatin Trump ba ta da 'yancin neman a tsawaita takunkumin, tun da ta janye daga yarjejeniyar shekara biyun da ta wuce. Shi ma da yake jawabi yayin wani taron Majalisar Ɗinkin Duniya, ministan wajen Iran Mohammad Javad Zarif ya zargi Amurka da ci gaba da razanarwa, da kuma tursasa Majalisar Duniya game da batun Ya ce ""Amurka da abokan laifukan yaƙinta a Yemen sun ci da gaba da hanƙoronsu da ya yi ƙaurin suna yanzu na razana hukumomin duniya"". Mohammed Zarif ya ce abu na baya-bayan nan shi ne sun tursasa wa Sakatariyar Majalisar wajen dogaro kan zarge-zargensu da kuma takardun jabu don samar da wani rahoto da kwata-kwata babu ƙwarewa cikinsa kuma har ya sa ta fita daga huruminta"	https://www.bbc.com/hausa/labarai-53245680
sports	Benzema ba zai buga gasar Kofin Duniya ba	"Ɗan wasan gaba na Faransa kuma gwarzon ɗan ƙwallon duniya na bana, Karim Benzema, ba zai buga gasar Kofin Duniya da ake shirin farawa ba a yau a Qatar. Benzema mai shekara 34 ya sake jin rauni a jiya Asabar yayin atasayen da tawagar Faransa ke yi jim kaɗan bayan ya murmure daga raunin da ya ji tun da farko. ""Raina ya ɓaci sosai game da Karim, wanda ya ɗauki gasar nan da muhimmanci sosai,"" in ji kocin Faransa Didier Deschamps. Shi kuwa Benzema bayyana alhininsa ya yi. ""A rayuwata, ban taɓa sarewa ba amma a yau dole ne na jajanta wa tawagarmu kamar yadda na saba,"" a cewarsa. ""Dalili shi ne dole ne na bar wa wani gurbina wanda zai taimaki tawagarmu buga wasa mai kyau a Kofin Duniya."" Faransa za ta fara wasanta da Australiya a ranar Talata. B﻿enzema ya bi sawun ɗan bayan Faransar, Presnel Kimpembe, wanda shi ma ya bar tawagar saboda rauni. D﻿a ma tawagar ta yi rashin Paul Pogba da Ngolo Kante tun kafin ta je Qatar. Ita ma tawagar Senegal za ta buga gasar ba tare da tauraron ɗan wasanta ba Sadio Mane."	https://www.bbc.com/hausa/articles/c51xw1nn92eo
politics	Zaɓen 2023: PDP ta ce ba za ta ba wa wani yanki takara ba	Babbar jam'iyyar hamayya a Najeriya PDP, ta ce babu wani yanki da za ta kebe wa takarar shugabancin kasar a zaben 2023. Shugabannin jam'iyyar sun cimma wannan matsaya ne a karshen taron da suka kammala a tsakar daren da ya gabata, na Laraba, a Abuja, inda jiga-jigan jam'iyyar da dama suka halarta suka kuma amince da wasu babutuwa da dama. Sai dai a hirarsa da BBC mataimakin sakataren watsa labarai na jam'iyyar ta PDP Ibrahim Abdullahi,  ya ce a yayin taron 'yan yankin kudu maso gabashin kasar, wato 'yan kabilar Igbo, sun yi roko da a ba su damar fitar da dan takara daga yankin, amma, taron bai amince da haka ba, inda aka zartar da cewa kowanne daga cikin sassan kasar shida yana da damar fitar da mai neman takara. Jami'in ya ce, ''Tsohon ciyaman na jam'iyyar ta mu Okwesilieze Nwodo, ya dan nemi cewa, duk da dai sun ba jam'iyyar nan goyon baya, kuma suna kawo kuri'u kusan fiye da duk wani bangare na Najeriya wadannan shida da ake da, kuma suna rokon a dan taimake su a ba su takara. ''Amma wannan magana ce ta girma da arziki wadda ya nema ne ya roka, inda hali a yi musu, amma sun kai ga amincewa da matsaya ta jam'iyya na cewa za a bar takara ga kowa dan Najeriya, duka bangarorin shida na Najeriya kowa ke da hajarsa na neman shugabancin kasar ya fito ya yi tallar kansa.'' In ji shi. Sai dai ya ce yana iya yuwuwa a can gaba kafin a yi zabe jam'iyya ta ga ya kamata sauran mutane su janye wa mutum daya, amma kuma wannan za ta kasance ne yarjejeniya tsakanin 'yan takara, amma dai a yanzu kowane dan Najeriya ya ce yana da hakkin ya nema. Ya ce, batun maganar karba-karba ko ware kujerar shugabancin Najeriyar ga wani bangare na kasar ba ya cikin tsarin mulkin jam'iyyarsu, abu ne kawai na girma da arziki, na yarjejeniya. Dangane da yadda wasu ke kallon kamar jam'iyyar tana dabara ne, ta hanyar jinkiri ta ga wanda abokiyar hamayyarta, jam'iyya mai mulki APC za ta fitar da dan takararta, mataimakin sakataren na PDP ya ce sam-sam ba haka abin yake ba. Ya ce watakila su dai APC ne suke wannan amma su ba wani abu da za su jira su gani daga abokiyar hamayyar tasu. ''To taku wane iri kake jira ka gani daga mutanen da suka sa kasa a cikin wannan hali na ha'ula'i.'' In ji shi. Ya kara da cewa su yanzu a APC abin da suke yi shi ne sai sun tsaya sun tantance, domin gudun kwatanta kura-kuran da suka yi a baya, domin su yi abin da zai zama maslaha ga 'yan Najeriya, sakamakon mawuyacin halin da ya ce APC ta jefa kasar. Masu neman takara Zuwa yanzu sama da mutane goma ne suka bayyana aniyarsu ta neman yi wa jam'iyyar ta PDP takarar shugabancin Najeriyar a zaben da za a yi a 2023. Kuma hudu daga cikin gwamnoni 19 na jam'iyyar na daga cikin masu nema, hadi da tsohon mataimakin shugaban kasar, Atiku Abubakar, da tsohon shugaban majalisar dattawa, Bukola Saraki.	https://www.bbc.com/hausa/labarai-61417932
politics	Zaɓen fitar da gwani na APC: 'Yan takara bakwai sun janye wa Tinubu, ɗaya ya janye wa Osinbajo	"Masu neman jam'iyyar APC mai mulkin Najeriya ta tsayar da su takarar shugaban ƙasa bakwai sun janye tare da mara wa Bola Ahmed Tinubu baya. Kazalika, ɗan takara Mista Nicholas Felix ya janye don mara wa Mataimakin Shugaban Ƙasa Yemi Osinbajo baya. Dukkan 'yan takarar sun janye ne jim kaɗan kafin fara jefa ƙuri'a a dandalin Eagle Square da ke Abuja, babban birnin ƙasar. 'Yan takara 14 ne suka rage a takarar daga cikin 23 da jam'iyyar ta tantance tun farko. Masu neman takarar da suka janye wa jagoran APC kuma tsohon Gwamnan Jihar Legas Bola Ahmed Tinubu sun ƙunshi waɗanda suka fito daga yankinsa na kudu maso yamma da sauran yankuna. Su ne: 'Yan takarar da za a jefa wa ƙuri'su ne: Ɗan takara Mista Nicholas Felix, shi ne kaɗai ya janye kuma yake mara wa Mataimakin Shugaban Najeriya Yemi Osinbajo baya. Farfesa Osinbajo ya nemi wakilai wato deliget su zaɓe shi don ya samar wa 'yan Najeriya ayyukan yi idan ya zama shugaban ƙasa a babban zaɓen 2023. Kafin jawabin nasa, hayaniyar da wasu magoya baya suka dinga yi ta kawo masa tsaiko, inda suka hana shi gudanar da jawabi a wajen taron na APC. ""Na gode, na gode sosai,"" abin da Osinbajo ya dinga faɗa musu ke nan kafin su bar shi ya yi jawabin da kyar. Fasto Tunde Bakare ya ce bai shiga neman takarar shugaban ƙasa a APC ba don ya janye wa wani. ""Da yawa daga cikin waɗannan 'yan takarar suna da matsala da hukumar EFCC,"" in ji shi yayin da yake magana kan ƙwarewarsa a harkokin mulki. Ya bayyana hakan ne yayin da yake tabbatar da cewa bai taɓa riƙe wani muƙamin siyasa ba, amma ya ce ""da yawa daga cikin waɗanda suke da ƙwarewar su suka lalata ƙasa [Najeriya]"". Shugaban Najeriya Muhammadu Buhari ya yi kira ga 'yan Najeriya su tabbata ba su bar jam'iyyar adawa ta PDP ""ta mayar da ƙasa baya ba"". Da yake jawabi a wurin zaɓen ɗan takarar shugaban ƙasa na jam'iyyarsu ta APC, Buhari ya ce APC ta sauya Najeriya ta hanyar gudanar da ayyukan raya ƙasa. ""Wajibi ne mu zaɓi masu adalci 'yan kishin ƙasa da ke da aƙidar haɗa kan ƙasarmu...don ciyar da ita gaba. ""Bai kamata mu ƙyale PDP ta mayar da Najeriya baya ba."" Zuwa lokacin haɗa wannan rahoton PDP ba ta mayar da martani ba, wadda tuni ta zaɓi Atiku Abubakar a matsayin ɗan takararta na shugaban ƙasa a babban zaɓe na 2023. Ga jerin wakilai ko kuma daliget ɗin da aka tantance don zaɓar ɗaya daga cikin masu neman takarar shugaban ƙasa guda 14 a jam'iyyar APC mai mulkin Najeriya:"	https://www.bbc.com/hausa/labarai-61727239
politics	Bata mana suna ake son yi da aka ce muke hana ruwa gudu a kokarin  yi wa kundin tsarin mulkin kasa gyara – Majalisun jihohin Najeriya	Shugabanin majalisun jihohi 36 na Najeriya sun bayyana kalaman da mataimakin shugaban majalisar dattawan kasar sanata Ovie Omo Agege, ya yi a kan cewa sune ke hana ruwa gudu a kokarin da ake na yi wa kundin tsarin mulkin kasar gyara, da cewa yunkuri ne na bata musu suna. Senata Agege, a yayin wani taron manema labarai a Abuja babban birnin tarayyar Najeriya ya ce, har yanzu akwai majalisun jihohi 25 a kasar da ba su bayyana matsayarsu a kan kudirin doka 44 da aka aika musu wadanda ake son sauyawa a wajen gyaran kundin tsarin mulkin ba. Sannan kuma sun kawo wasu kudurori hudu da suka ce sai an saka su a cikin gyaran kafin su amince da wadancan 44. Wannan kalamai ne ya sa shugaban kungiyar shugabannin majalisun jihohin jihar, RT Hon. Abubakar Sulaiman ya mayar da martani a kai. Cikin wata hira da ya yi da BBC, RT Hon. Abubakar Sulaiman, ya ce kokarin bata mana sunan da muka fahimci sanata Ovie Omo Agege ke son yi, ya sa dole muka fitar da sanarwa don kare kanmu. Ya ce,” Ko shakka babu batun da ya ce mun rubuta takarda, kwarai mun rubuta, kuma tun lokacin da aka fara kokarin gyaran kundin tsarin mulkin muke son ganin an shigar da abubuwan da suka dace wa jihohi, saboda mu ne muka san damuwar da ke jihohin.” ‘’ Idan har da gaske gyaran ake son yi ai ya kamata a ce an saka abubuwan da za su kare mutuncin jihohi da kuma al’umarmu.” Shugaban kungiyar shugabannin majalisun jihohin, ya ce akwai abubuwan da suka tura kama abin da ya shafi batun samar da ‘yan sandan jihohi da abubuwa da dama har ma da batun neman kare kujerar kakakin majalisa daga tsigewar da ake yi musu a lokaci guda. Wadan nan su ne abubuan da muka tura muka ce muna so a sanya su a cikin gyaran kundin tsarin mulkin, to amma tun daga turo mana da amsar cewa za a yi wani abu akai, har yanzu shiru. Mu babban abin da ya bata mana rai shi ne da ya fito ya na cewa mun hana ruwa gudu, in ji shi. Ya ce, ‘’ Mu ana mu bangaren bai san kokarin da muke na ganin mun yi nazari a kan kudurin doka 44 da ake son sauyawa a wajen gyaran kundin tsarin mulkin ba, so muke mu duba sannan mu aika da amincewarmu, to amma kwatsam don a bata mana suna sai muka ji an ce wai mu ne ke hana ruwa gudu.” RT Hon. Abubakar Sulaiman, ya ce menene laifunsu, a ciki, su ba su ce ba za su aika da amincewarsu ba, suna duba wa ne. Ya ce,” Dama ko da muka rubuta na mu abubuwan da muke son a sanya a wajen gyaran kundin tsarin mulkin, mun ce sai mun ji daga garesu kafin mu duba na su, kuma koda aka aiko mana cewa an gani kuma za a duba, shi ke nan sai muka ci gaba da nazari a kan kudurin doka 44.	https://www.bbc.com/hausa/articles/czk19neljkvo
sports	B﻿a na damuwa da masu suka ta - Iwobi	D﻿an kwallon Najeriya, Alex Iwobi ya ce watsi da ya yi da sauraron masu sukarsa ya taimaka masa komawa kan ganiya a Everton. Dan wasan mai shekara 26 ya yi fama da rashin kwazo da ta kai ya shiga kunci a Merseyside tun bayan da ya koma Everton daga Arsenal a 2019. T﻿o sai dai yanzu dan wasan ya zama kashin bayan Everton karkashin Frank Lampard a kakar bana, wanda ya nuna kansa a raba tamaula da murza leda. '﻿'A baya can na kan saurari batutuwan da mutane ke suka ta, ''Kamar yadda Iwobi ya sanar da BBC. '﻿'Sai dai a wannan shekarun, zuciyata kadai nake saurare, idan na san ban yi abin da ya kamata ba.'' I﻿wobi ya fara daga makarantar koyon tamaula ta Arsenal da cin kwallo 15 a wasa 149 a Gunners. D﻿an wasan bai taka rawar gani a kakar da ya fara tamaula a Everton ba, karkashin Marco Silva da Carlo Ancelotti da kuma Rafael Benitez. T﻿sohon wanda ya wakilci Ingila ya ce yana jin dadi da ake sa shi wasa a gurbi daban-daban a yanzu haka, ya kara da cewar yanzu ne yake jin dadin tamaula tun bayan shekara biyu.	https://www.bbc.com/hausa/articles/c510l82dyeyo
health	Gwajin farko ya nuna riga-kafin malaria yana matukar aiki	"Allurar riga-kafin cutar zazzabin cizon sauro  ko maleriya da masana suka kirkiro a Birtaniya, ya nuna nasarar kashi 77 bisa dari na inganci a gwaje-gwajen da aka yi a kasar Burkina Faso. Masana kimiyya ne suka kirkiro ruwan allurar riga-kafin a Cibiyar Jenner ta Jami'ar Oxford da ke kasar Birtaniya. Sakamakon ya nuna cewa yana da matukar inganci fiye da ainihin ruwan riga-kafin cutar ta malaria kadai da ake da shi. An yi gwaje-gwajen ne a kan jarirai da kananan yara masu ta-ta-ta dari hudu da hamsin a kasar Burkina Faso, wanda aka shafe watanni 12 ana gudanarwa. Yanzu haka za a fara gudanar da gagarumin gwaji kan kananan yara kusan dubu biyar a fadin kasashen Afirka. Masanan sun ce ruwan riga-kafi ya nuna matukar inganci a gwaje-gwajen, wanda akwai tabbacin yiwuwar rage yawan mutuwar mutane musamman kananan yara da 400,000 da cutar zazzabin cizon sauro ko maleriya ke kashewa a ko wace shekara. Masana kimiyya a fadin duniya sun jima suna fafutikar ganin sun kirkiri sabbin riga-kafin cutar ta malaria da galibi ta fi addabar nahiyar Afirka. An jima ana gwaje-gwaje kan nau'in ruwan riga-kafin cutar ta zazzabin cizon sauro ""Mosquirix"" da kamfanin harhada magunguna na GlaxoSmithKline ya kirkiro, amma kuma ba a samu wata gagarumar nasara wajen kare yaduwar cutar a Afirka cikin shekaru hudu. Hukumar Lafiya ta Duniya WHO ce ta jagoranci shirin a yankunan kasashen Kenya, da Ghana da kuma Malawi. Sabon ruwan riga-kafin na Oxford shi ne na farko da ya cimma muradan WHO din na ingancin kashi 75 a kan kwayar cutar ta zazzabin cizon sauro. Zazzabin cizon sauron na kashe mutane fiye da dubu dari hudu a ko wace shekara - akasari kananan yara a Afirka. Farfesa Adrian Hill, daraktan Cibiyar ta Jenner, inda aka kirkiro ruwan riga-kafin cutar korona ta ce Oxford/AstraZeneca, ya shaida wa jaridar Gaurdia ta Birtaiya cewa yana da yakinin sabon ruwan riga-kafin na zai iya rage yawan mace-macen da ake samu saboda cutar ta zazzabin cizon sauro a kasashen Afirka. Yaran da aka yi gwaje-gwajen ruwan riga-kafin cutar ta malaria a kan su, da aka wallafa a mujallar Lancet ta Birtaniya, 'yan watanni biyar zuwa sha bakwai ne da ake zaune a yankin Nanoro, yankin da ya kunshi kauyuka 24 da kuma yawan al'umma 65,000 . Masana kimiyya a Birtaniya sun shafe shekaru suna kasancewa kan gaba-gaba wajen lalubo hanyoyi, da gwaje-gwaje a kan kwayar cutar ta zazzabin cizon sauron."	https://www.bbc.com/hausa/labarai-56858753
business	Tsadar kayan abinci: 'Ƴan Najeriya za su ci gaba da ɗanɗana tsadar rayuwa'	"Masana tattalin arziki a Najeriya na gargaɗin cewa zai yi matukar wuya a iya cimma hasashen nan da babban bankin kasar CBN ya yi, cewa hauhawar farashin kaya da ake fama da ita a kasar za ta sauka. Shi dai bankin ya yi hasashen cewa nan da shekarar 2022 farashin kayan abinci zai sauka da kashi goma cikin dari, saboda mawuyacin halin da tattalin arzikin kasar ke ciki, da kuma rashin bin matakan da suka kamata. Kasimu Garba Kurfi, wani masanin tattalin arziki da ke birnin Legas, yana cikin masu irin wannan ra'ayi, kuma ya shaida wa BBC cewa  matsawar mahukunta ba su tashi tsaye wajen daukar matakin da ya kamata ba, lamarin zai ci gaba da dagulewa ne maimakon ya gyaru. ""Abu ne mai wuya a iya samun wani cigaba, saboda halin da muka samu kanmu, ga rashin aikin yi, ga matsalar tsaro an kasa magance ta, don haka dukkan wadannan matsaloli akwaisu, kuma baza su bada damar haifar da wani sauyi ba"" in ji masanin. Ya ƙara da cewa ""abun da gwamnati ya kamata ta yi shi ne ta fadada hanyoyin samun kudi, domin ta iya aiwatar da manufofinta na yau da kullum, sannan a samar da zaman lafiya don in akwai shi to mutane za su iya fita su nemi na kansu"". Talauci ya ƙaru. A baya bayan nan ne Bankin Duniya ya ba da rahoton cewa sama da mutum miliyan bakwai sun sake faɗawa talauci a bara kawai saboda ƙaruwar hauhawar farashi a Najeriya. Bankin ya ce a cikin watan Afrilun da ya wuce an samu hauhawar farashi mafi yawan da ba a taɓa gani ba a cikin shekara huɗu. Rahoton na Bankin Duniyar ya yi nuni da abin da ya kira da fitattun garanbawul na gwamnati, da nufin shawon kan tasirin anobar cutar korona da kuma tallafawa wajen farfado da tattalin arziki, cikin su har da matakan rage tallafin man fetur, da daidata farashin wutar lantarki. Dukkansu kuma in ji rahoton don bunkasa kafofin samun kudin shiga da nufin aiwatar da ayyukan da za su inganta rayuwar talaka ne"	https://www.bbc.com/hausa/58226826
health	Ramadan: Abincin da ya kamata mai azumi ya ci da wanda bai kamata ba	Watan azumi lokaci ne da mutane suke kaurace wa abinci tun kafin ketowar alfijir har zuwa faduwar rana. Hakan yana sanya mutane jin yunwa da kishirya. Masu azumi sukan ci abinci nau'o'i daban-daban a lokutan sahur da na buda baki. Sai dai likitoci sun bayyana nau'in abincin da ya kamata mai azumi ya ci da wanda ya kamata ya kaucewa. Dr Lawan Musa Tahir, wani likita a asibitin Nizamiye da ke Abuja, babban birnin tarayyar Najeriya, ya shaida wa Nasidi Adamu Yahaya irin abincin da ya kamata masu azumi su ci da kuma wadanda suka kamata a kauracewa. Latsa alamar lasifika da ke sama domin sauraren hira da Dr Dr Lawan Musa Tahir: Masu fama da wasu cututtuka Masu azumi sun kasu kashi-kashi: misali, akwai wanda da ma kafin azumin, saboda da wata larura  a asibiti za a dora shi kan abincin da ya kamata ya ci ko kada ya ci. Misali  a nan shi kamar wanda yake da ciwon suga za a dora shi kan dokoki na yanayin abincin da zai ci, ko wanda yake da ciwon hanta, shi ma za a dora shi kan dokoki na abinci da zai ci. Haka kuma wanda yake da food allergy, wato wanda jikinsa ba ya karbar wasu nau'o'in na abinci: to, ka ga wannan tun kafin azumi akwai dokoki na yanayin abincin da yake ci, don haka idan azumi ya zo zai ci gaba da bin dokokin. Mutanen da lafiyarsu lau Sai kuma mutanen da su da ma lafiyarsu kalau. Su ma ya danganta da inda suka samu kansu lokacin azumi. Misali, idan mutum yana zaune a irin kasashenmu masu zafi inda mutane suke bukatar yawan shan ruwa akai-kai, su ma akwai yadda ya kamata su yi. Ga jerin abinci da abubuwan dasuka kamata masu azumi su yi: Ku karanta labarai masu alaka:	https://www.bbc.com/hausa/labarai-52329648
health	Ko kun san hadarin da 'Yan madigo ka iya fuskanta a rayuwa?	"Hukumar Lafiya ta Ingila NHS ta ce ""mummunan camfin"" nan da ake yadawa cewar 'yan madigo ba za su iya kamuwa da sankarar mahaifa ba, na nufin dubban mata ba sa yin gwaji. Ana iya yada kwayar HPV a yayin kowane irin lamari da ya shafi saduwa, wadda ita ce take jawo mafi yawan sankarar mahaifa. Amma wani bincike ya nuna cewa daya daga cikin mata biyar 'yan madigo ba sa zuwa gwaji. Masana lafiya sun ce ya kamata duk wadda take da mahaifa kuma tana tsakanin shekaru 25 zuwa 64 ta dinga zuwa gwaji akai-akai. An samu adadin ne daga wani rahoto na dabi'ar 'yan madigo wajen yin gwajin mahaifa a Kudu maso Yammacin Ingila. Yayin da da yawan mata ke bukatar zuwa gwajin sankarar mahaifa, kashi 8 cikin 100 na 'yan madigo ba su taba zuwa ba, ko ma ba su san muhimmancin hakan a gare su ba. Kashi 21 cikin 100 kuma na tunanin mata 'yan madigo ba sa fuskantar barazanar kamuwa da kansar mahaifa idan aka kwatanta da masu bin maza da kuma yin madigon a lokacin guda. An yi binciken ne a kan fiye da mata 600. NHS ta Ingila ta ce hakan na nufin fiye da 'yan madigo 50,000 ba su taba yin gwajin mahaifa ba. Dokta Michael Brady jami'i a hukumar NHS kuma mai bai wa kungiyar 'yan luwadi da madigo LGBT shawara, ya ce: ""Camfin da ake yadawa cewa 'yan madigo ba sa fuskantar barazanar kamuwa da sankarar mahaifa ba haka ba ne, domin hakan ya jawo dubban mutane da dama ba sa zuwa gwaji, kuma hakan abin damuwa ne ga al'ummarmu. ""Ya kamata mu gane cewa kansa ba ruwanta da wariya, tana iya kama kowa. ""Idan dai har kina da mahaifa to za ki iya kamuwa da sankarar mahaifa, kuma ana iya yin riga-kafinta, ya kamata mutane su dinga yin gwaji akai-akai."" 'Camfe-camfe masu cutarwa' An yi wa fiye da kashi 71 cikin 100 na mata da ke tsakanin shekaru 25 zuwa 64 gwaji akai-akai, kamar yadda alkaluman shekarar da ta gabata suka nuna. Gwajin sankarar mahaifa da ake kira Pap Smear, na taimakawa wajen gano cutar tun tana matakin farko-farko. Wata kwayar cuta da ake kira Human Papillomavirus (HPV) ce take jawo kusan dukkan sankarar mahaifa. Farfesa Anne Mackie, daraktra a cibiyar gwaji ta Ingila, ta ce matan da ke madigo za su iya kamuwa da kwayar cutar HPV a yayin saduwa. ""Don haka dole ne mu karfafawa duk wadda ke da mahaifa gwiwa da ke tsakanin shekara 25 zuwa 64, su dinga yin gwaji akai-akai."" Robert Music na kungiyar Jo's Cervical Cancer Trust, ya ce: ""Dole ne a yi gaggawar kawar da camfe-camfen da ake yadawa cewa gwajin sankarar mahaifa ga 'yan madigo ba shi da muhimmanci. ""Gwajin mahaifa zai kasance mai wahala saboda dalilai da dama kuma dole mu mayar da hankali wajen kawar da shingen ke tsakani mu kuma tabbatar da cewa kowane mutum mai hankali ya fahimci amfanin gwajin sankarar mahaifa."" Hukumar NHS ta Ingila za ta samar da wata sabuwar hanya ta gwajin mahaifa nan da shekarar 2020."	https://www.bbc.com/hausa/labarai-48854787
politics	Ba mu da wata matsala  kan zaben Kashim Shettima a matsayin abokin takarar Tinubu — Gwamnonin APC	"Gwamnonin jihohin arewacin Najeriya  na jam’iyyar APC sun musanta rade-radin da ake yi cewa ba su ji dadi ba da Bola Tinubu ya dauki Kashim Shettima a matsayin mataimakinsa.  Gwamnonin sun ce suna goyon zabin da aka yi wa Kashim Shettima dari bisa dari saboda shi ma tsohon gwamna ne.  A tattaunawarsu da BBC, gwamnan jihar Gombe Alhaji Muhammad Inuwa Yahaya, ya ce suna goyon bayan zabin kuma za su tsaya tsayin-daka wajen ganin jam’iyarsu ta kai  gaci a zaben 2023.  Gwamnan na Gombe ya ce ""Ai Kashim namu ne, kuma idan gwamna ne ya yi har ya wuce, kuma ba za mu ki Kashim ba saboda dalilai da dama.”  Ya ce: ""Idan ka hada Asiwaju da Kashim din duk sun yi gwamna, sannan sun yi sanata, don haka sun taba duniyar biyu gabaki daya, don ba wanda za ka taba a cikinsu da ba shi da kwarewar da zai taimaka don a samu nasara da ci gaba.”  Alhaji Muhammad Inuwa Yahaya, ya ce su wannan ba shi ne damuwarsu ba. Abin da suke bukata shi ne jam’iyyar APC ta kai ga nasara. Gwamnan na Gombe, ""Mu Alhamdullih mun yarda da hukuncin Allah, kuma za mu yi aiki kamar yadda ya kamata don tabbatar dukkan gwamnoninmu na jam’iyarmu za su bayar da hadin kan da za a yi aiki har a kai ga nasara.”  Ya kara da cewa: “Batun cewa ba mu halarci taron kaddamar Kashim ba, tabbas ba dukkanmu ne muka halarta ba, kuma hakan ba wai na nuna cewa wasu daga cikinmu na da ja ba ne, saboda ko da nasara aka yi a zaben ma ba kowa ne a cikin gwamnonin zai samu damar halartar bikin rantsuwar ba.”  Alhaji Muhammad Inuwa Yahaya ya ce babu wata damuwa a ciki, don ba a ji kuka daga bakin wani daga cikinsu ba.  A kwanakin baya ne dan takarar shugaban Najeriya ƙarƙashin Jam'iyyar APC Bola Ahmed Tinubu, ya zaɓi tsohon gwamnan Borno Kashim Shettima a matsayin mataimakinsa a takarar shugaban ƙasa.  Tinubu ya bayyana haka ne ga ƴan jarida a garin Daura yayin wata ziyarar barka da Sallah da ya kai wa Shugaban Najeriya Muhammadu Buhari.  Tun da farko dai tsohon gwamnan na Jihar Lagos ya ɗauki Ibrahim Masari a matsayin mataimaki duk da tun a lokacin ana ta ce-ce-ku-ce kan cewa na riƙo ne, kuma shi ma Masarin a yayin wata hira da BBC a kwanakin baya ya tabbatar da cewa a shirye yake ya bar kujerar idan aka samu wanda ya fi shi cancanta.  A halin yanzu Kashim Shettima   ne sanata mai wakiltar yankin tsakiya na Jihar Borno.  Haka kuma ya bayar da muhimmiyar gudunmawa a yaƙin neman zaɓen Tinubu a lokacin zaɓen fitar da gwani na Jam'iyyar APC."	https://www.bbc.com/hausa/articles/ckr0vjleyx8o
health	'Na tsani allurar riga-kafi har sai da dana ya kamu da shan inna'	"Adamu Misa ya kasance daya daga cikin masu fatattakar jami'an lafiya da ke shiga gida-gida a arewacin Najeriya da nufin yi wa yara riga-kafi, amma tun bayan da dansa ya kamu da cutar shan inna sai ya daina. Dansa mai suna Buhari mai shekara takwas, ya kwanta bacci lafiya kalau, amma da gari ya waye sai ya gagara tashi tsaye balle kuma ya yi tafiya. Cikin kaduwa da tashin hankali mahaifinsa ya garzaya da shi gidan mai maganin gargajiya, wanda ya ce aljanu ne suka shafi Buhari tare da ba shi wasu magunguna. Sai daga baya makwabtan Adamu suka shaida masa Buhari fa ciwon shan inna (Polio) ne ya same shi, don haka aka kai shi asibiti likitoci suka ba shi taimakon gaggawa, aka yi nasara ya samu sauki. Shekara biyar bayan nan, Malam Misa yana zaune a karkashin bishiya a kofar gidansa da ke birnin Yola na jihar Adamawa da ke arewa maso gabashin Najeriya, ya ce ''Lokacin da Buhari ya tashi da safe baya ko iya bude tafin hannunsa.'' A yanzu yana gangamin wayar da kan iyaye kan muhimmancin yi wa yara allurar riga-kafi, inda ya ke taimaka wa jami'an lafiya da ke wannan aiki musamman a yankunan da suke fuskantar tirjiya daga iyaye. ""Na ga amfanin riga-kafi akan dana, don haka duk wanda ya nuna rashin amincewa da ita ina kokarin nuna musu shaida a kai,'' in ji Misa. Sai dai lamarin ba wai a Najeriya ne kadai ake fuskantar wannan matsala ba. Hukumar Lafiya ta Duniya WHO, ta ce har yanzu iyaye ba sa bayar da hadin kai wajen yi wa 'ya'yansu riga-kafi, kuma matsala ce da ta zama ruwan dare gama duniya. Misali a wasu kasashen Turai da Amurka da Japan da Indiya kai har da Pakistan har yanzu akwai rashin yadda da yi wa yara allurar riga-kafin cutar Polio. 'Yada jita-jita a kauyuka' Ma'aikatar lafiya a Najeriya ta ce ya kamata a yi wa yara riga-kafi akalla guda shida na wasu cututtuka a shekarun farko da haihuwarsu ciki har da ta polio, duk yaron da bai samu wadannaa allurai ba to ya na cikin hadari. Akwai wadatattun alluran riga-kafi a asibitocin birnin Yola wadda za ta wadata a yi wa yara, to amma jami'an lafiya na fuskantar turjiya daga iyaye wadanda ba su aminta da ita ba. Ana samun rahotannin kai wa jami'an lafiya hari musamman a arewacin Najeriya. Sun yi amanna da cewa akwai wata makarkashiya ta rage yawan al'ummar kasar shi ya sa ake yi wa yara riga-kafin don kashe musu kwayayen haihuwa. Najeriya na da yawan al'umma miliyan 200, kuma ita ce mafi yawan jama'a a nahiyar Afirka, sannan kididdiga ta nuna za ta zamo kasa ta uku a duniya mai yawan al'umma nan da shekarar 2050. Malam Misa ya shaida wa BBC cewa su 13 mahaifinsu ya haifa, kuma ba a yi mu su riga-kafi ba, don haka ya yi tunanin idan har dukkansu sun rayu ba tare da riga-kafi ba, to shi ma nasa 'ya'yan za su rayu. A yanzu yana da 'ya'ya 10, kuma yana fatan samun karin wasu shida nan gaba, kuma ya yi balaguro a lokacin da aka haifi 'ya'yansa biyu da aka yi musu riga-kafi. Buhari shi ne dansa na uku. ""A lokacin da na dawo daga balaguro, ana ta yada jita-jita a kauyenmu cewa an hada baki da kungiyoyin Turawa da jami'an lafiya da za a yi wa 'ya'yanmu riga-kafi da ke cire wani abu a jijiyar yaranmu, da na ji haka sai na sha alwashin ba zan taba bari a yi wa 'ya'yana ba,' in ji Malam Misa. 'Matakin kashin kai' Adamu Bawuro sananne ne ga jami'an lafiya saboda kin jinin allurar riga-kafi. Ya ce babu wani daga cikin 'ya'yansa da aka yi wa riga-kafi, saboda shi ma ba a taba yi masa ba, don haka bai ga dalilin da zai yi wa 'ya'yansa ba. Hukumar lafiya ta duniya tana daukar hayar mutane don su yi aiki tare da bincike amma me ka iya bincikawa. Sai dai wani likita a jihar Kogi a arewacin Najeriya, Dr Magnus Ogaraku ya ce ra'ayi kan riga-kafi irin na mutane kamar Bawuro ba su da tushe balle makama. ""Binciken kimiyya ya gano allurar riga-kafi ba ta da hadari, kariya ce daga kamuwa da cutattuka da dama a cikin al'ummarmu.' Ya amince cewa akwai wasu lokutan da jikin dan adam kan bijirewa riga-kafi har wata ta shigesu, ""amma yawancinsu sun taba kamuwa da cutar da ba su san takamaimai abin da ya haddasa ba."" Ana samun kwayar cutar da ke haddasa cutar polio a ruwa maras tsafta da wuraren kazanta. A wasu yankunan Najeriya, yin bahaya a rafin da ruwan ke gudana da kuma ya ke bi ta ruwan da ake sha na daga cikin abin da ke yada cutar, kuma matukar yaron da ba a yi masa riga-kafi ba ya sha to wannan shi ne mabudin kamuwa da cutar. Don haka ake karfafawa iyaye gwiwar yi wa 'ya'yansu riga-kafi. Mecece cutar polio? Majiya: World Health Organization Sama da shekara uku kenan ba a samu wanda ya sake kamuwa da cutar polio a Najeriya ba, idan aka ci gaba da tafiya a haka har zuwa badi, to za a ayyanata cikin kasashen da suka yi adabo da cutar. Sai dai fargabar da jami'an lafiya ke ciki shi ne ta yiwu ba a kai rahoton wadanda suka kamu da cutar zuwa asibiti. Wani abin damuwa shi ne, yaki da sojin Najeriya ke yi don fatattakar mayakan Boko Haram a arewa maso gabashin kasar, kusa da jihar Adamawa mahaifar Malam Misa mahaifin Buhari, don haka akwai yankunan da jami'an lafiya ba sa iya zuwa don digon riga-kafi ga kananan yara, kamar yadda jami'in Asusun Kula da Yara na Majalisar Dinkin Duniya Unicef, Aliyu Shettima ya shaida wa BBC. ""Ina fatan mu yi nasarar ayyana Najeriya wadda ta kakkabe cutar polio, amma a yankunan da na yi aiki a matsayin jami'in agaji, muna bukatar sake zage damtse a wuraren don tabbatar da cewa polio ba ta bulla ba,' in ji Shettima. Laureta Anaza na cikin masu bai wa ma'aikatan sa kai horo, wadanda ke shiga kauyuka don yin riga-kafin, ta ce ta yi amanna malaman addinai da sarakunan gargajiya za su iya taka rawa wajen cimma nasara. Kungiyar da take jagoranta na shiga gida-gida, da taimakon malamai da shugabanni don wayar da kan iyaye kan muhimmancin yi wa 'ya'yansu riga-kafi. Duk da cewa suna ci gaba da fuskantar tirjiyar iyaye, amma an samu ci gaba matuka idan aka kwatanta da lokutan baya. Malam Misa ya ce a yanzu ya gane labarinsa da na mahaifinsa sun sha bamban. ""Ina da ilimi da sani kan riga-kafin polio, a yanzu zan iya wayar da kan mutanen da ba su san muhimmancin ta ba,"" in ji Misa."	https://www.bbc.com/hausa/labarai-50410510
religion	Dalilin da ya sa Musulmai suka tsani Salman Rushdie	"Littafin “The Satanic Verses” da Salman Rushdie ya rubuta ya jawo masa tsana da kuma barazanar kisa tsawon shekara 30, saboda yadda Musulami a faɗin duniya suka ce ya yi ɓatanci ga Annabi Muhammadu S.A.W. Harin da aka kai wa marubucin ranar Juma’a ya faru ne shekara 33 bayan samun barazanar kisa ta farko a rayuwarsa. Maharin ya caccaka masa wuƙa a wuya ranar 12 ga watan Agusta lokacin da yake kan dandamali don gudanar da jawabi a wani taron marubuta a birnin New York na Amurka. Marubucin mai shekara 75 ɗan Birtaniya da aka haifa a Indiya, ya rubuta litattafan da suka karɓu a duniya. Littafinsa na biyu mai suna ""Midnight's Children"" ya ci kyautar Booker Prize a 1981, wanda ake kallo a matsayin ɗaya daga cikin ƙagaggun labarai mafiya ƙayatarwa da aka rubuta da harshen Ingilishi. Sai dai kuma littafin ""The Satanic Verses"" wanda shi ne na huɗu da ya rubuta, shi ne ya fi haddasa cecekuce a faɗin duniya, wanda al’ummar Musulmai ke bayyanawa da cewa ɓatanci ne ga Annabi Muhammadu S.A.W. Bayan rubuta littafin na “The Satanic Verses”, wanda ke nufin “Ayoyin Shaiɗan”, Shugaban Addini na ƙasar Iran Ayatollah Khomeini ya ba da fatawar kashe Rushdie a 1989. Kazalika, Khomeini ya yi tayin bai wa duk wanda ya kashe shi kyauta ko ladan dala miliyan uku. Zuwa shekarar 1998 gwamnatin Iran ta daina yaɗa fatawar kuma ta nesanta kanta daga batun, kodayake wasu rahotanni na cewa an ci gaba da yaɗa shi a 2016. Barazanar kisa da aka dinga aika wa Rushdie ta sa ya shafe shekara kusan 10 yana gudanar da rayuwarsa a ɓoye. Gwamnatin Birtaniya ta ba shi kariya ta hanyar ba shi rakiyar jami’an tsaro. Littafin “The Satanic Verses”, ƙagaggen labari ne da ya fusata Musulmai a faɗin duniya saboda abin da suka kira ɓatanci ga addinin. Daga cikin abin da ya fi ɓata wa Musulmai rai shi ne yadda ake kiran wasu karuwai biyu a littafin da sunan matan Annabi. Sunan littafin ya samo asali ne daga abin da Rushdie ya yi iƙirari a littafin cewa Annabi ya goge wasu ayoyi biyu da ya ce sun samo asali ne daga shaiɗan. A littafin, an ba da labarin wasu jarumai ne ‘yan Indiya da suka tsira daga wani hatsarin jirgin sama bayan an kai musu hari. Haka nan, an cakuɗa ƙagaggen labarin da kuma wasu abubuwa da suka faru a rayuwar Annabi Muhammadu, wanda Musulmai ke matuƙar girmamawa. Indiya ce ƙasa ta farko da ta haramta sayar da littafin. Sai Pakistan da Afirka ta Kudu da suka bi sahu kafin daga baya sauran ƙasashen Musulmi da dama su yi hakan. Sai dai wasu sun yabi littafin, har ma aka dinga ba shi kyautuka daban-daban. Amma an ci gaba da nuna ɓacin rai game da littafin, inda aka zanga-zanga ta biyo baya a wasu sassa na duniya. A watan Janairu na 1989, Musulmai a birnin Bradford na Birtaniya suka yi bikin ƙona kwafin littafin, su kuma shagon WHSmith suka daina nuna littafin. A lokacin, Rushdie bai yarda cewa ya yi ɓatanci ga addinin Musulunci ba. A birnin Mumbai na Indiya, inda aka haife shi, an kashe mutum 12 yayin zanga-zanga. An jefi ofishin jakadancin Birtaniya da duwatsu. Wasu shugabannin Musulmai sun nemi a kai zuciya nesa, wasu kuma suka nuna goyon baya ga umarnin Ayatollah. Amma Amurka da Faransa da sauran ƙasashen Turai sun yi Allah-wadai da umarnin kisan. Daga baya kuma, Rushdie wanda ke ɓoye tare da iyalinsa, ya nuna nadama kan abin da ya haifar ga Musulman duniya, amma Ayatollah bai janye kiran da ya yi ba na kisan marubucin. An kai wa ofisoshin kamfanin Viking Penguin hari a Landan da New York, wanda shi ne ya wallafa littafin. A gefe guda kuma, littafin ya ci gaba da shahara a duniya. A nasu martanin, ƙasashen Turai da ke adawa da zanga-zangar da Musulman ke yi sun janye jakadunsu daga Iran. Ba marubucin littafin ""The satanic verses"" ne kawai ya fuskanci fushi ba, waɗanda suka fassara shi zuwa wasu harsuna sun gamu da ajalinsu sakamakon yin hakan. An ga gawar wani mai mafassarin littafin zuwa harshen Japan bayan an yanka shi a wata jami’a da ke birnin Tokyo a watan Yulin 1991. ‘Yan sanda sun ce mafassarin mai suna Hitoshi Igarashi ya yi aiki a matsayin mai shirin zama farfesa a fannin al’adu, an caccaka masa wuƙa a wajen ofishinsa na Jami’ar Tsukuba. Har yanzu ba a gano wanda ya kashe shi ba. A wannan watan dai, an sossoka wa mafassarin harshen Italiya, Ettore Capriolo, wuƙa a gidansa da ke Milan, amma ya tsira daga harin. Shi ma mafassarin harshen Norway, William Nygaard, an harbe shi a 1993 a wajen gidansa da ke birnin Oslo – shi ma bai mutu ba a harin."	https://www.bbc.com/hausa/articles/cv2907ewek5o
entertainment	Jawabin Sarki Charles na farko a gaban majalisun dokokin Birtaniya	Sarki Charles na III ya yi jawabi a gaban Majalisar Dokokin kasar a karon farko a matsayinsa na sarki a dakin taro na Westminster. Shugabannin majalisun wakilai da na dattawa sun yi ta jawabai na ta'aziyyar Sarauniya.	https://www.bbc.com/hausa/articles/c2q49yqq4g9o
politics	Ko Tinubu ya fara yakin neman zaben 2023 daga Jihar Kano ne?	"Masana harkokin siyasa a Najeriya sun fara tsokaci kan bikin zagayowar ranar haihuwar Sanata Ahmad Bola Tinubu, jigo a jam'iyyar APC mai mulki da za a yi a Jihar Kanon Najeriya. Wannan ne karon farko da ake yin bikin a wata jiha da ke arewacin Najeriyar, inda a baya an fi yin bikin a mahaifar Tinubu wato Legas. Gabanin taron, Tinubu ya kai ziyara tare da duba wasu daga cikin ayyukan da gwamnatin Kano ta yi, sannan ya gana da ƙabilun yankin kudancin kasar mazauna Kano da kuma wasu daga cikin malaman addinin Musulunci. Kafin zuwansa Kano, Tinubu ya je Jihar Katsina a makon da ya gabata, har ma ya bai wa 'ƴan kasuwar da gobarar babbar kasuwar jihar ta shafa tallafi. A na sa ran manyan ƴan siyasa daga jam'iyyar APC da masu riƙe da muƙamai daga sassan ƙasar daban-daban za su je Kano don halartar wannan biki. Sai dai mai bai wa Shugaba Muhammadu Buhari shawara kan harkokin siyasa, Sanata Babafemi Ojudu, ya wallafa a shafinsa na Facebook cewa rashin kyawun yanayi ya hana wasu manyan ƙasar da dama tafiya Kanon. Ya ce: ""Mataimakin shugaban kasa Farfesa Yemi Asinbajo, da Sakataren Gwamnatin Tarayya Boss Mustapha, da Kakakin Majalisar Wakilai Femi Gbajabiamila da ni kaina ba za mu samu damar halartar taron ba, sakamakon rashin kyawun yanayi da ake fama da shi a Kanon, dalilin da ya hana tashi da saukar jiragen sama."" Malam Kabiru Sufi, masanin kimiyyar siyasa ne a kwalejin share fagen shiga jami'a ta CAS a Kano, yana da ra'ayin cewa lallai da walakin goro a miya. A cewarsa: ''Bisa al'ada a birnin Lagos ake yin bikin, amma abin mamaki bana an kawo shi arewacin Najeriya kuma a Jihar Kano, wannan ya nuna tabbas akwai alaƙa ta manufar Tinubu ta yada manufar siyasarsa a shekarar 2023, a matsayin dan takarar shugaban kasa karkashin jam'iyyar APC mai mulki''. Ƴan adawa ke yaɗa jita-jitar ɓaraka tsakanin Buhari da Tinubu - Fadar Shugaban Ƙasa Kabiru Sufi ya ce tuni an samu masu sukar matakin, wadanda suke ganin a baya-bayan nan da aka yi ta samun tashin hankali a yankin Yarabawa Tinubu bai ce komai ba, alhalin yana daga cikin masu karfin fada-a-ji a yankin nasu. ''Wannan ya nuna lallai akwai siyasa a lamarin, kuma ana ganin zabar arewa da ya yi ba lallai 'yan arewa su yi murna da shi ba. ""To amma wasu na ganin an fito da muhimmancin Jihar Kano a siyasar arewacin Najeriya, tun da har Tinubu ya zabe ta a matsayin inda zai fara kada gogen share fagen siyasar 2023,'' in ji Sufi. Masu lura da al'amuran yau da kullum ba su yi mamakin goron gayyatar da aka bai wa Tinubu zuwa Kano ba, ganin cewa da ma Gwamna Abdullahi Umar Ganduje na goyon bayansa, sannan ba za a gane tasirin taron ta nasara ko akasin haka ba sai an kammala shi da kuma abin da ya biyo bayansa. Malam Kabiru Sufi ya ce ziyarar da Tinubu ke kai wa jihohin arewacin kasar duk na daga cikin zawarcin kuri'u na al'ummar yankin. Menene alfanu da nakasun wannan ziyara ga jam'iyyar APC? ''Hakan zai iya zama alfanu ko naƙasu ga ita jam'iyyar APC, musamman idan jam'iyyun adawa suka tsaya tsaf suka dubi al'amarin suka yi wani shiri da zai ba su riba, sabanin wanda APC ta fara yi a yanzu, to zai iya zama nakasu a gare ta,"" in ji Kabiru Sufi. ""Amma idan fara shirin da suka yi da wuri bai sa jam'iyyun adawa sun farga sun fara nasu shirin ba, to APC za ta ci nasara da gajiyar wannan taro da na murnar zagayowar ranar haihuwar shi Bola Ahmad Tinubu a jihar Kano. ""Amma su kansu jam'iyyun adawar za su iya amfani da damar da suke da ita, idan aka yi la'akari da rarrabuwar kawuna da barakar da ke cikin jam'iyyar APC, za su iya cin gajiyar hakan,'' in ji Kabiru Sufi. Me 'ƴan Najeriya ke cewa kan cikar Tinubu shekara 69? Tun da sanyin safiyar Litinin, shafin sada zumunta na Twitter ya ɗauki batun cikar Bola Tinubu shekara 69 a duniya baki ɗaya. An ƙaddamar da maudu'i mai taken #Jagaban da kuma #TinubuIsKey, aka yi ta amfani da su wajen taya shi murnar cika waɗannan shekaru. Wasu sun yi ta kuranta shi, wasu kuma suna amfani da damar wajen sukarsa. Akasarin saƙonnin da mutane ke wallafawa a shafin suna nuni ne da cewa suna fatan shi ne zai tsaya takarar shugaban ƙasa a 2023, kuma suna maraba da hakan. A hannu guda kuma, akwai masu rajin cewa bai kamata matasa su zaƙe wajen assasa batun tsayar da Tinubu takara a shkearar 2023 ba, inda suke cewa lokaci ya zo da ya kamata a bai wa matasa dama su karbi ragamar mulkin. Ga dai abin da wasu ke cewa: @apro_dawildcat ya ce: ""Barka da zagayowar ranar haihuwarka Asiwaju na Lagos, Jagaban ɗin Lagos, jagoran siyasar yammacin Najeriya: shugaban jam'iyyar APC, Asiwaju Bola Ahmed Tinubu. Allah Ya ja kwana. @IsaTochukwu ya ce: ""Asiwaju na Lagos. Allah Ya kara maka kwanciyar hankali, tausayi da nutsuwa a yanzu da koyaushe. #Jagaban@69! @Okeydegeneral ya ce: Ƴan Najeriya ba su san kansu ba! A watan Oktoban bara lokacin zanga-zangar #EndSARs, duk batun da ake yi ba yadda matasa da jam'iyyunsu za su mamaye zaɓukan 2023 ba ne. ""Bayan wata biyar sai ga shi ana ta zancen Jagaban Bola Ahmed Tinubu da Atiku da sauransu. Har yanzu ba mu koyi komai daga shekarar 2015 ba."""	https://www.bbc.com/hausa/rahotanni-56565038
politics	Bauchi: Na fi ƙarfin Yakubu Dogara – Ƙauran Bauchi	"Gwamnan jihar Bauchi ya mai da martani ga Yakubu Dogara cewa idan ɗan siyasa zai sauya sheƙa ""bisa wani hasashen samun muƙami, to bai kamata ya yi ƙarya ba, bai kamata ya kawo husuma ba"". Sanata Bala Mohammed dai ya bayyana fitar tsohon shugaban majalisar wakilan daga jam'iyyarsu ta PDP zuwa tsohuwar jam'iyyarsa ta APC a matsayin wata asara kuma abin takaici. Yayin zantawarsa da BBC a karon farko tun bayan sauyin sheƙar Yakubu Dogara, gwamnan ya ce ana hasashen Dogara ya fita ne don neman wani muƙami don haka ""ina yi masa fatan alheri"". Ranar 24 ga watan Yuli ne, aka sanar da komawar tsohon shugaban majalisar zuwa jam'iyya mai mulki, daga bisani kuma ya dangantaka sauyin sheƙar da rashin shugabanci nagari a jiharsa ta Bauchi. Sai dai Gwamna Bala Mohammed ya bayyana takaicin cewa bai kamata ɓatanci ya zama hanyar ban kwana kafin barin babbar jam'iyyar adawar ta Najeriya ba. ""Shi yana ganin, shi ya mana alheri muka zama gwamna. Mu kuma muna ganin mu muka taimaka masa shi ma ya zama. Amma shi fa Allah, shi ke ba da mulki,"" in ji Ƙauran Bauchi. Ya ce bai dogara da Dogara kafin zamansa gwamna ko sanata a jiharsu ta Bauchi ba. A cewarsa asara ne matasan 'yan siyasa kamar Dogara su riga biyewa son zuciya ""saboda yaudara da ƙarya da kuma ruɗi"". Shi dai Yakubu Dogara ya ce ba gaskiya ba ne zargin da wasu ke yi cewa ya sauya sheka ne saboda burin neman wata dama a jam'iyyar APC. Saɓanin haka a cewarsa, ya fita ne saboda matsalolin da suka haɗar da ba da kwangiloli ba bisa ka'ida da Gwamna Bala Mohammed yake yi da kuma rashin biyan ma'aikata albashi a kan lokaci. Ya kuma koka a kan rashin gudanar da zaɓukan ƙananan hukumomi cikin wata shida na farko, kamar yadda Bala Mohammed ya yi alkawari. Ya kuma yi zargin cewa: ''Gwamnati ta ciyo bashi na naira biliyan hudu, daga baya aka gano kudin a asusun wani kamfani, duk da yake an ranto su ne da sunan jihar Bauchi, baya ga ninka kudin kwangiloli da ake yi"". Sai dai gwamnan ya musanta rashin bin ƙa'ida wajen bayar da kwangiloli. Ya ce gwamnatinsa ce ma ta kawo dokar ba da kwangiloli da kuma rage kuɗaɗen aiwatar da ayyukan raya ƙasa. Ya ce: ""Na zo na samu, aikin da za a yi shi a biliyan bakwai, ana yin sa a biliyan goma. Misali hanyar nan da ta taso daga Awala zuwa Meri"". A cewarsa gwamnatiin da suka gada ta ba da kwangilar ce a kan sama da naira biliyan goma, amma gwamnatinsa ta cimma yarjejeniya da 'yan kwangilar waɗanda ya ce su da kansu sun yarda an tsuga kuɗi. Bala Mohammed ya ce duk kwangilolin da suka bayar, sukan ba da su ne bisa ƙayyadajjen tsarin da ake amfani da shi ne a ko'ina cikin faɗin duniya. Ya ce fitar Yakubu Dogara daga PDP ba ta rasa nasaba da batun masu iya magana da ke cewa ""In ka ga kare yana gudu, ko ana bin sa ne, ko kuma shi yana bin wani abu ne ya kama"". A matsayinsa na babban ɗan siyasa wanda ya riƙe muƙamin shugaban majalisar wakilai kuma mutum na huɗu a Najeriya. Yana ma iya zama ko shugaban ƙasa ko wani abu daban ma, cewar Bala Mohammed. Sai dai ya ce duk da yake rabuwa da Dogara asara ce gare su amma hakan ba zai zame musu giɓi ba ko illa ba, don kuwa a cewarsa suna tare da al'umma."	https://www.bbc.com/hausa/labarai-53625849
business	Bidiyon zanga-zangar karin kudin mai a Iran	Latsa hoton da ke sama don kallon bidiyon yadda zanga-zangar ke gudana. Mutum 106 ne suka rasa rayukansu sakamakon zanga-zangar da ake yi a Iran a cewar Amnesty International.	https://www.bbc.com/hausa/labarai-50510733
religion	Bidiyon Ku San Malamanku tare da Malam Muhammad Nasir Adam	Bidiyon Ku San Malamanku tare da Malam Muhammad Nasir Adam, limamin Masallacin Shehu Tijjani na Kofar Mata.	https://www.bbc.com/hausa/articles/cxe5lx6gmyro
sports	Lionel Messi ya kara cin karo da koma baya a Paris St Germain	Paris St Germain za ta ziyarci Monaco domin buga wasan mako na 29 a gasar Liguea da za su kara ranar Lahadi. To sai dai kuma kyaftin din tawagar Argentina, Lionel Messi ba zai buga wasan ba, sakamakon rashin lafiya, wanda bai yi atisaye ranar Juma'a ba. Saboda da Messi Messi zai koma buga wa PSG tamaula, bayan ya dawo daga Argentina wadda za ta kara a wasan neman shiga gasar cin kofin duniya. Argentina za ta karbi bakuncin Venezuela a wasan neman gurbin shiga gasar kofin duniya da za a yi a Qatar a 2022. Tuni Argentina ta samu gurbin buga gasar da za a yi cikin Nuwamba da Disambar shekarar nan da makinta 35, bayan da Brazil ke jan ragama mai maki 39. Messi ya buga wa PSG wasa 18 daga 28 da ta kara a Ligue 1 a bana, wanda ya ci kwallo biyu, amma shine kan gaba a bayar da kwallo a zura a raga mai 11. PSG ta ci karo da koma baya a kakar bana, bayan da Real Madrid ta yi waje da ita a wasan zagaye na biyu a Champions League. Haka shima Sergio Ramos wanda ya buga wa PSG karawa biyar na murmurewa daga jiny da ya yi, amma ba zai buga fafatawa da Monaco ba.	https://www.bbc.com/hausa/wasanni-60808500
technology	Twitter ya rufe shafuka 180 a China da Turkiyya da kuma Rasha	Kamfanin Twitter ya ce ya rufe wasu shafuka kimanin dari da tamanin mallakin gwamnati kuma mafi yawa daga China sai kuma sauran daga Turkiyya da Rasha. Kamfanin ya ce ana amfani da shafukan wajen kai wa masu suka hari da yada labarai marassa tushe. Twitter ya kuma ce ya bankado wasu shafukan da dama da ake amfani da su ta irin wannan fuska. A cewar kamfanin sakonnin da ake wallafawa a shafukan sun fi mayar da hankali kan labaran da suka dace da jam'iyyar kwamunisanci da kuma yadda take tafiyar da batun annobar korona.	https://www.bbc.com/hausa/labarai-53018083
sports	Potter ya fara jan ragamar Chelsea a Premier da kafar dama	Sabon kocin Chelsea, Graham Potter ya fara da cin wasan Premier a karon farko da ya ja ragamar kungiyar Stamford Bridge a babbar gasar tamaula ta Ingila. Ranar Asabar Chelsea ta yi nasara a kan Crystal Palace da ci 2-1 a Selhurst Park karawar mako na takwas a Premier League. Minti bakwai da fara wasa Palace ta ci kwallo ta hannun Odsonne Edouard, daga baya Pierre-Emerick Aubameyang ya farke tun kan su je hutun rabin lokaci. Dan wasan tawagar Gabon ya kafa tarihin cin kwallo a wasansa na farko a Arsenal, yanzu kuma a Chelsea. Kungiyar Stamford Bridge ta sayo tsohon dan kwallon Arsenal a bana daga Barcelona karkashin Thomas Tuchel. Potter ya maye gurbin Tuchel, bayan kasa taka raar gani a kakar bana duk da makudan kudin da kungiyar ta kashe wajen sayo sabbin 'yan wasa a bana. Daf da za a tashi daga wasan ne Conor Gallagher ya ci wa Chelsea na biyu da ta hada maki ukun da take bukata. Wannan shi ne wasa na biyu da Potter ya ja ragamar Chelsea, bayan tashi 1-1 da RB Salzburg a Champions League. Da wannan sakamkon Chelsea ta hada maki 13, bayan cin wasa hudu da canjaras daya da shan kashi a biyu. Kungiyar Stamford Bridge za ta buga wasa na gaba da AC Milan a Champions League. Palace wadda karawa daya ta ci a bana da canjaras uku, ta yi rashin nasara wasa uku da makinta shida kenan. Za kuma ta kece raini da Leeds United a wasanta na gaba a Premier League.	https://www.bbc.com/hausa/articles/cz97lz4wg1ro
technology	Donald Trump: Yadda shafukan sada zumunta suka 'rufe bakin' shugaban Amurka	"Idan kun taba tantama a kan karfin ikon manyan kamfanonin sada zumunta, to lallai durkushewar shafin Parler ranar Litinin na iya nuna maku wani abu. Kamar sauran mutane, na leka shafin na sada zumunta don ganin abin da zai faru bayan karfe 11:59 agogon Pacific na Amurka. Wannan ne iya wa'adin da kamfanin Amazon ya bai wa manhajar ta Parler, ya ce ya nemi mai mara masa baya kafin ya yi waje rod da shi saboda yada bayanai masu tunzura tashin hankali. Ana ganin wannan a matsayin wani lokaci mai muhimmanci a yunkurin da manyan kamfanonin fasaha na Amurka ke yi wajen ganin sun hana Donald Trump da magoya bayansa masu tsattsauran ra'ayi damar amfani da shafukan sada zumunta bayan zanga zangar da aka yi a zauren majalisar dokokin kasar na Capitol Hill cikin makon da ya wuce. Karfe sha biyu ta yi kuma babu abin da ya faru. Da ni da sauran miliyoyin masu amfani da shafin na Parler mun ci gaba da amfani da shi kamar yadda muka saba. Amma kan ka ce kwabo, sai masu amfani da shafin suka fara samun matsala wajen tura bayanai. Ni dai kusan karfe 12:10, sai komai ya daina aiki. Kamar kiftawar ido, shafin Parler, wanda ke da dimbin masu amfani da shi, kuma wanda ake ganin ya fi Twitter ba da damar bayyana ra'ayi, ya daina aiki. Na wannan lokacin dai. Parler na iya samun sabon kamfanin da zai mara masa baya amma rasa Amazon Web Services (AWS) kamfanin da ke samar da hanyoyin intanet mafi girma a duniya, na nufin wasu kamfanonin irinsa na iya juya wa Parler baya. Wata mai bincike kan fasaha Stephanie Hare ta ce ba wannan ne karon farko da wani babban kamfanin fasaha na Amurka ya cire shafin sada zumunta bisa irin wannan dalilin ba. ""Matakin da Amazon ya dauka a kan Parler ba sabon abu ba ne, kamar yadda muka ga kamfanonin Amurka irin su Cloudfare sun cire hanyoyin aika sakkoni a shafin The Daily Stormer na masu tsananin kishin farar fata a shekarar 2017 da 8Chan a shekarar 2019 bayan da wani dan bindiga ya yi amfani da shafin ya aika sakonni kafin ya kai hari a garin El Paso da ke Texas,"" a cewarta. Ba AWS ne kawai ya dauki mataki a kan Parler ba. Google da Apple ma sun goge shafin daga shafukansu na sayen manhaja. Wannan ma ba sabon abu ba ne. Gab, wani shafi da ke ikirarin mai bai wa mutane damar bayyana ra'ayinsu amma an zarge shi da zama wajen baje kolin masu tsattsauran ra'ayi, shi ma an goge shi daga app store na sayen manhajoji. Sai dai ana iya shiga shafin ba ta manhaja ba sai dai ta hanyar binciko shi a intanet. An kuma ce yana kara samun masu amfani da shi a 'yan kwanakin nan. A wani bangare na cire shafukan da ke da alaka da harin da aka kai zauren majalisar Amurka, ranar Litinin Twitter ya sanar da cewa ya sauke shafukan mutane sama da 70,000 da ke da alaka da mabiya Donald Trump na QAnon. Haka kuma, Facebook ya ce zai cire duka wasu sakonni da ke dauke da kalaman ""Stop the Steal"" - taken da Mista Trump ke amfani da shi kan zarginsa na magudin zaben kasar da aka yi a watan Nuwamba da ta wuce. Sai dai abin da ba a saba gani ba shi ne yadda aka yi wa Shugaban kasar. Tun da magoya bayan Mista Trump suka kai hari Capitol a makon jiya, an haramta masa amfani da wasu daga cikin manyan shafukan sada zumunta ciki har da Twitter da Facebook da Instagram da Snapchat da Twitch. Youtube ya goge wasu bidiyoyinsa amma an masa gargadin cewa an bashi dama ta karshe. Shugabannin Turai ciki har da Shugabar Jamus. Angela Merkel, ta bayyana matakin a matsayin mai matsala. Kwamishinan hukumar Tarayyar Turai, Thierry Breton, ya bayyana rikicin da ya faru a Capitol Hill a matsayin ""harin 9/11 a shafukan sada zumunta"". Ya ce ""Idan har shugaban Twitter zai iya korar Shugaban Amurka daga shafinsa lallai akwai babbar matsala"". Sakataren harkokin lafiya na Birtaniya, Matt Hancock, ya ce yanzu shafukan sada zumunta na daukar matakan da bai dace su dauka ba. Yayin da Alexei Navalny, dan siyasa a Rasha kuma sanannen mai sukar Shugaba Vladimir Putin ya alakanta haramcin Mista Trump a Twitter da tauye hakkin fadar ra'ayi. Ya wallafa sako kamar haka a shafinsa na Twitter: ""Haramta wa Donald Trump amfani da Twitter bai dace ba. Lallai ne Twitter kamfani ne mai zaman kansa, amma mun ga misalai da dama a Rasha da China inda irin wadannan kamfanonin suka zama aminan gwamnati idan aka zo batun tauye hakkin fadar ra'ayi."" Gaskiyar Magana it ace shafukan sada zumunta kamfanoni ne masu zaman kansu. Kamar yadda kungiya mai zaman kanta za ta gindaya sharuddanta ga mambobinta, haka ma Mark Zuckerberg na Facebook ko Jack Dorsey na Twitter. Doka guda mai muhimmanci da aka sa ita ce a rika bai wa sakonnin da 'yan siyasa ke wallafawa muhimmanci musamman kan yadda jama'a za su rika tattaunawa a kai. Don haka shafukan ciki har Facebook da Twitter sun ce za su rika daga wa sanannun mutane kamar Shugaban Amurka kafa idan aka yi batun karya dokar masu amfani da shafuka. Amma tun da annobar korona ta kunno kai abubuwa sun sauya matuka kuma kamfanonin sun sa ido sosai kan shugabannin duniya. A watan Maris din bara, Facebook da Twitter sun goge wasu sakonnin Shugaban Brazil Jair Bolsanaro da na Shugaban Venezuela Shugaba Nicolas Maduro da suka kunshi bayanan bogi dangane da cutar korona. Sai a watan Mayu ne Twitter ta dauki mataki shigen wannan kan Shugaban Amurka lokacin da ya sa wani gargadi a gaban wani sako da shugaban ya wallafa, inda Twitter ya ce sakon na goyon bayan tashin hankali. Shugaban ya aika sako dangane da zanga zangar Black Lives Matter yana cewa: ""Idan aka fara sata a shaguna, za mu sa a fara harbin masu zanga zangar"". Mai sharhi kan shafukan sada zumunta Matta Navarra ya ce matakin haramta wa Mista Trump amfani da shafukan sada zumunta ya shata layi kan wanda zai rika amfani da shafukan da sakonnin da za a rika wallafawa. Trump ya lashi takobin ramawa Wasu masu sharhi na ganin cewa matakin na iya zama silar haifar da sa ido a shafukan zumunta a fadin duniya. Ranar Litinin ne Facebook ya sanar da cewa ya goge wasu shafuka da ke da alaka da gwamnatin Uganda wanda kuma ake zargin ana amfani da su don shirya magudi a zaben kasar mai zuwa. Lauya Whitney Merrill na ganin wannan matakin zai kawo sauyi a shafukan sada zumunta. ""Dokokin shafukan sada zumunta na sauyawa a hankali. Amma ba a amfani da su yadda ya kamata a fadin duniya. Ina tunain cire shugaban na iya zama silar ciccire masu irin wannan halayyar a fadin duniya."" A sa'o'insa na karshe a Twitter, Mista Trump ya sake zargin wani bangare na dokokin Amurka, bangare na 230 da ""haramta"" damar bayyana ra'ayi. A lokacin mulkinsa, ya yi barazanar soke dokar da ke kare shafukan sada zumunta daga daukar alhakin abin da masu amfani da su suka wallafa. Mutane da dama na ganin cire wannan kariyar na iya kawo nakasu ga damar bayyana ra'ayi saboda dole shafukan su fara sa ido fiye da yadda suke yi yanzu. Shugaba Joe Biden mai jiran gado, ya bayyana cewa shi ma zai so ya soke dokar don a kara sa ido sannan a hana labaran karya yaduwa. A sakon na karshe da Mista Trump ya wallafa, ya ce yana tattaunawa da sauran shafuka kuma zai yi ""wata muhimmiyar sanarwa nan ba da jimawa ba."" Idan abubuwan da suka faru a kwanankin nan za su iya zama wani abu, Mista Trump da magoya bayansa na fuskantar gwagwarmaya da 'yan majalisa da manyan kamfanonin fasaha kafin su iya samun wurin zama a shafukan na sada zumunta"	https://www.bbc.com/hausa/labarai-55631222
business	Coronavirus: Duniya za ta shiga matsin tattalin arziki mafi muni cikin shekara 90	"Tattalin arzikin duniya zai ragu da kashi uku cikin 100 a wannan shekarar, yayin da na kasashe a fadin duniya ke raguwa cikin saurin da ba a taba ganin irinsa ba a baya-bayan nan, in ji Asusun Bayar da Lamuni na Duniya, IMF. IMF ya bayyana durkushewar tattalin arzikin a matsayin mafi muni tun matsin tattalin arziki da aka shiga a duniya a shekarun 1930, wato Great Depression. Asusun ya ce annobar ta jefa duniya cikin ""rikicin da bai da tamka"". Sannan ya kara da cewa idan annobar ta dade ba a shawo kanta ba, gwamnatocin kasashe da manyan bakunan kasashe za su wahala kafin su farfado da tattalin arzikin. Gita Gopinath, babbar jami'a a bangaren tattalin arziki a IMF ta ce matsin da aka shiga zai wawure dala tiriliyan tara daga arzikin da aka samar a duniya a shekara biyu masu zuwa. Yayin da rahoton IMF kan tattalin arzikin kasashen duniya ya yabi kasashe kamar Burtaniya da Jamus da Japan da Amurka kan matakan gaggawa kuma masu ma'ana da suka dauka, rahoton ya ce babu kasar da za ta gujewa durkushewar tattalin arziki. Yana sa rai tattalin arzikin duniya zai gyaru da kashi 5.8 cikin 100 a shekara mai zuwa idan annobar ta bace a watanni shidan karshe na shekarar 2020. Ms Gopinath ta ce dakatar da ayyuka da kasuwanci da zirga-zirga cik mummunar alama ce ga masu kirkirar manufofi, wadanda ke fuskantar ""rashin tabbas kan girmar barnar da annobar za ta yi."" ""Ana sa rai za a samu sauki a shekarar 2021,"" in ji Ms Gopinath. ""Amma yawan arzikin da aka samar zai zauna a matsayin da yake kafin annobar ta bullo, kuma babu tabbas kan yadda karfin tattalin arzikin zai kasance idan ya habako. Ms Gopinath ta ce a karon farko tun bayan matsin tattalin arziki na shekarun 1930, ana sa rai kasashen da suka ci gaba da masu tasowa duk za su fusknaci durkushewar tattalin arziki. IMF ta yi gargadin cewa ba za a ga ci gaba a tattalin arzikin kasashen da suka ci gaba ba sai a kalla nan da shekarar 2022. Ana sa rai tattalin arzikin Amurka zai ragu da kasha 5.9 cikin 100 a wannan shekarar, kuma wannan shi ne durkushewarsa mafi girma a shekara tun 1946. Haka kuma, ana sa rai rashin aikin yi a Amurka zai karu da kashi 10.4 cikin 100 a wannan shekarar. Ana sa rai a shekarar 2021 tattalin arzikin zai dan farfado, kuma a Amurka zai farfado ne da kashi 4.7 cikin 100. Ana sa rai tattalin arzikin China zai karu da kashi 1.2 cikin 100 kawai a wannan shekarar, kuma shi ne girman tattalin arzikinta mafi karanci tun 1976. Karin labaran da za ku so ku karanta Australiya za ta fuskanci durkushewar tattalin arzikinta tun 1991. IMF ta yi gargadin cewa akwai ""munanan hadurra kan yadda tattalin arzikin zai zama"". Ya ce idan annobar ta dade ba a shawo kanta ba kuma aka sake samun barkewarta a 2021, wannan zai sake rage kashi 8 cikin 100 na gaba daya arzikin da aka samar a duniya. Asusun ya ce wannan na iya jawo wa kasashen da suke da yawan bashi mummunan koma baya. Ya ce masu zuba jari ba za su so su sake bai wa wadannan kasashe bashi ba, kuma wannan zai kara dagula lamarin. IMF ya kara da cewa: ""Wannan karin da za a samu a farashin kudin da ake arowa na iya hana kasashe da yawa samar da kudin rage radadin talauci da ake so a samar. Yayin da dakatar da ayyuka cik zai matsa wa ayyukan kasuwancin kasashe, IMF ya ce killacewa da barin tazara na da matukar muhimmanci. Ya ce: ""Matakan hana yaduwar cutar na da muhimmanci kuma za su bai wa asibitoci da cibiyoyin lafiya damar iya kula da marasa lafiya kuma suna taimakawa wajen samar da hanya nan da nan da za a dawo da ayyukan kasuwanci. IMF ta jera hanyoyi hudu mafi muhimmanci na shawo kan annobar. Ya yi kira da a kara sa kudi a bangarorin kiwon lafiya, a bai wa ma'aikata da sana'o'i tallafin kudi, babban bankin kasa ya ci gaba da ba da tallafi sannan a samu tsari mafi dacewa wajen habako da tattalin arzikin. Ya bukaci kasashe su yi aiki tare wajen ganowa da rarraba magunguna da riga kafi. Asusun ya kara da cewa kasashe masu tasowa da yawa za su bukaci a biya masu basukansu a watanni da shekaru masu zuwa."	https://www.bbc.com/hausa/labarai-52295454
business	Yadda matalautan kasashe suke fama da illolin sauyin yanayi	"Kasashe masu karamin karfi suna fuskantar kalubale wajen kare kawunansu daga sauyi, a cewar jami'ai da masana a tattaunawarsu da BBC. Kungiyoyin da ke wakiltar matalautan kasashe 90 sun ce shirinsu na kauce wa illolin da sauyin yanayi ke haddasawa na fuskantar barazana daga bala'o'in da sauyin na yanayi yake haifarwa, wadanda suke da girma kuma suke faruwa akai-akai. Majalisar Dinkin Duniya ta ce kasashe masu tasowa da dama da ke da tsare-tsaren inganta yanayi suna karu. Amma ta jaddada cewa babu wasu shaidu masu yawa da ke nuna cewa wadannan tsare-tsare sun rage illolin sauyin yanayi. ""Muna bukatar daukar karin sabbin matakai kan hadarin sauyin yanayi. Shirin da muke amfani da shi a halin yauzu bai isa ya kare al'umma ba,"" in ji Sonam Wangdi, shugaban kungiyar kasashe matalauta kan sauyin yanayi na Majalisar Dinkin Duniya. Kiraye-kirayen da suke yi kan daukar mataki na zuwa ne a daidai lokacin da Cibiyar Kimiyya kan sauyin yanayi ta Majalisar Dinkin Duniya ke wallafa wani rahoton bincike a ranar Litinin kan halin da duniya ke ciki kan dumamar yanayi. Rahoton, wanda hukumar kasashe kan sauyin yanayi ta rubuta, zai ba da bayanin kwararru kan fannin kimiyya na binciken da suka yi kan sauyin yanayin, da yadda kasashe ke tunkarar batun da kuma abin da ka iya faruwa nan gaba, wanda za a bayyana a babban taron koli da Majalisar Dinkin Duniya za a gudanar a watan Nuwamba mai zuwa a Glasgow. Tuni duniya ke fama da dumamar yanayi ta kusan maki 1.2 na ma'aunin selshiyos sakamakon hayakin da masana'antu suke fitarwa, hakan kuma zai ci gaba da hauhawa matukar gwamnatoci da kasashen duniya ba su dauki matakin fara amfani da kayan da ba sa fitar da gurbataccen hayaki ba. Hayaniya a Caribbean A shekarar da ta gabata, yankin Caribbean ya fuskanci munanan guguwa har guda 30. Kungiyar da ke nazari kan sauyin yanayi ta duniya ce har yanzu yankin na cikin hadari. Kamar a tsuburai irin na Antigua da Barbuda, kwararru sun ce yawancin gine-ginen da ke wurin sun gagara jurewa kakkarfar guguwar da ta taso. ""Muna amfani da kashi-kashi na guguwa wadda wannan tana kashi na hudu ne, don haka ne muke shirin ko-ta-kwana idan har an samu guguwar kashi na 5,"" in ji Diann Black Layner, shugabar kungiyar da ke shiga tsakani kan sauyin yanayi a kananan tsuburai. ""Guguwar kashi na 5, ita ke zuwa da kakkarfar iska da mamakon ruwan sama mai gudun kilomita 290 cikin sa'a guda, wadda ita ce saman gini ko kwanon rufi sam ba ya iya jurewa sai dai kawai ka ga yana  barewa,"" in ji ta. Faduwar bangon tekun Pacific A tsakiyar shekarar 2020 da watan Janairun 2021, yawancin kasashen da ke yankin Pacific sun fuskanci munanan guguwa har uku. ""Bayan guguwar uku, mazauna arewacin yankin sun ga yadda bangwayen da ke kare su da ma duk wani abu da suke amfani da shi domin tare ambaliyar teku suke faduwa ,"" in ji Vani Catanasiga, shugaban  wata kungiya mai zaman kanta mai suna Fiji Council of Social Services, wadda ke wakiltar kungiyoyi masu zaman kansu a kasashe masu fama da bala'o'in sauyin yanayi. Wani bincike da aka yi ya karkare kan cewa yawan guguwar ya karu cikin shekaru 40 da suka gabata, sai dai har yanzu ba a fayyace adadin wadda ka samu ba cikin shekarun. Matsalolin tsaunukan Uganda Al'ummar yankin Rwenzori da ke kasar Uganda na kokarin kare kansu daga zabtarewar kasa da ambaliyar ruwa ta hanyar haka ramuka da shuka bishiyoyi domin taimaka wa kasar yankin tsotse ruwan. Sai dai babu wani tasiri da hakan ya yi. Kamar yadda Jackson Muhindo na hukumar Oxfam da ke kula da yankin ya shaida wa BBC, ""Ana sheka ruwa kamar da bakin kwarya, don haka ana samun matsananciyar ambaliyar ruwa da ke haurawa ginin da muka yi da kasa domin kare hakan."" ""Saboda haka ake ta samun ambaliyar ruwa da zabtarewar kasa akai-akai, wadda ta janyo mutane suna rasa matsugunansu, yin aikin da zai kare faruwar hakan abu ne mai muhimmanci da yake bukatar daukar matakin gaggawa,""   in ji shi. Taron Majalisar Dinkin Duniya kan sauyin yanayi ya ce sama da kashi 80 na kasashe masu arziki sun fara daukar matakin amfani da shirinsu na magance sauyin yanayi, sai dai ana bukatar karin mataki. Amma wani nazari da hukumar kare muhalli ta duniya ta gudanar, da aka wallafa a watan da ya gabata, ya kiyasta cewa kasashe masu tasowa 46 a duniya, ba su da kudaden da za su magance matsalar sauyin yanayi. Hukumar ta ce wadannan kasashe suna bukatar akalla dala biliyan 40 a kowacce shekara, domin fara amfani da shirinsu na magance matsalar. Amma tsakanin shekarar 2014 zuwa 2018, an samu dala biliyan 5 da miliyan dari 9 ne kacal. Karkashin taron Majalisar Dinkin Duniya na sauyin yanayi, kasashen tarayyar turai da karin kasashe masu arziki 23, sun sha alwashin bayar da tallafin dala biliyan 100 a kowacce shekara domin magance matsalar sauyin yanayin, ciki har da shirin rage gurbataccen hayakin da masana'antu ke fitarwa, wanda ke kara dagula lamura. Daga shekarar 2020, wadannan kudade za su kai ga asusun da ake tara kudi na Green Climate Fund da hukumar kare muhalli ta duniya da saura hukumomi masu ruwa da tsaki kan lamarin. Kasashe masu tasowa sun soki kididdigar asusun kula da sauyin yanayi saboda rashin tabuka komai kan matsalar. Kamar yadda Carlos Aguilar na kungiyar Oxfam ya bayyana, ''idan ana fama da matsalar rashin shugabanci na gari da talauci da annobar korona, zai yi matukar wahala a shawo kan lamarin."""	https://www.bbc.com/hausa/labarai-58138143
politics	Zaben 2023: 'Tsarin karɓa-karɓa ba zai yi tasiri tsakanin APC da PDP ba'	"Wani jigo a jam'iyyar APC mai mulki a Najeriya ya bayyana cewa babu wata jam'iyya da tsarin karɓa-karɓa zai fidda ita a zaɓen shekara ta 2023 - batun da ke ci gaba da ɗaukan hankalin jama'a da ma ƴan siyasar ƙasar. Har yanzu dai jam`iyyar APC mai mulki ba ta bayyana shiyyar da za ta bai wa takarar shugabancin kasar ba. Alhaji Isa Tafida Mafindi wanda jigo ne a APC ya shaida wa BBC cewa wajibi ne jam`iyya ta ba da fifiko ga cancanta, idan tana so ta kai bantenta a shekarar 2023. ""Siyasa abin jama'a ne kuma jam'iyyar APC daga sake rajistar ƴan jam'iyya ta nuna alƙiblar da za ta bi don haka lokacin da za a fidda ɗan takara, waɗanda aka yi rajista suna da damar da za su duk wanda suka ga dama"". in ji Mafindi. Da yake tsokaci kan batun miƙa mulkiKudancin Najeriya kuwa, Mafindi ya bayyana cewa ""zamanin Jonathan Arewa ta yi wa Kudu kara, Arewa ta danne zuciya, da aka ce a haɗu a yi, ai raba ƙafa suka yi Kudu maso Yamma, inda Buhari bai samo ƙuri'u da ya samu daga Borno da Kano da Katsina da Kaduna da sauransu ba. da tuni sun hade da abokanansu suna mana gwalo"". in ji shi. Mafindi ya ce a ra'ayinsa, yana ganin mutumin da ya fi dacewa ya shugabanci ƙasar shi ne ɗan Najeriya da bai kai shekara 60 ba da haihuwa. ""A dubi wa zai sarrafa mana nama ya fidda ita da manta daga wuta, muna da irin waɗan nan haziƙan samari suna ko ina"". in ji jigon. Ya ƙara da cewa ba ya goyon bayan shiyya saboda a ganinsa biyan buƙatun ƴan Najeriya kuma ya kasance an sa Najeriya a gaba shi ne abu na farko da ya kamata a fi mai da hankali a kai. Masharhanta dai na yi wa al'amarin karba-karba kallon wani abu da 'yan kasar suka kirkira ba don yana cikin tsarin mulkin kasar ba."	https://www.bbc.com/hausa/shirye-shirye-na-musamman-57703549
politics	Bello Matawalle: Gwamnan Zamfara ya koma APC, ya sasanta da Abdul'aziz Yari	"Gwamnan jihar Zamfara Mohammed Bello Matawalle ya sauya sheƙa daga babbar jam'iyyar hamayya ta PDP zuwa ta APC mai mulkin ƙasar. Mai taimaka wa gwamnan na musamman kan yaɗa labarai Zailani Baffa ne ya tabbatar wa da BBC batun komen gwamnan, wanda ya yi a ranar Talata da yamma. An ɗauki tsawon lokaci ana raɗe-raɗin cewa gwamnan zai koma jam'iyyar APC. Ko a wata hira da BBC Hausa ta yi da Yariman Zamfara, Ahmad Sani a watan Yulin 2019, ya ce yana zawarcin Gwamna Matawallen kan ya bar PDP zuwa APC. Gabanin komawar tasa dai, wasu jiga-jigan APC da suka haɗa da gwamnoni sun tare a gidan tsohon gwamnan jihar Abdul'aziz Yari domin neman goyon bayansa ga babban kamun da jam'iyyar za ta yi. An ga hotunan shugaban jam'iyyar na APC da gwamnonin jam'iyyar tare da tsohon gwamnan na Zamfara. Wani na kusa da tsohon gwamnan ya shaida wa BBC cewa an yi taron ne a Kaduna yayin da Gwamna Matawalle ke shirin tabbatar da shiga APC. Daga cikin waɗanda suka halarci bikin sauya shekaƙar har da gwamnonin Kano da Kaduna da Kebbi da Borno da Kogi da Neja da Yobe da Ogun da Katsina da Jigawa da kuma Filato. Sannan tsohon gwamnan jihar Sanata Ahmad Sani Yariman Bakura ma ya halarta. Shugaban riƙo na jam'iyyar APC ta ƙasa kuma gwamnan jihar Yobe Maimala Buni ya ce daga yau Gwamna Bello Matawalle ne jagoran jam'iyyar a jihar Zamfara. Hakan na ƙunshe ne a wata sanarwa da gwamnatin jihar Zamfara ta fitar jim kaɗan bayan komawar Matawalle APC. Sanarwar mai ɗauke da sa hannun mai taimaka wa gwamnan na musamman kan harkokin watsa labarai Zailani Baffa, ta ambato Mai Mala na cewa: ""Daga yanzu Matawalle ne jagoran jam'iyyarmu mai girma a jihar Zamfara."" ""Za ku saurari sauran shirye-shirye na samar da sabuwar jam'iyya daga wajensa nan gaba kaɗan,"" in ji Buni. A lokacin da yake karɓar tutar jam'iyyar, Gwamna Matawalle ya karɓi jagorancinta a yayin da ya ayyana kansa a matsayin mamba a cikinta. Kazalika Gwamna Matawalle ya shiga jam'iyyar ne tare da dukkan sanatocin jihar da ke kan mulki a yanzu, da ƴan majalisar wakilan tarayya shida daga cikin bakwai da kuma dukkan ƴan majalisar dokokin jihar. Da yake magana a wajen taron sauya sheƙar, tsohon gwaman Zamfara Abdulazeez Yari, ya ayyana goyon bayansa da kuma jajircewa don samun nasarar jam'iyyar, tare da addu'ar neman tsarin Allah daga duk wata masifa da za ta sake samun jam'iyyar. Akwai kuma gwamnan Borno Farfesa Babagana Umara Zulum da sanata Modu Sheriff. Rahotanni sun ce gwamnonin na ƙoƙarin shawo kan Abdul'aziz Yari domin ya amince da tafiya tare da gwamnan Zamfara Bello Matawalle. Ana ci gaba da muhawara kan sauyin sheƙar da Gwamnan jihar Zamfara Mohammed Bello Matawalle zai yi nan gaba zuwa jam'iyyar APC mai mulkin Najeriya. An shafe tsawon lokaci ana yaɗa jita-jitar cewa gwamnan yana shinshina jam'iyya mai mulki kafin APC ta tabbatar da komawarsa a ƙarshen mako. Sai dai a iya cewa yayin da APC ta shirya gagarumar tarba kan wannan ƙaruwa da ta samu, sauyin sheƙar ga alama ya tayar da ƙura mai girman da ba san lokacin lafawar ta ba a nan gaba. Rahotanni masu ƙarfi na cewa a ranar Talatan nan ne ake sa ran gwamnan zai sauya sheƙa daga jam'iyyar siyasa ta PDP zuwa ta APC. Jam'iyyar adawa ta PDP ta ce da zarar Gwamnan Jihar Zamfara Bello Matawalle ya sauya sheka zuwa APC mai mulki to zai sauka daga mukamunsa. Shugaban Jam'iyyar Uche Secondus ne ya bayyana haka ga manema labarai, cikin wani bidiyo da PDP ta wallafa a shafinta na Facebook. Secondus ya ce kundin tsarin mulkin Najeriya na 1999, ya yi bayani a fayyace kan yadda za a iya warware wannan dambarwa. Ya ce ""kujerar da aka zaba, an zabi PDP ne ba wani mutum na daban ba, don haka in Matawalle ya bar wannan jam'iyya to za mu nemi dan jam'iyyarmu ya ci gaba da shugabancin Zamfara"" in ji Secondus. Sai dai wannan halayyar ta zama ruwan dare gama duniya a siyasar Najeriya, domin ita ma jam'iyyar ta PDP ta ci gajiyar sauya sheka a baya. Misali, gwamnan Binuwai Samuel Ortom da na Edo Godwin Obaseki duka sun sauya sheka daga APC zuwa PDP a cikin wa'adin wannan gwamnatin. Sai dai yayin da jam'iyyarta PDP ke murza kambu, rahotanni daga Gusau, babban birnin na jihar Zamfara na cewa ana can ana ta shirin wani gagarumin bikin tarbar gwamna Muaawallen daga PDP zuwa APC. Kuma ana sa ran gwamnan zai sauya sheka ne da magoya dubban bayansa, ko da yake akwai wadanda ba za su bi shi ba. Cikin wadanda ba za bi gwamnan ba, akwai dan majalisar tarayya daga jihar, Kabiru Yahaya Classiq. ""Na zabi in tsaya ne a PDP bisa ga alkawarin da na dauka tsakanina da Allah. babu dalilin da Allah zai ba ni nasara a nan, sai in dauki ba zai ba ni wata nasara ba sai in na koma can."""	https://www.bbc.com/hausa/57647456
health	Likitoci sun nuna damuwa game da  lafiyar Sarauniyar Ingila	"Fadar Buckingham ta bayyana cewa likitoci na sa ido a kan lafiyar S﻿arauniyar Ingila bayan da suka nuna damuwa game da koshin lafiyarta. W﻿ata sanarwar daga fadar ta ce ""Likitocin sarauniyar sun damu kan halin lafiyarta bayan da suka duba ta da safiyar ranar Alhamis, sun kuma ba da shawarra cewa likitoci za su ci gaba da kula da ita."" ""﻿Sarauniya tana samun sauƙi a Balmoral. Yarima Charles da jikanta Yarima William a yanzu suna tare da ita. ""﻿Kazalika surukarta Duchess of Cornwall ita ma ta tafi Balomral ɗin."" S﻿anarwar na zuwa ne bayan da aka janye sarauniyar mai shekara 96 daga wani taron majalisarta na intanet da ake yi a ranar Laraba, inda likitoci suka bayar da shawarar cewa tana buƙatar hutu. Firaminista Liz Truss ta ce “dukkan al’ummar Ingila na cikin damuwa” da jin labarin. Addu’ata da ta dukkan al’ummar Birtaniya na tare da Ranta ya daɗe Sarauniya tare da iyalanta a wannan lokaci,” ta ƙara da cewa. A ranar Talata ne Sarauniya ta tabbatar da Liz Truss a matsayin sabuwar Firaministar Birtaniya a fadar Balmoral, maimakon ta tafi Landan don yin hakan. A tsawon shekara 70 da ta shafe tana mulki, sarauniya kan gana ne da kowane sabo ko sabuwar firaminista a Fadar Buckingham. Tana yin hutun lokacin bazara ne a gidanta da ke Scotland tun watan Yuli."	https://www.bbc.com/hausa/articles/c3gw55451n0o
politics	Ohaneze na son shugabancin Najeriya ya koma tsarin karba-karba	"A Najeriya, kungiyar kare muradun al'ummar Igbo zalla ta ''Ohanaeze Ndigbo'', ta nemi a sa tsarin karba-karba na shugabancin kasar zuwa shiyyoyi 6 na kasar a kundin tsarin mulki, maimakon yadda wasu jam'iyyun ke karba-karbar tsakanin Kudu da Arewa. Kungiyar al'ummar Igbon na ganin ta haka ne kawai za a tabbatar da dai-daito, wajen ganin kowanne sashe na kasar ya samar da shugaban kasa. Mukaddashin shugaban sashen matasa na kungiyar ya shaida wa BBC cewa, wannan shawara ce da ta yi daidai da muradunsu na ganin cewa Najeriya ta ci gaba da kasancewa dunkulalliyar kasa guda. Ya ce,"" Idan har ba a sa irin wannan tsari na karba-karbar shugabancin Najeriya a kundin tsarin mulki ba, za mu iya karewa da wani tsari irin na wanda ya fi kudi ya kasance da iko a kodayaushe."" Mukaddashin shugaban sashen matasan kungiyar ta Ohaneze, ya ce yana ganin yin hakan ba zai yi kyau ga hadin kansu a matsayin al'umma ba. To sai dai kuma a nasu bangaren, wasu dattawan arewacin Najeriya na ganin wannan wata shawara ce da ya kamata al'ummar Igbon su gabatar da ita ga sauran 'yan Najeriya ta hanyar da ta dace. Dakta Hakim Baba Ahmed, shi ne kakakin kungiyar dattawan arewacin Najeriya, wanda ya shaida wa BBC cewa matakin kungiyar ta Ohaneze a kan hanya yake, amma kuma ya kamata su je majalisar wakilai da ta dattawan kasa su kai kokensu kan wannan batu. Ya ce,"" Shi batun karba-karba an yi shi ne a lokacin da kasar ke cikin babbar matsala, to yanzu wannan lokacin ya wuce, to amma idan har suna da hujja mai karfi to sai su kai inda ake gyara."" Dakta Baba Ahmed, ya ce batun karba-karba na da fa'ida da kuma rashin fa'ida, fa'dar ita ce ya yi amfanin a wani lokacin da kasa ke cikin matsala sosai, ana ta hayaniya Abiola ya ci zabe ba a ba shi ba da dai sauransu, to a nan ne aka ce a raba batun karbar mulki a kasar inda idan kudu ta yi sai arewa ta karba. Ya ce kuma wannan mataki ba wai an sanya shi a cikin tsarin mulki na kasa ba ne, shi tsarin mulkin kasa ya ce duk abin da za a tafiyar da shi na hakkin jama'a to a tabbatar kowa na da kashi a ciki in ji shi. Dakta Baba Ahmed, ya ce "" A bari 'yan Najeriya su zabi wanda suke ganin shi ra'ayinsu ya fi raja'a a kai, sannan a bari kowa ya fito ya nema, idan Igbo na son ya yi mulkin Najeriya, to ya fito ya yi damara kamar yadda kowa ke yi."" Al'ummar Igbo a Najeriya dai sun jima suna kiran da a sanya tsarin karba-karbar shugabancin kasar tsakanin shiyyoyi shida na kasar cikin tsarin mulki."	https://www.bbc.com/hausa/labarai-61875401
politics	Yajin aiki: El-Rufa'i da kungiyoyin kwadago na ce-ce-ku-ce kan korar ma'aikata	"Cacar baki ta kaure tsakanin Gwamnan Jihar Kaduna Nasiru El-Rufa'i da Kugiyoyin kwadago na Najeriya, sakamakon matakin da gwamnan ya dauka na korar ma'aikata sama da 3,000. Kungiyoyin kwadago sun sha alwashin tsunduma yajin aiki tare da zanga-zanga daga karfe 12 daren ranar Asabar, saboda korar ma'aikata sama da 3,000 da suka ce gwamnan ya yi. Akwai kungiyar ma'aikatan jinya da na unguwar zoma, da kungiyar ma'aikatan ilimi da ba malamai ba, da kuma ta ma'aikatan gidajen rediyo da na talabijin da dai sauransu. Sai dai Gwamnatin El-Rufa'i ta fitar da sanarwa a ranar Asabar dake cewa bai hana tafiya yajin aikin ba, amma dokar kungiyar ta yi bayani karar kan haramtawa ma'aikatan da aikinsu ya zama wajibi shiga yajin aiki. Gwamnatin Kaduna ta ce ta sanar da jami'an tsaro su dauki mataki kan wadanda suka shirya yajin aikin tare da zanga-zanagar da ake ganin za ta iya rikidewa zuwa tashin hankali. ""Bayan haka akwai maganar dokar annobar korona wadda ta haramta gudanar da manyan taruka a jihar Kaduna. ""Kuma an sanya wannan doka ne saboda dakile irin wadannan tarukan da ko an fara su cikin ruwan sanyi suke rikidewa su koma rikici,"" in ji sanarwar. Gwamnatin Kaduna ta ce za ta yi duk mai yiwuwa domin kare dukiyoyi da kuma ma'aikatanta a fadin jihar. Kuma a cewarta abu ne da ya haramta wani ya hana ma'aikata shiga ofisoshinsu domin gudanar da aiki. ""Ofisoshin gwamnati ba mallakar wata kungiya ba ce da wani zai kulle su ko kuma ya lalata abin da ke cikinsu"". Wannan matakin yajin aiki za a dauke shi ne na tsawon kwanaki biyar a fadin jihar domin bin hakkin ma'aikata a cewar gamayyar. Me zai faru idan El-Rufa'i ya ki sauraronsu? Cikin wata tattaunawa da ya yi da BBC shugaban Kungiyar kwadago ta kasa Kwamared Ayuba Waba ya ce, idan aka kwashe kwanaki biyar da aka diba gwamnati bata neme su ba to yajin aikin zai koma na kasa baki daya. Ayuba Waba ya ce sun rubuta wa gwamnatin Kaduna takarda tun kusan mako biyu domin neman zama a kan teburin sulhu da kuma lalubo bakin zaren matsalar. ""Kusan makonni biyu na tura wa Gwamnatin El-Rufa'i takarda domin jin ina aka kwana, har yau ba mu da tabbacin ko takardar ta isa wurinsa,"" in Kwamred Waba. A cewarsa suna da takardun duka ma'aikatan da aka kora a fadin jihar ba bisa ka'ida ba. Ya musanta zargin da ake yi na cewa ma'aikatan bogi ne ake kora, yana cewa babu wanda ba shi da takardar daukar aiki a hannunsa. A watan da ya gabata ne Kungiyar kwadago ta NLC reshen jihar ta ce ya zuwa watan Afrilu gwamnatin jihar ta kori ma'aikata kusan dubu uku daga bakin aiki. Kungiyar ta yi ikirarin cewa ma'aikatan waɗanda galibi kanana ne an sallame su ba tare da wani kwakkwaran dalili ba, inda ta bayyana rashin amincewarta tare da yin barazanar fara daukar mataki a kan lamarin muddin gwamnati ba ta sauya shawara ba. Gwamnatin Rl-Rufa'i dai ta sha kai ruwa rana da ma'aikata, musamman malaman makaranta wadanda a baya ta kori wasu daga cikinsu."	https://www.bbc.com/hausa/labarai-57129075
sports	Kasuwar ƴan ƙwallo: Makomar Cavani, Chiellini, Lukaku, Kane, da Raphinha	Leeds United ba za ta amince da tayin kasa da £60m ba kan dan wasan Brazil Raphinha, mai shekara 25, wanda ake alakanta shi da komawa Barcelona.(The Athletic) Dan wasan gaba na Liverpool dan kasar Senegal Sadio Mane, mai shekaru 30, ya ce zai yi abin da jama'a ke so a matsayin martani ga wani bincike da aka gudanar ta yanar gizo a Senegal wanda ya nuna kashi 60-70% na mutane na son ya bar kungiyar Liverpool. (Sky Sports) Dan wasan gaban Tottenham kuma kyaftin din Ingila Harry Kane, mai shekara 28, yanzu zai iya sanya hannu kan sabuwar yarjejeniya ta ci gaba da zama a kungiyar. (GiveMeSport) Dan wasan gaban Chelsea dan kasar Belgium Romelu Lukaku, mai shekara 29, a shirye yake ya rage masa albashi domin komawa Inter Milan, wadda ya bari watanni 10 da suka wuce, ya koma Blues kan kudi fam miliyan 97.5. (Telegraph) Tottenham da Chelsea na fafatawa don siyan dan wasan bayan RB Leipzig da Croatia Josko Gvardiol, mai shekara 20. (Mail) AC Milan na shirin sanar da daukar dan wasan gaban Belgium Divock Origi, mai shekara 27, wanda ya yi bankwana da Liverpool. (Fabrizio Romano) Dan wasan Bayern Munich na Faransa Corentin Tolisso, mai shekara 27, zai iya komawa gasar Premier idan kwantiraginsa ya kare a karshen watan Yuni. (ESPN) Gogaggen dan wasan bayan Juventus da Italiya Giorgio Chiellini, mai shekara 37, na shirin komawa Amurka domin kulla yarjejeniya da kungiyar Los Angeles FC.(Sky Sports) Kungiyar Salernitana ta Italiya tana sha'awar sayen dan wasan gaban Uruguay Edinson Cavani, mai shekara 35, wanda ke neman sabon kulob bayan Manchester United ta sallame shi. (Mail) Kungiyar Besiktas ta Turkiyya na neman dan wasan Burnley na Netherlands Wout Weghorst, mai shekara 29, inda kungiyoyin biyu ke tattaunawa kan batun siyan dan wasan. (Maurice Fereira, Twitter) Blackburn Rovers na tunanin nada kocin Everton Duncan Ferguson da tsohon mai tsaron bayan Toffees David Unsworth a matsayin koci da mataimakinsa (CaughtOffside)	https://www.bbc.com/hausa/wasanni-61687913
sports	A﻿bubuwan da ya kamata ku sani kan raba jadawalin Euro 2024	Kasashen Turai za su san makomarsu a gasar Europ 2024 ranar Lahadi, lokacin da za a raba rukuni da misalin karfe 11:00 a Franfurt. Cikin kasashe 55, 53 ne za a raba, yayin da mai masaukin baki Germeny za ta samu gurbi na kai tsaye, ita kuma Rasha aka cire ta saboda mamayr da ta yi wa Ukraine. Kasashe 12 ciki har da Scotland sun samu damar buga wasan cike gurbi a wasannin Nations League. Wasannin Nations League da ake bugawa a kusa sun nuna manyan kungiyoyin nahiyar, yayin da Ingila ta fita daga cikin tukunyar farko. Ingila da Wales da Scotland duka na rukuni na biyu, yayin da Northern Ireland ke tukunya ta biyar ko ta shida. Ta yaya ake raba rukuni? Za a raba rukunai bakwai ne da kasashe biyar - sannan rukuni uku da kasashe shida ciklinsu. Sannan kasashe hudun da suka je wasan kusa da na karshe a Nations League  da suka hada da Croatia da Netherlands da Italy da kuma Spain - za a raba su zuwa wasu kananan rukunnai. Sannan kungiyoyi biyun sama a kowanne rukuni cikin 10 za su samu tikitin Europa 2024 kai tsaye. Germany ta samu damar zuwa kai tsaye saboda ita ce mai masaukin baki, yayin da sauran kasashe ukun za su zo ne ta hanyar wasan cike gurbi na Nations League. Za a fara raba rukunin ne daga 23 ga watan Maris zuwa 21 ga watan Nuwamba na 2023. Su waye a cikin tukunyar? Tukunyar Nations League (Manyan da za a raba zuwa kananan rukunnani): Netherlands, Croatia, Spain, Italy. Tukunya ta 1 (sauran manyan kasashen): Denmark, Portugal, Belgium, Hungary, Switzerland, Poland. Tukunya ta 2: France, Austria, Czech Republic, England, Wales, Israel, Bosnia-Herzegovina, Serbia, Scotland, Finland. Tukunya ta 3: Ukraine, Iceland, Norway, Slovenia, Republic of Ireland, Albania, Montenegro, Romania, Sweden, Armenia. Tukunya ta 4: Georgia, Greece, Turkey, Kazakhstan, Luxembourg, Azerbaijan, Kosovo, Bulgaria, Faroe Islands, North Macedonia. Tukunya ta 5: Slovakia, Northern Ireland, Cyprus, Belarus, Lithuania, Gibraltar, Estonia, Latvia, Moldova, Malta. Tukunya ta 6: Andorra, San Marino, Liechtenstein. Akwai abubuwa da dama da suka hana a hada wasu kasashe a guri daya. Wasu dalilan siyasa sun sa  za a raba Armenia da Azerbaijan, kamar yadda za a raba Belarus da Ukraine da Gibraltar da Spain. Kosovo ba zai yiwu ta hadu da Bosnia-Herzegovina ko Serbia a wuri daya ba. Kasashen yankin Baltic da na Nordic biyu ne kawai za a rika hada wa cikin rukuni guda saboda matsanacin sanyi. Saboda yankunan da Kazakhstan da Azerbaijan da kuma Iceland ke ciki na makurar yankunan Turai - yasa ba za a iya hada su wuri guda ba.	https://www.bbc.com/hausa/articles/cllq2r66g24o
technology	WhatsApp ya sauya ka'idojin kiyaye sirri bayan tarar da aka ci kamfanin	"WhatsApp na sake sauya ƙa'idojin kiyaye sirri a sakamakon gagarumar tarar kare bayanai da aka ci kamfanin a farkon shekarar nan. Sakamakon wani bincike ya sa wata hukumar kula da kiyaye bayanai ta ƙasar Ireland ta ci Whatsapp tarar fan miliyan 190 - wanda ita ce ta biyu mafi girma kan abin da ya shafi intanet - sannan hukumar ta bai wa Whatsapp umarnin sauya ƙa'idojin sirri. WhatsApp na roƙon a ɗauke masa tarar, amma yana sauya bayanan ƙa'idojin nasa a Turai da Birtaniya don bin dokar. Amma kuma kamfanin ya nanata cewa babu abin da ya sauya daga ainihin yadda yake gudanar da abubuwansa. A maimakon haka, an yi sauye-sauyen ne don ""ƙara bayanai kan ƙa'idojin da dama akwai su,"" kuma za a gansu ne kawai a tsari kiyaye sirri na Whatsapp din Turai, wanda dama can ya sha bambam da na sauran ƙasashen duniya. A yayin da kamfanin ke anar da batun sauyin ya ce, ""Babu wasu sauye-sauye kan yarjejeniyarmu da masu amfani da shafin, kuma ba za a buƙaci masu amfani da shafin su amince da wani abu ko yin wani abu ba don ci gaba da amfani da Whatsapp,"" Sabbin ƙa'idojin za su fara amfani ne ba tare da ɓata lokaci ba, A watan Janairu, masu amfani da WhatsApp sun yi ƙorafi kan sabunta dokokin shafin da kamfanin ya yi, inda yawan mutane suka yi amannar cewa hakan zai sa a dinga aika bayanansu zuwa shafin Facebookk. Da dama sun yi tsammanin cewa idan suka ƙi yarda da sabbin ƙa'idojin to za a toshe shafukansu. Sai dai a zahiri, abu ƙalilan ne ya sauta."	https://www.bbc.com/hausa/labarai-59372981
politics	Shugaban R﻿asha ya jefa duniya cikin haɗari, in ji Tarayyar Turai	Kasashe da hukumomin duniya na ci gaba da yi wa Rasha Allah-wadarai da kakkausar murya kan matakinta na mamaye wasu sassan kasar Ukraine hudu. Shugaba Biden na Amurka ya ce ba za a bar Moscow ta tsira da kwace yankunan na makwabciyarta ba, yana kuma gargadin Shugaba Putin da cewa ba zai iya razana Amurka da kawayenta ba. Yayin da su kuma kasashen Turai suka zargi shugaban na Rasha da jefa tsaron duniya cikin hadari. Daga irin suka da caccaka da Rashar ke ci gaba da sha bayan da Shugaba Putin ya sanar da mamaya ko shigar da yankuna hudun da Rashar ta kame na Ukraine. Karkashin ikonta, bugu da kari da lasar takobin da ya yi cewa Moscow za ta kare su ta kowace hanya. Shugaba Biden ya yi gargadin cewa babu wata barazana ta gaba-gadi daga Rashar da za ta razana Amurka. Mista Biden wanda ke magana a fadar White House bayan Mista Putin ya sanya hannu a kan dokar shigar da yankunan karkashin ikon Rasha tare da bayyana yakin na Ukraine a matsayin wata gwagwarmaya da Yammacin Duniya. Ya ce Rasha ba za ta sha ba, da wannan kwace da ta yi na kasar makwabciyarta, yana mai alkawarin ci gaba da tallafa wa Ukraine da makamai domin kare kanta. Biden ya ce kalamai da barazanar shugaban na Rasha ganganci ne kawai, kuma bikin da aka yi a Moscow shirme ne da aka saba yi domin nuna karfi – amma kuma maimakon haka ya kasance ya nuna cewa Mista Putin na neman tsira ne kawai. Ya kuma gargadi Rasha da akul ta sake ta kai wani hari yankin da ya wuce Ukraine, yana mai cewa a shirye Amurka da kawayenta  suke su kare kowane takin a yankin kungiyar NATO. Sakataren Harkokin Waje na Amurkar, Antony Blinken, ya ce kasar ba za ta taba amincewa da yankunan da Rashar ta mamaye ba. Ya ce, ''ba ta da inganci, ba halacci ba matsayi na doka. Wannan yanki har yanzu na Ukraine ne. ''Har kullum zai kasance bangaren Ukraine. Ba za mu taba amincewa da wannan mamaya ta wannan yanki ba, kuma kamar yadda na ce Ukraine tana da duk wani ‘yanci na ta kare dukkanin yankinta. Ta kare mutanen da ke nan kuma ta kwato yankinta da aka kwace mata ba ta doka ba tun da farko.'' Sai dai kuma Rashar ta hau kujerar-naki a yayin wata kuri'a da aka kada a kwamitin tsaro na Majalisar Dinkin Duniya don yin Alla-wadarai da mamayen. China da India da kuma Brazil sun kaurace wa zaman kada kuri'ar. Tun da farko a wani kakkausan jawabi na adawa da Yamma da kuma kishin kasa da shugaban Rashar ya yi a Moscow. Mista Putin ya ayyana cewa mutanen da ke zaune a sassan wadannan yankuna hudu da Rashar ta mamaye – Donetsk da Luhansk da Kherson da kuma Zaporizhzhia, har abadar abadin za su ci gaba da kasancewa Rashawa. A﻿murka ta kara kakaba wa jami'an Rasha takunkumi.	https://www.bbc.com/hausa/articles/c0j1kpv3v29o
business	Dalili biyar da ya sa tattalin arzikin China ke cikin matsala	"Daga Suranjana Tewari Wakiliyar kasuwanci a Asiya -﻿----------------------- Tattalin arzikin China na tafiyar hawainiya yayin da take daidaita kokarin kakkabe annobar korona da kuma raguwar bukatun sayen kaya a duniya. Nan gaba kadan ne, ake sa ran fitowar alkaluman hukuma kan bunkasar tattalin arziki na watan Yuli zuwa Satumba - idan tattalin arzikin na kasa ta biyu mafi girma a duniya ya samu komada, hakan zai kara yiwuwar samun karayar tattalin arzikin duniya. Burin mahukuntan Beijing - na samun bunkasar kashi 5.5% a shekara - a yanzu ya subuce duk da yake hukumomi suna shashantar da bukatar lallai sai an cimma burin. Da kyar China ta kauce wa komada a watan Afrilu zuwa Yunin bana. A wannan shekara, wasu masana tattalin arziki ba su yi tsammanin samun wata bunkasa ba. Kasar mai yiwuwa ne ba ta fama da gagarumin hauhawar farashi kamar Amurka da Burtaniya, amma tana da wasu matsaloli - masana'antu a fadin duniya kwatsam na samun masu sayen kaya kalilan a cikin gida da kuma a ketare. Hatsaniyar kasuwanci tsakanin China da kasashe masu ci gaban masana'antu kamar Amurka, tana dakile bunkasar. Darajar kudin China yuan ta kama hanyar faduwa warwas da ba ta taba yin irinta ba cikin shekaru gommai daidai lokacin da take sauka kasa idan an kwatanta da dalar Amurka. Kudi mai raunin daraja yana razana masu zuba jari, abin da ke rura wutar rashin tabbas a kasuwannin hada-hadar kudi. Haka kuma zai sa da wuya babban bankin kasar ya iya zuba karin kudi hannun jama'a. Duk wannan na faruwa ne a lokacin da al'amura suka kara zafi ga Shugaba Xi Jinping - yana sa ran samun wa'adin mulki na uku karon farko a tarihin kasar yayin babban taron Jam'iyyar Kwamunisanci da za a fara ranar 16 ga watan Oktoba. To, takamaimai a ina matsalar take? 1. Kokarin kakkabe cutar korona na haifar da mummunan sakamako Barkewar korona a birane daban-daban ciki har da matattarar masana'antu kamar Shenzhen da Tianjin, tana illa ga harkokin tattalin arziki a masana'antu. Mutane kuma ba sa kashe kudi a kan abubuwa kamar abinci da lemuka da kayan masarufi ko zuwa yawon bude ido, abin da ya sa muhimman ayyuka cikin matsi. A bangaren masana'atu, harkokin kamfanoni ga alama sun sake habaka a watan Satumba, a cewar Hukumar Kididdiga ta Kasar. Mai yiwuwa an samu farfadowar ne saboda gwamnati ta kara zuba kudi a harkokin ababen more rayuwa. Sai dai hakan na zuwa ne bayan an shafe wata biyu ba tare da samun bunkasa a masana'antu ba. Lamarin ya janyo tambayoyi musamman tun bayan wani bincike da ya nuna cewa harkokin kamfanoni tabbas sun yi kasa a watan Satumba, inda bukatun sayen kaya suka zarce abin da ake samarwa da sabbin odar kaya da aikin yi.Bukatar sayen kaya a kasashe kamar Amurka ta ragu saboda karin kudin ruwa da hauhawar farashi da yakin Ukraine. Kakkabe annobar korona na yi wa China illa. Kwararru sun amince cewa gwamnati na iya kara azama don zaburar da tattalin arzkin kasar, sai dai dalilan da za su sa a yi hakan kadan ne, matukar ba a ga karshen korona ba. ""Babu dumbin amfanin zuba kudi cikin harkokin tattalin arzikinmu idan harkokin kasuwanci ba za su iya bunkasa ko mutane ba za su iya kashe kudi ba,"" in ji Louis Kuijs, babban masanin tattalin arzikin Asiya a Cibiyar S&P Global Ratings. 2. Abin da hukumomin Beijing ke yi bai isa ba Hukumomin Beijing sun shigo cikin lamarin - a watan Agusta sun sanar da shirin zuba yuan tirliyan 1 ($203bn) don habaka kananan sana'o'i da ababen more rayuwa da harkar gina gidaje. Sai dai jami'ai na iya bin karin dumbin matakai don zaburar da mutane su kashe kudi, ta yadda za a cimma burin bunkasa da kirkiro ayyukan yi. Wannan ya hadar da zuba karin kudi cikin harkar samar da ababen more rayuwa da sassauta sharuddan ba da bashi ga masu sayen gidaje da harkar gidaje da harkokin kananan hukumomi da jingine wa magidanta biyan haraji. ""Martanin gwamnati ga raunin tattalin arzikin dai matsakaici ne kwarai idan an kwatanta da abin da muka gani a baya lokacin da tattalin arziki ya yi rauni,"" a cewar Mista Loius Kuijs 3. Kasuwar samar da gidajen China ta auka cikin matsala Raunin harkoki a bangaren samar da gidaje da bahaguwar fahimta a cikin harka babu ko tantama sun dakushe samun bunkasa. Hakan ya yi matukar nakasa tattalin arziki saboda harkar gidaje da sauran masana'antu da ke tallafa mata, cimma fiye da kashi daya cikin uku na arzikin da China ke samu a cikin gida. ""Lokacin da gwiwa ta yi sanyi a kasuwar samar da gidaje, hakan zai sa mutane su kasa samun tabbaci game da daukacin harkokin tattalin arziki,"" in ji Louis. Masu sayen gidaje suna kin biyan rancen da suka karba na gine-ginen da ba a kammala ba, kuma wasu sun auka cikin wasu-wasin anya ma za a taba kammala gininsu kuwa. Bukatun sayen sabbin gidaje sun ragu, hakan kuma ya tauye bukatar shigar da kayan da ake amfani da su wajen gine-gine. Duk da kokarin gwamnatin Beijing na zaburar da harkokin gina gidaje, farashin gidaje a gomman birane ya karye da fiye da kashi 20% a bana. Yayin da masu harkar gina gidaje suka shiga cikin matsi, masharhanta sun ce hukumomi na iya kara zage damtse wajen dawo da kwarin gwiwa a kasuwar samar da gidaje. 4. Sauyin yanayi yana ta'azzara lamurra Matsanancin yanayi ya fara illar da za a shafe dogon lokaci ana fama da ita a harkar masana'antun China. Tsananin zafi, wanda fari ya biyo baya sun auka wa lardin Sichuan na kudu maso yammacin kasar da birnin Chongqing da ke tsakiyar China a watan Agusta. Yayin da bukatun sayen na'urar sanyaya gida suka karu, hakan na zuke karfin lantarki a yankin da kusan kacokam ya dogara a kan lantarkin da ake samu daga kafofin ruwa. An tilasta wa kamfanoni ciki har da manyan masana'antu kamar Foxconn da Tesla masu yin wayar iPhone zaftare sa'o'in aiki ko rufe harkokinsu gaba daya. Hukumar kididdiga ta China ta ce a Agusta ribar da ake samu a masana'antun mulmula tama da karafa ta ragu da fiye da kashi 80% a cikin wata bakwai na farkon 2022, idan an kwatanta da irin wannan lokaci a bara. Hukumomin Beijing daga bisani sun kawo dauki ta hanyar zuba biliyoyin daloli don tallafa wa kamfanonin makamashi da manoma. 5. Hamshakan kamfanonin kere-kere na China suna rasa masu zuba jari Wata dirar mikiya da hukumomin tabbatar da bin doka suka yi wa hamshakan kamfanonin kasar - wanda tuni ya shiga shekara ta biyu - ba ya taimakawa. Tencent da Alibaba sun ba da rahoton samun raguwar kudin shiga karon farko a wata hudun baya-bayan nan - ribar kamfanin Tencent ta fadi da 50%, yayin da tsagwaron ribar da kamfanin Alibaba ya samu, ta ragu da rabi. Dubban matasan ma'aikata ne suka rasa ayyuka - abin da ya ta'azzara matsalar rashin aikin yi, inda duk 1 cikin mutum 5 na 'yan shekara 16 zuwa 24 ke fama da rashin aikin yi. Hakan kuma za ta iya yin illa ga zafin aikin kamfanonin China da bunkasar tattalin arziki a dogon lokaci mai zuwa. Masu zuba jari na jin cewa hukumomin Beijing na kokarin sauya alkibla- ana kara bin diddigi kan harkokin wasu kamfanonin 'yan kasuwa masu gagarumar nasara, yayin da kokarin rukunkume ikon Shugaba Xi ke karuwa. Daidai lokacin da kamfanoni mallakar gwamnati ga alama suka fi samun alfarma, masu zuba jari daga ketare na kwashe kudadensu. Katafaren Bankin Softbank na Japan ya kwashe makudan kudade daga kamfanin Alibaba, yayin da kamfanin Berkshire Hathaway na Warren Buffet yake sayar da hannayen jarinsa a kamfanin BYD mai kera motocin lantarki. An kwashe jarin fiye da $7bn daga kamfanin Tencent a kashi na biyu na wannan shekarar kadai. Amurka kuma na yin dirar mikiya kan kamfanonin China da suka bude harkoki a kasuwar hannayen jarin Amurka. ""Ana ta dage wasu shawarwarin zuba jari, kuma wasu kamfanonin ketare naneman fadada harkoki a wasu kasashen,"" kamar yadda Cibiyar S&P Global Ratings ta ce a wani bayani da ta fitar a baya-bayan nan. Duniya ta fara sabawa da gaskiyar cewa China ba lallai ne ta ci gaba da bude kofofinta don harkokin kasuwanci kamar yadda ta yi a baya ba - yayin da Shugaba Xi ke fuskantar kasadar sullubewar nasarar tattalin arzikin da bunkasa China a 'yan shekaru gommai."	https://www.bbc.com/hausa/articles/cld5wpwlr5go
sports	Ronaldo ya yi watsi da tayin Saudiyya, De Jong ya ki komawa United	Wakilin Frenkie de Jong, dan wasan tsakiya na Barcelona ya shaida wa manchester United cewa dan wasan na son barin Camp Nou amma ba ya son komawa Old Trafford . (Sport - in Spanish) Sai dai Barcelona ta shaida wa De Jong cewa ta fi son ya nufi Manchester United. (The Athletic) Barca na tunanin tafiya rangadi zuwa Amurka amma va tare da De Jong ba, musamman domin tana son sayar wa United dan wasan. (Sport - in Spanish) Shi kuwa Cristiano Ronaldo, dan wasan gaba mai shekara 37 na Manchester United ya sanar da aniyarsa ta yin watsi da wani tayin da wata kungiyar kwallon kafa ta Saudiyya ta yi masa, inda Bayern Munich da Atletico Madrid ke bayyana sha'awar raba shi da Ingila. (ESPN) Juventus ta tuntubi Arsenal kan daukan Gabriel Magalhaes, dan wasan baya mai shekara 24 domin ya maye gurbin Matthijs de Ligt, mai shekara 22, wanda ake sa ran zai koma Bayern Munich. (Independent) Dan wasan baya na Ingila na 'yan kasa da shekaru 21, Djed Spence mai shekara 21 ya kusa kammala sauya sheka daga Middlesbrough zuwa Tottenham Hotspur kan fam miliyan 12. (Times - subscription required) Ana alakanta Barcelona da Carnney Chukwuemeka, dan wasan tsakiya na kungiyar 'yan kasa da shekara 19 ta Ingila. Dan wasan mai shekara 18 na da sauran shekara guda kafin kwantiraginsa ta zo karshe a Aston Villa. (Mundo Deportivo - in Spanish) Arsenal kuwa na can na shirin sayo Oleksandr Zinchenko, dan wasan kasar Ukraine da Manchester City mai shekara 25. (The Athletic) Leeds United na daf da cimma yarjejeniya ta euro miliyan 25 da Paris St. Germain domin raba ta da dan wasanta dan asalin kasar Faransa Arnaud Kalimuendo mai shekara 20. (90min)	https://www.bbc.com/hausa/articles/cek0llkmj4go
technology	An ci tarar Facebook dala billiyan biyar	Hukumar cinikayya ta Amurka ta ci tarar kamfanin Facebook dala biliyan biyar a matsayin diyya ga binciken da aka gudanar kan bayanan sirrin masu amfani da shi. Wasu 'yan adawa dai sun bukaci a dauki mataki mai tsauri kan Facebook da kuma shugabansa Mark Zuckerberg. Wannan za ta iya zama tara mafi girma da hukumar ta sanyawa wani kamfanin fasaha, a yanzu ma'aikatar shari'a ake jira ta amince da hakan kafin a karkare batun. Duk da cewa babu wani karin bayani da aka fitar akan hakan, wasu na ganin ta yiwu matakan da za a dauka akan Facebook za su kasance masu tsauri. Yayin da wasu ke da ra'ayin kamata ya yi shi kansa mamallakin shafin Mr Zuckerberg a hukunta shi. Shugabar cibiyar Dimokuradiyya da Fasaha Nuala O'Connor ta ce tarar ta nuna muhimmancin bayanan sirrin masu amfani da shafin. Ta kara da cewa an dade ana gargadin kamfanoni su yi kokarin kare bayanan sirrin da suka shafe su, kuma wannan ya hada har da Facebook. Kawo yanzu dai babban shafin sada zumuntar bai maida martani kan wannan batun ba. Kididdiga ta nuna a rubu'in farko na wannan shekarar mutum biliyan biyu da miliyan 38 ne sukai amfani da shafin babu kakkautawa a kowanne wata.	https://www.bbc.com/hausa/labarai-48972559
politics	Gane Mani Hanya: Ba zan yi takarar shugaban ƙasa ba a 2023 – El-Rufai	Latsa hoton da ke sama don sauraron cikakkiyar hirar A cikin shirin Gane Mani Hanya na wannan makon, Gwamna Nasir El-Rufai na Jihar Kaduna ya ce ba zai yi takarar shugaban ƙasa ba a zaɓen 2023. Gwamnan ya ce yana ganin ya kamata mulki ya koma kudancin Najeriya idan Shugaba Muhammadu Buhari ya kammala wa'adinsa na biyu.	https://www.bbc.com/hausa/shirye-shirye-na-musamman-53707409
religion	Ƙ﻿ayattatun hotunan Mauludi a faɗin duniya	Wasu daga cikin al'ummar Musulmai sun yi imanin cewa an haifi Annabi Muhammadu (SAW) a ranar 12 ga watan Rabiul Awwal na shekarar Hijira. Hakan ta sa miliyoyin Musulman kan yi bikin tunawa da ranar a kowace shekara, wadda ta wannan shekarar ta yi daidai da 8 ga watan Oktoba. M﻿un duba wasu ƙayatattun hotunan yadda bikin ya gudana a wasu ƙasashe na duniya.	https://www.bbc.com/hausa/articles/cml4m072882o
business	Hankalin kasashen duniya ya karkata kan  harin Poland	Gwamnatin Poland ta yi kira ga  al'ummarta da su kwantar da hankalinsu,  bayan  da mutum biyu suka rasa rayukansu sanadin  fadawar wani makami mai linzami a wani kauye da ke kusa da kan iyakar kasar da Ukraine. Shugaba Andrzej Duda ya ce makami ne da aka kera a Rasha amma babu cikakken bayani a kan wanda ya harba shi. Shugaba Duda ya fada wa ‘yan jarida cewa : ”Ba mu da wata kwakkwarar shaida ya zuwa yanzu a kan wanda ya harbo makamin….akwai yuwar cewa makami ne  da aka kera a Rasha amma wani abu ne da ake gudanar da bincike a kansa a halin yanzu.”  Firaministan Poland Mateusz Morawiecki  ya ce gwamnati za ta tsaurara tsaro a sararin samaniyar kasar  sakamakon al'amarin da ya faru. “ Mun yanke shawarar ganin cewa wasu daga cikin zababbun rundunoninmu na dakarun kasar  sun kasance cikin shirin ko-ta-kwana musamman a fannin da ya shafi sa ido a kan  sararin samaniya” a jawabin da ya yi wa ‘yan jarida. Al'amarin wanda ya janyo damuwa tsakanin mambobin kungiyar tsaro ta Nato wanda Poland mamba ce a ciki ya janyo musayar kalamai tsakanin Kyiv da kuma Moscow. Rasha ta bayyana ikirarin da ake yi a kan cewa ita ce ta ke da alhaki a matsayin takalar fada daga wurin Kyiv wadda manufarta ita ce ta ja sauran kasashen duniya a cikin rikici  dan a yi mata taron-dangi Sai dai a daya bangaren Ukraine ta yi watsi da zargin na Rasha, a kan cewa ita ce take da alhakin harin a matsayin  ba komai ba ne illa kutungwila ce kawai  daga Rasha. Ministan harkokin wajen Ukraine Dmytro Kuleba a shafinsa na Twitter ya ce: ''A yanzu Rasha ta gabatar da wani bayani da ya yi zargin cewa makamin  tsaron sararin samaniyar Ukraine ne ya fada a yankin Poland. Wannan kuma ba dai dai ba ne.'' A taron kasashe 20 mafiya karfin tattalin arziki a duniya da ke gudana a Bali na kasar Indonesia hankalin kowa ya karkata zuwa Poland. Shugabannin kasashen na G20 sun rika magana da ministocin tsaronsu da na harkokin kasashen wajensu ta wayar tarho da kuma jami'an gwamnatin Poland. Shugaba Joe Biden na Amurka da Firaministan Birtaniya Rishi Sunak na cikin wadanda suka kira shugaban kasar ta Poland. Haka kuma shugabannin Amurka da Birtaniya da na Tarayyar Turai da Sifaniya da Jamus da Kanada da Faransa da Japan da kuma Netherlands sun taru  domin gudanar da abin da fadar White Hiouse ta kira  taron gaggawa. Sai dai Shugaba Biden ya ce da wuya a ce daga Rasha ne aka harba makamin da ya yi sanadin mutuwar mutum biyu a Poland. Ya ce,  “ an samu bayanan farko da suka nuna shaku” kan ko al'amarin da ya faru a Poland yana da nasaba da makamin da aka harba daga Rasha,'' “ Ba na son na fadi haka sai mun kammala bincike amma abu ne mai wuya idan aka dubi yanayin inda aka harbo makamin, a ce daga Rasha ne amma za mu gani,'' in ji shi. Sai dai ya ce shugabannin duniya za su tantance matakai na gaba da za su dauka bayan sun gano abin da ya faru bayan an kammala  binciken da ake yi a Poland.	https://www.bbc.com/hausa/articles/cp9k2j872l9o
technology	iPhone 12: Bayanai kan sabuwar wayar zamani ta iPhone 12	"Kamfanin Apple ya tabbatar da cewa sabuwar wayar da zai fitar mai suna iPhone 12 ita ce wayar kamfanin ta farko da za ta yi amfani da fasahar intanet ta 5G. Kamfanin ya kuma ce za a ƙera ƙaramar wayar wadda ake kira ""Mini"" da girman fuskarta ba zai wuce inci 5.4. Kamfanin na Amurka ya samu kasuwa matuƙa a wannan shekarar sakamakon ƙarin kasuwar da ya samu na sayar da wayoyin. Masana kimiyya sun bayyana cewa sabuwar fasahar ta wannan wayar za ta bai wa kamfanin damar ƙara haɓaka matuƙa fiye da 2014, bayan kamfanin ya saki samfarin iPhone 6. ""Fasahar 5G za ta bayar da damar sauke abubuwa da kuma turawa cikin sauri, da kuma kallon bidiyo mai ingancin hoto kuma cikin sauri,"" in ji Tim Cook, shugaban kamfanin. Sabuwar wayar ta iPhone 12 za ta kasance mai babbar fuska fiye da sauran na baya. Sai dai a karon farko, ba za a saka wa wayar caja da abin jin sauti na maƙalawa a kunne (earpiece) ba a cikin kwali. Apple ɗin ya ce amfanin wannan yunƙurin zai taimaka wurin rage tasirinsu ga muhalli. Wani mai sharhi Dan Ives ya bayyana cewa kusan kashi 40 cikin 100 na wayoyin iPhone miliyan 950 da ake amfani da su ba a sabunta su ba, na kusan a ƙalla shekara uku da rabi, wanda hakan ya kawo wata damar. Kamfanin Samsung ne ya fara fitar da Fasahar 5G a wayar Galaxy S10 a Fabrairun 2019, sai kuma Huawei da OnePlus da Google su ma suka yi wayoyin masu 5G. Sai dai masana sun ce da wuya kamfanin Apple ya zama shi ne na farko wurin fitar da wata sabuwar fasaha, har sai kamfanin ya jira ya ga fasahar ta nuna ƙwarai kafin ya fitar. Kamfanin na 5G ya bayyana cewa a gwajin da ya yi, za a iya sauke bidiyo mai nauyin 20gig cikin daƙiƙoƙi 45. Sai dai gargadin da kamfanin Apple ɗin ya bayar shi ne za a iya samun bambancin hakan sakamakon yankin da mutum yake da kumaƙarfin network ɗinsa. Birtaniya ita ce ƙasa ta biyu daga Tarayyar Turai da ta fara amfani da fasahar 5G. A Amurka - wadda ita ce kasuwa mafi girma ta Apple - intanet ɗin 5G ba shi da sauri. Wani bincike ya bayyana cewa sauke abubuwa a waya ta intanet ɗin 4G ya fi sauri fiye da 5G ɗin. A wasu ƙasashen ma, har yanzu ma ba a sakar wa kowa da kowa 5G din ba ya yi amfani da shi. Sai dai a ƙasar China - wadda ita ce kasuwa ta biyu mafi girma ta Apple, gwamnatin ƙasar ta bayar da ƙwarin gwiwar ƙara haɓaka fasahar a faɗin ƙasar, inda a kwanan nan ta bayyana cewa an samu cikakken sabis ɗin a Beijing da Shenzhen."	https://www.bbc.com/hausa/rahotanni-54538378
health	Lafiya Zinariya: Hanyoyin da ke taimaka wa masu cutar basur	Zuwa bandaki a kan kari domin yin bayan-gida na daga cikin hanyoyin da ke taimaka wa masu cutar basur. Hakan dai na kunshe ne a wata makalar da aka sake wallafawa a watan Agustan, 2020 a mujallar kiwon lafiya ta cibiyar koyar da ilimin likitanci na jami'ar Havard da ke Amurka. Haka kuma cikin shawarwarin da makalar ta bayar na hanyoyin magance cutar cikin sauki sun hada da zama a ruwan dumi wanda aka zuba gishiri. Sannan da cin abinci mai dauke da fibre da motsa jiki kamar tattaki na mintoci 20 zuwa 30 a rana. Zama a kan kujera ko mazauni mai taushi maimakon mai karfi shi ma yana taimaka wa masu cutar ta basur. Hakan a cewar makalar yana taimakawa wajen rage kumburin basur din tare da hana wasu sabbi fitowa. Ta kuma kara da cewa ana gano wannan cuta cikin sauki idan mutum ya je asibiti an duba shi, musamman idan basir din mai tsiro ne. Haka kuma cikin gwaje-gwajen da za a yi sun hada da duba wa ko basur din yana fitar da jini. Kuma idan yana jinin sai an  tabbatar da cewa ba wata cuta ce ta janyo zuban jinin ba, wato kamar cutar daji, musamman idan mutum ya haura shekaru 45 a duniya.	https://www.bbc.com/hausa/shirye-shirye-na-musamman-57105790
business	Yadda ake shirin farfaɗo da sufurin motocin bas a Abuja	Yayin da babban birnin tarayyar Najeriya Abuja ke ci gaba da bunkasa da mutane, wata matsala da ake fuskanta a birnin ita ce ta sufuri musamman na motocin haya. Sufuri a birnin dai na da matukar muhimmanci saboda yawan ma’aikatan da ake da su kama daga na gwamnati da ma na kamfanonin masu zaman kansu, wannan ne ya sa sufuri ke da muhimmancin gaske a Abuja. Bisa la’akari da muhimmancin na sa ne hukumar babban birnin tarayyar, ta karfafa wa kamfaninta na harkokin kasuwanci da masana'antu da sauransu, wato Abuja Investment Company Limited, gwiwa a kan ya farfado da kamfaninsa na motocin sufuri, ta yadda zai rika gudanar da harkokin sufuri a yankin babban birnin tarayyar yadda kamata, kuma da inganci. Abubakar Maina Sadiq, shi ne babban jami'in kamfanin harkokin kasuwanci da masana'antun na Abuja, ya shaida wa BBC cewa bisa la’akari da muhimmancin sufuri a birnin, ya sa aka fara tunanin farfado da kamfanin sufurin. Ya ce haka ne  ya sa a yanzu suka fara bincike domin  gano yawan mutanen da ke birnin da kuma matsalolin da shi kansa sufurin ke fuskanta wajen gudanar da ayyukansa. Jami’in ya ce za su kuma duba layuka da manyan hanyoyin da ke cikin Abuja, don gano inda jama’a suka fi yawa musamman wadanda ke bukatar motocin sufuri don zirga-zirgarsu ta yau da kullum. Ya ce yawancin motocin sufurin da ke zirga-zirga a Abuja manya ne, to yawanci rashin hanyoyin da za su rinka bi na da ga cikin abin da ke durkusar da harkar. Abubakar Maina Sadik ya ce “A yanzu suna nazari a kan yadda za a warewa su kansu motocin hanyoyin da za su rinka bi, da kuma tashoshin da za su rinka tsayawa.” Jami’in ya ce yawanci talakawa ko kuma wadanda ba su da abin hawa ne suka fi amfani da motocin sufuri, kuma sune suka fi yawa a birnin, shi ya sa ake son farfado da harkar sufurin sosai don taimakawa mutane. Abubakar Maina Sadik, ya ce idan har ana so a samu nasara wajen farfado da wannan bangare a Abujan, dole sai na samar wa da irin motocin da ke zirga zirga a birnin titunan da za su rinka bi kasancewar su manya ne. Sannan kuma a janyo masu zuba jari su shiga cikin harkar ta sufuri sai abin ya fi tafiya yadda ake so. Ya ce, suna kuma duba yiwuwar kawo mtocin sufuri na zamani wanda ba sa amfani su dizel. Jami’in ya ce tuni shirye-shirye suka yi nisa na fara inganta harkar sufurin a Abuja kuma nan ba da jimawa ba za a fara ganin canji. A﻿na hasashen yawancin rabin ma'aikatan da ke birnin tarayyar ba a cikinsa suke zaune ba, su na zama a unguwanni da garuruwan da ke wajen birnin Abuja, har da jihohi makofta saboda tsadar gidan haya.	https://www.bbc.com/hausa/articles/cqq25gg463no
sports	De Jong ya fi son Barcelona kan Man Utd, Arsenal na neman Lindstrom	Dan wasan tsakiya na Netherlands Frenkie de Jong, ya ce har kullum yana son ci gaba da zama a Barcelona bayan da ya ki tafiya Manchester United a kan kudi Fam miliyan 65 a lokacin kasuwar 'yan wasa ta bazara. (Mirror) An danganta dan wasan tsakiya na Juventus Manuel Locatelli, da tafiya Arsenal. Dan wasan na Italiya ya kasa burge kociyansu Massimiliano Allegri tun bayan da kungiyar ta saye shi Fam miliyan 30 daga Sassuolo. (Calciomercato via Sun) Arsenal ta tuntubi dan wasan tsakiya na Eintracht Frankfurt Jesper Lindstrom, mai shekara 22, a kan ko yana son zuwa kungiyar a watan Janairu a kan farashin Fam miliyan 17. (Bild - in German) Borussia Dortmund ta yi wa matashin dan wasan tsakiya na Ingila Jude Bellingham, mai shekara 19 wanda Manchester United da Liverpool, ke so  farashi a kan kusan fam miliyan 130. (Athletic - subscription required) Mataimakin shugaban Flamengo ya ce babu wata magana ta sayar da Joao Gomes, mai shekara 21, bayan da ake danganta dan wasan na tsakiya na Brazil da Liverpool da kuma Manchester United. (ESPN - in Portuguese) Rahotanni na cewa Manchester United na sha'awar bayar da dan wasan tsakiya na Belgium Andreas Pereira, a yarjejeniyar musaya da Gomes a bazara kafin Pereira ya tafi Fulham. (Talksport) Babu wata kungiya da ta iya biyan farashin da aka yi wa dan wasan PSV Eindhoven Cody Gakpo dan Netherlands, wanda aka danganta da tafiya Manchester United da Southampton da Leeds United da kuma Arsenal. (Voetbal International via TalkSport) Matashin dan wasan tsakiya na Newcastle United Elliot Anderson, dan Ingila mai shekara 19 ya kulla sabuwar yarjejeniya ta tsawon lokaci da kungiyar. (Chronicle) Dan wasan tsakiya na Barcelona Sergio Busquets na Sifaniya mai shekara 34 na son tafiya kungiyar Inter Miami, ta Amurka mallakar su David Beckham, a karshen kwantiraginsa a bazara ta gaba. (Sport - in Spanish) Yarjejeniyar karin shekara biyu da Ousmane Dembele ya yi da Barcelona a watan Yuli ta kunshi cewa, akwai damar wata kungiya ta saye shi a kan Yuro miliyan 50, daga bazara mai zuwa. (L'Equipe - in French) Kociyan Celtic Ange Postecoglou ya ce barin aikinsa ya koma Leicester City ba abu ne da ke cikin lissafinsa ba. (Sky Sports)	https://www.bbc.com/hausa/articles/cg3502wj180o
technology	Kafofin sada zumunta sun yi tasiri a zanga-zangar 2019	Shekarar 2019 ta ga zanga-zanga da dama a fadin duniya. Mun duba wasu abubuwan da suka zama jigo a jerin zanga-zangar da abubuwan da suka kara ruruta su.	https://www.bbc.com/hausa/labarai-50976156
health	An kaddamar da manhajar gano hadarin kamuwa da Coronavirus	"China ta kaddamar da wata manhaja da take bai wa mutane damar duba ko suna cikin hadarin kamuwa da cutar Coronavirus. Manhajar tana sanar da masu amfani da ita idan sun kusanci mutumin da aka tabbatar ya kamu da cutar ko kuma ake zargin ya kamu da ita. Ana neman wadanda suke da hadarin kamuwa da cutar su yi zamansu a gidajensu tare da sanar da hukumomin lafiya. Wannan manhaja kuma tana haska yadda gwamnatin China take sa ido kan al'ummarta. Idan mutum ya yi rajista da manhajar ta amfani da lambar waya, manhajar na neman mutum ya rubuta sunansa da kuma lambar tantancewa. Za kuma a iya amfani da duk lambar wayar da aka yi wa rijista da manhajar wajen duba matsayin lambobin tantancewar har uku. Wasu sassa na gwamnatin China da kamfanin laturoni na kasar ne suka kirkiri manhajar tare da samun bayanai daga hukumomin lafiya da na sufuri a cewar kamfanin dillancin labarai na Xinhua. Sanannen abu ne cewa gwamnatin China na sa ido kan jama'ar kasar sai dai kwararru a fannin na ganin manhajar ba za ta haifar da wata takaddama a kasar ba. Lauyan kamfanin fasaha na Hong Kong da ke aiki a kamfanin DLA Piper Carolyn Bigg ta fada wa BBC cewa: ""A China da kuma sassan Asia, ana ganin akwai bukatar yin amfani da bayanan da ake samu a maimakon dauke kai daga kansu matukar an yi cikin gaskiya tare da neman izini a wajen da ake bukatar hakan."" 'Daga bangaren China, manhajar tana da mahimmanci ga jama'a... Hakan ya nuna amfanin bayanai musamman idan aka yi amfani da su yadda ya kamata,"" a cewarta. Gwamnatin China ta bayyana irin ""kusancin"" a matsayin kusantar wanda ake zargi ko kuma aka tabbatar ya kamu da coronavirus ba tare da wata kariya ba lokacin da mutumin yake rashin lafiya ko da kuwa basu nuna alamu a lokacin ba. Kusancin ya hada da: Misali, duk fasinjojin jirgin sama da suka zauna tsakanin layuka uku da mutumin da ya kamu da cutar, da kuma ma'aikatan jirgin, ana ganin sun samu kusanci sosai yayin da sauran fasinjojin kuma za a iya cewa sun kusanci mutumin. Dangane da jiragen kasa masu na'urar sanyaya daki da fasinjoji da ma'aikatan jirgin suma ana ganin sun samu kusanci da mai cutar."	https://www.bbc.com/hausa/labarai-51467892
religion	Lars Vilks: Mota ta hallaka wanda ya yi zanen ɓatancin Annabi Muhammadu a Sweden	Wani ɗan ƙasar Sweden da ya yi zanen ɓatancin Annabi Muhammadu ta hanyar zana abin da ya kiran kan Manzon Allah a kan gangar jikin kare ya mutu a wani hatsarin mota, a cewar kafafen yaɗa labaran ƙasar. Rahotanni sun ce Lars Vilks yana tafiya ne a cikin wata motar ƴan sanda marar fenti wacce ta yi taho mu gama da wata babbar mota a kusa da garin Markaryd da ke kudancin Sweden. Wasu jami'an ƴan sanda biyu ma sun rasa rayukansu sannan direban babbar motar ya jikkata. Vilks mai shekara 75 yana ƙarƙashin kulawar ƴan sanda sakamakon barazanar da ya yi ta fuskanta bayan yin zanen ɓatancin. Zanen wanda aka wallafa a shekarar 2007, ya harzuƙa Musulmai da dama wadanda suke ganin duk wani zane da za a yi na fiyayyen halittar saɓo ne. Ya yi zanen ne shekara ɗaya bayan da wata jaridar ƙasar Denmark ta wallafa zane-zanen Manzon Allah. Ƴan sanda ba su bayyana sunayen wadanda suka mutu a hatsarin na ranar Lahadi ba, amma budurwar Vilk ta tabbatar da mutuwar tasa ga jaridar Dagens Nyheter. Wata sanarwa daga ƴan sanda ta ce har yanzu ba a san yadda hatsarin ya faru ba amma dai alamu sun nuna ba wani ne ya kitsa shi ba. Zanen ɓatancin ya jawo tashin hankali har sai da firaministan ƙasar na wancan lokacin Fredrik Reinfeldt ya gana da jakadu 22 na ƙasashen Musulmai, a wani ƙoƙari na yayyafa wa lamarin ruwan sanyi. Jim kaɗan bayan hakan ne, ƙungiyar al-Qaeda da ke Iraƙi ta sanya tukwicin dala 100,000 ga duk wanda ya kashe shi. A shekarar 2015, Vilks ya halarci wata muhawara kan ƴancin faɗin albarkacin baki inda aka kai harin bindiga a birnin Copenhagen. Ya ce mai yiwuwa shi aka so kashewa a harin, wanda ya yi sanadin mutuwar wani daraktan fim. Wa tana Yunin 2021 ma mai zanen shaguben nan a jarida dan kasar Denmark Kurt Westergaard, wanda aka fi saninsa saboda zanen da ya yi na Annabi Muhammad (SAW) wanda ya janyo ce-ce-ku-ce, ya mutu. Ya mutu yana da shekarun 84 bayn ya sha fama da jinya, kamar yadda iyalansa suka shaida wa jaridar Berlingske.	https://www.bbc.com/hausa/labarai-58786758
politics	Atiku Abubakar: Tarihin mutumin da aka tsayar takarar shugaban Najeriya karo na uku	A daren Lahadin nan ne babbar jam'iyyar hamayya a Najeriya, PDP, ta ayyana tsohon mataimakin shugaban ƙasar Atiku Abubakar a matsayin wanda ya lashe zaɓen fitar da gwani na ɗan takarar shugaban Najeriya. Atiku ya lashe zaɓen ne bayan da ya samu ƙuri'a 371, inda ya kayar da gwamnan Jihar Rivers Nyesom Wike wanda ya zo na biyu da ƙuri'a 237. Tsohon shugaban majalisar dattawan Najeriya, kuma shugaban kwamitin ya gudanar da zaben, David Mark, ne ya bayyana sakamakon zaben wanda aka gudanar a Abuja, babban birnin kasar. Kafin fara zaɓen ne gwamnan jihar Sokoto Aminu Waziri Tambuwal da tsohon fitaccen ma'aikacin banki Hayatu-Deen sun janye wa Atiku, tare da umartar magoya bayansu su zaɓi Atiku Abubakar. Atiku Abubakar gogaggen dan siyasa ne da ya shafe shekaru da dama yana jan zaren. Hasalima yana daga cikin jiga-jigan mutanen da suka kafa jam'iyyar PDP. An haifi Atiku Abubakar ranar 25 ga Nuwamban 1946 a Jihar Adamawa da ke Arewa Maso Gabas, kuma ya kasance jigon dan siyasa kuma hamshakin attajiri a Najeriya. Tun bayan da Najeriya  ta dawo mulkin dimokuradiyya a shekarar 1999, Atiku Abubakar ya kasance mataimakin shugaban kasar Najeriya na 11, a mulkin Shugaba Olusegun Obasanjo a tsakanin 1999 zuwa 2007. Ya mallaki katafariyar Jami'ar ABTI, wato American University of Nigeria a Jiharsa ta Adamawa. Kamfaninsa na hada-hadar man fetur, mai suna Intels Nigeria Limited na hada-hada a kasashen Afirka da suka hada da Angola da Equatorial Guinea da Gabon da Sao Tome and Principe. Atiku Abubakar ya tsunduma harkokin sisaya a 1989, kuma yana cikin makusantan tsohon mataimakin shugaban kasa na mulkin soji, Janar Shehu Musa Yar'adua. Ya shiga jam'iyyu daban-daban tun da ya shiga harkokin siyasa. An zabi Atiku Abubakar a matsayin gwamnan gwamnan Jihar Adamawa a 1998, ko da yake daga bisani Cif Obasanjo ya zabe shi domin kasancewa mataimakinsa. Daga wancan lokacin zuwa yanzu, wannan ne karo na uku da Atiku Abubakar ke tsayawa takarar shugaban kasa, ko da yake ya tsaya zaben fitar da gwani sau da dama. A shekarar 2007, jam'iyyar Action Congress of Nigeria (ACN) ta tsayar da shi takara inda ya sha kaye a hannun dan takarar PDP, Umaru Musa Yar'adua. Kazalika a shekarar 2019 ya fafata da Muhammadu Buhari na jam'iyyar APC amma bai yi nasara ba. Sai kuma yanzu da PDP ta saye tsayar da shi takara domin fafatawa a zaben shekarar 2023. Atiku yana da mata hudu da 'ya'ya 28 da jikoki da dama. Haka kuma yana goyon bayan kungiyar kwallon kafa ta  Arsenal.	https://www.bbc.com/hausa/rahotanni-61622514
religion	Sashen Larabci na BBC ya gano yadda ake azabtar da yara a makarantun allo a Sudan	Wani binciken kwakwaf na sashin larabci na BBC ya bankado wani irin cin zarafi da ake yi wa yara a makarantun allo a Sudan, inda ake yawan sanya wa yara 'yan shekara biyar mari, a daure su sannan shugabannin makarantar ko kuma mutanen da ke kula da su su lakaɗa musu duka. A tsawon wata 18, dan jarida, Fateh Al-Rahman Al-Hamdani, ya dauki hotunan bidiyo a makarantu 23 a fadin Sudan. Ya ga yadda ake yawan sawa yara sarka sannan ya shaida duka na cin zarafi da ake yi a kai a kai. Wanda aka gudanar da binciken a kansa shi ne Mohammed Nder, wanda aka lakadawa duka har ya kusa mutuwa. An tsare shi an ringa cuzguna masa tsawon shekara biyar a makarantarsa da ake kira Khalwa, ba abinci ba ruwa, sannan duk jikinsa na dauke da tabo. Wannan bidiyon ya bibiyi yadda Muhammed Nadar yake warkewa da kuma yadda iyalensa ke fafutukar ganin an bi masa hakkinsa, domin sun gurfanar da mai makarantar wanda yake da karfin fada a ji a Sudan. Mahaifiyar Mohammed Nader Fatim, ta yi tambayar cewa: Dole ne mu ringa sadaukar da 'yayanmu to girmama shugabannin addini?	https://www.bbc.com/hausa/54595110
sports	A﻿rsenal ta koma ta daya a Premier bayan casa Forest	A﻿rsenal ta yi nasarar casa Nottingham Forest da ci 5-0 a wasan mako na 14 a gasar Premier League ranar Lahadi a Emirates. G﻿unners ta ci kwallon farko ta hannun Gabriel Martinelli a minti na biyar da fara wasan, haka suka je hutun rabin lokaci. B﻿ayan da suka sha ruwa suka koma zagaye na biyu ne Arsenal ta kara hudu ta hannun Reiss Nelso da Reiss Nelson da Thomas Partey da kuma Martin Odegaard. D﻿a wannan sakamakon Gunners ta koma matakinta na daya a kan teburin babbar gasar tamaula ta Ingila da maki 31, bayan karawa 12. M﻿anchester City ta koma ta biyu da tazarar maki biyu tsakaninta da Gunners, wadda itama ta yi fafatawa 12 a gasar Premier ta kakar nan. W﻿annan shi ne karo na 19 da Arsenal ta ci kwallo biyar ko fiye da haka a Premier League, yayin da 18 daga ciki a karkashin Arsene Wenger aka yi bajintar. A﻿rsenal za ta buga wasan mako na 15 ranar 6 ga watan Nuwamba, inda za ta kara da Chelsea a Stamford Bridge a gasar Premier League.	https://www.bbc.com/hausa/articles/c4n75ywgx5eo
sports	Kante ba zai buga wasan da Chelsea ta je gidan AC Milan ba	Ranar Talata Chelsea ta ziyarci AC Milan, domin buga wasa na hudu a cikin rukuni a Champions League. To sai dai dan wasan tawagar Faransa, N'Golo Kante ba zai buga mata wasan na hamayya ba. Kante, mai shekara 31 bai je Italiya ba, domin buga fafatawar ba, sakamakon fama da raunin da ya yi a lokacin atisaye a Chelsea. Rabon da ya buga wa Chelsea tamaula tun tashi 2-2 da ta yi a wasan hamayya da Tottenham a gasar Premier League ranar 14 ga watan Agusta. Haka shima dan wasan tawagar Morocco, Hakim Ziyech ba zai buga wasan da Chelsea za ta yi a San Siro ba, sakamakon rashin lafiya. Ranar Laraba 5 ga watan Oktoba, Chelsea ta doke Milan 3-0 a wasa na uku a cikin rukuni na biyar a Stamford Bridge. Kungiyoyin biyu sun fafata sau shida a gasar Zakarun Turai, inda Chelsea ta yi nasara a biyu da canjaras uku, Milan ta ci karawa daya. Red Bull Salzburg ce ke jan ragamar teburin rukuni na biyar da maki biyar, sai Chelsea ta biyu mai maki hudu, iri daya da na Milan ta uku, sai Dinamo Zagreb mai maki uku..	https://www.bbc.com/hausa/articles/c0jn0plpv91o
technology	China na bincike kan wata 'bukka' da jirgin sama jannatinta ya hango a duniyar wata	Ku latsa hoton da ke sama don kallon bidiyon: China ta ƙaddamar da wani bincike kan wani abu da ba a gane ko mene ne ba a can wata kusurwa ta duniyar wata. Jirgin saman jannatin Yutu-2 ne ya gano abin wanda yake dunƙulalle mai kama da bukka, a watan Nuwamban 2021. Ƙwararru sun ce wataƙila kuma wani ƙatoton dutse ne.	https://www.bbc.com/hausa/media-59613621
business	Mai tallan goron da ke son zama ma'aikacin banki	"Ku latsa wannan alamar hoton da ke sama domin kallon hirar Zubairu Ibrahim wanda dan asalin karamar hukumar Kauru ne da ke jihar Kaduna ya ciri tuta wajen kambama karamar sana'ar da yake yi ta tallan goro da alewa. Matashin dan shekara 24 yana daukar goron ne da alawa a faranti ya kuma yi masa kantafi inda yake zarya a tsakanin motoci a unguwar Nyanya da ke Abuja. Zubairu ya kasance mai kiwo da noma lokacin da yake karami kuma tare da mahaifansa. Burin Zubairu tun yana karami shi ne ya zamo ma'aikacin banki. To sai dai sakamakon rashin samun damar yin karatun boko  bai iya cimma mafarkinsa ba. ""Shi ya sa nake kwat a matsayina na mai tallan goro saboda burina na yin aikin banki da zai sa na rinka irin wannan shigar bai tabbata ba."" To sai dai har yanzu Zubairu bai cire ran samun aikin banki ba idan da zai samu gatan yin karatun boko."	https://www.bbc.com/hausa/media-57362109
religion	Sanata mace ta farko mai sa hijabi a Majalisar Dokokin Australiya	Danna hoton da ke sama don kallon bidiyon: Fatima Payman ta kafa tarihi a majalisar dokokin Australiya tana da shekara 27. Ita ce Sanata ta farko mai sanya hijabi, kuma ƴar asalin Afghanistan da aka zaɓa a matsayin sanata, kuma mafi ƙarancin shekaru a cikin ƴan majalisar a yanzu. Ta shaida wa BBC cewa zaɓarta da aka yi yana da muhimmanci sosai ga Musulman Australiya.	https://www.bbc.com/hausa/articles/cjm1yeyyxyzo
health	Hanyoyin samun saukin migraine	Danna hoton da ke sama don sauraron shirin: Wannan shirin ci gaban na makon da ya gabata ne wanda ya yi magana a kan ciwon kai mai tsanani na migraine. A makon da ya gabata mun tauttauna ne kan abin da ya sa mata suka fi fuskantar ciwon kai mai tsanani. Ciwon kai kan zamo alamu na wasu cututtuka, amma wannan matsancin ciwon kan da ake kira Migraine a likitance, ciwo ne na kashin kansa kuma ya fi addabar mata. Alamomin ciwon kan sun hada da ciwo mai tsanani a bangare daya na kai, kuma yana zuwa kamar ana buga wa mutum abu ko kuma sara. Ga wasu ya kan shafi idanunsu ta yadda ba sa gani sosai ko gani bibbiyu.Ciwon ya kan zo ne ko matsakaici ko kuma mai tsanani. Hukumar lafiya ta Burtaniya, NHS ta ce mace daya cikin kowace biyar na fuskantar matsanancin ciwon kan a kasar. A maza kuwa ana samun namiji daya ne cikin kowane 15 da ke fama da cutar. Hukumar ta bayyana cewa akwai wasu abubuwa da ke tayar da ciwon ga wasu masu fama da shi, kamar misali zuwan jinin ala’ada ga wasu mata. Matsananciyar gajiya ko wasu nau’ukan abinci ko abin sha da rashin samun isasshen barci ko matukar murna. Alamomin cutar na iya kasancewa tare da mutum na tsawon sa’oi uku zuwa kwana hudu, inji hukumar. Duk kuwa da cewa ana iya jin gajiya har tsawon mako guda bayan ciwon ya yi sauki. NHS ta ce yawan shekaru na sa cutar ta yi sauki ga mafiya yawan masu fama da ita. Amma wasu kuwa suna girma cutar na kara ta’azzara.	https://www.bbc.com/hausa/articles/cxenrz3vlgdo
business	A﻿bin da 'yan Najeriya ke cewa game da kasafin kuɗin Buhari na ƙarshe	"'Yan Najeriya ciki har da shafukan sada zumunta na ci gaba da tsokaci a kan ƙudurin kasafin kuɗin 2023 da Shugaba Muhammadu Buhari ya gabatar na kimanin naira tirliyan 20. Kasafin kuɗin na shekara mai zuwa, an gabatar da shi ne ranar Juma'a a wani zaman haɗin gwiwar majalisar dattijai da ta wakilai kuma ana sa ran cewa sai gwamnati ta ciyo bashi na fiye da rabin kasafin kuɗin don cike giɓi. Muhammadu Buhari ya ce an tsara ƙudurin kasafin kuɗin 2023 ne ta yadda zai yi ingantacciyar shimfiɗa da share hanya ga gwamnatin da za ta gaje shi. An tsara kasafin kuɗin ne don ya tunkari wasu manyan matsaloli da ke addabar ƙasar tare da kafa harsashi ga gwamnatin da ke tafe. Za dai a samo kuɗaɗen aiwatar da kasafin kuɗin ne ta hanyar sayar da wasu kadarorin gwamnati in ji shugaba Buhari, baya ga basukan da za ta ciwo. Sanata Kabiru Ibrahim Gaya, ɗan majalisar dattijai daga Kano ya ce babban abin damuwa game da kasafin kuɗin shi ne babu sa ran samun kuɗi daga kamfanin samar da man fetur na ƙasa. A﻿ cewarsa, kuɗin da kamfanin ya samu yana zurarewa ne wajen biyan tallafin man fetur da sauran harkoki. ""﻿Saboda haka dole aka sa sai an ciyo bashi, mai ɗumbin yawa, kusan rabin abin da za a kashe a ƙasar na bashi ne. T﻿o amma, in dai ana so ƙasa ta rayu dole sai an bi ta haka. Ran da aka samu buɗi (abu) ya yi kyau, sai a biya bashin a ɗora"". S﻿anata Kabiru Gaya ya ce kasafin kuɗin yana sa ran ciyo bashin kuɗi kimanin naira tirliyan 11 don cike giɓinsa. S﻿hi ma shugaban kwamitin kasafin kuɗi na majalisar dattijai, Sanata Barau Jibrin ya ce ko da yake ba za su yi gaggawar yin tsokaci a kan ƙudurin kasafin ba har sai an tantance abin da kasafin ya ƙunsa. D﻿uk da haka ya ce: ""Babban abu dai shi ne, kuɗin da za a yi aikace-aikacen gina ƙasa (manyan ayyuka) a wannan karon ya ragu. Ba kamar na bara ba. Bara an samu kuɗi kimanin tirliyan 2.7 sai dai a wannan karo kuɗin ba zai fi naira tirliyan 1 da 'yan kai ba"". T﻿un bayan gabatar da ƙudurin kasafin 2023, 'yan Najeriya ke ta bayyana ra'ayoyi kan abin da kasafin kuɗin na shekara mai zuwa ya ƙunsa daga ciki akwai ra'ayin Mansur Babawuro Nafada wanda ya ce ""To muna fatan Allah ya sa talakawan Najeriya za su ga tasirin kasafin kuɗin 2023 da Shugaba Buhari ya gabatar..... domin fa an daɗe ana ruwa ƙasa tana shanyewa"". S﻿hi kuwa Habeeb Idriss cewa ƙudurin kasafin kuɗin 2023, ba komai ba ne face wani kundin bashi da za a ciyo wa al'ummar ƙasar. Shi ma Usaini Sidi ƙorafi yake yi kan batun gabatar da kasafin kuɗin, inda ya ce: ""Allah sarki talakan Najeriya! Allah ya ba mu shugabanni nagari ko talaka ya san ana yi da shi.  Duk kasafin kuɗin da ake yi, mu har yanzu ba mu gani a ƙasa ba, tsadar rayuwa ta yi yawa. Y﻿ayin da Zakariya'u Imam Zaks ke fatan cewa ""Allah ya sa (ƙudurin kasafin kuɗin 2023) ya zama mai amfani ga al'ummar ƙasar nan"". Sai Halad Garba da ke cewa: ""Allah ya sa a cirewa ƙungiyar malaman jami'o'i ta ƙasa (ASUU) kasafinsu (don) mu ma, mu koma karatu"". Yayin da Aminu Adamu Malam Madori ya ce ""To muna fatan wannan kasafin kuɗi ya taimaka wajen inganta rayuwar al'ummar ƙasarmu Najeriya"". Muhammad Adam Haruna kuwa ya ce ""Da tambayata za ta je inda ya dace da sai na ce shi kuma kasafin (kuɗin) shekarar da muke ciki ina aka yi da shi?"" Masana tattalin arziƙi dai na gargaɗi ga gwamnatin Najeriyar, ganin cewa mafi yawan kasafin kuɗinta yana ƙarewa ne wajen biyan bashi maimakon gudanar da ayyukan inganta ilmi da kula da lafiya. Ko da yake, shugaban ƙasar ya ce gwamnatinsa ba ta da zaɓi illa ta karɓi rance don fitar da ƙasar daga ƙangin da ta shiga na komaɗar tattalin arziƙi har sau biyu a cikin shekara bakwai."	https://www.bbc.com/hausa/articles/c4n252j7qw7o
technology	An kai wa tashar nukiliyar Iran hari	Wani babban jami'in nukiliyar Iran ya ce an kai wa wata cibiyar nukiliya ta kasar hari kwana daya bayan da ta gabatar da sabbin injina na zamani na uranium. Bai fadi ko waye ke da laifi ba amma ya yi kira ga kasashen duniya da su magance ta'addancin nukliya. Kafofin watsa labarai na Israila sun nuna cewa al'amarin ya faru ne sakamakon harin ta intanet da Israilar ta kai. Al'amarin baya-bayan nan na zuwa ne yayin da ake kokarin farfado da yarjejeniyar nukiliya ta shekarar 2015 ta hanyar amfani da kafar diflomasiyya wadda Amurka ta fice daga ciki karkashin mulkin Trump a shekarar 2018. A ranar Asabar shugaba Hassan Rouhani na Iran ya kaddamar da sabbin injinan zamani a Natanz, wanda wuri ne mai muhimanci a shirin inganta uranium na kasar, wanda aka nuna kai tsaye a talbijin. Hakan ya wakilci wani abin da ya sabawa alkawuran kasar a yarjejeniyar 2015, wacce kawai ke ba Iran damar samarwa da adana iyakantaccen uranium din da za a yi amfani da shi don samar da mai na makamashin nukiliyar kasuwanci.	https://www.bbc.com/hausa/labarai-56713250
entertainment	...Daga Bakin Mai Ita tare da Umar Gombe	Latsa hoton sama domin kallon bidiyon Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 70, shirin ya tattauna da Umar Gombe jarumin fina-finan Kannywood. Jarumin ya amsa tambayoyin da suka shafi rayuwarsa da fina-finai. Ɗaukar bidiyo da Tacewa: Abdussalam Usman	https://www.bbc.com/hausa/media-58988173
health	Tambayoyi da amsa kan Cutar Coronavirus	Zuwa yanzu cutar Coronavirus ta kashe fiye da mutane 80 a China da wasu kasashen duniya, kuma tana cigaba da yaduwa. Mahukunta sun rufe garin Wuhan inda can ne ta fara bulla kuma tafi tasiri. Ana tunanin cewa cutar ta samo asali ne daga wata kasuwa da ake sayar da naman namun daji ba bisa ka'ida ba. Mahukunta a Birtaniya sun zage dantse wajen aiwatar da bincike a kan masu zuwa daga China don gudun abin da ka je ya zo. Wakilan BBC kan lafiya da kuma kimiyya Michelle Robers da James Gallagher, sun amsa muhimman tambayoyi a kan ita wannan cuta mai saurin kisa ta Coronnavirus. Shin zaa iya safarar kwayar cutar ta hanyar safarar wasu kayayyaki da aka sayo daga Wuhan zuwa Birtaniya? Babu wata shaida da ta nuna hakan na tattare da hadari. Wasu cututtukan ciki har da Coronavirus wadanda ke haifar da zazzabi na iya yaduwa ne ta hanyar mutanen da ke fyace hancinsu musamman in iska na kadawa. Ba a bayyana cewa cutar na yaduwa ta hanyar safarar kayayyaki ba, idan ma nan gaba bincike ya nuna hakan, za a jefa ayar tambaya a kan ko safarar kayayyaki daga kasa zuwa kasa na iya zama hadari. Sai dai kwayoyin cuta masu saurin kamuwa na rayuwa ƙasa da sa'o'i 24 a waje da jikin mutum duk da cewa norovirus (ƙwayar ciki mai zafi) na iya wuce watanni a waje da jikin mutum. A kashin gaskiya abu mafi tabbatuwa kawai shi ne ana iya kamuwa da cutar ne idan aka cudanya da mai dauke da ita, abinda masana lafiya suka ce kenan. Akwai wani dalili da ya nuna cewa ana sake samun bullar cutar daga China? Eh, akwai mutane da yawa da ke rayuwa kusa da dabbobi. Ba shakka ita ma wannan cuta ta Coronavirus ta samo asali ne daga jikin dabbobin, musamman ma macizai, da Jemagu da damo. An gano cewa an samu bullar cutar ne a karon farko a wata kasuwa da ake sayar da naman dabbobin dawa da ake sayar da irin wadancan dabbobi da muka fada a sama. Babban abin shawara kawai shi ne mutane su rika takatsantsan da abubuwan da suke saya daga kantuna da kuma kwalam da makulashe na nama. A'a, domin kuwa babu rahoton bullar cutar a Birtaniya har ya zuwa yanzu, kai hatta ma ciwon gabobi a yanzu ya fi shi zama barazana. Menene banbancin yaduwar cutar idan aka kwatanta da yadda sauran cututtukan ke yaduwa? Abu ne mai wuya a iya gane yadda take yaduwa. Yawancin irin wadannan sabbin cututtukan dama na nan a gari, amma daya daga ciki da aka iya ganowa ita ce wannan da ta bulla a China. Babu cikakkun bayanai game da karuwar yaduwar ta. Akwai wani abu da zamu iya yi ne don kare kai Babu wani magani da zuwa yanzu aka samar don kiyaye cutar. Likitoci ne za su yi kokarin gano ta a duk lokacin da aka samu rahoton bullar ta, har ma su kebance mutanen da ba su kamu da ita ba daga cikin wadanda suka kamu don gudun abinda ka je ya zo. Akwai damar yin riga-kafin kamuwa da Coronnavirus? Zuwa yanzu babu wani maganin kare kai daga kamuwa da ita wannan cuta, amma masu bincike sun dukufa domin tabbatar da samun shi. Cuta ce da ba'a taba samun irin ta ba a baya, don haka likitoci na da jan aiki a gaban su, kamar kaine ace kana yaki da abin da baka sani ba. Zaa iya tunnain cewa wadanda suka je China a 'yan watannin baya sun kamu da cutar alal misali a watan Octoba? To an dai samu rahoton farko na bullar cutar ne a watan Disamba a Wuhan. Abu ne mai wuya a iya gano ko ta jima da bulla ko akasin haka, amma cuta na kwashe makwanni biyu ne kafin ta yi tasirin da za ta bayyana har a ganta karara a jikin mutum. Masana sun yi amannar cewa da farkon fari an dauki cutar ne daga cikin dabba. Shin filayen jiragen saman Birtaniya na shirin soma tantance matafiya daga China musamman wadanda ke rungumar makusantan su da sunan murnar isowa a wannan makon? Ana irin wannan bincike a yawancin filayen jiragen sama na duniya idan matafiya suka zo daga Wuhan. An ajiye na'urorin binciken cututtuka na musamman don irin haka. An sallami yawancin mutanen da ake tunanin sun kamu da cutar daga aibiti, kenan wannan na nufin cewa cutar bata da wani hadari sosai kenan? A kashin gaskiya Coronavirus curin ƙwayoyin cuta ne waɗanda ke haifar da cututtuka musamman murar kwana da kwanaki, daga nan kuma sai jiki ya tsananta tafi-tafi haka al'amarin zai ci gaba. Idan mai fama da cutar ya murmure, babu barazanar zai iya yada ta ga jama'a kuma tunda ya samu sauki. Wacce dabba ce ƙwayar Corona ta fito? Masana suna aiki don nemo asalin. Tabbatattuwar shawarwari don hana kamuwa da cuta suna aiki. Wadannan sun hada da Ka guji kusanci da duk wanda ke nuna alamun cututtukan numfashi kamar tari da zazzabi.	https://www.bbc.com/hausa/labarai-51267942
entertainment	...Daga Bakin Mai Ita tare da Kabiru Makaho na Daɗin Kowa	Latsa hoton sama ku kalli bidiyo: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 72, shirin ya tattauna da Kabiru Makaho na fim ɗin Daɗin Kowa. Tauraron fim ɗin ya bayyana cewa shi ɗan asalin Jihar Katsina ne a arewa maso yammacin Najeriya sannan kuma ba makaho ba ne a gaske. Sunansa na gaskiya Mainasara Abdussalam. Kazalika ya shaida irin nasarori da ƙalubalan da yake fuskanta a sana'ar tasa. Ɗaukar bidiyo da Tacewa: Abdussalam Usman Gabatarwa da tsarawa: Halima Umar Saleh	https://www.bbc.com/hausa/shirye-shirye-na-musamman-59153362
health	Duba hasken da ya fi dacewa da ku lokacin barci	"Masu binciken kimiyyar da suka dukufa don gano launin hasken lantarkin da ya fi dacewa da lokacin kwanciyar barci, sun ce hasken da ke fitowa ta wayar salularmu na hana mutane bacci. Kwararrun da suka fito daga jami'ar Manchester, sun ce launin sararin samaniya na wayar salularmu ba shi ne babbar matsalar ba. Sun yi amfani da bera da launin haske daban-daban wajen binciken. An wallafa sakamakon binciken mai cike da ce-ce-ku-ce ne a mujallar kimiyya ta Current Biology, inda suka ce samun amsar launi mafi dacewa ya danganta ne da irin matsalar da hakan ka iya haifarwa ga lafiyar dan Adam. Me ya sa aka yi binciken? Duk dan Adam yana tsara yadda yake kwanciya bacci da lokacin tashi. Jikin dan Adam yana gwagwarmaya da rana, domin haka launin fata kan sauya a lokuta wadda ta banbanta da lokacin kwanciya bacci da dare. Sai dai kwararru sun dade suna zargin hasken fitilar da dan Adam ke amfani da su da dare suna taimakawa wurin sauya launin fatarsu. An yi nazari sosai a kan launin sararin samaniya, wanda yawancin na'ura mai kwakwalwa da wayoyin salula suke dauke da su, abin da yake da matukar tasiri. Me aka gano? Tawagar kwararrun sun yi gwajin ne a kan wani bera, sun sanya hasken lantarki launi daban-daban, da sauyawa daga mai haske da yawa zuwa madaidaici, daga launin ruwan dorawa zuwa bula. A lokacin da aka rage hasken lantarki ruwan dorawa, launin sararin samaniyar ya fi dayan illa. Jagoran binciken Dr Tim Brown ya ce abin da suka gano, ya yi daidai da wanda ake gani a zahiri, wato haske da rana, yayin da duhu yake maye gurbinsa da duhu. ''Da rana, hasken da ke riskarmu mai launin dorawa ne kuma yana tasiri sosai a jikin dan adam. A lokacin da rana ta fito, sararin samaniya yana sauya launi,'' inji Dr Tim. Domin haka launin fari da dorawa sun fi dacewa a yi amfani da su kafin kwanciya bacci. Me ake nufi da hakan? Sauya launin fuskar wayar salula ko kwanfiyuta na rage kaifin hasken launin sararin samaniya a wani kokari na rage illar da hasken ke yi. Dr Tim ya kara da cewa, a yanzu mutane na kokarin rage karfin hasken wutar lantarkin domin komawa launin dorawa maras haske musamman lokutan bacci. ''Abin da bincikemmu ya karkare shi ne, karfin hasken lantarki yana da illa musamman a lokutan kwanciya barci,'' inji Dr Tim. Kenan beraye sun fi sabawa da haske? Tabbas beraye sun fi samun kuzari da dare. To amma masu bincike sun ce illar da haske ke yi a jikin dan Adam, iri daya ce da wadda ke faruwa kan beraye. Domin haka binciken ya shafi duka biyun amma ya fi tasiri ga bil-adama. Kazalaika, sun bukaci a sake fadada binciken domin tabbatar da hakan. Shi ma Dr Manuel Spitschan, na jami'ar Oxford University, cewa ya yi: ""Wannan aiki ne mai kyau, binciken ya bayar da sha'awa da ma'ana, amma har yanzu ba mu tabbatar ko abin da ke faruwa da beraye shi ke faruwa da bil-adama ba. ""Yana da matukar muhimmanci a fadada bincike domin gano hakan. ''Ya kamata nan gaba a yi gwaji a jikin dan Adam, tun da wannan binciken a kan bera aka yi.''"	https://www.bbc.com/hausa/rahotanni-50821804
health	Ana iya kauce wa matsalar huhu bayan daina shan sigari	"Huhun dan adam na da wata dama mai cike da ban ta'ajibi da ke iya gyara wasu wasu sassa da zukar taba sigari ya lalata, amma fa har sai in mai yi ya daina, kamar yadda masana kimiyya suka ce. Sai dai a cewar masanan, ko da mai zukar taba sigari ya sauya tunani ya daina, ba za a cire tsammanin zai iya kamuwa da kansar huhu ba. Sabon binciken da aka wallafa a mujallar (Nature) ya nuna cewa kwayoyin halittun da ba su gamu da matsala ba sanadiyyar hayakin taba sigari na iya gyarawa ko ma farfado da wadanda shan tabar ya lalata. An yi imanin hakan zai iya kasancewa a kan hatta wadanda suka shafe shekara 40 suna shan abin da bai gaza kwalin sigari guda a kowace rana kafin su daina ba. Dubban sinadaran da ke kunshe a taba sigari dai na iya lalatawa, kana su sauya kwayoyin halittun jini na DNA da ke cikin huhu, kana sannu a hankali su kamu da cutar kansa. Yawancin ƙwayoyin halittun da aka ɗauka daga masu shan taba sigari sun nuna cewa sun gamu da matsala ne saboda sinadaran da ke cikin taba sigari da yawan su ya kai dubu goma. ""Wadannan kwayoyin halittu da suka gamu da matsala su kan zama kamar wani dan karamin bam da ke kokarin fashewa, za su kumbura suntum, haka abin zai ci gaba har ya zuwa lokacin da za su girmama su zama kansa, wato kansar huhu kenan,'' in ji Dr Kate Gowers, daya daga cikin masu bincike na UCL. Toh sai dai da zarar mutum ya daina shan sigari, sai lafiyayyun kwayoyin halittun sa da ke cikin huhu su kara girma su maye gurbin wadanda hayakin tabar ya lalata. • Kamfanin sayar da taba na Swindon na bai wa masu shan sigari karin hutu • Akwai aniyar kawo karshen shan taba sigari a Birtaniya nan da shekarar 2030 A cikin mutanen da suka daina, kusan kashi 40 na kwayoyin halittun su na dai-dai da na wadanda ba su taba mu'amala da sigari ba, kamar yadda masu binciken suka shaida wa BBC. ""Daya daga cikin abubuwan da ke da jan hankali dangane da wadanda suka daina shan tabar shi ne jikin su ke kara samar da sabbin kwayoyin halittu kamar dai wadanda ba su taba shan tabar ba.'' Akwai bukatar ka tashi tsaye don dainawa Har yanzu masu shan na da wani karin aikin a gabansu, na tantance nawa ne yawan huhun da aka gyara zuwa yanzu. Binciken ya mayar da hankali ne kan manyan hanyoyin iska maimakon ƙananan tsarukan da ake kira alveoli, inda iskar oxygen ta ƙetare daga iskar da muke hurawa a cikin huhunmu. A kan samu rahoton bullar cutar kansar hudu har 47,000  a Birtaniya a kowacce shekara sakamakon ta'ammali da taba sigari. Binciken ya nuna cewa mutane na rage haɗarin kamuwa da kansar huhu daga ranar da suka daina shan taba. Wani mai bincike a cibiyar kare yaduwar kansar huhu a Birtaniya Dr Rachel Orritt, ya ce ""Tunani ne mai ban sha'awa cewa mutanen da suka daina shan taba sigari za su iya samun fa'idodi guda biyu. ""Na farko, sun rabu da barazanar kara lalacewar kwayoyin halittun huhunsu, na biyu kuma wadanda suka lalace din ma za su gyaru."""	https://www.bbc.com/hausa/labarai-51308682
politics	Za mu koma Kotun Koli kan korar karar Atiku - PDP	"Babbar jam'iyyar adawa a Najeriya, PDP, ta ce za ta koma gaban Kotun Kolin kasar don ta sake nazari kan wasu hukunce-hukuncen korar kararrakin 'yan takararta a zaben kasar na bara, ciki har da na dan takarar shugaban kasarta Atiku Abubakar. A ranar 30 ga watan Oktoban 2019 ne alkalan kotun kolin bakwai, wadanda alkalin alkalan kasar Mai shari'ah Tanko Mohammed ya jagoranta, suka kori karar da Alhaji Atiku Abubakar da jam'iyyarsa ta PDP suka daukaka. Yanzu babbar jam'iyyar adawar na cewa hukuncin da Kotun Kolin kasar ta yanke kan zaben gwamna a baya-bayan nan ya sanya ta ganin bukatar sake komawa gabanta don ta warware hukuncin da ta yi na baya. Sanata Umar Ibrahim Tsauri, sakataren PDP na kasa,  ya shaida wa BBC cewa an zalunci jam'iyyar ba sau da dama shi ya sa suka ga ya dace su kai wa Kotun korafinsu na son a sake nazari kan hukunce-hukuncen ""Misali zaben jihohin Kano da Kogi, kotu ta ce wadannan zabukan sun yi amma saboda an ki sa hannu kan dokar zabe, babu yadda za mu yi mu ba da hujjar cewa an yi magudi."" ""Za mu fara da zaben Katsina da na Shugaban kasa, sannan idan muka gama bincikenmu sai mu ga wadanne ne kuma za mu bukaci a gyara mana"", a cewar Sanata Tsauri. Ya ce yanzu suna tattara bayanai kuma nan da dan lokaci za su sanar da sauran jihohin da za su so a sake duba hukuncinsu. Sanata Tsauri ya yi tsokaci kan hukuncin zaben jihar Bayelsa da jam'iyyar APC mai mulki ta bukaci kotun koli ta yi nazari a kai. Kotun dai ta sauke David Lyon, na jam'iyyar APC ne , mutumin da a baya INEC ta bayyana a matsayin wanda ya lashe zabe, saboda mataimakinsa Biobarakuma Degi-Eremienyo ya mika wa INEC takardun bogi lokacin da ya tsaya takara a zaben ranar 16 ga watan Nuwambar da ya gabata. Daga nan ne kuma sai jam'iyyar APC din ta shigar da bukatarta ga kotun kolin, na sake duba hukuncin sauke David Lyon. Sanata Ibrahim Tsauri ya ce tunda har jam'iyya mai mulki ta mika wannan bukata me zai hana ita ma babbar jam'iyyar hamayya mika irinta? ""An yanke wa APC hukunci kan takarda kuma takarda babu ita. Muma an yanke mana hukunci da yawa kan rashin takardu kuma mun amince. ""Sai ga shi kuma kotun da kanta ta ce tunda takardunsa (Biobarakuma DEgi-Eremienyo) ba su yi dai-dai ba an soke zaben. To tunda kotun ta ce kuskure ne za mu je mu ce mata mu ma ga kura-kuran da muka lura da su muna so ta gyara,"" in ji Ibrahim Tsauri. A wani sako da ta wallafa a shafinta na Twitter, jam'iyyar PDP ta ce jam'iyya mai mulki na so ta tayar da husuma da kuma lalata demokuradiyya shi ya sa ta bukaci kotun koli ta yi nazarin hukuncin na Bayelsa. Jam'iyyar ta ce saboda yadda ta ke martaba demokuradiyya shi ya sa ta rungumi kaddara bayan da kotu da yanke hukunci kan zabukanjihohinKaduna da Katsina da Katsina da Osun. Amma ta ce tunda hanyar da jam'iyyar APC ta dauka kenan, ita ma a shirye ta ke ta bukaci kotun kolin da ta yi bitar hukunce-hukuncen da suka kunshi takardun bogi ko kuma gabatar da bayana karya. Ga karin labarai da za ku so karantawa:"	https://www.bbc.com/hausa/labarai-51624133
health	Labaran matan da suka cinnawa kansu wuta saboda “muzgunawar maza”	Labaran matan da suka cinnawa kansu wuta saboda “muzgunawar maza” Mata a Iraƙi na fuskantar ƙaruwar cin zarafi a gidajen aure da wajen ƴan uwa. Matsalolin cin zarafi sunƙaruwa da kashi 125 cikin 100 a shekarar 2020 da 2021, a cewar Majalisar Ɗinkin Duniya. A yankin Kurdistan na ƙsar, matan da ke samun kansu cikin cin zarafi a gidaje kan ɗauki matakain ƙona kansu da zummar mutuwa a matsayin hanya ɗaya da suke ganin ita ce mafita. Gwamnatin yankin Kurdistan ta yi ƙoƙarin magance matsalar cin zarafin mata dar muzguna musu da ake yi, amma da yawansu kan kasance cikin haɗari. An bai wa BBC wata dama da ba a cika samu ba ta shiga manyan asibitocin jinyar masu ƙuna a Kurdistan da ke iraƙi, inda mata da dama suk mutu sakamakon ƙona kansu da suka yi.	https://www.bbc.com/hausa/articles/c10d14jrrp0o
technology	Ana fargaba a duniya kan yiwuwar fadowar kumbon da China ta harba sararin samaniya	"Ana sa ran tarkacen kumbon da China ta harba sararin samaniya zai faɗo duniyarmu ta Earth a ƙarshen makon nan. Sai dai barazanar yiwuwar faɗawarsa yanki mai cike da jama'a ba ta da yawa. Amma hakan ya sanya tambayoyi a kan yadda kowace ƙasa za ta kwashi rabonta na tarkacen kumbon. A baya Nasa ta sha kiraye-kiraye kan hukumar sararin samaniyar China, cewa ta tsara kumbunanta ta hanyar ɓangarorinsa su kasance ƙanana a yayin kutsawa samaniyar, saboda haka tsarin ƙasa da ƙasa yake. Kumbunan China da a baya-bayan nan ake harba su tasharta da ke sararin samaniya wacce ba a kammala ta ba mai suna Tiangong, ba sa iya kutsawa saman yadda ya kamata. A ranar Lahadi ne ta sake harba kumbon na bayan nan, mai suna Long March 5, ɗauke da ɗakin gwaje-gwaje zuwa tashar Tiangong. A ranar Laraba gwamnatin China ta ce harba kumbon ba zai zama barazana ga mutanen da ke doron duniya ba saboda ga dukkan alamu a teku zai faɗa. Kazalika, akwai yiwuwar tarkacen kumbon za su iya faɗowa ƙasa a yankin da ke cike da jama'a, kamar yadda ya faru a watan Mayun 2020 lokacin da tarkacen ya faɗa kan wasu ƙadarori a ƙasar Ivory Coast har suka lalace. A yanzu haka dai kumbon wanda babu komai a cikinsa yana ta zagaye a saman duniya inda ake jawo shi don ya faɗo doron duniyar. Wata hukumar kula da sararin samaniya mai zaman kanta ta Aerospace Corporation, da ke da cibiya a California, ta ce zai faɗo duniyar ne da misalin ƙarfe 12.24 na dare agogon GMT ranar Lahadi, Ya yi wuri a san inda tarkacen mai yawan ton 25 zai faɗa. Akwai yiwuwar tarkacen ka iya faɗa wa wasu yankuna a Amurka ko Afirka ko Australiya ko Brazil ko Indiya ko Kudu maso gabashin Asiya, a cewar hasashen hukumar. Wani ƙwararre mazaunin Birtaniya da ke bin diddigin abubuwan da ke yawo a sararin samaniya, kuma daraktan hukumar Tsaron Arewacin Samaniya, Sean Goldsbrough, ya shaida wa BBC cewa, ""Ba a san ainihin inda kumbon Long March 5 zai faɗa ba. ""Kuma irin hakan ce ta yi ta faruwa a baya da aka harba shi."" ""Rashin sadarwa, da kuma rashin sanin abin da zai faru a gwaje-gwajen baya da aka yi, shi ne abin da ya kawo fargabar.,"" in ji shi. Yawanci hukumomin sararin samaniya kan tsara ɓangarorin kumbunonsu ne a ƙanana saboda gudun faɗowar, tun bayan da wani kumbon Amurka ya faɗo Australiya daga sararin samaniya a shekarar 1979. Ko a bara da irin hakan ta faru, wani babban jami'in Nasa Bill Nelson, ya ce ""ga alama China ba ta bin dokokin da suka dace na aika kumbo sararin samaniya."" Ya ce dole ƙasashe su taƙaita barazanar illata mutane da ƙadarori a duniya daga ɓarnar da tarkacen kumbunan da aka harba samaniya za su iya jawowa. Sau biyu kenan an harba kumbon Long March 5, ɗaya a watan Mayun 2020 ɗayan kuma watan Mayun 2021, inda suka ɗauki kaya daban-daban zuwa tashar Tiangong. Sai dai kuma sau biyun duka yana rikitowa ya faɗo duniya, a ƙasar Ivory Coast da kuma Tekun Indiya. Waɗannan duk sun biyo bayan wani gwaji da aka taɓa yi da ya faɗo Tekun Fasifik ne a shekarar 2018. Sai dai ba a taɓa samun wanda ya ji rauni ba amma dai lamurran sun jawo suka da Allah-wadai daga hukumomin sararin samaniya da dama. A ranar Talata, wata jaridar gwamnatin China mai suna Global Times, ta zargi kafafen yaɗa labaran ƙasashen yamma da taya Amurka yayata farfaganda kan kumbon Long March 5. A watan Afrilun 2021 ne China ta fara tsara tasharta ta sararin samaniya, kuma tana sa ran kammalawa zuwa ƙarshen 2022."	https://www.bbc.com/hausa/articles/cg32l1g8xe5o
entertainment	Hikayata 2020: Labarin 'Aure Yaƙin Mata'	A ci gaba da kawo muku jerin labaran da alkalan gasar Hikiayata suka ce sun cancanci yabo, a yau za mu kawo muku labarin AURE YAKIN MATA. Umma Tukur ce ta aiko mana daga Gangarawa ƙaramawar hukumar Malumfashi a Jihar Katsina, Najeriya. Badariyya Tijjani Ƙalarawi ce ta karanta.	https://www.bbc.com/hausa/labarai-55865062
business	Manyan shugabannin kamfanonin mai sun sha tambayoyi a Majalisar Amurka	"Manyan shugabannin kamfanonin mai sun hallara a gaban ƴan majalisar dokokin Amurka domin amsa tambayoyi kan zarge-zarge da suka shafi taimaka wa wajen samun ɗumamar yanayi. An yi wa manyan shugabannin tambayoyi kan tarin illolin da ɗanyen man da suke samun riba daga cikinsa ke yi wa muhalli. Sauraran tuhumar wadda aka yi a jiya Alhamis, ƴan Jam'iyyar Democrats sun ce rana ce mai matuƙar tarihi sakamakon wannan ne karon farko da aka turke irin waɗannan manyan mutane domin amsa tambayoyi gaban jama'a bayan sun sha rantsuwa. An shafe sa'o'i shida ana jefa musu tambayoyi masu zafi inda shugabannin kamfanonin Shell da BP na daga cikin waɗanda suka fi shan tambayoyi. Ƴar majalisar wakilai Alexandria Ocasio-Cortez, ta zargi kamfanonin da ƙoƙarin jawo wa al'ummar duniya matsaloli nan gaba saboda irin ayyukan da suke yi, amma shugabannin kamfanonin Chevron da Mobil da BP da Shell sun ta kare wannan zargin, inda suka yi ta bayyana ƙoƙarin da suke yi na samar da makamashi mai tsafta da kuma musanta wasa da hankalin jama'a. A cewar wata sanarwa da kwamitin majalisar da ke binciken ya fitar a ranar Laraba, kamfanonin man na sane da irin illolin da ke tattare da da ɗumamar yanayi tun a 1997, amma sun shafe shekaru suna musantawa da kuma nuna tababa kan ko kayan da suke samarwa na da illar da ake ikirari. Darren Woods, shi ne shugaban kamfanin Exxon Mobil kuma ya bayyana cewa; ""Sauyin yanayi gaskiya ne kuma barazana ce ƙwarai, sai dai babu amsa mai sauƙi game da wannan lamarin. Kamar yadda hukumar kula da makamashi ta duniya ta bayyana, za a ci gaba da amfani da mai da iskar gas nan gaba sosai. A halin yanzu ba mu da wasu hanyoyin da za mu samar da wasu na'uin makamashi. ""Haka kuma muna sane da cewa ƙonewar mai yana jawo da gurɓatacciyar iskar da ke jawo ɗumamar yanayi."" Mista Darren ɗin ya kuma bayyyana cewa abin da su ma suke so su ga ya ragu shi ne fitar da gurɓatacciyar iska. Shugaban Amurka Joe Biden ya shirya tsaf domin tafiya Glasgow inda zai tattauna da takwarorinsa na duniya inda za a tattauna kan yaƙi da sauyin yanayi."	https://www.bbc.com/hausa/labarai-59085857
technology	Makarantar da ake koyar da ilimin fasahar zamani da harshen Hausa a Kano	"Ku latsa alamar hoton da ke sama domin kallon bidiyon makarantar Engausa Matasa a arewacin Najeriya sun fara gano cewa matsalar harshe ce ke janyo koma-bayan ‘yan uwansu matasa musamman a fagen ilimin kimiyya da fasaha. Wato da dama dalibai ba sa fahimtar hakikanin darussan da ke kunshe a cikin abubuwan da ake koya musu tun daga matakin firamare har zuwa makarantun gaba da sakandire sakamakon rashin fahimtar harshen Turanci wanda da shi ake koyarwa. Hakan ne ya sa wani matashi a Kano, Injiniya Mustapha Habu ya bude wani aji da ake kira da Engausa domin koyar da matasa harkokin fasahar zamani a cikin harshen Hausa da Turanci. Injiniya Habu dai ya ce “duk kasashen da a yau suka ci gaba to za ka gani suna amfani da harshensu ne a saboda haka mu ma muka ga bukatar hakan”. Kawo yanzu dai wannan makaranta ta yaye dalibai fiye da 500, inda kusan dukkansu kodai suna tsaye da kakafunsu ko kuma an dauke su ayyuka a kamfanoni daban-daban. ""Muna daukar har wadanda ba su je makaranta ba kai har ma da almajirai kuma ka ga sun zama zakakurai. Kuma wani abu da muke yi shi ne bayan sun kammala Engausa ba wai kawai za mu kyale su su tafi shi kenan ba. Muna shirya musu wani kwarya-kwaryar koyarwa a scoshiyal midiya a duk ranar Juma'a. Ta haka ne muke sanin halin da suke ciki,"" in ji Injiniya Mustapha Habu. A kullum Engausa na zakulo matasa fasihai daga ko'ina a arewacin Najeriya domin tallafa musu su tsaya da kafafunsu. Za a iya cewa wannan ce makaranta irinta ta farko a arewacin Najeriya wadda matashi zai je ya lakanci wata sana'a ta zamani ko da kuwa bai je makarantar boko ba."	https://www.bbc.com/hausa/media-58403231
entertainment	...Daga bakin mai ita tare da Aina'u Ade: 'Tsegumi hanji ne'	"Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na hudu, fitacciyar jarumar fina-finan Hausa a Najeriya Aina'u Ade ce, ta amsa tambayoyi da za su sa ku dariya ciki har da cewa ""mata idan ba su yi tsegumi ba, ba sa jin dadi."" Bidiyo: Fatima Othman Wasu na baya da za ku so ku gani"	https://www.bbc.com/hausa/labarai-50658733
technology	Shin Facebook da Tuwita na fuskantar barazanar kawowa ƙarshe?	"Idan dai ba kashe intanet ɗinka ka yi ba, to mai yiwuwa ka san sarƙaƙiyar da ta baibaye manyan kamfanonin fasaha na duniya a makonni da suka wuce. A watan da ya gabata ya bayyana ƙarara cewa manyan kamfanonin da suka haɗa da Apple da Netflix da Amazon da Microsoft da Meta (mamallakin Facebook) da Alphabet (mamallakin Google) - sun tafka asarar fiye da dala tiriliyan uku a cikin wata 12 da suka wuce a kasuwar hannayen jarin Amurka. A watan Nuwamba, sai da ta kai da yawan kamfanonin nan kamar su Amazon suka sanar da rage ma'aikata a faɗin duniyada ya kai rufe ayyuka 136,000 zuwa ranar 21 ga watan Nuwamna, kamar yadda shafin intanet na Layoffs.fyi website, mai bibiyar korar ma'aikata a kamfanoni ya bayyana. Da yawa daga cikin ma'aikatan da aka kora ɗin na Facebook ne daga kamfanin Meta, inda aka kori mutum 11,000, Tuwita kuma ya kori mutum 3,700 zuwa yanzu. Wannan lamari ya bujiro da tambayoyi a kan abin da ka iya faruwa nan gaba da fitattun shafukan sada zumuntar: shin muna tunanin cewa waɗannan kamfanoni ba za su kai labari ba? Kamar yadda yawan ma'aikatan da aka sallama a can sama ke nunawa, waɗannan shafuka na nuna yadda su ma matsalar tattalin arziki ke shafarsu kamar sauran fannoni. Wannan na nufin takaita kudaden da ake zubawa a fannin kasuwancin – da karuwar kudaden tallace-tallace ga masu hulda da shafukan sada zumunta. ""Duk mutumin da ke kokarin samun kudade a yanzu ta wannan hanyar dole ya fuskanci kalubale sosau,"" a cewar Farfesa Jonathan Knee, wani kwararre a fannin labarai da fasaha a kwalajin kasuwanci na Columbia da ke New York. Farfesa Knee ya ce shafukan sada zumunta kusa ""sun kasance masu harkokin kasuwanci a wannan lokaci"". ""Idan ka dogara kan irin wadannan hanyoyin samun kudi shiga, fadawa cikin matsin tattalin arziki zai zame maka kalubale, a cewarsa. Sabon rahoton da kamfanin Meta ya fitar a karshen watan Oktoba, ya ambato yadda ake samun koma baya a fannin kudaden shiga tallace-tallace saboda matsalar da kamfanin ke cika. Sai dai hakan ya sake fito da karuwar goggayar kasuwaci tsakaninsa da shafin hamayya na TikTok. Twitter, da ta rage tagomashi a kasuwa tun bayan saye ta da attajiri Elon Musk ya yi, na fuskantar kalubale da Karin matsaloli da ke da alaƙa da shugabancin Musk da wasu matakansa ma su cike da ce-ce-ku-ce. Kwanan nan Musk ya dawo da shafin tsohon Shugaba Donald Trump na Amurka bayan gudanar da wata kuri'a ta jn ra'ayi. A ranar 8 ga watan Janairu aka haramta shafin Trump a tuwita sakamakon sakonni da ya wallafa kan wani rikici da aka yi a birnin Washington. Amma alamomin gargadin na nan kafin zuwan Musk: wasu bayanan sirri da Reuters suka samu a watan Oktoba sun nuna cewa mutanen da ke hawa Tuwita sosai akalla sau shida zuwa bakwai a sati da aike sakon tuwita sau uku zuwa hudu a mako – sun ragu sosai tun bayan soma annobar korona. Reuters ya rawaito wani bincike na cewa kashi 10 cikin 100 na masu amfani da shafin tuwita ke wallafa sakonni da ke jan hankali da kusan kashi 90 cikin 100 da sama musu kudaden shiga. Sannan zuwa Musk, ya sake bijiro da sabon matsala: a wani bincike da aka wallafa a ranar 3 ga watan Nuwamba, mako guda bayan saye shafin, masu Nazari daga jami'ar Massachusetts sun kiyasta cewa tuwita ya rasa masu amfani da shafin miliyan guda. Wannan wani abu ne da masana ke ganin zai kawo karshen wasu sauye-sauye a kamfanonin sada zumunta? ""Ko wane shafi na da nashi tsarin ci gaba ko nakasu. Ana daukar tsawon lokaci kafin wasu sauyin su tabbata,""a cewar Dakta Natalie Pang, kwararriya  a fannin sadarwa a Jami'ar Singapore. Dr Pang na da yakinin cewa Facebook da Twitter sun samu habbaka sosai a kasuwarsu lokacin dokar kulle sakamakon annobar korona, inda miliyoyin mutane a fadin duniya suka fuskanci yanayi na takaita zirga-zirgarsu. ""A lokacin annobar an samu cigaba a fanin fasahar zamani lura da yadda duniya ke habbaka a fanin kimiyar zamani."" A yanzu, ta ce lokaci ya yi na sake daidaita wasu lamuran. Wani kwararre da ke ganin a yanzu shafukan Facebook da Tuwita na kasa saboda wasu dalilai shi ne Dakta Lianrui Jia, kwararre a fannin fasahar sadarwa ta zamani a Jami'ar Sheffied da ke Landan. ""Babu mamaki mun yi sake wajen kiyatsa salon karbuwar wadannan fasahohi a kasuwa,"" a cewar Dakta Jia. ""Masu amfani da wadannan shafuka a yanzu sun soma duba wasu matsaloli da ke tattare da wadanna shafuka."" Manyan kamfanononin biyu na da bambanci-bambanci, sai dai: Facebook na da mutane biliyan uku da ke amfani da shafin a watanni huɗun karshen shekara ta 2022, a cewar Meta, hakan ya sa shafin ya kasance na uku mafi shahara a duniya. Amma a cikin Fabarairu, Meta ya sanar da cewa shafin ya rasa mabiya a karfin farko na shekaru 18 da ya shafe, abin da yae fa kasuwarsa cikin garari. Tun 2019, Tuwita ya bijiro da tsari da ke mayar da hankali kan tallace-tallace, maimakon adadi masu amfani da shafin. Alkaluman da ya fitar a watan Oktoba, na nuna cewa akwai mutane miliyan 238 da ke amfani da shafin. Kodayake, akwai damuwar cewa mutane da ke amfani da wannan shafi na kaucewa samun bayanai na labarai da lamuran yau da kullum, suna ba da fifiko ga fanin abubuwan da suka shafi batsa da kuma kudin intanet na kiripto. Wannan na iya takaita jan hankali masu talla, da ke kauracewa duk wani abu da zai haifar da ce-ce-ku-ce. Renaud Foucard, wani Babban Malami tattalin arziki a Jami’ar Lancaster, ta Burtaniya, na cewa takaita amfani da wadannan shafi da wasu gwamnatoci ke yi na zama babban kalubale ga manyan kamfanonin fasaha saboda gogayyar da ke ikin fannin. Akwai shafukan da ke ɓacewa ko sannu a hankali su daina tasiri. Daya daga cikin irin wadannan shafuka shi ne Myspace.com: kamfanin sada zumunta na farko da ya taba tara mutane miliyan 300 a shekara ta 2007. Amma kuma ya disashe daga baya saboda Facebook, inda a wannan lokaci ya rungumi wasu abubuwan intanet da harkokin wallafa wakoki, inda yanzu masu amfani da shafin a duniya suka kai miliyan shida a faɗin duniya. A irin wannan shekaru a baya, Orkut da Google ke marawa baya ya samu tagomashi inda ya kasance shafin da aka fi amfani da shi a duniya, kafin ya fuskanci koma baya saboda Mark Zuckerberg – a 2014 shafin ya dishashe. Shin waɗannan abubuwa ne da ya kamata ake lura da su a wannan lokaci? Ba kowanne masanin ke da tabbacin hakan ba. Tunanin babu mamaki a kawo karshen rayuwar kafofin sada zumunta ya kasance abin jan hankali. Abin da ya kamata ake la'akari da shi, shi ne rayuwar wasu kafofin sada zumunta da a yanzu ba a jin duriyarsu. Bebo, MySpace da Vine sun yi zamaninsu sun wuce. Sai dai fasahar zamani a tsawon shekaru, na da ban mamaki da al'ajabi. Facebook shi ne babban misalin wannan batu. Kamfanin ya yi kokarin inganta makomarsa ta hanyar saye Instagram da WhatsApp domin ya cigaba da ganiyarsa. Tuwita kuma na sake bijiro da wasu dabaru domin tabbatar da cewa masu amfani da shafin ba su sauya sheka ba. Amma shin mutane za su iya barin Tuwita? Akwai shaku dai. Wadannan shafukan suna da kwarewa kamar masu amfani da ita, kuma shekaru biyar baya ana iya ganin abubuwan da ya wakana da tsare-tsaren da suke bijirowa da shi domin ganin sun riƙe mutane. Duk da cewa ba kuma za a dauke kai daga 'yar zamani ba wato TikTok da yanzu haka ke ɗaga hankulan abokan hamayya, har ta kai ga ana kirkirar sabbin salo irinsu Club House da BeReal. Duk da cewa wannan na iya zama kalubale ga Facebook da Twitter na sake dawo wa da karfinsu ko ya iya kawo karshensu, wasuna ganin fitattun shafuka irin wannan dama dole su rinka karo na kalubale irin wannan. ""Misali guda mai karfi shi ne wadannan shafuka na fuskantar karin gogayya,” a cewar Renaud Foucard. ""Idan muka za a yi adalci dole kasuwar ta bai wa sabbin kamfanonin damar ba je tasu fasahar domin mutane su kasance suna da zabi."""	https://www.bbc.com/hausa/articles/cz58nem3k6lo
entertainment	Hotunan Harry da Meghan a fitarsu ta aiki ta karshe a gidan sarauta	"Yarima Harry da mai dakinsa Meghan sun yi fitarsu ta karshe a bainar jama'a a hidimar da sukan yi a matsayinsu na iyalan gidan sarauta a wajen wani taron addu'a da aka shirya a kan ranar Common Wealth a Mujami'ar Westminster Abbey ta birnin Landan. Yarima Harry da Meghan sun isa wajen Sarauniya - wadda ita ce shugabar Common Wealth - Yariman Wales, da mai matsayin 'Duchess' ta Cornwall da 'Duke' da 'Duchess' ta Cambridge a Mujami'ar tsakiyar birnin London. A ranar Asabar, ma'auratan sun halarci bikin kade-kade na Mountbatten a babban zauren taro na sarauta, wato Royal Albert Hall a birnin London, inda aka yi masu yabo da tafi. Daga ranar 31 ga watan Maris ba za su daina gudanar da ayyuka a madadin Sarauniya ba. Cikin wata 12 za a sake duba shiriye-shiryen da aka yi. A ranar Juma'ar makon da ya gabata, Meghan ta gana da dalibai a Dagenham da ke gabashin London, don halartar bikin Ranar Mata ta Duniya. Ana iya ganinta a hoto na kasa, tana yin alamar daidaito tare da dalibai, domin alamta daidaito. A wani jawabi da ta yi, ta shaida wa daliban makarantar cewa: ""Duk yadda kake jin kai karami ne, ko kake jin kana kasa a matakin daukaka, ko da kuwa mene ne launin fatarka, ko mene ne jinsinka, kana da damar fadar albarkacin bakinka, kuma tabbas kana da 'yanci yin magana a kan abin da yake daidai''. Wannan rana ce kuma , Yarima Harry ya gana da zakaran 'Formula 1' na duniya, Lewis Hamilton a lokacin ziyarar da ya kai a hukumance don bude gasar tseren motoci ta ''Silverstone Experience''. Yammacin da ya gabata, masu rike da matsayin sarautar ta Sussex sun ja hankalin manema labarai yayin da suka halarci wani bikin bayar da kyautar yabo ta gidauniyar 'Endeavour' a gidan Mansion da ke birnin Landan, inda dandazon masu daukar hoto ke kokawar daukar hoto. Hoto na sama daga Samir Hussein na Harry da Meghan ne suna yi wa juna kallon kuda, ya sami yabo a dandalin sada zumunta na intanet. Ma'auratan sun halarci wajen bikin murnar nasarorin da tsofaffin sojojin da ba su lafiya da wadanda aka raunata. Wannan shi ne karon farko da suka bayyana tare tun bayan da aka bayar da sanarwa a cikin watan Janairu cewa za su sauka daga matsayin manyan gidan sarauta An bai wa ma'auratan kyautar yabo, tare da wani wanda ya sami nasara, wanda ya nuna murnarsa ta hanyar bayyana aniyarsa ta auren wata wadda yake kauna a wajen taron. Ana iya ganin Harry da Meghan da wani dan wasan kwaikwayo Ross Kemp a hoto na kasa suna tafi game da  wannan bayyana aniyar auren. Harry, wanda ya kwashe shekara 10 yana aikin soja, zai ci gaba da rike mukamansa na Manjo, da Laftanar Kwamanda, da Sukwadaran Lida yayin da ya janye daga hidimar gidan sarauta, amma kuma za a dage matsayinsa na girmamawa na soja. Ma'aurata sun yi niyyar rarraba lokacinsu tsakanin Birtaniya da Arewacin Amurka, kuma mia magana da yawunsu zai kasance a Birtaniya a kai a kai. Za su kuma ci gaba da rike lakabobinsu na 'masu alfarma', amma ba za su rika amfani da su ba. Za su kuma daina yin amfani da alamar tasu ta ""SussexRoyal"" daga lokacin bazarar wannan shekara ta 2020. A wajen wata sabgar kuma da suka aiwatar ba da daewa ba, yariman ya hadu da mawakin nan Jon Bon Jovi a ranar 28 ga watan Fabrairu a wani dakin daukar wake-wake da ke titin Abbey a birnin Landan, yayin da suka sake daukar hoton bayan wani faifan waka a wajen da jama'a ke keytara titi. Jon Bon Jovi da yarima suna magana da makirufo lokacin da ake sake daukar wata waka. Ana kuma sa ran Yarima Harry ya kasance a wajen tseren famfalakin birnin Landan da za a yi a cikin watan Afrilu a matsayinsa na uban kungiyar gasar, yayin da shi da Meghan za su halarci wata sabgar wasannin a Netherlands a cikin watan Mayu mai zuwa."	https://www.bbc.com/hausa/labarai-51836995
health	Ranar Hawan Jini ta Duniya: Hanyoyin kauce wa kamuwa da cutar hawan jini	"Danna hoton da ke sama domin kallo bidiyon: Likitoci da masana lafiya sun bayyana hanyoyin kauce wa cutar hawan jini a yayin da ake tunawa da Ranar Hawan Jini ta Duniya. Kungiyar  The World Hypertension League ce ta ware ranar 17 ga watan Mayu kowacce shekara domin tunatarwa kan hatsarin hawan jini da yadda za a kauce wa kamuwa da shi. Wata kwararriyar likita, Dr Fatimah Maikanti Baru, ta shaida wa BBC cewa ""za mu iya kasafta hanyoyi da ake samun hawan jini zuwa gida biyu: da wadanda za a iya canza su da wadanda ba za a yi ba."" Ta kara da cewa: ""abubuwan da ba za a iya canza su ba su ne, shekaru - idan mutum ya zarta shekara 65, sai kuma kasancewa namiji da kuma gado."" A cewarta bincike ya nuna cewa bakaken-mutane da masu shan taba suna cikin wadanda suka fi kasadar kamuwa da cutar hawan jini. Ta bayyana cewa akwai bukatar yawaita motsa jiki domin kauce wa kamuwa da hawan jini."	https://www.bbc.com/hausa/labarai-61470264
entertainment	Rasuwar Sarauniya Elizabeth II: Taswirar tsarin iyalan Sarautar Birtaniya a jere	S﻿arauniya Elizabeth ta biyu ita ce wacce ta fi daɗewa a tarihin sarautar Birtaniya. T﻿ana da ƴaƴa huɗu da jikoki takwas da tattaɓa-kunne 12. T﻿a rasu ranar 8 ga watan Satumba bayan shafe shakera 70 a karagar mulki, inda babban ɗanta Charles, ya gaje ta. G﻿a dai cikakkun bayanai kan yadda tsarin iyalan masarautar yake da kuma magadanta. S﻿arauniya ce ta fi kowa daɗewa a gadon sarautar Birtania inda ta shafe shekara 70. T﻿a rasu tana da shekara 96 ranar 8 ga Satumban 2022. Gimbiya Elizabeth wacce aka haifa a shekarar 1926, ta zama Sarauniya ne bayan mutuwar mahaifinta Sarki George VI a 1952. T﻿a auri Philip, Duke na Edinburgh, a shekarar 1947 kuma ma'auratan suna da ƴaƴa huɗu da suka haɗa da Charles da Anne da Andrew da kuma Edward. An haifi Yarima Philip wanda tsohon ɗan sarki ne a Denmark da Girka, a shekarar 1921 kuma ya yi aiki a matsayin sojan ruwan Birtaniya lokacin yaƙin duniya na biyu. S﻿hi ne mijin sarauniya mafi daɗewa a gadon sarautar Birtaniya, ya kuma yi murabus daga jan ragamar abubuwan da suka shafi masarauta a shekarar 2017 bayan kammala ayyukan da suka hau kansa fiye da 22,000. Y﻿a rasu a watan Afrilun 2021. A﻿n haife shi a shekarar 1948 B﻿abban ɗan Sarauniya ya zama shi ne sabon Sarki Charles na uku. T﻿sohon Yariman Wales ɗin ya taɓa auren Diana Spencer, wadda ta zama Gimbiyar Wales ranar 29 ga Yulin 1981. M﻿a'auratan na da ƴaƴa maza biyu, William da Harry. Daga baya sun rabu aurensu ya mutu a 1996. Ranar 31 ga Augustan 1997 kuma, gimbiyar ta mutu a wani hatsarin mota a Paris. Ya auri Camilla Parker Bowles ranar 9 ga Afrilun 2005. An haife shi a shekarar 1982 Y﻿arima William shi ne babban ɗan sabon Sarki Charles na uku da ya Diana, Gimbiyar Wales, kuma a yanzu shi ne na farko a layin masu bjiran gadon masarautar. D﻿uke na da shekara 15 lokacin da mahaifiyarsa Diana ta rasu. Ya yi karatu a Jami'ar  St Andrews inda ya haɗu da matar da ya aura, Kate Middleton. S﻿un yi aure a shekarar 2011. A lokacin da ya cika shekara 21 aka naɗa shi babban mai hidima na gwamnati ga Sarauniya. S﻿hi da matarsa sun haifi ɗansu na farko George a watan Yulin 2013, ta biyun Charlotte, a 2015 da na ukun Louis a 2018. Yarima ya samu horo a rundunar sojin ƙasa da rundunar sojin ruwa kafin ya shafe shekara uku a matsayin matuƙin jirgin rundunar sojin sama a arewacin Wales. Ya kuma yi aikin wucin gadi na shekara biyu a matsayin matukin jirgin sama a kamfanin jirage na East Anglian da kuma yin wasu aikace-aikacensa na gidan sarauta. Ya bar aikin a watan Yulin 2017 domin ci gaba da ayyukansa na gidan sarauta a madadin sarauniya da kuma Duke na Edinburgh. A﻿ matsayinsa na Yarima mai jiran gadon sarauta, babban aikinsa shi ne taimaka wa Sarki a wasu hidimominsa na sarauta. An haife shi a shekarar 2013 An haifi Yarima George na Cornwall da Cambridge ranar 22 ga watan Yulin 2013 a asibitin St Mary da ke birnin Landan. A kan idon Y﻿arima William aka haifi dansa George. Y﻿arima George shi ne na biyu a jerin masu gadon sarautar Birtaniya bayan mahaifinsa. An haife ta a shekarar 2015 Duchess ta Cornwall da Cambridge ta haifi danta na biyu wacce ta kasance mace, a ranar 2 ga watan Mayun 2015 a asibitin St Mary. Shi ma D﻿uke na Cornwall yana nan lokacin da aka haifi 'yar tasa. Duke din da kuma Duchess sun saka mata suna Charlotte Elizabeth Diana. Ita ce ta hudu a jerin masu gadon sarautar Birtaniya bayan mahaifinta da kuma babban wanta, an kuma fi saninta da Sarauniya Charlotte ta Cornwall da Cambridge. An haife shi a shekarar 2018 Duchess ta Cornwall da Cabridge ta haifi danta na uku a ranar 23 ga watan Afrilun 2018, a asibitin St Mary da ke Landan. A﻿ kan idon Duke aka haifi Louis Arthur Charles, wanda shi ne na hudu a jerin gadon sarautar Birtaniya. An haife shi a shekarar 1984 Yarima Harry ya samu horo a makarantar horar da sojoji na gidan sarauta da ke Sandhurst, inda ya kuma samu damar zama laftanar a rundunar soji da kasance a matsayin matukin jirgin sama. A﻿ tsawon shekaru goma da ya yi a rundunar sojoji, Kaftin Wales, kamar yadda aka fi saninsa, ya yi aiki na kwarai a Afghanistan har sau biyu, a shekarun 2012 da 2013 a matsayin mai harbin bindiga da kuma matukin jirgin sama. Y﻿a bar rundunar sojojin a 2015 inda ya maida hankali wajen yin ayyukan agaji da suka hada da kula da gandun a Afirka da shirya wasanni ga mambobin rundunar soji da suka samu raunuka. Y﻿a kaance babban mai taimakawa sarauniya kan hidimomin sarauta tun bayan bikin cika shekara 21 na haihuwarsa, inda ya rika tayata aiki a wasu ayyukanta. Y﻿a auri wata 'yar fim yar Amurka Meghan Markle ranar 19 ga watan Mayun 2018 a fadar Windsor. A﻿ watan Janairun 2020, ma'auratan 'yan gidan sarauta sun ce za su yi baya a matsayin manyan 'yan gidan sarauta inda suka rika yin rayuwa tsakanin Birtaniya da Arewacin Amurka. S﻿un ce sun yi hakan ne domin yin aiki da kuma dogaro da kansu. S﻿hekara daya bayan nan, fadar Buckingham ta tabbatar da cewa ma'auratan ba za su koma yin ayyuka a gidan sarauta, inda kuma za su ajiye girmamawa da aka basu ta rundunar soji da na gidan sarauta. An haife ta a shekarar 2019 An haifi yaron sussexes na farko Harrison Mountbatten-Windsor a ranar 6 ga watan Mayun 2019, B﻿ayan rada masa suna, ma'auratan sun zabi kin sanya wani suna na daban da za a rika kiran da nasu. L﻿okacin da aka sanar da sunan, wakilin BBC na gidan sarauta, Jonny Dymond ya ce matakin ya nuna cewa ma'auratan basa son girmar da shi a matsayin dan gidan sarauta. An haife ta a shekarar 2021 Duchess na Sussex ta haifi 'yar ta ta farko a ranar 4 ga watan Yunin 2021, a Santa Barbara. A﻿n fi sanin Lilibet Diana Mountbatten-Windsor - da Lili - wadda kuma suna ne na gidan sarauta na Sarauniya kuma ita ce tattaba-kunne ta 11 ga Sarauniyar. A﻿n sanya mata sunan Diana domin girmama mahaifiyar Yarima Harry, wacce ta rasu a wani hadarin mota a shekarar 1997, tana kuma da shekara 12 a lokacin. An haife shi ne a shekarar 1960 Yarima Andrew, wanda ya kasance na takwas a jerin magada sarautar Birtaniya, shi ne yaro na uku a wajen Sarauniya da Duke na Edinburgh - amma shi ne na farko da aka haifa a gidan sarauta cikin shekara 103. A﻿n ba shi Duke na York a ranar aurensa da Sarah Ferguson, wacce ta zama Duchess ta York, a 1986. S﻿una da 'ya'ya mata biyu - Beatrice wacce aka haifa a 1988, sai kuma Eugene a 1990. A watan Maris din 1992 , an sanar cewa Duke da Duchess din za su rabu. Auren su ya mutu a 1996. Duke din ya yi aiki da rundunar sojin ruwa ta gidan sarauta na tsawon shekara 22, inda kuma aka yi yakin Falkland ta 1982 tare da shi. D﻿adin dadawa ga sarautan ayyukan gidan sarauta, ya kasance a matsayin wakili na musamman kan harkokin kasuwanci ga gwamnatin har zuwa 2011. Y﻿arima Andrew ya ja baya da yin ayyukan gidan sarauta a 2019 bayan wata tattaunawa da BBC kan dangantakarsa da Jerry Epstein, wanda ya kashe kansa lokacin da yake jiran hukunci kan zargin safarar 'yan mata domin yin lalata da su da kuma laifuka hada baki da shi. A﻿ watan Febrairu, ya amince da biyan wasu kudade da ba a bayyana ba domin kashe maganar laifin cin zarafi da ake tuhumarsa a Amurka, duk da cewa ya musanta zargin. An haife ta a shekarar 1988 Sarauniya Beatrice, ita ce diyar Yarima Andrew da Sarah, Duchess a York. A﻿salin sunanta shi ne Sarauniya Beatrice ta York. Babu wani suna da ake kiranta face wannan, amma tana amfani da York. T﻿a auri wani hamshakin mai gudanar da harkokin kayayyaki Edoardo Mapelli Mozzi a cocin St Royal Lodge da ke Windsor a watan Yulin 2020. An shirya gudanar da aure ne tun a watan Mayu, sai dai cutar korona ta sa an jinkirta shirye-shiryen bikin. An haife ta a shekarar 2021 Sarauniya Beatrice ta haifi 'yar ta mai suna Sienna Elizabeth a watan Satumban 2021, wadda kuma shine na 10 a jerin masu gadon sarautar Birtaniya, kuma shi ne tattaba-kunne na 12 ga Sarauniya. S﻿arauniya Beatrice, ita ce kuma matar dan mista Mapelli Mozzi Christopher Woolf wanda aka fi sani da Wolfie, a dangantakarsa ta baya da Dara Huang. A haife ta ne a shekarar 1990 Sarauniya Eugenie, ita ce yar Yarima Andrew da sarah Duchess na York. A﻿salin sunanta shi ne Sarauniya Eugenie na York, kuma na 11 a jerin masu gadon sarautar Birtaniya. K﻿amar 'yar uwarta Sarauniya Beatrice, babu wani suna na biyu da ake kiranta da shi, amma tana amfani da York. Ta auri saurayinta da suka dade suna soyayya Jack Broosbank a fadar Windsor , ranar 12 ga watan Oktoban 2018. An haife shi a shekara ta 2021 Sarauniya Eugenie da Jack Brooksbank, sun haifi dan su mai suna August, ranar 9 ga watan febrairun 2021, kuma shi ne tattaba-kunne a 9 ga Sarauniya Elizabeth. An haife shi a shekara 1964 An baiwa Yarima Edward mukamin Earl na Wessex da Viscount Severn a ranar aurensa da Sophie Rhys-Jones a 2007. M﻿a'auratan na da 'ya'ya biyu, Lady Louse wacce aka haifa a 2003 a kuma James Viscount Severn a 2007. B﻿ayan wani lokaci a gidan sarauta, yariman ya kafa wani kamfanin talabijin. A﻿ yanzu, yana taimaka wa Sarauniyar da wasu ayyuka inda kuma yake gudanar da aikin bada agaji. Shi ne a 13 a jerin masu gadon sarautar Birtaniya. An haife shi a shekarar 2007 Viscount Severn, shi ne karamin da ga Earl da Countess na Wessex. Ma'auratan sun dauki matakin rika kiran 'ya'yan nasu da Earl maimakon yarima ko sarauniya. A﻿n bayyana cewa sun dauki matakin haka ne saboda cire musu dawainiya ta sarauta. An haife ta a shekarar 2003 An haifi Lady Louise a shekarar 2003 a Widsor, ta kuma kasance babar diya ga Earl da Countess na Wessex. Sai dai, tana kasa a jerin masu gadon sarautar Birtaniya idan aka kwatanta da kaninta saboda an haife ta ne kafin wata dokar da ta nuna namiji zai iya fin samun dama sama da mace a masu son gadon sarautar. An haife ta a shekarar 1950 Anne, da ake kira sarauniya Royal, ita ce 'ya ta biyu kuma mace daya tilo da sarauniya. Tana jeri na uku a masu gadon sarautar Birtaniya lokacin da aka haife ta, amma a yanzu tana jeri na 16. A﻿n bata mukamin Sarauniya Royal ne a watan Yunin 1987. Sarauniya Anne ta taba aure har sau biyu; Mijinta na farko kaftin Mark Phillip, shi ne mahaifin 'ya'yanta guda biyu Peter da Zara, yayin da mijinta na biyu ya kasance Vice-Admiral Timothy Laurence. S﻿arauniyar ita ce ta farko a gidan sarauta da ta fara amfani da sunan Mountbatten-Windsor a cikin wani kundin rajista na aurenta da kaftin Phillips. An haife shi a shekarar 1977 Peter Phillips shi ne babban da jika ta Sarauniya Elizabeth. Y﻿a auri Kelly a 2008, kuma sun haifi 'ya'ya mata guda biyu Savannah a 2010 da kuma Isla a 2012. '﻿Yaran sarauniya Royal basu da wani suna na gidan sarauta da ake kiransu da shi saboda suna jerin mata. Peter Phillips da matarsa sun sanar da cewa  za su rabu a watan Febrairun 2020. An haife ta a shekarar 2010 An haifi Savannah a 2010, ta kuma kasance babbar 'ya ga Peter da Autumn Phillips. Ita ce kuma tattaba-kunne ta farko ga Sarauiya Elizabeth. An haife ta a shekarar 2012 An haifi Isla, a 2010. ita ce 'ya ta biyu ga Peter da Autumn Phillips. An haife ta a shekarar 1981 Zara Tindall ta bi sahun mahaifanta wajen iya tuki - wanda har ya sa ta samu lambar yabo a gasar Olympics na 2012 da aka gudanar a birnin Landan. T﻿a auri wani tsohon dan wasan zari-ruga na dan kasar Ingila Mike Tindall a 2011, kuma sun haifi  'yar su ta farko mai suna Mia Grace a 2014. Ta kasance na 20 a jerin masu gadon sarautar Birtaniya. An haife ta a shekarar 2014 Zara Tindall, wacce ta kasance tattaba-kunne ga Sarauniya Elizabeth, ta haifi 'yar ta ta farko, Mia Grace a watan Janairun 2014. An haife ta a shekarar 2018 A haifi Lena Elizabeth ne ranar 18 ga watan Yunin 2018 a asibitin Stroud da ke Gloucestershire. A﻿n sanaya mata sunan ne domin girmama kakar ta. Lena , k﻿amar 'yar uwarta, bata da wani suna da ake kiranta na gidan sarauta don haka za a kuma rika kiranta da Miss Tindall. An haife ta a shekarar 2021 A haifi Lucas Philip da ya zamo da na uku ga Zara da Mike Tindall - wadda kuma ya kasance tattaba-kunne na 10 ga Sarauniya Elizabeth, a ranar 21 ga watan Maris din 2021.	https://www.bbc.com/hausa/articles/c9x1p65ryewo
health	Sojoji sun zama likitoci a Zimbabwe	Mahukunta a Zimbabwe sun tura sojoji likitoci zuwa asibitocin gwamnati bayan ma'aikatan lafiya sun fara yajin aiki a fadin kasar. Likitocin kasar sun kaurace wa asibitoci a ranar Talata bisa zargin sace shugaban kungiyarsu, Peter Magombeyi. A makonnin da suka gabata, Dokta Magombeyi ya sha kiran likitocin kasar su shiga yajin aiki saboda rashin kyan albashi da yanayin aiki maras kyau. A ranar Asabar, ya tura sakon WhatsApp cewa wasu mutum uku sun sace shi. Daga nan ba'a kara ganin shi ba. Wani minista a  kasar, Kazembe Kazembe, ya ce babu wani abun da ke nuna cewa sace shugaban likitocin aka yi. Amma likitocin sun ce ba za su koma bakin aiki ba sai an gano shugaban nasu. Ministan lafiyar kasar, Obadiah Moyo, ya ce likitoci sojoji za su kula da marasa lafiya a asibitoci a matakin wucin gadi.	https://www.bbc.com/hausa/wasanni-49740712
health	'Mata sun fi hadarin fadawa shaye-shaye'	Mata sun fi maza hadarin fadawa cikin shaye-shayen miyagun kwayoyi saboda raunin da suke da shi wajen halittarsu, a cewar likitoci. Sauyi a kwayoyin halitta da mata kan samu lokacin al’ada da lokacin goyon ciki da cututtukan kwakwalwa da cututtuka kamar na sikila, na daga cikin dalilan da ke jefa wasu mata ta’ammali da miyagun kwayoyi. Ko da yake maza sun fi matan shaye-shaye a Najeriya. Haka kuma daga shekaru 14 zuwa 30, sune a yawancin lokuta, suka fi hadarin fadawa cikin wannan yanayi. Yadda ake gane amsu shaye-shaye	https://www.bbc.com/hausa/articles/cml4jr20z4yo
health	Coronavirus: Yadda attajiran Nigeria suke bayar da tallafi kan yaki da cutar	"Tun da annobar coronavirus ta bulla kasar China, inda ta kashe dubban mutane kafin ta yadu zuwa sauran sassan duniya, mutane daban-daban ke yin kira ga attajirai da 'yan kasuwa masu zaman kansu da ma manyan kamfanoni, su bayar da gudunmawa domin yaki da cutar. Ya zuwa ranar Juma'a 27 ga watan Maris na 2020, alkaluma daga Jami'ar Johns Hpkins da ke Amurka, sun nuna cewa fiye da mutum 558,00 suka kamu da cutar yayin da sama da mutum 25,251 suka mutu. A Najeriya, ya zuwa ranar Juma'a, cibiyar yaki da cutuka ta kasar ta tabbatar cewa mutum 81 ne suka kamu da koronabairus, uku sun warke, yayin da daya ya mutu a kasar. Hakan ne ya sa hukumomin lafiya da gwamnatoci da ma daidaikun mutane ke yin kira a fitar da kudi da kayan aiki domin dakile koronabairus. A wani bangaren kuma, ana yin kira ga attajiran da sauran masu wadata su tallafa wa marasa karfi da kayan abinci da abubuwan more rayuwa da ma kudade a yayin da gwamnatoci suke umartar 'yan kasar su zauna a gidajensu don hana baza cutar. Attajirai irin su Bill Gates, mai kamfanin Microsoft; da Jack Ma, mai kamfanin Ali Baba; da Elon Musk, mamallakin kamfanin motocin Tesla na cikin mutanen da suka bayar da tallafin biliyoyin dalar Amurka da kuma kayan aiki domin yaki da annobar. Hakan lamarin yake a Najeriya inda attajirai da bankuna da manyan kamfanoni suka bayar da gudunmawar biliyoyin naira domin yaki da cutar. Attajirai irin su Aliko Dangote, Femi Otedola, Abdulsamad Rabiu, Herbert Wigwe da kuma, Segun Agbaje ko wannensu ya ba da gudunmawar naira biliyan daya don a dakile koronabairus Alal misali, mai kamfanin BUA Group, Abdul Samad Rabiu, wanda ya wallafa a shafinsa na Twitter, ya kara da cewa baya ga kudin, kamfaninsa ya bayar da kayan aiki da suka hada da injina da na'urorin gwaji da sauransu ga jihohi 9 na kasar. Shi ma bankin United Bank for Africa (UBA) ya bayar da gudunmawar naira biliyan biyar domin sayen gadaje da kayan aiki da za a sanya a cibiyoyin killace wadanda suka kamu da cutar. ""Dole ne mutane da gwamnati da 'yan kasuwa su hada hannu domin yakar wannan annoba da ta addabi duniya -- cikin gaggawa. A yayin da ake samun karin mutanen da suka kamu da coronavirus a Najeriya da Afirka, 'yan kasuwa za su yi aiki kafada da kafada da gwamnatoci wajen dakile yaduwar cutar,"" in ji shugaban bankin Tony Elumelu, a wata sanarwa da ya fitar. Ya kamata gwamnati ta bai wa kowanne magidanci N10,000 A nasa bangaren, tsohon mataimakin shugaban Najeriya, Atiku Abubakar, ya bayar da tallafin naira miliyan 50 domin yaki da annobar ta koronabairus. Kazalika ya yi kira ga gwamnatin Shugaba Buhari ta bai wa duk wani magidanci a kasar tallafin N10,000 domin rage radadin da mutane ke fuskanta yayin da suke bin umarnin gwamnati na zama a gidajensu don hana yaduwar cutar. ""Yayin da muke da magidanta kusan miliyan 30 a Najeriya, ya kamata gwamnati ta samar da hanyoyin da za ta bai wa kowane magidanci naira 10,000 a matsayin tallafi na kayan abinci,"" Atiku ya bayyana a wata sanarwa da ya wallafa da kansa a shafinsa na intanet. Da alama wannan gudunmawa da attajiran Najeriyar suka bayar domin yaki da annobar Covid-19 ta faranta ran shugaban kasar Muhammadu Buhari. A sanarwar da ya fitar ranar Juma'a wacce kuma aka wallafa a shafukan sada zumunta, Shugaban Buhari ya jinjina musu bisa dattakun da suka nuna wajen bayar da tallafin. ""Shugaban kasa yana jinjina ga sauran mutane da kungiyoyi wadanda suka bayar da tasu gudunmawar, wasu ma ba tare da sun bayyana a fili ba, yana mai cewa Allah zai  saka musu da alheri,"" in ji sanarwar."	https://www.bbc.com/hausa/rahotanni-52057875
business	eNaira: Abin da ya bambanta kudin intanet na eNaira takardar kudin Naira	"Babban bankin Najeriya ya kaddamar da shafin intanet na eNaira, a karon farko da kasar ta rungumi amfani da kudin intanet. A cewar CBN ""eNaira zai zama wata hanya mai inganci ta huldar cinikayya da kudin Naira da kasar ke amfani da ita."" Hakan na nufin a matsayin al'umma za su iya amfani da nairar ta intanet wurin sayen kaya a kasuwa kamar yadda ya saba yi da takardar kudin nairar. Tun da farko CBN ya so kaddamar da shafin na eNaira a www.enaira.com a ranar 1 ga watan Oktoban 2021, wanda ya yi dai dai da ranar samun 'yancin kan Najeriya, amma kuma sai ya sake yanke shawarar samar da shafin kafin lokacin. A wani sako da babban bankin ya wallafa a shafin ''eNaira zai sa a samu karuwar cinikayya a gida da wajen Najeriya saboda ya fi sauki da sauri da kuma biyan bukata."" To amma tambayar da wasu 'yan Najeriya ke yi ita ce, me ya bambanta Nairar intanet din da wadda ke ajiye a cikin asusun ajiyarsu na banki? A cewar CBN kudin intanet na eNaira babban bankin ne ke da hurumin kula da ita, a maimakon takwararta da ke kwance a asusun ajiya da bankunan yan kasuwa ke iko da ita. Haka kuma eNaira ba ta da bambanci wurin kadari da nairar da ke asusun ajiya. CBN ya sanar cewa ""amfani da eNaira ya fi riba, ya fi karbuwa, ya fi sauki, ya fi tabbas kuma ita ce hanyar huldar cinikayya da aka fi aminta da ita a wannan zamani."" Kaddamar da kudin intanet na eNaira na zuwa a dai-dai lokacin da babban bankin Najeriyar ya dakatar da huldar kudin intanet ta cryptocurrency. To amma CBN ya ce eNaira da ya kaddamar za ta taimaka wurin karfafa tattalin arzikin Najeriya na zamani. ""Amfani da eNaira zai karfafa darajarta da kuma saukaka biyan haraji,"" a cewar sanarwar ta CBN. Bugu da kari eNaira ba ta kara kudin ruwa a lokacin hada-hada ba kamar wasu kamfanonin hada-hadar kudin intanet ba. 'Yan Najeriya da dama na bayyana ra'ayoyinsu kan wannan sabon tsari, inda mafi yawa ke maraba da shi. Watakila ganin cewa dama sun dade da karbar tsarin kudaden intanet irin su Bitcoin, shi ya sa suka yi saurin amsar wannan lamari, kamar yadda masu fashin bakin ke gani. Kalu Aja @FinPlanKaluAja1 a shafin Tuwita ya ce: ""Babban Bankin Najaeirya CBN zai yi amfani da wani kamfanin kasar waje don  zuba jari wajen kaddamar da kudin eNaira. Tambayar da zan sake yi a nan ita ce, shin babu wani kamfanin Najeriya ne da ya cacanta? ""Shi wannan kamfanin kasar wajen ba zai iya hada gwiwa da kamfanin cikin gida ba ne ta yadda CBN zai zuba jarin?"" AvTheSurgeon @Avalldar ma cewa ya yi: ""Ya yi daidai.. wato Najeriya tana son yin amfani da kudin intanet da ake kira eNaira wanda za a fara amfani da shi a hukumance. ""Abin na da ban sha'awa.. kamar akwai ci gaba... duk da dai ina jin kamar hanya ce da gwamnati za ta dinga bin diddigin yadda ake mu'amala da kudi."""	https://www.bbc.com/hausa/labarai-58723420
entertainment	...Daga Bakin Mai Ita Tare da Fati Muhammad	Ku latsa hoton da ke sama don kallon bidiyon: Daga bakin mai ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 35, shirin ya tattauna da shaharrariyar tauraruwar fina-finan Kannywood Fati Muhammad wadda ta amsa tambayoyin da suka shafi rayuwarta. A cikin tattaunawar, ta yi waiwaye kan dalilan da suka sanya ta soma harkar fim, da irin rawar da ta fi takawa, da ma wanda ta fi so a hada ta da shi a fim. Kazalika ta yi magana kan abin da ba za ta taba mantawa da shi ba, da kuma shigarta harkokin siyasa, har ma da nau'in abincin da ta fi so ta ci. Ɗaukar bidiyo: Yusuf Yakasai Tacewa: Fatima Othman	https://www.bbc.com/hausa/media-56018963
politics	Zanga-zangar SARS: Shugaba Buhari ya gana da tsoffin shugabannin Najeriya	Shugaban Najeriya, Muhammadu Buhari ya yi wani taro ta intanet da dukkan tsofaffin shugabanin kasar a jiya Juma'a. Shugabannin sun hada da Cif Olusegun Obasanjo da Janar Yakubu Gowon da Janar Ibrahim Badamasi Babangida da Cif Ernest Shonekan da kuma Goodluck Ebele Jonathan. Shugabannin sun tattauna halin da kasar ke ciki, sakamakon zanga-zangar kyamar rundunar yan sandan SARS, wadda ta rikide zuwa rikici. Mai ba da shawara na musamman ga shugaba Muhammadu Buhari kan yada labarai, Malan Garba Shehu ya ce tsohon shugaba Yakubu Gowon da kuma shugaban mai ci ne su ka yanke shawarar kiran taron shugabannin don nemo hanyoyin warware matsalolin da a ke ciki a kasar. A cewar Garba Shehu tsofaffin shugabannin 'sun ce sun gamsu da irin muhimman kalaman da ya yi a cikin jawabin nasa, musamman da ya amince cewa zanga zangar lumana abu ne da kundin tsarin mulki ya aminta a yi.' 'Kuma sun gamsu cewa gwamnati ta amince da bukatun masu zanga zangar lumana kuma an fara aiki kan su.' To amma Malan Garba Shehu ya ce 'tsoffin shugabannin sun yi allah-wadai da kwace wannan tarzoma da yan ta'adda su ka yi. 'Kuma fitinannun mutane suka zo suna kone-kone, suna sata, suna sakin yan fursuna da sauran irin wadannan abubuwa.' Mai ba wa shugaban Najeriyar shawara ya kara da cewa taron ya tattauna asarar rayuka da dukiyoyi da a ka tabka sanadiyyar rikicin. A cewarsa an kona gidaje da shaguna 205 kuma mutun 51 sun rasa rayukan su da su ka hada da jami'an tsaro 18. Dangane da batun kisan masu zangza zangar a jihar Legas, Garba Shehu ya ce 'ita gwamnatin Legas ta ce za ta daukin nauyin bincike kan abinda ya faru kuma kawo yanzu ba ta kawo cikakken bayanin abun da ya faru a can ba.' 'Amma su sojoji sun nuna cewa ba ma su je wurin ba ballantana a ce sun yi harbi.'	https://www.bbc.com/hausa/labarai-54672043
sports	R﻿onaldo ba ya jin dadin zaman bencin da yake in ji Ten Hag	"Kocin Manchester United Erik ten Hag ya ce Cristiano Ronaldo ba ya jin dadin rashin buga wasan da yake a kungiyar. Ronaldo, mai shekara 37, sau daya ya buga wasan Premier ya kuma buga wasa biyu a Europa a wannan kakar. Ba a yi amfani da shi ba a wasan da kungiyar ta buga a City wanda ta sha kashi da 6-3, yayin da Ten Hag ya ce yaki sa shi ne ""saboda kada a wulakanta mutuncin dan wasan"". ""Bai ji dadi ba na rashin buga wasan ranar Lahadi"" ya ce in ji Ten Hag gabanin wasan da za su buga a Omonia Nicosia. ""Tabbas yana son ya rika buga wasa, kuma yana jin babu dadi idan bai buga wasa ba, abu ne a zahiri."" Ten Hag ya kara da cewa: ""Amma ina fada maka cewa duka 'yan wasa da ke nan suna cikin farin ciki da jindadi, kuma lokacin da kake benci ba zaka ji dadi ba, to kaga nan ba kungiyar da zaka ci gaba da zama ba ce, musamman Cristiano. ""Mutum ne mai son gasa kamar yadda duk muka sani. Tabbas baya farin ciki idan baya buga wasa. ""Na fada na sake cewa, yana atisaye yadda ya kamata, kuma yana cikin yanayi mai kyau, yana karfafa gwiwar yan wasa da yawa. kuma dama haka muke tsammani daga gare shi. Tsohon Kyaftin din kungiyar Roy Keane ya sha sukar Ten Hag kan ajiye Cristiano a benci, yana cewa wannan ""rashin girmamawa"" ne ga dan wasan. Ten Hag ya amince cewa akwai bukatar a tafiyar da Ronaldo ta hanya ta musamman. ""Idan zamu fadi gaskiya, mun san cewa kowa na da nasa banbancin. ""Ko wa na da na shi banbancin, kuma zan yi aiki da kowa cikin girmamawa tunda suna da banbanci a tasowarsu. ""Amma akwai doka da zata yi aiki akan kowa""."	https://www.bbc.com/hausa/articles/cx8wev72qzlo
politics	APC da PDP sun yi watsi da zaɓe ta hanyar ƴar tinƙe	"Jam'iyyar APC mai mulkin Najeriya da kuma babbar jam`iyyar hamayyar kasar, wato PDP sun bayyana rashin goyon bayansu a siyasance kan gudanar da zaben fid da gwani ta hanyar `yar tinƙe ko ƙato-bayan-ƙato. A ranar Talata ne `yan majalisar dokokin ƙasar suka zartar da kudurin dokar da zai tilasta wa  jam`iyyun siyasa gudanar da zaben fid da gwani ta hanyar `yar tinƙe. Sai dai a wata ganawa da manema labara, shugaban ƙungiyar gwamnoni na Jam'iyyar APC kuma gwamnan jihar Kebbi, Atiku Bagudu, ya yi fatali da zaɓe ta hanyar ƴar tinƙe, yana mai cewa yin hakan zai sa aiki ""ya yi wa hukumar zaɓe ta INEC yawa."" A cewarsa, matakin ba shi da gurbi a shari'ance kuma yana cike da kalubale. Gwamna Bagudu ya ce ya kamata a samu wani zaɓin bayan zaɓen 'yar tinƙe ta yadda jam'iyyu za su yi aiki da salon da ya kwanta musu a rai. A nata ɓangaren, jam'iyyar PDP ta bakin sakatarenta na ƙasa, Sanata Ibrahim Umar Tsauri, ta ce ba ta ga wani alheri tattare da tanadin da dokar zaɓen ta yi na tilasta wa jam`iyyun siyasa bin tsarin `yar tinƙe wajen gudanar da zaɓen fid da gwani ba, musamman ma a zaɓen `yan majalisun dokokin ba, face dora wa `yan majalisar ɗawainiyar da babu gaira ba sabar. Jam`iyyar ta yi zargin cewa matsalar wasu ce take nema ta shafi `ya`yanta, tana zargin cewa akwai gwamnonin wasu jihohi na wasu jam`iyyu masu halin kama-karya, waɗanda suke tanƙwara wakilan jam`iyya a zaɓen fid da gwani, waɗanda aka yi gyaran fuska ga dokar zaɓen da nufin taka musu birki, alhali ba ta da irin wannan matsalar a tsakanin gwamnonin da ke rike da tutocinta. Jam`iyyar PDPn ta ce za ta jira ta gani ko shugaban ƙasa Muhammadu Buhari zai sanya hannu a kan dokar kafin ta dauki mataki."	https://www.bbc.com/hausa/labarai-59246614
religion	Makka: Hotunan Hajarul Aswad da Maƙamu Ibrahim da ba a saba gani ba	Hukumar da ke kula da manyan masallatai biyu mafiya daraja a Saudiyya ta fitar da wasu hotunan Baƙin Dutse wato Hajarul Aswad da ke jikin Ka'aba da Maƙamu Ibrahim wanda aka ɗauka da wata fasaha ta musamman. An kwashe tsawon sa'o'i 60 ana ɗaukar hotunan da gyara su a na'ura mai ƙwaƙwalwa- sama da sa'a bakwai aka kwashe ana ɗaukar hotunan sannan an yi kusan sa'a 50 ana haɗa hotunan da gyarawa a na'ura don su fito da matuƙar inganci. An yi amfani da wata fasaha da ake kira 'Focus Stacking' da ke iya ɗaukar hotuna da yawa, sai a harhaɗa su a wuri guda su zama hoto guda mai tsananin inganci. A wannan karon an ɗauki hotunan dutsen kala 1,050 sannan aka yi amfani da fasahar Focus Stacking aka haɗa su a wuri guda don samun hotunan da suka fito da ingancin 49,000 megapixel. Daga inda dutsen ya ke a jikin Ka'aba ake fara ɗawafi kuma a nan ake kammalawa. Ɗawafi shi ne kewaye ɗakin Ka'aba sau bakwai a lokacin Hajji da Umrah. Ana kuma yin Ɗawafi na neman lada (Nafila) Akwai nisan mita ɗaya daga ƙasa zuwa inda Hajarul Aswad ya ke. Dutsen baƙi ne amma yana da jajaja a jikinsa, sannan tsakiyarsa akwai zurfi kamar ƙwarya. A Musulunci, an yi imanin cewa an sauko da Baƙin Dutse ne daga Aljanna kamar yadda Annabi Muhammadu ya bayyana. Annabi da kansa ne ya ɗora Hajarul Aswad a kusurwar Ka'aba da ke kudu maso gabashi, kuma dutsen ya ƙunshi ƙananan duwatsu takwas ne manne da juna sannan aka sanya shi cikin wani babban zobe na azurfa don killace shi. Ana shafe Baƙin Dutse da wani turare na Oud mai tsada da ƙamshi sau biyar a rana. Baya ga hotunan Hajarul Aswad, Hukumar ta fitar da hotunan Maƙamu Ibrahim wato dutsen da ke ɗauke da alamar sawun Annabi Ibrahim wanda ya taka a lokacin da yake ginin Ka'aba. Shi ma an yi anfani da fasahar ta 'Focus Stacking' wajen ɗaukar hotunan. Shafin Haramain Sharifain ya wallafa hotunan a Twitter tare da bayanin cewa dutsen Maƙamu Ibrahim dutse ne na Aljanna kamar yadda Annabi Muhammadu ya bayyana. Dutse ne mai kusurwa huɗu da shaidar tafin ƙafafuwan Annabi Ibrahim. Dutsen na da launin fari da baƙi da ruwan ƙwai kuma yana da faɗin sentimita 50. Maƙamu Ibrahim a gaban Ka'aba yake daga gabas sannan an kewaye shi da wata rumfa mai ruwan zinari. A bayansa ne ake so a yi sallah raka'a biyu bayan kammala ɗawafi.	https://www.bbc.com/hausa/labarai-56998361
business	Larabawa na ganin dimokuradiyya na karya musu tattalin arziki	"Laraba sun fara damowa daga rakiyar mulkin dumukuradiyya, wajen bunkasa tattalin arziki a fadin yankin Gabas ta Tsakiya da Afirka ta Arewa, kamar yadda wani bincike ya nuna. Kusan mutum dubu 23, kungiyar nan ta kwararru da ke nazarin ci-gaba a kasashen Larabawa wato Arab Brometer ta yi wa tambayoyi a kasashe tara har da yankunan Falasdinawa, a madadin sashen Larabci na BBC. Yawancin mutanen da aka tattauna da su, sun yi amanna cewa tattalin arziki yana da rauni a karkashin mulkin dumukuradiyya. An samu wannan sakamako ne kusan sama da shekara goma bayan juyin-juya-hali na kasashen Larabawa, da aka yi domin samar da tsarin dumukuradiyya a kasashen. Kasa da shekara biyu da yin wannan zanga-zanga, daya kawai daga cikin kasashen da aka yi – Tunisia – ta zama da mulkin dumukuradiyya. To amma idan har aka amince da daftrain tsarin mulkin da aka wallafa a makon da ya gabata to kasar za ta sake komawa kan salon mulkin karfa-karfa Darektan kungiyar kwararrun da ke gudanar da bincike, a kan kasashen Larabawa wadda ke Jami’ar Princeton, a New Jersey da ke Amurka, Arab Barometer,  wato Michael Robbins, Wadda za ta gudanar da binciken a tsakanin karshe-karshen shekarar 2021 da bayan lokacin huturu na 2022, ta ce an samu sauyin ra’ayi a kan dumukuradiyya tun bayan da aka yi nazari na karshe a shekarun 2018/19 a kasashen. Ya ce : ""Ana ta kara fahimtar cewa mulkin dumukuradiyya ba ingantaccen tsarin gwamnati ba ne, kuma ba zai iya gyara komai da komai ba.’’ ""Abin da muke gani a fadin yankin shi ne, mutane na fadawa cikin fatara da talauci, suna bukatar abinci, mutane suna bakin ciki da damuwa kan tsarin da suke da shi,’’ in ji shi. A fadin kasashen da aka gudanar da binciken sama da rabin yawan mutanen da aka yi wa tambaya sun yarda cewa, tattalin arziki yana da rauni a karkashin mulkin dumukuradiyya. A dukkanin kasashen da aka yi nazarin, sama da rabin mutanen sun ce sun yarda ko kuma ma sun yarda sosai cewa sun fi damuwa da ingancin manufofi da tsare-tsaren gwamnatinsu, fiye da irin tsarin gwamnatin da ake da a kasar. Alkaluman rahoton sashen bincike na Jaridar nan ta The Economist, wadda ke Birtaniya, wato EIU, kan mulkin dumukuradiyya, ya nuna cewa kasashen Gabas ta Tsakiya da Afirka ta Arewa su ne a baya a dukkanin kasashen da aka yi binciken. Isra’ila kuwa an ayyana ta a matsayin wadda dumukuradiyyarta ke da matsala, yayin da aka bayyana gwamnatocin Tunisia da Moroko a matsayin hadakar wake da shinkafa. Su kuwa sauran kasashen yankin an sanya su a rukunin masu gwamnatocin karfa-karfa ko kama-karya. A kasashe bakwai da kuma yankunan Falasdinawa, sama da rabin wadanda aka tambaya a binciken sun yarda da cewa, kasarsu na bukatar shugaban da zai karya doka domin ya gyara al’amura. A Moroko ne kawai aka samu wadanda suka zarta rabi da kadan suka amince da wannan magana. Amma kuma akwai wasu masu dan yawa da bas u yarda da kalamin ba a yankunan Falasdinu da Jordan da Sudan. A Tunisia takwas daga cikin mutum goma da aka tambaya sun yarda da maganar, inda tara daga cikin 10 ke cewa sun goyi bayan matakin Shugaba Saied na rushe gwamnatin kasar tare da dakatar da majalisar dokoki a watan Yuli na 2021. Abin da ‘yan hamayyarsa suka bayyana da juyin-mulki, wanda shi kuma ya ce abu ne da ya zama dole domin yin garambawul a tsarin siyasar da ya gurbata gaba daya.  Tunisia ta kasance kasa daya tilo da da ta yi kokarin wanzar da gwamnatin dumukuradiyya  bayan juyin-juya-hali na kasashen Larabawa na 2011. Sai dai kuma kasar sannu a hankali tana kara komawa kan mulkin kama-karya karkashin Shugaban Saeid. Kamar yadda nazarin kwararru na EIU na mujallar The Economist ya nuna a kan mulkin dumukuradiyya a tsakanin kasashe a 2021, kasar ta yi kasa zuwa mataki 21 a jerin. Kuma an bayyana ta a matsayin gwamnatin hadaka ta wake da shinkafa, amma ba wadda dumukuradiyyarta ta daburce ba. An gudanar da binciken ne a Tunisia a tsakanin watan Oktoba da Nuwamba na 2021. Tun daga wannan lokacin an ata zanga-zanga a kann kin jinin shugaban kasar, yayin da yake kara rike iko, ta hanyar rushe majalisar dokoki, da kankane iko da hukumar zabe. Sannan kuma ya ci gaba da kokarin gudanar da zaben raba-gardama a kan daftarin sabon tsarin mulki, wanda da dama al’ummar kasar ke ganin cewa zai kara bas hi karfin iko. A yanzu dai tattalin arzikin kasar ya kara tsunduma cikin matsala. ""Yanzu, abin takaici, Tunisia na komawa baya ga mulkin kama-karya, ko abin da muke kira koma-bayan dumukuradiyya, Wanda shi ne abin da ake gani a fadin duniya yanzu,’’ in ji Amaney Jamal, daya daga cikin wadanda suka samar da cibiyar binciken kan kasashen Larabawa ( Arab Barometer) kuma malami a Jami’ar Princeton. ""Ina ganin daya daga cikin abubuwan da ke haddasa hakan, ba wai kuduri ne na yin kama-karya ba, ko kuma tsarin siyasa na kama-karya ba. ""Kawai abu ne da mutane ke ganin cewa mulkin dumukuradiyya ya gaza a fannin tattalin arziki a Tunisia,’’ in ji masanin. Ana kallon matsalar tattalin arzikin a kasashe 7 da yankunan Falasdinawa a matsayin babban kalubalen da ya ma fi na rashawa da rashin zaman lafiya da kuma yaduwar annobar korona. A kasashe biyu ne kawai ba a daukar matsalar tattalin arzikin cewa ita ce mafi muhimmanci. A Iraqi inda aka fi kallon matsalar cin hanci da rashawa, da kuma Libya da yaki ya daidaita, inda a can kuma rashin zaman lafiya ne aka fi gani shi ne mafi muni. Akalla mutum daya daga cikin uku a dukkanin kasashen da aka gudanar da nazarin ya yarda da bayanin cewa, a shekara daya da ta gabata, abincinsu ya ƙare, kafin su sami isasshen kudin da za su sayi wani.  Fafutukar samun abin da za a ci ta fi tsanani a Masar da Mauritania, inda kusan mutum biyu a cikin uku ke cewa hakan na faruwa garesu a wani lokaci ko ma a kai-a kai An gudanar da yawancin binciken tun kafin mamayar da Rasha ta yi wa Ukraine a watan Fabrairu. Yakin da ya kara ta’azzara matsalar karancin abinci a fadin yankin, musamman ma ga Masar da Libya da Tunisia, wadanda sun dogara sosai ga Rasha da Ukraine wajen sayen alkama. Wadanda aka yi wa tambaya a nazarin, da suka ce suna fama da matsalar samun kudin sayen abinci, idan abincin ya kare musu, ba sa  goyon bayan mulkin dumukuradiyya sosai a yawancin kasashen da aka yi binciken musamman a Sudan da Mauritania da Morocco. Tawagar kwararru masu bincike kan kasashen Larabawa (Arab Barometer), ta Jami’ar Princeton ta Amurka,  ita ce ta yi nazarin. An tambayi mutum 22,765 gaba da gaba a kasashe tara da kuma yankunan Falasdinawa. Tun 2006 suke gudanar da bincike. Nazarin ya shafi kasashen Larabawa ne, saboda haka bai danganci Isra’ila ko Turkiyya ko Iran ba. Kodayake ya kunshin yankunan Falasdinawa. An hada da yawancin kasashen yankin, amma da yawa daga cikin gwamnatocin kasashen yankin tekun Fasha, sun ki yarda su bayar da hadin kai ga binciken. Sakamakon Kuwait da Algeria bai shigo da wuri ba, ta yadda za a iya sanya shi a rahoton na sashen Larabci na BBC. Ba a iya hadawa da Syria ba saboda wahalar samun shiga kasar. Bisa dalilai na shari’a da al’ada na bukaci wasu kasashen su bar wasu tambayoyin. An yi la’akari da wannan mataki a wajen fitar da sakamakon binciken. Ana iya samun cikakken bayani a kan nazarin a shafin Arab Barometer website."	https://www.bbc.com/hausa/articles/c1602ye40ero
health	Mece ce huciyar zazzaɓi?	"Huciyar zazzaɓi ko ""Herpes labialis"", cuta ce da likitoci suka bayyana ake kamuwa da ita daga wata ƙwayar cuta da ake kira ""Herpes simlex virus."" Tana yaɗuwa kamar sauran ƙwayoyin cututtuka na virus da ake yaɗawa da hanyar jima’i, ko wajen ƙarin jini, ko wajen sumba. Cutar huciyar zazzaɓi kan shafi leɓe ko gefen bakin mutum da ke haddasa wasu ƙuraje masu ruwa ko maruru masu tsananin zafi da raɗaɗi. A lokacin matakin farko na yaɗuwar ƙwayar cutar, ta kan shiga jikin fata ko ruwan jikin mutum inda ta kan riƙa yaduwa. A tattaunawarsu da BBC, Dakta Ahmad Tijjani Ibrahim na babban Asibiti da ke garin Babura a jihar Jigawa arewacin Najeriya, ya ce cutar na bayyana ne da fesowar wasu ƙananan ƙuraje ko maruru, galibi a gefen leɓen bakin mutum. ""Ƙurajen masu ruwa ko maruru kan fito a leɓen ƙasa ko na sama da kan sa leɓɓan su kumbura, kuma sauran alamomi kamar su zazzabi kan bayyana, duk da cewa a wasu lokuta ba sa nuna wasu alamomi,’’ in ji Dakta Tijjani. ‘’Suna kuma da zafi da zogi sosai’’. A cewar likitan, bayan wannan ƙwayar cuta ta herpes da ke haddasa cutar huciyar zazzabin ta samu damar shiga jikin dan adam, ta kan zauna a jikin mutum ta yi likimo, ta yadda mutum ba zai taba ganewa yana dauke da ita ba, wani ma har ya gama rayuwarsa. ""Abinda yake tashin wannan cutar har ya zo da alamominta shi ne idan mutum ya yi zazzabi mai zafi, yana iya tayar da cutar daga barci, ta yadda za ta iya fito da alamominta, in ji shi. Har ila yau a cewar Dakta Tijjani, ko yaya garkuwar jikin mutum ta yi kasa, wannan ƙwayar cutar kan samu wata dama da za ta bayyana kanta, shi yasa yawanci ake ganin huciyar a lokacin da aka yi zazzabin maleriya. ""Lokacin da cutar ta shiga jikin mutum, alamominta na iya yin kama da na cutar maleriya, kamar su zazzabi, da ciwon kai, da kasala, da ciwon gabobi, da maruru na baki,’’ in ji shi. Amma kuma in ji shi ba dole ba ne a ce sai ka yi zazzabi ne sannan cutar za ta bayyana, idan mutum ya ga wannan kumburin ba tare da ya yi wani zazzabi ba, to bai dade da kamuwa da cutar ba. Abin da ya kamata mutum ya yi shi ne ya tafi asibiti don a ba shi magugunan zafin jiki, wanda dama shi ke tayar da cutar, don idan da riga ta shiga jikin mutum ba ta fita. Yawanci cutar ba ta wuce kwanaki goma ta ke warkewa. Amma dai ƙwayar cutar tana jikin mutum. ‘’Idan suka fito sukan rika yin zafi tare saka ciwon kai a wasu lokuta ma har da zazzabi, shi yasa ake cewa hucewar zazzabin’’. Ba kasafai cutar ke bayyana alamominta ba nan take bayan kamuwa da kwayar cutar ta herpes simplex virus, kana yawanci ta kan bayyana ne a cikin makonni uku da kamuwa da ita. Yawanci wadanda suka kamu su kan riga jin radadi da zogi a wuraren bakinsu, wanda daga bisani kuraje kan feso a leben kasa. Zazzabi, da bushewar makogwaro, da jin zafi wajen hadiyar abinci ko ruwa, da kuma ciwon jijiyoyi. A cewar Dakta Tijjani, da zarar mugunya ko jinin da ke fita daga jikin kurajen da suka yi mararu suka taba jikin ko ya shiga jikin wanda ba shi da cutar, yana iya dauka,’’ in ji daktar Tijjani. Ya kume ce don haka: Mutum zai iya kamuwa da huciyar zazzabi ta hanyar mu’amala da wanda ke dauke da cutar – kamar sumbanta ko jima’i. Ta hanyar kusanci ko shafar fatar wanda ke dauke da cutar, ko amfani da wani abu nasa kamar su brush ko cokali ko tawul ko kofin shan ruwa ko shayi. Akwai yiwuwar mace mai juna biyu ko mai shayarwa yada wa jaririn da ke cikita ko wanda ta ke goyo. Karyewar garkuwar jikin dan adama wacce ke bas hi kariya daga kamuwa da kwayoyin cutar. Masana sun bayyana cewa duk da cewa wannan cuta da hucewar zazzabi kan jima a jikin mutum ba tare da ya sani ba, har sai ta bayyana kanta. Akwai kuma hanyoyin da suka kamata mutane su rika bi don kiyaye kamuwa da ita musamman daga wanda ya riga yake dauke da ita. Dakta Ahmed Tijjani Ibrahim ya bayyana cewa ya kamata mutane su guje wa duka hanyoyin da ya bayyana cewa suna haifar da yaduwar cutar daga wanda ke dauke da ita zuwa mai lafiya. ‘’Muddin dai mutum zai guji amfani da duk wani abubuwan da wanda ke dauke da cutar ke amfani da su kamar so cokali da kwano da kofin cin abinci, zai kare shi daga kamuwa,’’ in ji shi. Yawanci da yake ba a sani mutum na dauke da cutar hucewar zazzabin idan ba an ga fesowar kurajen ba, yana da matukar wahala a kauce wa yaduwarta cikin sauki. Amma kuma mutum ya tabbatar da cewa garkuwar jikinsa na da karfi a koda yaushe’’. Abu mafi muhimmanci in ji Dakta Tijjani dai shi ne da zarar cutar ta bayyana ko kuma mutum ya san yana dauke da cutar sai ya yi sauri a garzaya asibiti don neman magani."	https://www.bbc.com/hausa/articles/cv2929zpwqjo
politics	Rashin tsaro: Kasashen Afirka ta Yamma sun tattauna	Shugabannin kasashen yammancin Afirka sun yi taro a Najeriya kan magance matsalar tsaro da ta ki ci ta ki cinyewa a yankin. Ana sa ran taron zai mayar da hankali musamman a kan karuwar ayyukan masu tayar da kayan baya a yankin Sahel. A karshen taron ana sa ran shugabannin za su samar da mafitar da wani shiri kan yadda za su mangance matsalar tsaro a yankin nasu. Karuwar hare-haren masu da'awar jihadi ya sa shugabannin yankin Afirka ta Yamma na fuskantar karin matsin lamba daga cikin gida da kasashen duniya. Kimanin soja 200 ne da kuma fararen hula da dama mayakan masu ikirarin jihadi suka kashe a Nijar da Mali da Burkina Faso a cikin watanni ukun da suka gabata. Taron shugabannin yankin na zuwa ne jim kadan bayan Amurka da Burtaniya sun soji kasashen yankin da gazawa wurin yin abin da ya dace domin kawo karshen ayyukan masu tsattsauran ra'ayin addini a yakin. Amurka da Burtaniya sun bayyana cewa matakin soji kadai ba zai iya magance matsalar tsaro a yankin ba, amma shugabannin yankin na yawan yin kira ga kasashen duniya da su taimaka wajen kawo karshen  matsalar.	https://www.bbc.com/hausa/50878496
sports	World Cup 2022: Ana cece-kuce kan alawus din da za a biya tawagar Senegal	Matakin Shugaban Senegal na biyan tawagar kwallon kafar kasar alawus masu kauri ya haifar da cece-kuce. Shugaba Macky Sall ya ce za su biya tawagar kudaden da suka yi alkawarin basu idan suka kai zagayen quarter-finals, duk da basu iya tsallake zagayen 16 ba. Dama gwamnati ta yi wa Teranga Lions alkawarin kudade masu yawa idan suka kai zagayen quarter-finals, to amma sai gashi Ingila ta doke su 3-0 a zagayen kungiyoyi 16. '' Za mu biya duka kudaden da muka yi alkawarin bai wa tawagar,'' in ji Shugaba Sall. Rahotanni sun ce kudin da tawagar za ta karba ya kai dala miliyan 23. Sai dai tsofaffin yan kwallon Senegal da wasu sanannu a fagen wasannin a kasar sun jefa ayar tambaya kan matakin. Masu suka na cewa gwamnatin Senegal bata kamanta adalci ba, la'akari da yadda bata karrama sauran yan wasa da suka nuna bajinta ba a sauran wasanni. An buga misali da Hamadel Ndiaye, dan wasan tsalle-tsallen Senegal da ya samu damar zuwa gasar Olympics, amma rashin kudin jirgi ya hana shi zuwa. ''Na kadu da naji makudan kudaden da aka ware don kai magoya baya Qatar,'' in ji tsohon dan wasan. Ya kara da cewa ''A 2019 da 2021, na so in shiga gasar tsere, amma tikitin jirgi ya yi min tsada.'' Sai dai tawagar ta Teranga Lions ce ke rike da kofin nahiyar Afrika, kuma ta yi nasarar tsallake zagayen rukuni a gasar Qatar 2022. Kazalika Senegal ce kan teburin kasashe mafi kwarewa a iya kwallo a Afrika.	https://www.bbc.com/hausa/articles/c51kye31n83o
entertainment	Adam Zango ya yi 'kaura' zuwa kudancin Najeriya	"Fitaccen tauraron fina-finan Hausar nan Adam Zango ya sanar da yin hijra daga arewacin Najeriya zuwa birnin Legas domin 'tsira da lafiyarsa'. Jarumin wanda ya bayyana hakan yayin wata hira da ya yi da jaridar Aminiya ta ranar Juma'a, ya ce ya yanke shawarar barin arewacin Najeriyar ne sakamakon yadda masana'antar fina-finan yankin ta 'ruguje'. Sai dai Adam Zango ya ce ya bar harkar fina-finan, inda zai mayar da hankali kan wakoki a birnin na Legas. ""Tuni na fara harkokina (a Legas), komai ya kankama. Ina shirin cikin wata shida zuwa shekara ɗaya zan dawo da iyali na gaba ɗaya nan Legas, har da mahaifiyata, cikin yardar Allah."" Dangane kuma da kwarin gwiwar da ya sa jarumin ya koma Legas da sana'a, ya ce "" kamar dalibin ilimi ne da ya kammala karatun sakandare idan yana so ya ci gaba da karatu sai ya tafi makarantar gaba da sakandare ko ya je jami'a, wannan ita ce manufata."" Adam Zango ya kara da cewa yana fatan ganin ya yi aiki tare da fitattun mawakan kudancin Najeriya"" ina kokarin gana wa da kulla alaka da akalla manyan mawaka biyar a nan Legas."" Da aka tambayi Zango dalilin da ya sa ya bar masana'antar Kannywood, sai jarumin ya ce ""dalilin da ya sa na fita, babu abin da ya rage a wannan masana'anta sai zalunci da sharri da cin mutunci a kaina."" A kwanakin baya ne dai fitaccen jarumin fina-finan Hausar, Adam A Zango ya fito karara ya bayyana ficewarsa daga masana'antar shirya fina-finai ta Kannywood. Bayan fitarsa daga masana'antar, ya bayyana cewa zai fara cin gashin kansa ne, kamar yadda ya wallafa a shafinsa na Instagram. Sai dai a wani sakon bidiyo da ya wallafa a shafinsa na Instagram din a lokacin, Zango ya ce a yanzu ya samar da hanyar da zai rinka fitar da sabbin fina-finansa ta intanet, inda masu kallo za su je su siya kuma su kalla. A cewar Zango, babu yadda za a yi mutum ya kashe miliyoyin kudi wurin hada fim, kuma ya sake shi kara zube ko ya sa shi a sinima, ""da wuya kudaden su dawo"". Da dama daga cikin 'yan kannywood sun dade suna korafi kan satar fasaha ta yadda mutum zai kashe kudi ya yi fim amma daga baya wasu su sace fim din su sayar."	https://www.bbc.com/hausa/labarai-50897336
religion	Manyan malaman addinai sun yi kira a haramta sauya ‘yan luwadi da madigo	"Manyan malamai fiye da 370 daga sassan duniya daban-daban suna kira a haramta sauya 'yan luwadi da madigo. Malaman da suka yi wannan kira sun fito ne daga manyan addinan duniya da dama, kuma daga cikinsu fitattun masu goyon bayan auren jinsi daya ne. Sun hada da Archbishop Desmond Tutu da kuma tsohon shugaban mabiya addinin Yahudu na Ireland David Rosen. Sauran malaman addinin sun ce haramta sauya 'yan luwadi da madigo ka iya kallon fastoci a matsayin masu laifi. Za a kaddamar da kiraye-kirayen haramta sauya masu auren jinsi guda ne a wajen taron da ofishin hulda da ƙasashen waje da hula da kasashen rainon Ingila da ci gaba zai gudanar ranar Laraba. Bishop na darikar Anglican da ke Liverpool, Paul Bayes, da Mary McAleese, tsohuwar shugabar Ireland, na cikin wadanda suka sanya hannu kan takardar neman haramta sauya 'yan luwadi da madigo. Firaiministan Birtaniya Boris Johnson ya jadda alkawarin da ya yi na haramta sauya 'yan luwadi da madigo inda a watan Yuli ya ce yin hakan ""babban abin kyama ne"" kuma ""ba shi da mazauni a wannan kasar"". Ya zuwa yanzu gwamnati ba ta wallafa cikakken bayani kan haramta sauya 'yan luwadi da madigo ba sai dai ta ce ta kaddamar da bincike kuma za ta fitar da tsarin ""idan lokaci ya yi"". Kasashe da dama sun haramta sauya 'yan luwadi da madigo, ciki har da Switzerland da wasu yankunan Australia da Canada da kuma Amurka. Sharhi - daga Ben Hunte - Wakilin BBC kan lamuran 'yan luwadi da madigo Tun daga shekarar 2018, firaiministoci biyu na Birtaniya sun yi alkawarin haramta sauya 'yan luwadi da madigo amma har yanzu masu fafutuka na jira a dauki wannan mataki. Daya daga cikin matsalolin haramta sauya 'yan luwadi da madigo ita ce yadda za a bayyana ma'anar ""haramta sauya 'yan luwadi da madigo"" da kuma yadda za ta shafi masu auren jinsi daya. A yayin da alkaluman da gwamnati ta fitar suka nuna cewa an fi bai wa mata-maza shawarwari don sauya tunaninsu a tsakanin dukkan masu auren jinsi, wasu masu fafutuka na fargabar cewa kowanne sauyi daga bangaren gwamnati zai iya yin watsi da tsarin sauya masu jinsi na daban bisa la'akari da asalin jinsin mutum da kuma mayar da hankali kan kasancewarsa mace ko namiji. Wasu kuma na fargabar cewa sauyin zai iya wuce gona da iri. 'Na shiga cikin mawuyacin hali' Wani bincike da aka gudanar a shekarar 2018  kan mutane 108,000 mambobin kungiyar masu auren jinsi daya ta Birtaniya ya nuna cewa an taba bai wa kashi biyu daga cikinsu shawara su sauya tunaninsu na jinsi. Manyan addinai, ciki har da Kiristanci da Musulunci da Yahudanci, suna tunatar da mabiyansu cewa duk wata mu'amalar jima'i da aka yi ta ba tsakannin mace da namiji ba, ba ta halasta ba. Joe Hyman, mai shekara 28, ya tashi a matsayin Bayahude a arewacin London. Ya ce an nemi yi masa rukiyya lokacin yana dan matashi. Ya shaida wa BBC cewa ""Ina so a yi mini rukiyya. Ba zan iya zama a matsayin dan luwadi ba kuma ni Bayahude ne. Ba na tsammanin iyayena za su yarda da hakan. Na shiga mawuyacin hali."" Ya ce ya tattauna da masu yin rukiyya ta shafukan intanet da kuma a zahiri da zummar sauya tunaninsa kan jinsinsa. ""Hakan ya sa na tsani kaina, na zama wanda ya sauya tunani game da jinsinsa, kuma a ko da yaushe ina cikin fargaba ina ganin abubuwan da nake yi ba daidai ba ne,"" in ji shi. Malaman addinin sun yi kira a haramta duk wani nau'i na wa'azi da shawarwari kan sauya tunanin irin jinsin da mutum ke so ya zama. Sai dai wasu kungiyoyin masu tsattsauran ra'ayin addini daga bangaren addinai daban-daban sun ce haramta sauya 'yan luwadi da madigo zai yi karan-tsaye ga 'yancin mutane na addini."	https://www.bbc.com/hausa/labarai-55329824
business	Abin da ya sa kamfanin dillancin wutar lantarki na Najeriya ya tafi yajin aiki	"Ƴan Najeriya sun auka cikin duhu a wasu sassan ƙasar sakamakon tafiya yajin aikin da ma'aikatan wutar lantarki na ƙasar suka fara. Sun fara yajin aikin ne ta hanyar hana shiga da fita a hedikwatar kamfanin dillancin wutar lantarkin na Najeriya TCN a Abuja, babban birnin ƙasar ranar Laraba da safe. Sun fara kashe makunnan lantarki a ofisoshin da ke faɗin ƙasar. Wani jami'in kamfanin ya shaida wa sashen BBC Pidgin cewa suna fatan gwamnati za ta shiga cikin lamarin, idan ba haka ba kuwa to kowa zai zauna a cikin duhu. Yajin aikin ya samo asali ne saboda rashin jituwar da aka samu tsakanin Ƙungiyar Ƙwadago ta Ma'aikatan Lantarkin da kuma Kamfanin Dillancin Lantarki na Najeriyar. Ƙungiyar ƙwadagon ta fara yajin aikin ne a ranar Laraba 17 ga Agustan 2022 don gwamnati ta saurari buƙatunsu. Ma'aikatan kamfanin dillancin lantarkin dai na son a dakatar da tsarin aikin da ake bi na ci gaban ma’aikata. Da umarnin da hukumar gudanarwar kamfanin dillancin lantarkin na Najeriya ta bayar ta yin jarrabawar ƙarin girma ga waɗanda suka kai muƙamin mukaddashin babban manaja da za su yi gaba zuwa muƙamin mataimakin Janar Manaja. A daina nuna bambanci ko wariya ga ma’aikatan da suka fito daga ofishin shugaban ma’aikata na tarayya, wadanda ba a barinsu su yi aiki a wasu sassan bangaren samar da wutar lantarki. Da gazawar kamfanin dillancin na samar da kudaden hakkokin da tsoffin ma’aikatan kamfanin samar da lantarki na kasar (PHCN) ya kamata a ba su. Sun ce ba za su janye yajin aikin ba har sai gwamnati ta amsa buƙatunsu. Gwamnatin tarayyar Najeriya ta ce tana tattaunawa da ƙungiyar ƙwadagon ƙasar don samo mafita ga ɗumbin matsalolin da suka jawo ma'aikatan lantarkin suka fara yajin aiki. Ministan Lantarki Abubakar Aliyu ne ya sanar wa da manema labarai na fadar shugaban ƙasa hakan, bayan kammala taron majalisar zartarwa da ake yi duk Laraba. Ya ce batutuwan da ake taƙaddama a kansu na batun ɗaukar aiki ne da suke cikin hurumin shugaban ma'aikatan gwamnati na Najeriya ba ma'aikatar lantarki ba. Jami'an kamfanin TCN sun shaida wa BBC Pidgin cewa ""idan gwamnati ta gaza warware matsalar nan a yanzu zai shafi tattalin arzikin ƙasar kuma mutane za su shiga yanayi na sayen man janarero da shi ma aka ƙara masa farashi daga naira 165 zuwa sama da naira 170 a kan duk lita guda. A shekarun 2000 ne gwamnati ta fara sayar da ɓangarorin hukumar samar da wutar lantarki. Zuwa shekarar 2013 an sayar da kamfanonin rarraba wutar lantarki 11 da kamfanonin samar lantarkin shida, yayin da gwamnatin ke ci gaba da iko da kamfanin dillancin lantarkin 100 bisa 100. Amma cin hanci da rashin aikin yadda ya dace sun jawo cikas ga harkar. Yawanci ana samar da wutar lantarkin Najeriya ne ta gas da ruwa da ke da damar da za a samar da megawat 12,522 na wuta. Amma yawan lalacewar da babban layin lantarki na ƙsar ke yi tun farkon shekarar nan ya sa da ƙyar ake samar da megawat 4,000, abin da ke jawo ƙarancin wutar a ƙasar da ke da fiyte da mutum miliyan 200. Yawan ɗauke wutar da ake yi ya tilasta wa ƴan Najeriya da dama, da sua haɗa da masu sana'o'i dogaro da man fetur don kunna janareto a gidaje da wuraren kasuwancinsu. Tuni wasu kamfanonin lantarkin wasu jihohin suka fitar da sanarwa ga abokan hulɗarsu yadda yajin aikin zai shafe su."	https://www.bbc.com/hausa/articles/c2xgy462p4no
technology	Donald Trump: Dole kamfanonin Amurka su yanke alaƙarsu da TikTok da WeChat	"Shugaban Amurka ya sanya hannu kan wata tsattsaurar doka da ta mai da hankali kan TikTok da WeChat, wadanda su duka manyan manhajojin kasar China ne. Cikin wannan doka, dole ne kamfanonin Amurka su dakatar da harkokin kasuwanci da kafanonin Chinan cikin kwanaki 45, in ji Mista Trump wand ya ce ""muna kokarin kare tsaron kasarmu ne"". Wannan na daya daga cikin abubuwan da ke kara rura wutar rikici tsakanin Amurka da China kan karfin kere-kere da fasaharta a fadin duniya. Wanann sanarwar na zuwa ne daidai lokacin da kamfanin kwamfuyuta na Microsoft ke tattauna yadda zai sayi kamfanin TikTok din reshen Amurka nan da 15 ga watan Satumba wanda shi ne wa'adin da Trump ya bayar. Dokar kan manhajar da ake aika bidiyon da ba shi da tsayi TikTok - wanda kamfanin China na RyteDance ya mallaka - da kuma kan manhajar tura sako ta WeChat da kamfanin Tencent ya mallaka shi ne matakin baya-bayan nan na kara matsin lamba kan China da gwamnatin Trump ke kokarin ganin ta cimma. Umarnin da Trump ya bayar ana masa kallon da yiyuwar ya kasance ya yi daidai da tsarin doka, in ji masu sharhi. A duka dokar, Mista Trump cewa ya yi ""ya fahimci cewa akwai bukatar kara daukar matakai kan yadda ake tafiyar da harkokin kasar musamman ta bangaran yada labarai da kuma yadda ake watsa su cikin jama'a"". Ya kara da cewa: ""Yaduwar manhajar wayoyin salula da kasar China ke kirkira na ci gaba da zama barazana ga harkokin tsaron kasa da manufofin mu na harkokin kasashen waje da tattalin arzikin kasar baki daya."" Dukka ya kafa hujja kan dokokin da wani bangare na kundin tsarin mulkin Amurka game da harkokin tsaro da tattalin arziki. Menene TikTok? Manhajar da ke ci gaba da yaduwa cikin gaggawa a Amurka na samun kimanin mutane miliyan 80 da ke amfani da ita a kasar ko wanne wata - ta kuma samu karbuwa nan da nan a wajen 'yan kasa da shekara 20. Suna amfani da manhajar domin yaɗa bidiyon da bai fi sakan 15 da yawanci ya shafi wasa da leɓe lokacin da suke bin wakoki, da barkwanci da kuma wasu abubuwa masu kama da siddabaru. Kowa zai iya ganin bidiyon da aka sa daga masu bin shafinka har baki. A tsarinsa ko wanne shafi mutane na da damar gani, duk da dai a wasu lokutan wasu na rufe shafukansu sai kawai ga mutanen da ke binsu. Anan iya aika sako tsakanin mutum biyu kawai amma wannan ya takaita ne kawai ga ""Abokai"". Rahotanni na cewa masu amfani da manhajar na kai wa miliyan 800 ko wanne wata a fadin duniya, inda kuma kasuwarsa ta fi karfi a Amurka da India. Sai dai Trump ya fada a dokar cewa, tuni India ta rufe manhajar TikTok, da kuma wasu manhajojin kasar ta China. Menene WeChat? WeChat ya zama kamar ruwan dare a wajen masu amfani da shi da ke da alaka da China, in da aka rufe mafi yawan manhajojin kafafen sada zumunta irinsu Whatsapp da Facebook. An fi yiwa WeChat kallon kafar sada zumunta, amma ta wuce haka a zahiri - domin akan iya biyan kudi ta ciki, da sauran wasu kanana-kanaan abubuwa, neman kwanan wata neman labarai bayan amfanin da ake da Manhajar wajen aika sako irin na sada zumunta. Ana tsammanin shi ne mafi kyau a irin tsaransa, wadanda ake aiki da su a iOS da Android. Masana na ganin yana cikin hanyoyin da China suke amfani da shi domin bibiyar abubuwan da ke faruwa a cikin al'umma - saboda akan bukaci masu amfani da shi wadanda ake zargin suna yada jita-jita da su yi rijista ta hanyar amon ko sautinsu. Martani daga 'yan Najeriya Masu amfani da TikToko a Najeriya sun bi sahun wasu kasashe wajen yin tsokaci kan matakin na Shugaba Trump. Wasu na ganin ya kamata a kori manhajar daga Amurka tun da dai akai ta a Najeriya kamar yadda Sercanucarr yake cewa."	https://www.bbc.com/hausa/labarai-53691314
health	Matar da ta bude asibitin kyauta ga masu cutar sikila	Ku latsa hoton da ke sama domin kallon bidiyon: Hajiya Badiyya Inuwa ta haifi masu fama da sikila biyu, daya ya rasu shekaru 14 da suka wuce sanadiyyar cutar. Hakan ya sa ta bude wata cibiya a Kaduna wadda ke taimakawa talakawa sikiloli da magunguna da kuma fadakarwa. A yanzu haka, cibiyar tana taimakawa kimanin mutum 4000. Bidiyo: Fatima Othman	https://www.bbc.com/hausa/labarai-50212491
politics	Abubuwa 5 da Sarki Sanusi II ya fada da ya ziyarci Ganduje	"Sarkin Kano Muhammadu Sanusi na biyu ya yi kira ga al'ummar jihar da su bai wa shugabanni goyon baya domin su samu damar yi wa mutane ayyukan ci gaban da suka kamata. A ranar Litinin ne Sarkin ya yi wannan jawabi a lokacin da ya raka Oba na Benin Omo N'Oba N'Edo Uku Akpolokpolo Ewuare II gidan gwamnatin jihar domin ganawa da Gwamna Abdullahi Umar Ganduje, tare kuma da yi wa gwamnan murna. Wannan ziyarar ta zo ne a ranar da sauran sarakunan jihar suka kai wa Gwamna Ganduje ziyara domin yi masa murna kan nasarar da ya samu a kotun koli. BBC ta tattaro abubuwa biyar daga cikin kalaman sarkin a yayin ziyarar, wanda ta samu muryar tasa daga masarautar. Sarkin Kano Muhammadu Sanusi na biyu ya fara jawabin ne da taya Gwamna Abdullahi Umar Ganduje murnar samun nasararsa a Kotun Kolin kasar a makon da ya gabata. Sarkin ya ce da yake wannan lokacin ne karo na farko da ya ziyarci fadar gwamnati tun bayan hukuncin kotun. Ya ce ya ji dadi da ya samu damar zuwa da kansa don yin amfani da wannan damar ya yi murna, maimakon aiko da 'yan majalisar sarki kamar yadda da farko suka yi niyyar yi. ""Zan so na yi amfani da wannan damar a madadina da masarautata na yimaka murnar nasararka a Kotun Koli."" A lokacin da sarkin ya taya gwamna murna, wajen ya rude da tafi. Sarki Sanusi ya ce ya saurari jawabin gwamna bayan hukuncin kotun ya kuma ji shi yana kira ga al'umma da su hada kai. ""To ni ma ina son na kara muryata a kan wannan na yi kira ga jama'a su hada kai."" ""Muna kira ga jama'a da su ji wannan kira na hadin kai su kuma bayar da hadin kan,"" in ji sarkin. Ya kuma tabo batun yarda da duk wani hukunci da Allah ya zartar da bukatar mutane su rungumi hakan da hannu biyu. ""A matsayinmu na Musulmai mun san cewa mulki na Allah ne kuma yana bai wa wanda ya so a sanda ya so. Kuma idan ya ga dama ya bayar to akwai bukatar kowane Musulmi ya ajiye abin da ke ransa ya yarda da hukuncin Allah. ""Ya wajaba a kanmu mu yi wa shugabanninmu addu'a saboda idan suka yi da kyau suka kuma yi aiki nagari mutane ne za su mori hakan, sannan idan ba su yi abin da ya dace ba mutane ne za su wahala."" Bai wa gwamnati goyon baya Sarkin ya sha alwashin cewa za su ci gaba da bai wa gwamnati goyon baya da hadin kai a kan duk wasu abubuwa da suka shafi walwala da ci gaban jama'a. Sannan ya yi addu'ar ""Allah ya ci gaba da bai wa jihar Kano zaman lafiya da cigaba."""	https://www.bbc.com/hausa/labarai-51282442
religion	Jihohin Kano da Zamfara sun yi zarra a musabaƙar ƙasa ta 2021	Jihohin Kano da Zamfara sun yi zarra a musabaƙar ƙasa ta 2021	https://www.bbc.com/hausa/media-56550842
entertainment	...Daga bakin mai ita 1: Daga matata Maimuna ba kari - Ali Nuhu	Latsa hoton da ke sama don kallon bidiyon: Wani sabon shiri na BBC Hausa da zai dinga kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na farko, fitaccen jarumin fina-finan Hausa na Najeriya Ali Nuhu ne, ya amsa tambayoyi da za su sa ku dariya ciki har da batun cewa shi da karin aure haihata-haihata.	https://www.bbc.com/hausa/labarai-50410502
religion	Kalaman saɓo a Indiya: 'Masifar da muka shiga bayan rushe gidajenmu mu Musulmai'	"Mene ne gida? Gidan su Somaiya Fatima, mai shekara 19, launin ɗorawa ne a garin Prayagraj (wato Allahabad a da), wani birni a jihar Uttar Pradesh da ke arewacin Indiya, inda take zaune ita da iyayenta da ƴan uwanta. Ta ce akwai abubuwan tunawa da dama a gidan mai hawa biyu kamar su wajen cin abincinsu da wajen yin nishaɗinsu ita da ƙannenta musamman a baranda. Fatima ta ce gidan nasu, waje ne da ya zama mafaka a gare ta, kuma ya zama muhalli na kwana da rayuwa ga ita da iyayenta. Amma a ranar Lahadin da ta gabata, aka rusa musu jin daɗinsu, bayan da hukumomi suka rushe gidan ""ba tare da sanar da su ba"", suka bar su da tashin ƙura da ɓaraguzai. Hukumomin sun ce ba a bi ƙa'ida ba ne wajen gina gidan, zargin da Fatima da iyayenta suka musanta. Rushe gidajen ya jawo ɓacin rai musamman daga masu suka kan gwamnatin ƙasar ta jam'iyyar BJP mabiya addinin Hinsu, waɗanda suka ce shi ne lamari na baya-bayan nan da aka yi da nufin kai wa Musulmai hari a Indiya. Tun lokacin da BJP ta karɓi mulki a 2014 a Indiya - take kuma mulkar jihar Uttar Pradesh tun 2017 - ake samun ƙaruwar hare-hare a kan Musulmai da takura musu. Fatima ta ce ko damar kwashe kayansu ba a bai wa iyayenta damar yi ba. Ta ce tana kallon wani hoton zane da ta taɓa yi wa ƙaninta da take so sosai, amma ba ta iya ɗaukarsa ba. ""A yanzu gidanmu ya zama tarihi, babu abin da muka tsira da shi,"" ta faɗa cikin kuka. An rushe gidansu Fatima ne bayan kama mahaifinta, wanda ɗan siyasa ne a yankin mai suna Javed Mohammad - wanda ƴan sandan Uttar Pradesh ke zargin sa da shirya zanga-zangar da Musulmai suka jagoranta a baya-bayan nan da ta rikiɗe zuwa rikici. Masu zaga-zangar sun buƙaci a kama Nupur Sharma, wata tsohuwar mai magana da yawun jam'iyyar BJP, wacce ta yi kalaman ɓatanci ga Annabi Muhammad a watan da ya gabata. An dakatar da ita daga jam'iyyar. Mr Mohammad na daga cikin fiye da mutum 300 a Uttar Pradesh kan zanga-zangar. Ɗaya daga cikin ƴaƴansa Afreen Fatima - fitacciyar Musulma mai gwagwarmaya ce da ta sha shiga bore kan adawa da dokar zama ƴan ƙasa mai cike da ce-ce-ku-ce da kuma ta hana ɗalibai mata Musulmai sanya hijabi a makarantu. Ƴan jam'iyyar hamayya sun yi tur da rushe gidajen Musulman, suka kuma zargi gwamnatin Uttar Pradesh - wacce wani ɗan addinin Hindu Yogi Adityanath ke jagoranta - kan ƙin bin matakan da suka dace wajen warware matsalar. Sauran gidajen da ake rushe na wasu Musulmai ne da ake zargi da yin jifa bayan kammala Sallar Juma'a - su ma an rushe su a ƙarshen mako. Wannan ɗaya ne daga cikin jerin rushe gidajen Musulmai da aka yi a Uttar Pradesh da wasu jihohin da BJP ke mulki sakamakon rikicin addini. Hukumomi sun ce sun yi rusau ɗin ne saboda ba a kan doka aka gina gidajen ba, amma ƙwararru kan shari'a sun musanta hakan. Ƴan sanda sun zargi Mr Mohammed baban Fatima da hannu a kitsa rikicin. Wani babban ɗan sanda ya shaida wa ƴan jarida cewa ƴar Mr Mohammed Afreen Fatima ma na da hannu cikin shirya irin waɗannan zanga-zanga, kuma ita da babanta tare suke shirya farfagandar. AMma ita ba a kama ta ba. Somaiya Fatima da ɗan uwanta Mohammad Umam sun yi watsi da zarge-zargen, suna cewa babansu da yayarsu ba su da hannu a lamarin. Fatima cikin raha ta ce babanta Mr Mohammad yana da wasu ɗabi'u masu ban sha'awa, kamar yawan amfani da Facebook da gina makwararar ruwa a wurare daban-daban a cikin gidan, sannan yana ɗaukar lokaci sosai wajen tsara yadda zai bai wa ƴaƴansa kyaututtuka. Ta ce karamcin mahaifinta bai tsaya kan iyalansa ba kawai. ""Abba yana taimakon kowa. Kuma yana da kyakkyawar alaƙa da kowa kama daga kan hukumomi har zuwa kan maƙwabta da baƙi,"" ta faɗa tana mai karawa da cewa tana matuƙar alfahari da kasancewa ƴarsa. Ƴaƴan gidan na yawan gaya wa babansu da yayarsu cikin raha cewa ""su kan fuskanci matsala"" saboda ""baram-ɓaramarsu."" ""Wasu lokutan ƴan uwana maza kan gargaɗi yayarmu Afreen cewa ta rage kaifin bakinta,"" in ji Fatima. ""Amma ba wanda ya taɓa zaton za mu samu kanmu a irin wannan yanayin."" Iyalan Mr Mohammad sun tuhumi hukumomi kan dalilin da ya sa aka rushe musu gida. Hukumar Kula da Ci gaba Birnin ta Prayagraj ta ce a ranar 10 ga watan Mayu ta aika saƙon cewa za ta rushe gidan saboda an gina shi ba bisa ƙa'ida ba, inda ta nemi ya je gabanta ranar 24 ga watan Mayu. Amma ɗansa Umam ya ƙaryata hakan, yana mai cewa iyalan ba su samu wata takarda ba har sai da daddare ana ya gobe za a rushe gidan. ""Kuma ma gidan da sunan mahaifiyata aka saye shi - kyauta ce babanta ya ba ta. Duk kuɗaɗen ruwa da wuta da haraji a kan aiko ne da sunanta. Amma sai aka aiko da sanarwar da sunan babana,"" in ji shi. BBC ta tuntuɓi wasu jami'ai biyu daga hukumar Prayagraj, waɗada suka ƙi cewa komai. Govind Mathur, wani tsohon alkalin alkalan babbar kotun Allahabad, ya shaida wa BBC cewa abin da hukumomin suka yi ""rashin adalci ne."" ""Ko da a ce ma an yi kuskure a bin ƙa'idojin gina gidan, kamata ya yi hukumomi su sa a biya tara ƙarƙashin dokokin ƙaramar hukuma,"" a cewarsa. ""Aƙalla ma dai ai sai su bai wa iyalan damar yin bayani."" Mr Ali ya ce ana yin rusau ɗin ne kawai don tsokanar Musulmai. Rushe gidan ya sanya matuƙar tsoro a zuƙatan maƙwabtan Mr Mohammad. Kareli, wajen da gidan yake, unguwar mai hada-hada sosai. Kuma mafi yawan mazaunata Musulmai ne, sai tsirarun mabiya Hindu da su ma ke zaune a can. Yawanci unguwar kan cika da hayaniyar jama'a musamman masu talla da sauran hada-hada. Amma tun bayan da aka rusa gidajen, sai ko ina ya kasance shiru saboda tsoro da fargaba. Mazauna unguwar da dama sun ƙi yin magana, sun ce suna tsoron su ma a yi musu hakan idan suka fadi abin da ke ransu. Da dama kuma suna ma tsoron fitowa daga gida, sai dai ajiyo muryoyinsu ƙasa-ƙasa idan har sun ga gilamawar baƙi. Wani maƙwabinci Mr Mohammad ya fadi yadda ya dinga yi wa gidan nasa kwaskwarima kwanan nan. Wani ɗan unguwar kuma ya ce shi yana son sanin me ya sa sai gidajen Musulmai ake rusawa. Ga iyalan Mr Mohammad dai, sun shiga cikin damuwar rushe gidansu da rashin adalcin da suka ce an yi musu. Ƙarin bayanai daga Vivek Singh a Prayagraj"	https://www.bbc.com/hausa/labarai-61812324
business	Yadda dala ke ci gaba da murkushe darajar naira a Najeriya	Ku latsa sama don kallon bidiyon: Darajar kudin Najeriya naira na ci gaba da faudwa warwas. Yanzu maganar da ake takardar kudin CFA da ake kashewa a wasu kasashen Afrika kamar Nijar, Kamaru da Chadi, darajarta ta kamo ta naira. Wato sai ka ba da naira 1000, za ka canja wannan saifa dubu daya. Idan kuna shirin zuwa Umrah, to ‘yan canji za su siyar muku da Riyal a kan naira 140 kowacce riyal daya. A shekarar 2015 ana musayar dala daya a kan naira 200 da motsi a kasuwar bayan fage. Sannan a farkon shekarun 1980, ina nufin kimanin shekara 41 da suka wuce, naira ta fi dala daraja.	https://www.bbc.com/hausa/media-58739307
religion	Kungiyar Izala ta gargadi Sheikh Jalo Jalingo kan hadisin iyayen Annabi	Kungiyar Jama'atu Izalatul Bid'ah Wa Iqamatul Sunnah ta yi gargaɗi tare da dakatar da ɗaya daga cikin ƴaƴanta wato Dakta Ibrahim Jalo Jalingo daga wani karatu da yake yi wanda yake jawo ce-ce-ku-ce game da iyayen Annabi Muhammad (S.A.W). A ƴan kwanakin nan dai an sha ganin bidiyo na malamin a shafukan sada zumunta inda yake bayani kan makomar iyayen Annabi, wanda wannan batu ya ja zazzafar muhawara tsakanin ɗaliban ilimi da malamai da mabiya. A yayin wani taro da ƙungiyar ta yi a sakateriyar ƙungiyar da ke Abuja babban birnin Najeriya ranar Alhamis, ƙungiyar ta ce ta dakatar da tattauna wannan matsala ko rubutu dangane da ita a shafin intanet domin wannan matsala, lamari ne da ya shafi malamai da ɗaliban ilimi. A sanarwar da tab wallafa a shafinta, ƙungiyar ta ce yin wannan karatu cikin al'umma ba zai haifar da komi ba sai ruɗani da rashin fahimta. Haka kuma ƙungiyar ta ja hankalin dukkan malaman da ke ƙarƙashinta da cewa kafin su kawo wata baƙuwar matsala ta addini ko fatawa, da su fara gabatar da ita a gaban majalisa don tattaunawa a ilimance don samun matsaya kafin a yaɗa ta cikin al'umma don kauce wa haddasa ruɗani da rashin fahimta. Kungiyar ta kuma yi kira ga dukkan masu sarrafa shafukan sada zumunta da ke ƙarƙashin ta da su dakatar da yaɗa wannan matsala a shafukan sada zumunta, kuma su janye ta daga shafukansu. Ƙungiyar ta Izala ta kuma yi kira ga al'ummar Najeriya da su mayar da hankalinsu wajen addu'o'in neman zaman lafiya da tsaro, wanda shi ne babban lamarin da ya dami ƙasar. Daga cikin malaman da suka halarci zaman har da shugaban ƙungiyar ta Izala Sheikh Abdullahi Bala Lau da kuma sakataren ƙungiyar Sheikh Kabir Haruna Gombe da Sheikh Abubakar Giro Abubakar da kuma shi Sheikh Jalo Jalingon.	https://www.bbc.com/hausa/labarai-59906080
politics	'Kalamaina na 'ko da tsiya-tsiya' ba na tunzura rikici ba ne'	"Shugaban jam'iyyar APC reshan jihar Kano, Abdullahi Abbas ya musanta zarge-zargen da ake masa na amfani da kalaman tunzura gangamin yaƙin neman zaɓe da tarukan siyasa. Kalmar ""ko da tsiya ko da tsiya-tsiya, sai mun ci zaɓe"", ba baƙon abu ne domin an sha jiyo Abdullahi Abbas na ambato wadannan kalamai a tarukan siyasa tun daga zaben 2019. Ƴan adawa a jihar na cewa irin wadannan kalamai na Abdullahi Abbas, wata alama ce da ke nuna cewa mai yiwuwa akwai wani mummunan nufi da APC ta yi game da babban zaɓe da ke tafe a jihar. Sai dai a tattaunawarsa da BBC, shugaban APCn a Kano ya ce an yi wa maganganunsa mummunar fahimta ce kawai. A makon da ya gabata ne BBC ta kawo rahoto kan zargin da ake yi wa shugaban jam'iyyar APC na yin kalaman tunzura rikici. ""﻿Ko da tsiya ko da tsiya-tsiya, ko ana ha-maza ha-mata, ko me za a yi, ko me zai faru, ko mai tafanjama fanjam sai mun ci zaɓe."" S﻿hugaban jam'iyyar APC ya yi waɗannan kalamai ne a makon da ya gabata yayin da suke ƙaddamar da kamfe ɗin takarar gwamna a Ƙaramar Hukumar Gaya. Sai dai a lokacin da BBC tayi masa tambaya kan dalilan amfani da wadannan kalamomi da ke kama da na tunziri rikici, sai ya ka da baki ya ce: ""Tsiya-tsiya takobi ce? Tsiya-tsiya mashi ne? Tsiya-tsiya wuƙa ce? Tsiya- tsiya bindiga ce? Ai dagewa ce lallai ka tsaya sai an ci zaɓe, abin da ake nufi kenan. Abdullahi Abbas ya ce ai ""abokan hamayyar mu shaƙiyanci ne, ai sun san abin da muke nufi, batu ne na jefa ƙuri'a kuma mu kuri'a da ake jefawa muke nufi da tsiya-tsiya, domin ita ce tsiyar ai da muke nufin zamu saka musu a zaɓe"". Shugaban na APC a Kano, ya ce wannan karon zaɓe ne za a yi falan ɗaya, domin a baya an sha su, sun kuma warke, ""wai inconclusive bayan su sun san cewa cutarsu aka yi"". Abbas ya ce yanzu waɗannan kalamai na shi na nufin ba za su sake bari a maimaita hakan ba a zaɓe mai zuwa. ""Ba zamu bari a sake cutar mu ba"". ""Ni ba ni da ja da aƙidar dimokuradiya, domin kalmomina ba na husuma ba ne, ina da asali, na fito daga gidan sarauta, ina iya zama sarki, don haka ni ba mutum ba ne da zai so haddasa rikici"". Abbas dai na nuna cewa kalmominsa hausa ce, kuma dama shi ɗan siyasa duk abin da ya ce sai na sauya ma sa. A cewarsa siyasar Kano ta gaji haka, ""mu 'yan Kano haka muke siyasarmu, kalmominmu sun sha bamban kuma shi talaka da ake yi domin shi yasa me muke nufi. Abbas ya tunasar da kan sa cewa ai ya taɓa yin waɗannan kalamai a baya, kuma babu wanda ya tunzura, kuma shi wai bai ce kowa ya ɗau makami ko ya yi fitina ba, kalamominsa na nufi a kasa a tsare kar ayi ma su maguɗi. ""A zaɓen baya mu aka yi wa maguɗi, mu fa mun fi son kowa ya zauna lafiya, kalmomina burga ce ta 'yan siyasa"". Da aka yi masa tambaya ko shin ba su da wani abin burga na jan hankali mutune su zaɓe su, sai ya ce, ba wai ba su da ayyukan raya kasa ba ne, kawai dai su hausawa sai da haka. Ya kuma zargi cewa ""ai su masu korafi ai nasu shaƙiyanci da iyayen gidansu ya fi nasu muni"". Ya ce su 'yan APC galatsine suke yi amma ga ɓarayin kuri'a wanda kowani talaka da abokin hamayya ya san abin da suke nufi. Abbas ya ce sun haramta ɗaukan makamai da kalaman tunzuri, domin duk wanda aka kama zai fuskanci hukunci. Siyasar ba ta da maraba kamar ta sauran duniya, kawai dai tunda batu ne na harshen hausa dole su yi ta yadda ‘yan jihar Kano hausawa za su fahimce su, in ji Abdullahi Abbas."	https://www.bbc.com/hausa/articles/cp6529290d4o
health	An kai marasa lafiya 500 asibiti mai gado biyar a Afghanistan bayan girgizar kasa	"""Marasa lafiya 200 ne suka mutu a cikin 500 da aka kawo wannan asibitin."" Wannan shi ne kalamin da Muhammad Gul, wani ma'aikacin karamin asibiti da ke Gyan, a gabashin Afghanistan ya yi. Gadaje biyar ne kacal a asibitin, kuma girgizar kasar da aka yi ranar Talata ta fito da matsalar rashin isassun gadaje a asibitocin kasar. ""Dukkan ɗakunan asibitocin sun lalace,"" a cewar Gul a hirarsa da BBC. Ya ce helikwafta ya dauki wasu marasa lafiya daga yankunan karkara na lardin Paktika zuwa birane domin a yi musu magani. Sannan likitoci biyu suna aiki a wani asibitin wucin-gadi domin duba mutanen da ba za su iya zuwa ko ina ba. Sai dai babu isasshen fetur a cikin injin janareton da ke aiki, kuma har yanzu ba a kai taimakon da wasu lardunan suka yi alkawarin kai wa lardin na Paktika ba. A gefe guda, mutanen da suka jikkata suna ci gaba da ƙaruwa. ""Akwai mutane da dama da ke bukatar kulawar likitoci. Ina tsammani ba za su iya kwana da rai ba,"" in ji Gul. Girgizar kasar mai karfi da ta kai lamba 6.1 a ma'aunin Richter ita ce mafi muni da ta auka wa Afghanistan a cikin shekaru ashirin. Ta auka wa gabashin kasar da Talata da asubahi. Ta yi sanadin mutuwar akalla mutum 1,000 sannan ta jikkata fiye da mutum 1,500 more, kamar yadda wani jami'i a gwamnatin Taliban ya bayyana. Sai dai ana tsammani adadin zai karu a yayin da ake ci gaba da tafka ruwan sama kamar da bakin kwarya. Sannan yanayin wurin da lamarin ya faru ya hana masu aikin ceto gudanar da aikinsu yadda ya kamata. Girgizar kasar ta faru ne a yankuna masu cike da tsaunuka da ke da gidaje marasa kwari, wadanda ba za su iya jure mata ba. Daruruwan gidaje sun rushe sannan an samu zaftarewar laka. Gyan  na cikin yankunan da lamarin ya fi yin kamari. Har yanzu mutane suna makale a cikin baraguzan gine-gine. Kungiyoyin bayar da agaji na kasashen duniya sun gina asibitoci a can a shekarun da suka wuce. An gina su ne domin duba marasa lafiya da ke da kananan larurori kuma ana tura masu manyan larurori birane domin a duba lafiyarsu. Ba su da sassan da ke kula da marasa lafiyar da ke buakatar agajin gaggawa. Kungiyoyin bayar da agaji na kasashen duniya sun fice daga kasar tun bayan da kungiyar  Taliban ta karbe iko a watan Agustan da ya gabata. Fannin lafiya na fama da matsanancin karancin magunguna da likitoci. Ma'aikatar tsaro a karkashin Taliban ce take gaba-gaba wajen bayar da agaji ga mutanen da girgizar kasar ta aukawa kuma ta nemi agajin kasashen waje. Ofishin bayar da agaji na Majalisar Dinkin Duniya ya tura da tawagar likitoci domin bayar da agaji a yankunan da girgizar kasar ta faru. Sannan hukumomin bayar da agaji na Pakistan da ke makwabtaka da Afghanistan su ma suna kai dauki. Sai dai dangantakar galibin gwamnatocin kasashen waje da ta Afghanistan ta yi tsami bayan Taliban ta hambarar da gwamnatin da kasashen yammacin duniya suke mara wa baya. Kasashe da dama sun kakaba mata takunkumai kan sha'anin bankuna kuma hakan yana tasiri sosai a harkokin tattalin arzikinta. ""Abin bakin ciki shi ne yadda aka kakaba wa gwamnati takunkumi, don haka ba ta da kudin da za ta taimaka wa mutanen da ke bukatar taimako"", a cewar Abdul Qahar Balkhi, wani babban jami'i a gwamnatin Taliban. Lokacin da gwamnan riko na  Taliban ya je Gyan ranar Talata mutane sun yi masa ihu, suka gaya masa ya bar wurin, a cewar wani mutum a hirarsa da BBC. Mutumin, wanda ya je domin taimaka wa mutanen da lamarin ya rutsa da su, ya ce gwamnan da kuma jami'an Taliban daga Kabul, babban birnin kasar sun yi alkawarin bayar da karin tallafi. Tun ma kafin Taliban, asibitocin kasar a manyan birane da garuruwa, ba su da isassun kayan aikin da za su tunkari manyan bala'o'i. Kazalika babu jiragen helikwatfa na kai agaji. A cewar jami'an lafiyar Paktika, ana fuskantar matukar karancin magungunan kashe radadi a yankin. Daya daga cikin likitocin da ke aiki a asibitocin wucin-gadin Gyan ya je yankin ne daga lardin Ghazni da ke da makwabtaka domin bayar da agaji. Lokacin da ya isa yankin, mutane sun zagaye shi suna neman agaji. Likitan ya ce ya hadu da wani matashi da ya samu karaya a kirjinsa. Ya ce akasarin wadanda lamarin ya shafa maza da mata da kananan yara ne da aka fiddo daga baraguzan gine-gine. An nuna wa BBC hotunan mutanen da suka samu manyan raunuka da ke jira a duba lafiyarsu.  Kazalika rahotanni sun ce an bar gawarwaki a kan tsandauri. Masu bayar da agaji daga yankin Urgun sun isa wurin da lamarin ya faru domin kai agaji.  Wani mutum ya ce ya ga gawarwaki kusan 40  tun da sanyin safiya kuma akasarinsu na kananan yara ne. ""Ba mu samu ruwa mai tsafta ba da za mu wanke ciwukan da mutane suka ji kuma ana matukar zafi,"" a cewar wani likita da ya kai agaji.\n\nWasu daga cikin mutanen da muka yi hira da su a wannan labarin ba sa so a fadi sunayensu"	https://www.bbc.com/hausa/articles/c25dep2re95o
health	Lafiya Zinariya: Yadda cutar jijjiga ke lalata jijiyoyin jikin mace	Latsa wannan alamar lasifikar domin sauraron shirin Lafiya Zinariya Zama ko girman mabiyiya a jikin mace mai ciki na da alaka da cutar jijjiga da wasu mata ke samu a yayin da suke da juna biyu.	https://www.bbc.com/hausa/labarai-52775720
health	Masana kimiyya na bincike kan abin da ke jawo cutar kansa	Masu bincike kan cutar kansa daga Birtaniya da Amurka na kokarin hada hannu domin gano alamomin farko da suke nuna mutum na dauke da cutar kansa kafin cutar ta yi karfi. Suna kokarin ''kirkirar'' cutar kansa a dakin gwaje-gwaje domin ganin ko ya cutar ke kasancewa a ranar farko. Wannan na daya daga cikin bukatun kungiyar ''International Alliance for Cancer Early Detection'' wadda kungiya ce da ke bincike kan kansa. Kungiyar ta ce hada hannu da sauran masu bincike domin gano cutar da sauri abu ne wanda zai amfanar da marasa lafiya. Kungiyar bincike ta ''Charity Cancer Research UK'' ta hada hannu da Jami'ar Cambridge da Manchester da University College ta Landan da kuma jami'o'in Stanford da Oregon domin kara wa juna sani kan kimiyya ta wannan bangaren. Masu binciken na kokarin yin gwajin jini da numfashi da fitsari domin sa ido kan marasa lafiya masu yiwuwar kamuwa da cutar kansa, da kuma kara inganta fasahar daukar hoton jaririyar cutar kansa kafin ta habaka. Amma masu binciken sun bayyana cewa hakan tamkar neman allura ce cikin ruwa wanda za a iya shafe shekara 30 ana yi. Dakta David Crosby wanda shi ne shugaban cibiyar binciken gano cutar kansa da wuri ta Birtaniya ya ce ''babbar matsalar ita ce ba za mu iya gane lokacin da kansa ke farawa a cikin jikin dan Adam ba. ''Zuwa lokacin da za mu gano cutar ta riga ta shiga jiki sosai.'' Masu bincike kan cutar kansa daga Manchester da kuma Birtaniya misali, na kokarin gwajin naman mama da habaka shi domin ganin ko za su iya gano alamomin farko na cutar kansa. Har wa yau, masana kimiyya sun bayyana cewa bincike wajen gano cutar kansa da wuri bai fadada ba, masu binciken ba su cika samun nasara wajen gano cutar ba. Dakta Cosby ya ce hada hannu da za a yi zai kawo sauyi matuka ta bangaren kiwon lafiya, wannan zai sa a matsa daga kona cutar kansa zuwa kokarin shawo kanta a matakin farko da kuma maganceta. Kididdiga ta nuna cewa kashi 98 cikin 100 na masu kansar mama suna rayuwa shekara biyar ko kuma fiye idan aka gano cutar a matakin farko, idan aka hada da kashi 26 cikin 100 na wadanda ake ganowa a mataki na hudu. Amma a halin yanzu, kusan kashi 44 na masu kansar mama ana gano cutar a jikinsu ne a matakin farko. A Birtaniya, an kebe lokaci na musamman domin gwaji ga masu cutar kansar mama, da kansar ciki da kuma ta mahaifa idan mutane suka kai wasu shekaru. Sai dai a halin yanzu, babu kayan gwaje-gwaje na kansar tumburkuma da ta huhu da koda da ta mafitsara wanda hakan na nufin yiwuwar rayuwa ga masu dauke da ita na da wahala. Farfesa Mark Emberton ya bayyana cewa kirkiro nau'ura mai daukar hoton jikin mutum domin binciken kwakwaf wato MRI wata hanya ce ta maye gurbin wasu hanyoyi na gano cutar kansa musamman ta mafitsara.	https://www.bbc.com/hausa/labarai-50126634
business	Abin da 'yan Najeriya ke cewa kan kasafin kudin 2022 na Buhari	"Ƴan Najeriya na ci gaba da bayyana ra'ayoyinsu kan kasafin kudin shakarar 2022 da Shugaba Muhammadu Buhari ya gabatar wa Majalisar Dokokin ƙasar a ranar Alhamis. A ranar Alhamis ne Shugaba Buhariya gabatar da kasafin na 2022, wanda ya haura naira tiriliyan 16, da ya ce zai mayar da hankali wajen kammala ayyukan da gwamnatinsa ta fara. Majalisun tarayyar Najeriyar za su fara nazari kan ƙudurin kasafin kuɗin 2022 ɗin a ranar Juma'a. Sai dai, kasafin kuɗin zai zo da ciyo ƙarin bashi har kimanin naira tiriliyan shida, don cike giɓin da za a samu. Tuni ƴan ƙasar da suka haɗa da ƴan majalisa da ƴan siyasa da ƙwararru da ma sauran mutane suka fara bayyana ra'ayoyinsu. Honarabul Abubakar Yunus, dan majalisar wakilai ne na tarayya, ya shaida wa BBC cewa akwai kyakkyawan fata dangane da kasafin kuɗin na 2022 da Buhari ya gabatar musu, kuma suna fata a gyara kura-kuran da aka gani a kasafin kudin 2021. ""Muna son wannan ya kasance ya inganta tsarin yadda ake tafiyar da ayyukan gwamnati musamman ma abin da zai kawo wa ƙasa dogaro da kai, da kuma inganta ƙalubale na wajen samun kuɗaɗen shiga. Ɗan majalisar ya ce akwai abubuwa da dama da suka birge shi game da ƙudurin kasafin da Shugaba Buhari ya gabatar. ""Abin da ya burge mu shi ne akwai waɗansu abubuwa da aka yi la'akari da su waɗanda gaskiya idan aka yi za su ta da wasu kura-kurai wadanda aka yi a baya. Kuma akwai kyakkaywan fatan inganta abin da ake aiwatarwa a 2021. Yayin gabatar da kasafin 2022 dai Shugaba Buhari ya yi bita kan yadda ake kashe kasafin kuɗin shekarar da ake ciki ta 2021, kamar misali na yi wa ƙasa aikace-aikace da suka haɗa da inganta tsaro da inganta zamantakewa da samar da na'urori da abuwan ci gaba. Honarabul Yunus ya ce a wannan fannin gwamnati ta yi rawa gani, ""saboda a halin da muke cikin nan tun ma kafin ya zo, mun ga yadda suka saki kuɗaɗe inda aka kashe kai 60 cikin 100 na ainihin abin da aka ƙuduri niyyar yi a 2021. ""Idan dai aka daure aka tafi a haka to gaskiya kwalliya za ta biya kuɗin sabulu,"" kamar yadda ya ce. Shugaba Buhari dai ya ce kashi ɗaya cikin uku na kasafin kudin 2022 ɗin da bashi za a yi shi, amma ɗan majalisa Yunus ya ce hakan ba shi da wani aibu, saboda gwamnatin na bin komai sau da ƙafa kamar yadda aka tsara. ""Sau tari idan aka yi maganar bashi sai ka ga cikin mutane ya ɗuri ruwa amma ƙarƙashin mulkin Shugaba Buhari ta yi rawar gani, don duk bashin da take ci da kuma bain da ta ayyana wa kanta za ta dinga biya shekara-shekara, to ta yi rawar gani a nan. ""Zuwa yanzu tana bin komai sau da ƙafa, ma'ana duk shekara idan ta ce za ta ciyo bashi kaza kuma za mu biya, to tana hakan,"" in ji dan majalisar. Ya ce abin da ba a so shi ne a ciyo bashi a zo a yi ta kashe kuɗin ba tsari, don haka majalisar ta yi na'am da tsarin. Ra'ayoyi sun bambanta a kan wannan batu a tsakanin ƴan kƙasar, yayin da wasu ke yaba wa gwamnati, wasu kuma kushe ta suke yi musamman kan batun ciyo bashi don cike giɓin kasafin kuɗin. Ƙungiyoyin fararen hula kamar SERAP mai sa ido kan ayyukan ƴan majalisa a ƙasar ta ce: ""Muna so Shugaba Buhari ya yi gaggawar ajiye rahoton shirin karɓo bashi don cike giɓin kasafin kuɗin ƙasar. ""Za mu fafata don matsa wa gwamnatin dakatar da wannan ciwo bashin marar kan gado, da kawo ƙarshen cin hanci da kuma rage yawan kuɗaɗen da ake kashewa a gwamnati."" A shafin tuwita wani Hamma @HAHayatu ya ce: ""Gwamnati Buhari da ba ta san ciwon kanta ba za ta sake ciyo bashin naira tiriliyan shida a 2022 wanda jikoki sa tattaɓa kunninsa ne za su biya. ""Abin takaicin ma shi ne mafi yawan kasafin kudin da aka gabatar za a kashe ne a kan al'amuran yau da kullum, wannan gwamnatin ta ƙi ta rage yawan kuɗaɗen da take kashewa."" Bayan wani neman jin ra'ayi da muka yi a shafin BBC Hausa Facebook ranar Alhamis da yamma, mutane da dama sun yi ta tsokaci. Bashir Sahal Yakubu Nguru ya ce: ""Muna fatan kasafin kudin shekara ta 2022 da Shugaba Buhari ya gabatar wa majalisa ya kawowa ""yan Najeriya saukin rayuwar da suke ciki."" Ahmad Bajoga: ""Tsawon shekaru bakwai da Shugaba Muhammadu Buhari ya yi yana gabatar da kasafin kudi ga Majalisan Dokokin kasar, babu wani abu na zahiri da talakan Najeriya ya amfana da shi."" Dayyabu Akilu B B ya ce: ""Gina 'yan kasa kafin gina kasa, ta yadda abinci zai wadata, kazalika ta yadda talauci da fatara za su ragu sosai, sannan a yi amfani da su wajen inganta harkar ilimi ta yadda talaka zai samu damar karatu cikin sauki, yin hakan zai matukar tasiri wajen kawo ci gaban kasa da kuma samar da zaman lafiya mai dorewa."""	https://www.bbc.com/hausa/labarai-58841327
business	Amurka za ta kara saka wa China haraji kan kayayyaki	Shugaban Amurka Donald Trump ya bayyana cewa zai kara saka haraji na kashi 10 cikin 100 kan kayayyakin China da za su shiga Amurka na kusan dala billion 300. Ya wallafa hakan ne a shafinsa na Twitter bayan tattaunawar da Chinar ta yi da Amurkar ta gaza samar da wata nagartacciyar mafita. Ana sa ran cewa wannan harajin zai fara aiki ne a watan Satumba kuma zai shafi dukkanin kayayyakin da za su shiga Amurka daga China. A jerin sakonnin da Mista Trump ya aika a shafinsa na Twitter, ya fara ne da jinjinawa sabuwar tattaunawar yarjejeniyar da kasashen biyu suka yi. Ya bayyana tattaunawar da aka yi a wannan makon a Shanghai a matsayin tattaunawa mai kyau kuma mai amfani kafin daga baya ya bullo da wannan sabuwar barazanar ta shi ta kara zabga haraji. Da alamu Mista Trump ya fusata kan yadda Chinar ta gaza samar da kayayyakin da ya kamata ta samar kamar yadda tayi alkawari. A lokacin da Mista Trump ke daf da shiga jirgin sama ya shaida wa manema labarai cewa yana da ikon saka haraji ko zaftarewa domin matsa wa China lamba ko hura mata wuta. Mista Trump din ya ce ''Shugaba Xi mutum ne wanda nake so, ina ganin yana da ra'ayin wannan yarjejeniya, amma maganar gaskiya ita ce ba shi da azarbabi. ''Ya taba cewa kasarsa za ta rinka sayan kayayyaki daga manomanmu kuma bai yi hakan ba. Ya kuma ce zai yi kokarin hana shigar da kwayar Fentanyl Amurka, duk daga China ake shigo da ita amma ya gaza.'' Dubban 'yan Amurka ne ke mutuwa saboda Fentanyl, in ji Mista Trump. Ya ce ''Kuma muhimmin abu shi ne ko wacce shekara China na samun biliyoyin daloli duk shekara tana kara gina kanta, mu ma lokaci ya yi da za mu kara gina kasarmu.'' Wannan harajin dai ba zai fara aiki ba sai watan Satumba wanda hakan zai ba Chinar damar yin gyararraki ko watakila Trump ya janye harajin kafin a fara wata sabuwar tattaunawar a Washington. A shekarar da ta gabata ne Mista Trump ya zabga haraji kan kayayyakin China na kusan dala biliyan 250, amma a wannan karon harajin zai yi tasiri matuka ga Amurkawan da za su saya kayayyakin sakamakon tsada. Wannan harajin zai shafi komai tun daga kayayyakin wasan yara har zuwa wayoyin sadarwa haka zalika farashin na'urar kwamfuta ma zai yi karuwa.	https://www.bbc.com/hausa/labarai-49201305
sports	Kasuwar ƴan ƙwallo: Makomar Mount, Terrier, Neves, Laporte, Zinchenko, Aguerd	Manchester United na duba yiwuwar raba Mason Mount, dan wasan tsakiya na Chelsea da Ingila mai shekara 23 da Chelsea. Har yanzu dan wasan bai sanya hannu kan sabuwar kwantiragi a Stamford Bridge ba (Sun) Liverpool na ci gaba da sa ido kan Martin Terrier, dan wasan gaba mai shekara 25 na Rennes da kasar Faransa a matsayin wanda zai maye gurbin Sadio Mane, wanda ake sa ran zai bar kungiyar. (Mirror) Kocin Barcelona Xavi ya tattauna da Ruben Neves, dan wasan kungiyar Wolves da Portugal mai shekara 25 kan kokarin saye shi. (Sport - in Spanish) Har yanzu Juventus na son sayen Aymeric Laporte, dan wasan baya na Sfaniya da Manchester Citymai shekara 28. (Corriere dello Sport via Manchester Evening News) West Ham daf da sayo Nayef Aguerd, dan wasan baya na Rennes. (Evening Standard) Arsenal na ci gaba da nuna sha'awar dauko Youri Tielemans dan wasan tsakiya na Leicester mai shekara 25. (Fabrizio Romano) Chelsea ta sake bayyana sha'awarta kan raba Sergiono Dest, dan wasan bayan na Barcelona mai shekara 21. (Mail) Dan wasan gaba na Paraguay mai shekara 28, Miguel Almiron ba zai bar Newcastle United ba a karshen kakar wasa ta bana. (Chronicle Live) Inter Milan na tattaunawa da lauyoyin Romelu Lukaku, dan wasan gaba na Chelsea mai shekara 29, domin duba yadda za a mayar da shi gasar Serie A. (Guardian)	https://www.bbc.com/hausa/wasanni-61655089
entertainment	Kannywood ta shiga jerin sabbin kalmomin Kamus na Oxford	"Kalmar Kannywood wacce ake nufi da masana'antar shirya fina-finan Hausa da ake yi a arewacin Najeriya ta samu shiga cikin kamus din Turanci na Oxford Dictionary da ake wallafa shi a Birtaniya. Kamfanin da ke wallafa kamus din ne ya wallafa hakan a shafinsa na intanet a ranar Talata. Kalmar ta Kannywood tana cikin jerin kalmomin Turancin Najeriya 10 da suka sake samun shiga cikin kamus din a karo na farko. An kirkiri kalmar Kannywood da kuma fara amfani da ita a shekarar 2002, kuma ta samo asali ne daga Hollywood wato masana'antar fina-finan Amurka, sai kuma aka samu Nollywood, wato sunan da ake kiran masana'antar fina-finan Najeriya da aka kara cikin Kamus na Oxford a 2018. Yawancin wadannan karin da aka samu ko dai aron kalmomi ne daga yarukan Najeriya ko kuma wata hanya ta daban, da 'yan Najeriya ke yi wajen sauya kalmomi da aka fara amfani da su a tsakiyar karni na 20, yawanci a shekarun 1970 da kuma 1980. Wani abu daya da zai ba ku sha'awa a jerin kalmomin da aka ara ko aka sauya su suka zama Turanci su ne irin abincin da ake sayarwa a kan titunan Najeriya. Misali, kalmar ""bukka"" an aro ta ne daga yaren Hausa da kuma Yoruba aka kuma fara amfani da ita a shekarar 1972, kalmar na nufin gidan sayar da abinci mai sauki da ke gefen titi. Wata kalmar da aka ara daga ire-iren gidajen sayar da abinci wanda aka shaida a shekarar 1980 ita ce, ""bukateria"", wadda aka kara da ""bukka da kuma kalmar Turanci -""teria"" wato karshen kalmar ""cafeteria"". Shaharriyar marubuciya 'yar Najeriya Chimamanda Ngozi Adichie ta kwatanta dangantakarta da Turanci, yaren da take amfani da shi wajen rubuce-rubucenta. ''Turancin da nake yi ya samo asali ne daga Najeriya ba kuma irin na Birtaniya ko Amurka ko na Australiya ba. Na dauki hakkin mallakar yaren Ingilishi.'' Haka kuma miliyoyin 'yan Najeriya irinta ke amfani da shi wajen sadarwa. Mallakar Turanci a matsayin yaren da muke amfani da shi wajen sadarwa, 'yan Najeriya na ci gaba da bayar da muhimmiyar gudummawa ga Turanci a matsayin yaren duniya. Marubuciyar ta bayyana cewa ''Mun yi karin haske kan gudunmawar da 'yan Najeriya suka bayar a wannan watan na Kamus din Oxford, yayin da wasu adadin kalmomin Turancin Najeriya ya samu shiga kamus din a karon farko.'' Kalmar da ma aka fi yi mata hikima ita ce ta ""mama put"", wadda aka fara amfani da ita a shekarar 1979, ta samo asali ne daga yadda masu sayen abinci a buka ke cewa: 'Mama zuba min'... Kalmar daga baya sai ta zama sunan da ake kiran masu sayar da abinci da ita baki daya - wanda ya karbi lambar yabo ta Nobel kan rubutun littafin wasan kwaikwayo, Wole Soyinka ya yi amfani da 'Mama put' a daya daga cikin littattafansa. An fara amfani da kalmar 'Okada' shekaru 20 baya, kalma ce da ake kiran abin hawa kamar 'acaba' na haya da fasinjoji ke amfani da shi a matsayin sufuri. Kalmar ta samo asali ne daga jirgin saman nan mai suna 'Okada Air' da ya taba aiki a Najeriya daga shekarar 1983 zuwa 1997, da kuma suna da jirgin ya yi wajen tafiya da saurin gaske amma fa cike da hatsari, kamar dai yadda 'acaba' din yake. Wasu daga cikin kalmomin Turancin Najeriya kadan da aka samu karinsu cikin kamus din su ne kalmomin Turanci da aka gutsure karshensu. Kalmomin da suka fi tsufa cikin karin kalmomi da aka samu wadanda asali ta Najeriya ce ita ce 'next tomorrow' - wato yadda 'yan Najeriya ke fadin 'jibi' a Turance a maimakon 'the day after tomorrow'. An fara amfani da ita ne a rubuce da Turanci a matsayin 'suna' a shekarar 1953, sai kuma a matsayin 'aikatau' a shekarar 1964."	https://www.bbc.com/hausa/labarai-51192111
business	eNaira: Hanya 10 ta soma amfani da tsarin kudin intanet na Najeriya	Babban bankin Najeriya ya bayyana hanyoyin da za a yi amfani da sabon tsarinsa na kuɗin intanet da ake kira eNaira. A ranar Litinin ne shugaba Muhammadu Buhari na Najeriya ya ƙaddamar da kuɗin na intanet. e-Naira tsarin kuɗin Najeriya ne za a yi hada-hada ta intanet. Wannan ne karon farko da Najeriya ta rungumi amfani da kudin na intanet. A cewar CBN eNaira zai zama wata hanya mai inganci ta huldar cinikayya da kudin Naira da kasar ke amfani da ita. Hakan na nufin a matsayin al'umma za su iya amfani da nairar ta intanet wurin sayen kaya a kasuwa kamar yadda suka saba yi da takardar kudin naira. Kuma ma'aikatu da hukumomin gwamnati za su iya amfani da tsarin wajen karɓar kuɗaden shiga na gwamnati da kuma biyan haraji. Babban bankin Najeriya ne ke da alhakin kula da tsarin. Kuma CBN ya bayyana hanyoyin soma amfani da sabon tsarin kuɗin na intanet, kamar haka: Yadda za a saka da cire kuɗi a asusun eNaira Wanda ya buɗe asusun eNaira zai iya saka kuɗi a ciki nan take daga asusunsa na banki. Kamar yadda mutum zai buɗe asusun eNaira haka ma bankuna suna da tsari da CBN ya yi tanadi domin su. Za a iya samun eNaira a manhajar bankin da mutum yake mu'amula da shi - akwai tsarin saka kuɗi da cire wa da za a zaba daga manhajar banki domin turawa da cire kuɗi daga asusun eNaira. Mutum zai saka adireshinsa na Imel da aka yi masa rijista da lambobinsa na BVN - sai a saka lambobin sirri na asusun eNaira. Za a turo wa mutum wasu lambobi a wayarsa da zai yi amfani da su domin tabbatar da cire wa ko saka kuɗi.	https://www.bbc.com/hausa/labarai-59048601
technology	Ana yada manhajar da ke dauke da sirrin mutane a Facebook	"Ana ta yada bayanan sirri da suka hada da sirrin yadda mutane suka yi jima'i na wata manhaja a shafin Facebook, kamar yadda wani kamfani na Privacy International ya fada. Kamfanin na Privacy International ya gano yadda manhajar ke bibiyar bayanan sirrin mutane, musamman ma a shafukan sada zumunta. Bayanan diddigin sun gano yadda ake bibiyar halin da mata ke ciki ta fuskar jinin al'ada, da kuma alamomin zuwan sa, baya ga alamar haihuwa. Tun bayan da masanan suka fara binciken ya sanya wani kamfani mai makamancin wannan manhaja ya yi saurin sauya yadda yake ajiye bayanan sirrin mutane. Manhajojin jinin al'ada na tattara bayanan sirri da dama na mutane, kama daga lafiyar jikinsu zuwa bayanai na jima'i, yanayin da suke ciki, abinda suke ci ko sha da kuma irin audugar da mata masu al'ada suka yi amfani da ita. Ta yadda wannan manhaja ke gano bayanan sirrin mutane musamman mata shi ne amfani da ranakun ko kuma watan da suka fara jinin al'ada da kuma lokacin da suke tsammanin zuwan sa. Yadawa a Facebook na faruwa ne ta kafafen sada zumunta, wadanda ke fafutukar samun cunkoson mutanen da za su rika shiga shafukansu, kasancewar hakan na taimaka musu wajen samun kudaden shiga ta hanyar jawo hankulan masu tallace-tallace. PI ta bankado ire-iren wadannan manhajoji, da suka hadar da na bibiyar jinin al'ada, sai dai irin su Period Track Flo da Clue Period Tracker ne ba su bayyana bayanan sirrin mutane a shafin na Facebook ba. Amma sauran kamar su Maya da kamfanin Plackal ya kirkira mutane sama da miliyan biyar ne suka sauke akan wayoyin su ta hanyar Goggle Play, sai MIA na kamfanin Mobapp Development imited shi kuma da mutane sama da miliyan daya suka sauke. Binciken masanan ya ci gaba da cewa manhajar My Period ta kamfanin Linchpin Health sama da mutane miliyan guda ne shi ma suka sauke ta a kan wayoyinsu. PI ta ce kamfanin manhajar Maya ya tabbatar da cewa ya cire dukkanin bayanan mutane daga shafin Facebook tare da sauye-sauyen gaggawa kan yadda yake adana bayanan. Wata sanarwa da ya aikewa BBC: ""Dukkanin bayanan da manhajar Maya ya tattara suna da muhimmanci sosai ajen gudanar da aiki mai inganci. ""Sai dai bayanan da suka shafi jinin al'ada abu ne da ya dogara da wani yanayi na daban da ba lallai ne a dogara da shi ba. ""Masu amfani da manhajar mu suna sane da ka'idojin mu da kuma tsarin da muke amfani da shi na ajiyar bayanan sirri kafin su yi rijista da Maya. Amma kuma suna iya goge duk wasu bayanan su da suka sanya kafin su yi rijista tun farko."" PI ta kuma ce nauyin da ya rataya a wuyan irin wadannan kamfanoni shi ne, bin tsarin duk wta doka da ta shafi kare hakkin sirrin bayanan jama'a, kasancewar yarda da su ya sanya suke ganin zasu iya ba su amanar bayanansu. Sai dai kamfanin Facebook ya sanar da cewa zai kaddamar da wasu bangarori da ya kamata masu amfani da irin wadannan manhajoji su shiga domin dakatar da duk wasu tallace-tallace ko kuma bayanai da ake aike musu."	https://www.bbc.com/hausa/labarai-49669709
religion	Darajoji 10 na Arfah ranar Juma'a	"Ba kasafai ranar Arfah ke faɗowa a ranar Juma'a ba, amma a bana za a yi tsayuwar Arfah ne a ranar Juma'a wacce ta kama 9 ga watan Zhul Hijja, wato 10 ga watan Yulin 2022. Kamar yadda aka sani, a Musulunce Juma'a babbar rana ce mai daraja, kuma Arfah ma ta kasance rana mai daraja. To ko waɗanne irin darajoji ne Arfah ke ƙarawa idan ta zo a ranar Juma'a? Sheikh Dr Ibrahim Disina, wani babban malamin Islama a Najeriya ya fayyace mana hakan. Shehin Malamin ya ce duk da cewa bai tabbata bai tabbata ba a Hadisi cewa: ""Annabi SAW ya ce tana da falala, bai inganta ba cewa falalar hakan ya kai Hajji 70 ko 72 ba, amma wasu Malaman sun kalato wasu bayanai da za a iya nutsuwa da su kan ƙarin falalar idan ranar Juma'a ta zo a matsayin ranar Arfa.  1- Haduwar ranaku biyu mafiya daraja a waje guda, ranar Arfa ce mafificiyar Rana a shekara, Juma'a kuma mafificiyar Rrana cikin kwanakin mako.  2- Cikin ranar Juma'a ne ake samun wani lokacin da ake da tabbacin in ka yi addu'a a cikinsa za a amsa maka addu'arka, wannan lokacin shi ne bayan Sallar La'asar na ranar Juma'a. A daidai wannan lokacin ne kuma  wadanda ke Filin Arfa ran Jumma'ar ke yin dafifi kowa ya takarkare yana Addu'a.  3- A irin Wannan Rana ta  Juma'a ne Annabi SAW ya yi tasa tsayuwar a Arfa lokacin Hajjinsa na ban kwana.  4- A daidai wannan ranar ce Musulmai a fadin duniya ke taruwa a Masallatan Juma'a don sauraron hudubobin Juma'a da Addu'o'i a garuruwansu kamar yadda Mahajjata daga fadin Duniya ke taruwa guri guda a Filin Arfa don sauraron Hudubar Arfa da yin addu'oi. Wanda irin wannan dacewa  baya faruwa sai in an sami dacewar Arfa ranar Juma'a.  5- Ranar Juma'a, ranar biki ce ga wadanda suke filin Arfa, wannan ne ma ya sa aka ce ba za su yi Azumi a ranar ba, kamar yadda ranar Juma'a ranar biki ce a kowane Mako  ga mazauna gida.  6- A irin wannan ranar ce Allah ya cikawa Musulmai ni'imar da ya yi musu ta addini, da kuma bayanin kammaluwar hukunce-hukuncen shari'a. Allah ya ambaci wannan baiwar da ni'ima cikin al-kur'ani mai girma.  7- Taron Arfa shine gangamin Musulmai mafi girma a duniya, a irin Wannan ranar ce za a Gangamin tashin al-ƙiyamah kamar yadda ya zo a Hadisin Annabi SAW. Wannan taron tunatarwa ne ga mai hankali kan taron Al-ƙiyamah.  8- Allah ya cusa da dasawa Musulmai masu yi masa biyayya ganin girma, daraja da alfarmar ranar Juma'a da darenta, abin ya kai Mutane na tsoron yin aikin sabo a wannan lokaci. Wannan kuma abu ne da zukatan mutane ke girmamawa. 9- Ashe yayin da ranar ta dace da ranar Arfa sai abin ya kara kambama ya habaka ya kuma kara girma a zukatan masu Imani. 10- A Ranar Arfa ce Allah ke kara saukowa ya kusanto zuwa ga bayinsa, sannan ya yi tinkaho da su wa Mala'iku sabon da yadda kowa ya yi butu-butu don neman yaddarsa. Shi kuma Allah  ya nemi mai neman gafara ya gafarta masa, mai neman rahama ya yi masa, mai bukatu kuma ya biya masa ita, in kuwa hakan ya dace da ranar Juma'a sai abin ya kara tumbatsa kasantuwar lokacin tun asali gurbin karbar addu'a ne."	https://www.bbc.com/hausa/articles/cg390353zzjo
health	'Yadda ciwon sikila ya hana ni cimma burina na aure'	"Idan ka kalli Aisha, wata matashiya mai shekara 28 da haihuwa, ba ta da wani bambanci da sauran matasa mata da ke harkokinsu na yau da kullum. Ma'aikaciyar gwamnati ce a daya daga cikin biranen arewacin Najeriya; ga ta son-kowa-kin-wanda-ya-rasa kuma kamar sauran mata da suka kai shekarunta, tana da burin yin aure ta hayayyafa. Ma'ana, a wajenta—kamar yadda lamarin yake a wajen matasa maza da mata a tsakanin al'ummomi da dama a sassa daban-daban na nahiyar Afirka—aure muhimmin lamari ne. Sai dai kuma har yanzu hakarta ba ta cimma ruwa ba, saboda samari bila adadin sun fito suna so su aure ta, amma da sun ji larurar da take fama da ita sai su cika rigarsu da iska. Tana fama ne da larurar amosanin jini, wato sikila. ""Na tsinci kaina a wani yanayi [da nake ji kamar] ba ni da wani amfani a duniya—idan har zan ci gaba da rayuwa ba tare da na samu [abokin zama] ba, rayuwata ba ta da amfani"", inji Aisha. Aisha ce ta uku a jerin yara biyar da aka haifa a gidansu, kuma uku daga cikin 'yan uwan nata ma na dauke da larurar ta amosanin jini. Sai dai daya daga cikinsu ya riga mu gidan gaskiya shekaru kadan da suka gabata. Mahaifiyarsu ma, wacce yanzu shekarunta 60 da haihuwa, ta yi fama da cutar tana karama. Kyama, kyara, tsangwama Sau da dama dai lalurar kan yi dabaibayi ga rayuwar masu fama da ita ta fannoni da dama, har ma ta kan janyo masu kyama da tsangwama, ko tsana, hatta ma daga danginsu. Mai yiwuwa wannan kyama ce ma ta hana Aisha cimma burinta na ganin wata rana tana rike da danta na cikinta. ""Wadanda na sa ran zan aura suna da dan yawa, amma abin bai yiwu ba.'' ""Sau da dama idan manemana sun zo idan na fada masu gaskiya cewa ina dauke da ciwon sikila, su kan yi tunanin ba za su iya aure na ba"". Yara 150,000 ake haifa da larurar Ba Aisha da 'yan uwanta ne kadai ke fama da wannan wahala ba: wata kididdiga da masu fafutukar wayar da kan al'umma game da ciwon sikila suka fitar ta nuna cewa a Najeriya, kimanin yara 150,000 ake haifa a kowace shekara da lalurar, wato kimanin rabin wadanda ake haifa da ita ke nan kowace shekara a fadin duniya. Sai dai kuma cutar ta fi addabar al'umma a kasashen nahiyar Afirka, inda takan shafi kashi biyar cikin 100 na yaran da ake haifa. 'Ana yanka katako' Masu fama da ciwon kan koka da matsanancin radadi da ciwo a cikin kashi. A wasu lokutan takan shafi wasu gabobi ko magamar kasusuwan jikin dan'adam. A'isha ta bayyana yadda take ji a duk lokacin da ciwon ya taso mata. ""Ciwo ne wanda [kan jefa mu cikin] matsanancin hali, za ka dinga jin kamar kafinta na yanka katako—za ka dinga jin kashin jikinka, ko ina yana maka ciwo. ""[Mahaifiyata] sikila ce; sau da dama na kan tambaye ta, na ce 'Mama, ke kin san zafin haihuwa, don Allah da gaske ne cewa ciwonmu zafinshi ya fi na nakuda?' ""Amsar da ta ba ni [ita ce], gara ta haihu sau 12 da ta yi ciwo sau daya"". Wasu daga cikin mutane a kasashen da aka fi fama da larurar kan yi camfe-camfe game da yaran da ke dauke da ita, abin da kan sa a rika kyarar su. A'isha ta ce domin samun saukin tashin hankalin da takan fada sakamakon kyama ko kyara, takan halarci wani taron masu larura irin tata, inda ake ba su shawarwari. Shawarwari Halima Usman Nagado, wadda ita ma danta na farko ya rasu yana da shekara 11 sakamakon larurar, na cikin wadanda kan taimakawa masu fama da ita da shawarwari. Don haka ne ma ta kafa wata gidauniya, inda takan kuma taimaka masu magunguna; takan shiga kauyuka domin wayar da kan al'umma game da cutar ta sikila, da kuma kai masu tallafi. ""Na ga cewa ya dace mu da muka san yadda abin yake mu fito mu yi fadakarwa mu ja kunnen mutane mu kuma yi masu gargadi, cewa a san yadda za a yi a daina yada wannan ciwo"", inji Hajiya Halima, wadda ta kara da cewa, ""yadda za a daina yada wannan ciwo shi ne mutum ya je ya duba jinsin jininsa sau daya, sau biyu, sau uku kafin ya yi aure. ""Su kuma wadanda suke da shi mu ga yadda za mu yi mu taimaka wa rayuwarsu."" Saboda ta gaza cimma burinta, Aisha kan rasa abin da ke mata dadi a duniya. ""Na kan zauna na yi kuka, na yi kuka, domin ni ma haka na tsinci kaina"". A cewar Halima Usman, aure babban yaki ne ga matasa masu fama da cutar sikila. ""Idan an zo neman su sai a rinka ganin kamar kawai wahala za a yi, ko kuma jinya za a yi ta yi har abada."" Sai dai ta kara da cewa babu abin da mai fama da cutar sikila ba zai iya cimmawa ba a rayuwa, sannan ta ce akwai dubarun da masu cutar za su iya amfani da su su samu saukin rayuwa (duba jerin da ke kasa)."	https://www.bbc.com/hausa/labarai-49852530
sports	W﻿olverhampton ta kammala daukar Diego Costa	Wolves ta kammala daukar tsohon dan kwallon Chelsea, Diego Costa kan yarjejeniyar da za ta kare a karshen kakar bana. Mai shekara 33 bai da wata kungiya da yake taka leda, tun bayan barin Atletico Mineiro ta Brazil a watan Janairu. Tuni aka kammala auna koshin lafiyar Costa, wanda zai maye gurbin sabon dan kwallon da ta dauka a bana Sasa Kalajdzic, wanda ya ji rauni a wasan farko da ya yi wa kungiyar. C﻿osta, wanda ya kusan buga wasa 500 a sanar taka leda ya lashe Premier League biyu a Chelsea da cin wasu kofunan a Atletico Madrid a kaka biyun da ya yi a kungiyar Sifaniya. A﻿ makon da ya wuce dan wasan ya yi atisaye a Wolves, inda kungiyar ta auna kwazonsa ko zai iya buga mata fafatawar kakar nan. T﻿un farko gwamnati ta hana Costa takardun izinin aiki a Burtaniya daga baya Wolves ta daukaka kara kan batun. Wolves tana mataki na 14 a Premier League, bayan cin wasa daya daga shida da ta buga a kakar nan.	https://www.bbc.com/hausa/articles/czk3y2jjzj5o
religion	Coronavirus: 'Ya halatta a yi Sallar Idi a gida'	Shugaban Majalisar Malamai ta Saudiyya kuma Babban Mai Fatawa, Abdul Aziz Al Asheikh ya ce ya halatta mutane su yi Sallar Idi a gidajensu a irin wannan lokaci na annobar korona. Sallar Idi ta ƙunshi raka'a biyu ce tare da yin kabbara shida a raka'ar farko sannan a yi kabbara biyar a raka'a ta biyu. Da yake tattauanwa da haɗin gwiwar jaridun Okaz da Saudi Gazette, Al Asheikh ya ƙara da cewa za a iya bayar da zakkar fidda kai ta hanyar ƙungiyoyin bayar da agaji idan an aminta da su. Ya ƙara da cewa za a iya yin sallar ba tare da huɗuba ba. Shi ma Sheikh Abdul Salam Abdullah Al-Sulaiman, wani mamba a kwamitin fatawa, ya ce za a iya yin Sallar Idi a jam'i ko kuma mutum ɗaya. Sheikh Al-Sulaiman ya bayar da misali da sahabin Annabi mai suna Anas Bin Malik, inda ya ce yayin da yake gidansa a Zawiya bai samu inda ake yin jam'in Idi ba sai ya yi sallar a gida da iyalansa da kuma mai yi masa hidima Abdullah Bin Abi Otba. Saudiyya ta ɗauki matakin hana Umara da dakatar da shirye-shiryen aikin Hajji sakamakon ɓarkewar annobar korona. Kazalika an dakatar da dubban jama'a shiga Masallatan Haramai biyu domin yoin sallar asham ko tarawihi ta azumimn Ramadana, inda 'yan ƙalilan ne kawai ke gudanar da sallolin. Alƙaluman Jami'ar Johns Hopkins sun nuna cewa mutum 57,345 ne suka harbu da cutar korona a Saudiyya, 320 sun mutu da kuma 28,748 da suka warke.	https://www.bbc.com/hausa/labarai-52708268
technology	Covid: Fasahar mutum-mutumin da ke hana ma'aikatan lafiya kamuwa da cutar korona a Abuja	Ku latsa wannan hoto na sama domin kallo: Daliban makarantar Glisten International School da ke Abuja sun kirkiro wannan fasaha mai suna Mairobot bisa la'akari da yadda jami'an lafiya a Najeriya suka rinka kamuwa da cutar korona har ta kai su ga mutuwa, a zagayen annobar na farko. A yanzu kuma da duniya ke shaida komen annobar a karo na biyu, daliban sun ce kirkira wannan fasaha ka iya takaita kamuwar jami'an na lafiya daga cutar mai kisa. Wannan fasaha ta mutum-mutumi an yi ta ne da siffar wani akwakwu mai taya ta yadda zai yi zarya tsakanin marasa lafiya. Mairobot na da kafa hudu sannan na amfani da na'urar daukar hoto a matsayin idanu da kuma na'urar aike sako ta Infrared wajen gwada zafin jikin marasa lafiya. Ita wannan fasaha ta Mairobot na da matuki wanda shi ne idanunta. Mai rahoto: Usman Minjibir Mai daukar hoto: Abdul salam Usman Abdulkadir	https://www.bbc.com/hausa/media-55371029
entertainment	...Daga Bakin Mai Ita tare da Rasaki na Dadin Kowa	Latsa hoton sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 64, shirin ya tattauna da Muhammad Usman wanda aka fi sani da Rasaki na shirin Dadin Kowa. A wannan shiri ya amsa tambayoyin da suka shafi rayuwarsa. Wadanda suka tsara Ɗaukar bidiyo da tacewa: Abdussalam Usman Tsarawa: Halima Umar Saleh	https://www.bbc.com/hausa/media-58415387
health	Lafiya Zinariya: Shin ana iya daukar farfadiya ta hanyar taba mai cutar?	Farfadiya na daya daga manyan cutukan da suka shafi kwakwalwa da ake yawan gani a manya da yara a ko ina a fadin duniya. Sannan akwai rashin fahimta sosai dangane da wannan matsala wanda hakan ya sa akwai camfe-camfe da dama da ke yi kan cutar. A makon da ya gabata, likitar kwakwalwa Dakta Joyce Oseghale ta yi bayani kan farfadiya da ire-irenta da abubuwan da ke haifar da ita har ma da alamominta. A wannan makon kuwa, ta yi bayani ne kan yadda ake magance ta a asibiti da irin kulawar da ya kamata a bai wa mai wannan cuta. Sannan ta yi karin haske kan wasu camfe-camfe da ake yi dangane da cutar farfadiya.	https://www.bbc.com/hausa/labarai-53953636
technology	Facebook ya sauya suna zuwa Meta a wani gagarumin garanbawul	"Facebook ya sauya sunan kamfanin zuwa Meta a wani gagarumin garanbawul. Kamfanin ya ce ya ""faɗaɗa ayyukansa"" ta yadda kamfanin zai ƙunshi dukkan abubuwan da yake yi, saboda yana abubuwan da suka zarta shafukan sada zumunta zuwa yin abubuwa na kamar gaske wato virtual reality. Sauyin bai shafi shafukan kamfanin ba kamar su Facebook da Instagram da Whatsapp, kawai sunan babban kamfanin da ke da mallakinsu ne ya sauya. Matakin ya biyo bayan wasu jerin labarai marassa daɗi ne a kan kamfanin, kan wasu bayanai da wata tsohuwar ma'aikaciyarsu ta saki. Frances Haugen ta zargi kamfanin da fifita riba a kan tsaron mutane. A shekarar 2015, Google ya yi wani sauyi a kan kamfaninsa inda ya mayar da sunan Alphabet, sai dai har yanzu ba a saba da sunan ba."	https://www.bbc.com/hausa/labarai-59081626
entertainment	Rayuwar Sarki Charles na III cikin hotuna	Charles III, da ya kasance yarima mai jiran gadon sarautar Birtaniya mafi dadewa a tarihi, a yanzu ya zama Sarki. Y﻿a dauki shekara 70 a matsayin mai jiran gadon sarautar ta Birtaniya, wanda hakan ya sanya shi mutum mafi shekaru da yawa da ya zama sabon Sarki. G﻿a wasu daga cikin muhimman hotunan rayuwar Sarki Charles na III mai shekara 73 a yanzu.	https://www.bbc.com/hausa/articles/cll63pvvnl3o
health	Coronavirus: Yaushe annobar za ta zo karshe kuma rayuwa ta dawo daidai?	"Al'amura na ta tsayawa cak a duniya. Wuraren da a baya ke cike da 'yan adam masu kai kawo a yanzu sun zama kufai saboda yadda aka takaita zirga-zirgar jama'a, kama daga rufe makarantu zuwa hana tafiye-tafiye da kuma dakatar da taruka. Wani mataki ne da ba a taba dauka a duniya ba kan wata cuta. Amma yaushe za ta zo karshe kuma yaushe za mu dawo muna rayuwarmu kamar baya. Fira Minista Boris Johnson ya ce ya yi amanna Burtaniya za ta iya shawo kan lamarin a cikin mako 12 kuma kasar za ta fatattaki coronavirus daga cikinta. Amma ko yawan masu cutar ya fara raguwa nan da wata uku masu zuwa, to hakan fa ba yana nufin an kawo karshen matsalar ba ne. Za a dauki tsawon lokaci kafin annobar ta gama tafiya - watakila ma shekaru. Sai dai a bayyane take cewa wannan matakin da aka dauka na dakatar da dukkan al'amura ba zai dore ba. Hakan zai yi mummunan tasiri kan tattalin arzikin duniya da mu'amalar mutane. Abin da kasashe ke bukata shi ne ''daukar matakin fita daga wannan kangi'' - hanyar da za a dage wadannan matakan a koma rayuwa yadda aka saba. Amma ga alama coronavirus ba ta shirya tafiya ba a yanzu. Idan aka dage matakan takaita walwalar jama'a da ke dakile yaduwar cutar, to kuwa lallai za a samu karin mutanen da za su kamu. ""Muna da babbar matsala kan yadda sabon matakin fita daga kangin zai kasance, da kuma yadda za mu fita din,'' a cewar Mark Woolhouse, wani farfesa kan cutuka masu yaduwa a Jami'ar Edinburgh. ''Ba Burtaniya ba ce kawai, babu kasar da ta tanadi matakin fita daga wannan kangi.'' Babban kalubale ne ga fannin kimiyya da zamantakewa. Akwai hanyoyi uku na fita daga wannan balahira. Kowanne daya daga cikin hanyoyin nan zai iya rage yaduwar cutar. Riga-kafi - akalla wata 12-18 Riga-kafi na iya bai wa mutane kariya ta yadda ba za su kamu da rashin lafiya ba ko da sun yi mu'amala da mai cutar. A yi wa mutane da dama riga-kafi, kusan kashi 60 cikin 100 na al'umma, kuma cutar ba za ta zamo annoba ba. An yi gwajin riga-kafin kan wani mutum na farko a Amurka a wannan makon, bayan da aka bai wa masu bincike izini ba tare da bin al'adar da aka saba ta fara yin gwaji kan dabbobi ba. Cibiyar binciken tana aiki ba kakkautawa, amma babu tabbas kan ko za a dace, sannan dole sai an yi riga-kafin a duniya baki daya. Ana dai kyautata zaton za a dauki wata 12 zuwa 18 kafin a kammala samar da riga-kafin. Wannan kuwa lokaci ne mai tsawo ganin irin halin takurar da mutane ke ciki na dakatar da mu'amala da juna. Farfesa Woolhouse ya shaida wa BBC cewa ""Ba zai yiwu a ci gaba da bin wannan matakin ba a lokacin da ake jiran kammaluwar riga-kafi, wannan ba matakin bi ba ne.'' Karfin garkuwar jiki - akalla nan da shekara 2 Matakin da Burtaniya ta dauka na gajeren zango don takaita yaduwar cutar ne, ta yadda asibitoci ba za su tumbatsa a rasa yadda za a yi da marasa lafiya ba - saboda idan asibiti ya cika da masu bukatar kulawar gaggawa, to ana iya samun mace-mace da yawa. Idan masu fama da cutar suka ragu, hakan zai bayar da damar sassauta wasu matakan - sai dai idan an samu karuwar masu cutar to dole a sake sanya wasu matakan na takaita zirga-zirga. Sai dai babu tabbas kan hakan. Babban mai ba da shawara kan harkar kimiyya na Burtaniya Sir Patrick Vallance, ya ce ""sanya takamaimai lokaci na faruwar wasu abubuwa ba zai yiwu ba.'' Amma kuma hakan zai iya sa garkuwar jikin mutane da dama ta inganta. Ko da yake, za a dauki tsawon shekaru kafin tabbatar hakan, a cewar Farfesa Neil Ferguson na Kwalejin Imperial da ke London: ''Muna magana ne a kan rage yaduwar cutar a matakin da muke fatan cewa kaso kadan na al'ummar kasar ne za su kamu. ''Don haka a karshe, idan muka ci gaba cikin wannan hali nan da shekara biyu ko fiye, to ba mamaki a wannan lokaci kaso mai yawa na al'ummar kasar na iya kamuwa.'' Amma akwai wata tambaya a kan ko garkuwar jikin wanda ya kamu na iya raguwa. Akwai wasu cutukan da ke jawo mura da suke rage karfin garkuwar jiki don haka sai a ga mutane na yin cuta su kuma ci gaba da maimaita yin ta a rayuwa. Zabi - babu tabbas kan ranar wucewar ta Farfesa Woolhouse ya ce ""Zabi na uku shi ne a tabbatar da samun sauyi kan yadda muke mu'amalarmu don hana cutar ci gaba da bazuwa. Hakan zai hada da barin wasu matakan su ci gaba da aiki. Ko kuma a dinga yin gwaji akai-akai da kuma killace marasa lafiya don su fi karfin annobar. ''Mun yi ta yin gwajin farko-farko da bin diddigin wadanda ake zargin sun kamu amma bai yi aiki ba,'' in ji Farfesa Woolhouse. Samar da maganin da zai magance Covid-19 zai taimaka wajen bin sauran matakan. Za a iya amfani da su da zarar mutane sun nuna alamar cutar don hana su yada wa wasu. Ko kuma yi wa marasa lafiya magani a asibiti don hana cutar yin muni. Wannan zai bai wa kasashe damar shawo kan kula da dumbin mutanen da ke da cutar kafin a bukaci takaita zirga-zirga. Kara yawan gadaje a dakunan jinya na musamman zai taimaka wajen shawo kan cutar idan ta zamo annoba. Na tambayi babban mai ba da shawara kan harkar lafiya na Burtaniya Farfesa Chris Whitty, mene ne matakinsa na fita daga wannan kangi. Ya shaida min cewa"" ''Matakan dogon zango, kamar dai samar da riga-kafi na daya daga cikin hanyoyin fita daga wannan hali kuma muna fatan hakan zai samu nan kurkusa.'' Kuna iya bin James a shafinsa nao Twitter"	https://www.bbc.com/hausa/rahotanni-51977176
sports	Damben da Ramadan ya dauki fansa a kan Dogon Awilo	Ramadan ya yi nasarar buge Dogon Awilo a gidan wasa da ke Ado Bayero Square a Kano, Najeriya. Dogon Awilo Guramada ya yi rashin nasara a hannun Ramadan daga Jamus a turmi na biyu.	https://www.bbc.com/hausa/wasanni-61696324
politics	Matakan da jam'iyyar NNPP za ta dauka domin shawo kan matsalar tsaro a Sokoto - Sanata Tambuwal	"Dan takarar gwamnan jihar Sokoto a jam'iyyar NNPP, Sanata Umaru Dahiru Tambuwal, ya ce rashin tsaro a jihar tasa na ci masa tuwo a kwarya. Ya bayyana haka ne a tattaunawa da BBC Hausa. ""Kuma ban gamsu da irin matakan da ake dauka ba. Shi ya sa ni zan fi ba shi muhimmanci idan har Allah ya sa na samu nasara a zaben 2023,""in ji shi. Sanata Tambuwal ya kara da cewa ""zan bai wa matasa muhimmanci kasancewar su ne kashin bayan cigaban kowacce al'umma."""	https://www.bbc.com/hausa/articles/cw0nn3yn758o
business	Darajar N﻿aira ta fara farfaɗowa a kasuwa - Za ta ɗore ko kuwa?	"D﻿arajar kuɗin Najeriya ta naira ta ɗan farfaɗo da kusan kashi 22 cikin 100 a kwana uku idan aka kwatanta da faɗuwar da ta dinga yi da kashi 36.52 cikin 100 a shekarar 2022. Ɗan kasuwar canji a Kano, Sani Dada, ya faɗa wa BBC Hausa cewa k﻿asuwar canji ta bayan-fage ta tashi a ranar Alhamis ana canzar da dalar Amurka ɗaya tsakanin N750 zuwa N760 a Kano. A﻿ makon da ya gabata, an canzar da dala ɗaya kan N890 a kasuwar da ba ta hukuma ba, yayin da farashin bai wuce N439 ba a farashin gwamnati. S﻿ai dai a﻿na danganta farfaɗowar nairar da ƙarancinta da aka fara fuskanta a kasuwar canjin sakamakon wa'adin da CBN ya bayar na soke amfani da tsofaffin takardun naira na N200 da N500 da N1,000 na ƙaratowa. C﻿ikin matakan da CBN zai iya ɗauka akwai ƙara yawan dalar da yake bai wa bankuna a kullum, wanda hakan zai rage yawan nemanta da 'yan kasuwa da ɗaiɗaikun mutane ke yi. R﻿anar 31 ga Janairun 2023 ne CBN ya bayar a matsayin wa'adin da tsofaffin kuɗaɗen za su daina aiki, yana mai cewa ya ɗauki matakin ne saboda rage yawan garin kuɗi a hannun mutane da kuma daƙile masu buga jabun kuɗi. A cewar CBN, matakin zai taimaka wajen rage hauhawar farashi a faɗin ƙasa, ƙari a kan sauran matakai na ƙara yawan kuɗin ruwa. Rahotanni sun nuna cewa darajar nairar ta samu tagomashi har a sauran manyan birane kamar Legas da Abuja da Fatakwal - babban birnin Jihar Ribas. Saboda yadda lamarin ke sauyawa cikin sauri da kuma rashin tabbas, babu wani takamaiman farashin da aka canzar da dalar a Legas a ranar Alhamis. An canzar da dala kan N700 har zuwa N730. A﻿ birnin Fatakwal ma ta sauko zuwa N700 da kuma N720. '﻿Yan kasuwar canji a Abuja sun ce tun daga ranar Talata suka fuskanci faɗuwar darajar dalar saboda dalilai daban-daban. M﻿asana tattalin arziki da sauyin kuɗaɗe na ganin cewa abin da ya sa darajar dala ta hauhawa a 'yan kwanakin nan shi ne dai dalilin da ya karya ta - sauya fasalin wasu takardun naira. Y﻿usha'u Aliyu, masanin tattalin arziki kuma ɗan kasuwar sauyin kuɗaɗe, ya ce dalar ta ragargazo ne bisa dalili uku. ""﻿Na farko, duk lokacin da aka ce za a sauya fasalin kuɗi ɗabi'a ce ta mutane cewa za su yi gaggawa wajen neman dala, abin da ya ɗaga darajarta ke nan,"" in ji shi. ""Abin da kuma ya sauko da ita shi ne rashin saka ƙa'ida na yawan nairar da mutum zai mayar banki, kamar yadda CBN ya nema, ya sa sun zuba kuɗaɗe masu yawa. Hakan ya jawo yawan masu neman dalar ya ragu."" D﻿alili na biyu da ya bayar shi ne na raguwar masu tafiye-tafiye zuwa ƙasashen waje. ""﻿Galibin mutanen da za su nemi dalar don su yi tafiye-tafiye, kamar ɗalibai, babu su a yanzu, sai ma masu son dawowa gida."" D﻿alili na uku kuwa, labarin ƙarya ne ya haddasa shi - cewa Amurka za ta daina amfani da wasu daga cikin takardun dala kamar yadda Najeriya ke shirin sauya wasu na naira. ""﻿Duk da cewa ƙarya ne, hakan ya sa masu neman dalar sun firgita kuma suka daina nemanta."" W﻿ani abu da ya fito fili a yanzu shi ne da ma ana sayen dalar ne akasari saboda a ɓoye ta ba don a yi kasuwanci ba. A﻿bin da talakawa da sauran gama-garin 'yan kasuwa ke fatan sani shi ne ko wannan nasara da nairar ta yi za ta ɗore ko kuwa ta ɗan lokaci ce - kafin dalar ta sake hayewa. M﻿asana na ganin abin ba mai ɗorewa ba ne saboda har yanzu ba a kai ga cimma abin da CBN ke son cimmawa ba game da sauya fasalin nairar. ""﻿Za ta iya yin tashin gwauron-zabi kuma yayin da ake kusantar ranakun ƙarshe na wa'adin da CBN ya bayar na janye tsofaffin kuɗin. Mutane za su sake komawa rububin neman dala saboda rashin tabbas game da sababbin takardun. ""﻿Haka za ta yi ta yi a wannan tsakanin har zuwa lokacin da za a gama tattara kuɗin ƙasar a bankuna daga hannun mutane."" B﻿ugu da ƙari, yanzu mutane sun fahimci cewa labarin da ake yaɗawa cewa Amurka za ta daina karɓar takardar dala ta $100 ba gaskiya ba ne, saboda haka waɗanda suka ƙi sayen dalar saboda wannan dalili za su koma kasuwar."	https://www.bbc.com/hausa/articles/cpe4ezwkgq3o
technology	Instagram ya ɗauki mataki kan masu mu'amula da yara ƙanana	"Instagram ya sake fito da sabbin matakan tsaro wanda ya bijiro da su domin kare yara da ke karbar saƙonni da ba su dace ba daga Manya. Manya da tsoffi za su iya aika sako kaɗai ne ga yaran da ke bin shafinsu. Sannan saƙonnin za su dinga ankarar da yara cewa ba lallai su saurari ko mayar da martani ba muddin hankalinsu bai kwanta da wanda ya aike musu sako ba. Matakin zai yi aikin ne kawai idan shafin na dauke da bayanin shekarun mutum na asali, wanda dama a galibin lokuta yara na karyar shekaru wajen cike bayanansu a shafin Instagram saboda kar a taƙaita iya abin da za su iya yi ko shiga. Kazalika, ana samun mutanen da ke rage shekarunsu a shafin. Instagram ya ce yana kirkirar wata sabuwar fasaha da za ta taimaka wajen daƙile ko tantance ainihin shekaru, musamman ga wadanda aka fuskanci bayanansu akwai rashin gaskiya. Shekara 13 ita ce mafi kankanta na samun damar amfanin da shafin Instagram. Shafin ya ce a yanzu zai ba yara zaɓin mayar da shafinsu na sirri wanda sai da izini za a iya shiga lokacin kirkirar ko yin rajistar soma amfani da shafin. ""Idan yara suka ƙi zaɓin shafin 'sirrin' lokacin rajista, zamu tura musu saƙo daga baya, mu sanar da su muhimmancin shafinsu ya kasance wanda ba kowa ke iya shiga ba sai da izini da tunatarda su, su duba wajen tsari wato ""settings"" a turance, a rufe ya ke. A watan Janairu shafin TikTok shi ma ya fito da irin wannan tsarin. Birtaniya ta bijiro da daftarin da zai  sa ido da hukunta wadanda suka nuna gazawa wajen kare yara a shafukan intanet - ana dai sa ran dokar ta soma aiki kafin 2022."	https://www.bbc.com/hausa/labarai-56418024
entertainment	...Daga Bakin Mai Ita tare da Aminu Alan Waƙa	Ku latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 28, shirin ya tattauna da fitaccen mawaƙin nan Aminu Ladan Abubakar wanda aka fi sani da Alan Waƙa. A cikin hirar, a bayyana abubuwa da yawa da suka shafi rayuwarsa da za su saku dariya da al'ajabi. Ɗaukar bidiyoda tacewa: Fatima Othman	https://www.bbc.com/hausa/media-55338385
sports	Chelsea ta kawo karshen zawarcin Cristiano Ronaldo	Chelsea ta kawo karshen neman daukar dan kwallon Manchester United, Cristiano Ronaldo. Dan wasan tawagar Portugal, mai shekara 37, na son barin United, wanda ake alakanta shi da zai koma Stamford Bridge. Sai dai kuma bayan da Chelsea ta kammala sayen Raheem Sterling ranar Laraba, Thomas Tuchel ya ce ya mayar da hankali wajen daukar masu tsaron baya. Shi kansa kociyan Manchester United, Erik ten Hag ya ce Ronaldo yana cikin 'yan wasan da yake bukata a bana, ba za su sayar da shi ba. Har yanzu Ronaldo bai bi United wasannin atisayen tunkarar kakar bana da take yi a Asia da Australia ba, inda Ten Hag ya ce saboda dalilin da ya shafi iyalinsa. Mahukuntan Chelsea na cike da farincikin sayen Sterling, wanda suke hasashen ribar kafa ce ga kungiyar. Kawo yanzu Sterling yana tare da 'yan wasan Chelsea a birnin Los Angeles a Amurka, inda take wasannin atisayenta. Tuchel ya ce yana fatan Sterling zai taimaka wajen bunkasa kungiyar, zai kuma taimakawa matasanta da ke gurbin cin kwallaye, bayan da Romelu Lukaku ya koma Inter Milan domin buga wasannin aro. Kociyan Chelsea dan kasar Jamus ya fada cewar ya kamata kungiyar ta yi hanzari a kasuwar cinikin 'yan kwallo, domin yin kafada da kafada da takwarorinta, bayan da aka dora mata takunkumi. Tuni dai kungiyar Stamford Bridge ke fatan kammala cinikin Kalidou Koulibaly daga Napoli da kuma dan wasan Manchester City, Nathan Ake. Ana kuma alakanta kungiyar da cewar tana son daukar dan wasan Paris St-Germain, Presnel Kimpembe, wanda ya yi aiki da Tuchel a kungiyar Faransa daga 2018 zuwa 2020.	https://www.bbc.com/hausa/articles/czrdx8z82llo
business	Aikin N-Power: Majalisun Tarayya sun dakatar da shirin Buhari na ba masu ƙaramin ƙarfi aiki	"Majalisun Tarayya a Najeriya sun dakatar da shirin gwamnatin ƙasar na ɗaukar ma'aikata masu ƙaramin ƙarfi 774,000 har sai sun samu cikakken bayani kan tsarin ɗaukar mutanen da za su ci gajiyar shirin. Matakin ya zo ne kwana guda bayan ƙaramin ministan kwadago Festus Keyamo ya yi zazzafar jayayya da 'yan majalisar lokacin da suka nemi ya yi musu bayani yayin wani zama da suka yi ranar Talata. Haɗin gwiwar majalisar ƙwadagon ya buƙaci sanin hanyar da aka bi aka zaɓo ayarin mutum 20 daga kowacce jiha a Najeriya don yin aikin tantance mutanen da za a ɗauka aikin na wucin gadi. Cikin wata sanarwar haɗin gwiwa da suka fitar, zaurukan majalisar sun bukaci kwamitocinsu na kwadago su gayyato babban ministan ayyuka na ƙasar Chris Ngige ba tare da ɓata lokaci ba. Shugaban kwamitin kwadago na majalisar wakilai Hon. Muhammad Ali Wudil ya shaida wa BBC cewa damuwarsu ita ce gwamnati ta bijiro da shirin ne don amfanin jama'ar da suke wakilta, don haka suke bibiya don ganin an yi adalci da tabbatar da daidaito. ""Dole mu bibiya mu tabbatar da yadda aka yi aka zaɓo ayarin mutum 20 da za su yi aikin ɗauko matasan da za su ci gajiyar shirin,"" in ji ɗan majalisar. Ya ce sun nemi a dakatar da shirin ne saboda a matsayinsu na majalisa suna da haƙƙi a yi musu bayani don su tabbatar an yi daidaito. Ministan ya zargi 'yan majalisar da ƙoƙarin karkatar da shirin da ofishinsa ya ɓullo da shi don cin moriyar masu ƙaramin ƙarfi. Wasu rahotanni ma sun ambato Festus Keyamo na cewa jayayyar ta taso ne saboda 'yan majalisar sun buƙaci sai ya ba su ƙari a kan kashi 15% da ya ware musu tun da farko, abin da shi kuma ya ce ba za ta saɓu ba. Shi dai Muhammad Ali Wudil ya ce ministan ya shaida musu a yayin zaman ranar Talata cewa 'yan majalisar ba su da ikon su tambaye shi game da yadda aka zaɓo mutanen da za su ɗauki ma'aikatan. Sun nemi kashi 15% a cikin duk mutum 1,000 da za a ba aiki Dan majalisar ya ce ba shi da wata masaniya kan zargin da ministan ya yi cewa sun nemi kashi 15% a cikin duk mutum 1,000 da za a duk ƙaramar hukumar Najeriya tsawon wata uku. ""A matsayina na shugaban wannan kwamiti, wallahi tallahi ƙarye ne. Ni dai ta ɓangarena bai ba da wani alƙawarin kaso 15 ba. Kwata-kwata, ba ai haka ba,"" cewar Ali Wudil. ""Ba mu buƙata ba, shi kuma bai bayar ba."" Ya ƙara da cewa idan ma haka ne, a matsayinsu na wakilan 'yan Najeriya suna da 'yancin gabatar da koke-koken jama'arsu don ganin sun shiga cikin wannan shiri don a dama da su. Da aka tambayi Muhammad Ali Wudil ko me ya sa ba su yarda da buƙatar minista Festus Keyamo na ci gaba da zaman a gaban 'yan jarida ba? Sai ya ce ai ba zaman sauraron ra'ayin jama'a ba ne. ""Idan public hearing ake yi, ana mitin ne a gayyato al'umma da kowa da kowa, wannan kam! Amma duk inda muke tradition ɗin majalisa ne. Gwamnati da gwamnati, inda akwai wani abu da ake tunanin za a samu rashin jin daɗi ko rashin jituwa, sai mu tafi executive session."" Karin labaran da za ku so ku karanta:"	https://www.bbc.com/hausa/labarai-53259394
health	Yakin basasar Ethiopia: Likitoci na daga cikin masu barar abinci a Tigray	"Wasu daga cikin malaman jinya da likitoci a asibiti mafi girma a yankin Tigray na Habasha kan roƙi abinci domin su ciyar da kansu kamar yadda ɗaya daga cikin malaman lafiya a ƙasar ya shaida wa BBC. An shafe watanni takwas ba a biya su albashi ba, wanda hakan ya yi sanadin tilasta musu neman hanyoyin da za su ciyar da iyalansu. Labari kan halin da likitocin ke ciki na zuwa ne bayan Majalisar Ɗinkin Duniya ta bayar da rahoton cewa mutane da dama na fama da matsananciyar yunwa a Tigray. Rahoton ya ce mutum miliyan 2.2 na fama da matsananciyar yunwa. Rabin mata masu ciki da masu shayarwa na fama da ƙarancin abinci, kamar yadda wani bincike da shirin samar da abinci na Majalisar Ɗinkin Duniya WFP ya bayyana. Baki ɗaya a Tigray da sauran yankuna biyu da yaƙin ya shafa wato Amhara da Afar, aƙalla mutum miliyan tara ke buƙatar tallafin abinci kamar yadda WFP ya bayyana. Dakarun tarayyar Habasha na ta yaƙi da ƴan tawaye daga arewacin yankin Tigray tun daga Nuwambar 2020 inda dubban mutane suka rasa muhallansu. Tsawon lokaci, an rufe hanyoyin Tigray wanda hakan ya sa abu ne mawuyaci a kai agajin kayan asibiti. Haka kuma an rufe bankuna wanda hakan ya sa mutane ba za su iya samun kuɗinsu ba ko su biya wasu. Likitoci da malaman jinya ba su tsira ba daga wannan wahalar. Rabon likitoci da albashi a yankin Tigray tun Mayun bara. ""Akasarinsu sun rage adadin abincin da suke ci a gida. Abinci me mai, kayan lambu da hatsi - farashin ya yi sama wanda ko tunanin saye ba a yi. Wasu sun fara roƙon abinci,"" in ji likitan. Ya kuma yi bayani kan yadda ƙarancin kayayyakin lafiya suka kawo cikas ga duba marasa lafiya. A maimakon a luluɓe ciwo da bandeji bayan wanke shi, asibitin Ayder ya dogara ne da tufafin sawa da ake kawowa kyauta inda ake keta su domin wanke ciwo da lulluɓe shi. BBC dai ta kasa tabbatar da waɗannan batutuwa sakamakon an yanke akasarin hanyoyin sadarwa a Tigray tun bayan da yaƙi ya ɓarke. Akwai yiwuwar za a samu sauƙi a makon nan, ƙungiyar bayar da agaji ta Red Cross ta yi ƙoƙarin tayar da jirgi domin kai kayan agaji na lafiya zuwa Mekelle a karon farko tun Satumba. Babu wasu ayarin motoci ɗauke da abinci da suka kai Tigray tun daga tsakiyar Disamba, sai dai WFP ya ce akwai buƙatar a kai manyan motoci 100 duk rana domin rage yunwa. Majalisar Ɗinkin Duniya na buƙatar dala miliyan 337 domin ɗaukar nauyin ayyukan agajinta a arewacin Habasha tsawonm wata shida. Yaƙin Tigray ya ɓarke ne a 2020 bayan Firaiminista Abiy Ahmed ya bayar da umarnin sojoji su kai hari ga dakarun yankin na Tigray a yankin. Ya ce ya yi haka ne domin mayar da martani kan harin da dakarun TPLF suka kai wanbi sansanin sojojin gwamnatin tarayya da dama suke ciki."	https://www.bbc.com/hausa/labarai-60173371
religion	Ku San Malamanku tare da Sheikh Ahmad Kanoma	"Latsa hoton da ke sama domin kallon bidiyon hira da Sheikh Ahmad Kanoma: Fitaccen malamin addinin musuluncin nan a Najeriya Sheikh Ahmad Ibn Umar Kanomo, ya ce ya taɓa jingine harkarsa ta kasuwancinsa, bayan da ya lura zai masa cikas a kudurinsa na yin da'awa da kuma karantar da jama'a. Malamin ya ce har ya kama rumfa yana ciniki yana samun kudi sosai, amma ya cefanar da rumfarsa ya je ya bude makaranta, wato burin da ya jima da shi a ransa. A cewar malamin, ""sai naga cewa anya kuwa yanzu abun nan na iya haduwa biyu?, to sai na canja shawara na bude makaranta a lafiyar barebari, wadda na bude tun shekaru 39 da suka gabata."" Ya ƙara da cewa a halin da ake ciki makarantar ta bunkasa har ta kai ga shiga jihohi daban-daban na arewacin Najeriya, kuma ana ci gaba da ilimantar da jama'a a cikinsu. Tarihin rayuwarsa Malamin ya shaida wa BBC cewa an haife shi ne a shekarar 1962, kuma asalin mahaifinsa mutumin Gurbadu ne, da ke karamar hukumar Mafara, a jihar Zamfara, sannan mahaifiyarsa yar asalin Kanoma ce, diyar babban limamin garin Kanoma. Ya ce a garin Kanoma ya tashi tun da aka haife shi har lokacin da ya fara dalibta, sannan ya fara karatun kur;'ani ne a makarantar kakansu liman Abubakar Kanoma, a nan ya sauke kur'ani, kuma daga nan aka kai su makaranta garin Gusau, a jihar Zamfara tun yana shekara 9. Sai dai ya ce duk yawancin malamansa na garin Gusau ne, tun daga malaminsa na farko har zuwa wani babban malaminsa Liman Isah Shuraihu, wanda babban malamin Nahawu ne da tafsriri, sannan yana da manyan malaman balaga da mandiki irinsu Sheikh Muhammadu Nakarimu Jibiya. ''Ya ce ya kuma bibiyi karatun Shekh Mahmud Gumi sosai, da irinsu Sheikh Abubakar Tureta wanda shi ya ma yi karatu a wajen shi. Gwagwarmaya Ya shaida wa BBC cewa ya taba zama mamba a kwaitin dabbaka shari'ar musulunci a jihar Zamfara, sannan ya taba zama mamba a wani kwamitin dabbaka shari;'a a Tudun Wada Gusau, kana an sanya shi a mambobin hukumar Zakka ta jihar Zamfara, inda ya kwashe kusan shekara 19, abun da ya bashi dama zuwa kasashe da dama ciki har da Sudan. Kazalika an sanya shi a majalisar shura ta malaman jihar Zamfara, da kuma wani kwamitin tsara lokutan sallah a jihar Zamfara, kana shine ya shugabanci kwamitin yaki da jefa kur'anai shadda, wata matsala da aka yi fama da ita a jihar Zamfara. Na fi son tuwo Shehun malamin ya shaida wa BBC cewa ya fi son tuwo cikin dukkan abinci, musamman tuwo, kuma ya ce ko ana azumi babu abuanda ke hana shi cin tuwo, kuma yakan ci shi ne da miyar kuka ko kuma kowacce iri ma. ''Akwai lokacinda tafiya ta kama ni zuwa Misra, kwananmu bakwai ban ci tuwo ba, gaskiya sai dai yunwa ta kamani, amma daga baya aka ce in sun ce Askandariyya za a sa a dafa musu tuwo.'' Ya kara da cewa matsawar zai yi tafiya zuwa wata kasa da ba tuwo, shi kansa ya san cewa lallai zai sha wahala. Ina son motsa jiki. Sheikh Ahmad Ibn Umar Kanomo, ya bayyana cewa yana matukar son motsa jiki, har ta kai yakan kalli wasannin motsa jiki a kafafen talabijin domin matukar sha'awar da hakan ke bashi. ''Ina sha'awar inga ana motsa jiki, saboda har kayan motsa jiki nakan siyo nima ina yi, sannan ina zuwa wurin yi nima in yi, kuma ina kallon yadda sojoji ke motsa jiki'' Iyali Malamin na da mata hudu, amma da ya ce mata biyu zai sai daga baya al'amari ya sauya, kuma yana da 'ya'ya 28, 14 maza yayin da 14 suke mata. Ya ce babban fatansa shi ne cikawa da imani, domin a cewar ba farkon ba karshen, wato karshen ake tsoro"	https://www.bbc.com/hausa/labarai-57600787
religion	Ku San Malamanku tare da Malam Jamil Muhammad Sadis	"Latsa hoton da ke sama domin kallon bidiyon hira da Malam Jamil Muhammad Sadis: Wani malamin addini a Najeriya Jamil Muhammad Sadis ya ce babu abin da ya taɓa faranta masa rai a duniya kamar mafarkin da ya yi da Annabi Muhammad, SAW. Ya ce duk bakin ciki da damuwa da yake ciki a duniya idan ya tuna mafarkin yana sa masa farinciki da hawaye. Ya ce mafarkin yana girgiza zuciyarsa da sanyaya masa zuciya duk lokacin da ya tuna. Sannan wani abin da ke sa shi farin ciki bayan wannan sai wata gasa da suka taba yi a Madina bayan zanen cin mutunci ga annabi, to mutum sama da dubu biyar suka shifa takarar sai dai shi ya zama na daya. Ya ce manzon Allah ya gina masa gida, saboda da abin da ya samu a wannan gasar ya saye gidansa na biyu. Malamin ya ce an haife shi a layin Rediyo da ke tundun wada Zariya ranar 17 ga watan 8 a shekara ta 1980 Kuma a nan ya tashi ya yi rayuwa da karatu. Ya ce mahaifinsu ya taka rawa sama da yada ake tunani wajen iliminatar da su a matakin farko. Ya soma ne da makantar dare a nan Zariya da kuma na la'asar kuma bayan ya kammala karataun sakadaren sai ya tafi birnin Madina a 1999, idan ya shiga tsangayar ilimin kura'ani da fasahohinsu kuma duk anan ya yi digiri na ɗaya har zuwa na uku. Sannan daga baya ya tafi birnin Landan inda ya kanatar harkar kasuwanci duniya da tsare-tsaren ayyuka tsakanin 2016-2017. Daga nan ya je wani gari da ke kusa da Newcastele a Ingila inda ya karanta harkar tattali kan musulunci da tsare-tsare. Yanzu haka Dr. Sadis shi ne mataimakin darakta kan harkokin kudi a American University of Nigeria, Yola. Malam Sadis ya ce son sa da Al-kur'ani ya samo asali ne tun yana yaro da kuma rawar da mahaifinsa ya taka a rayuwarsa. Ya ce ""a galibin lokouta tsakiyar dare mahaifina ke tashina daga bacci ya ce na saurari karatun kur'ani, wanda hakan ya taimakamun wajen son kur'ani. Da farko da kamar wuya wani lokaci nayi da gyan-gyanɗi, har abin ya zame mun jiki, idan ban ji karatun ba bana iya bacci"". Sannan musabakar ta taka rawa sosai a rayuwarsa don suna zagaye gari-gari har akwai lokacin da shi kansa ya shiga musabakar a 1998. Dukka hakan na da alaka da abin da ke zuciyarsa da ƙauna Malamin ya kuma shaida cewa ya fi son suratun An-Nisaa, haka zalika yana jindadin sauraron Az-Zukhruf da Al-An'aam. Ya ce bashi da buri da ya wuce ciyarwa, kuma hakan na faranta masa musamman wanda ba a san cewa shi ya aikata ba. Sannan yana son ya karanta kur'ani da muryarsa daga farko har karshenta. Yana da mata biyu da ƴaƴa shida Sannan ƙasar da ya fi sha'awar zuwa ita ce can wata kasa gaba da Denmarki inda ake rana ta wata 6 da dare na wata shida. A cewar Malamin zuwa irin wadanan wurare na ƙara imani da tsoron Allah. Malam Sadis ya ce ɗanwake ne abinci da ya fi so, a baya yana son taliya amma a yanzu ɗanwake ya yi fintinkau. Ya ce yana farinciki idan aka bashi ɗanwake amma fa mai taushi da tsantsi cakude da dambun kaza."	https://www.bbc.com/hausa/57931884
entertainment	...Daga Bakin Mai Ita tare da Fati Shu'uma	Ku latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 29, shirin ya tattauna da fitacciyar ƴar wasan fina-finan Kannywood Fati Shu'uma inda ta amsa tambayoyin da suka shafi rayuwarta. A cikin hirar ta yi karin bayani a kan alakarta da Adam Zango, da abin da yake faranta mata rai da ire-iren abincin da ta fi so. Ɗaukar bidiyo: Yusuf Yakasai Tacewa: Fatima Othman	https://www.bbc.com/hausa/media-55424660
business	Yadda ta kasance tsakanin Shugaba Buhari da firaminstan Birtaniya a taron CHOGM	"Shugaba Muhammadu Buhari na Najeriya ya jaddada wa Firaminista Boris Johnson na Birtaniya aniyarsa ta sauka daga mulki a shekarar 2023 bayan manyan zaɓukan ƙasar. Buhari ya gaya wa firaministan hakan ne a yayin wata ganawar diflomasiyya da suka yi a wajen taron ƙasashen renon Ingila CHOGM, a ƙasar Rwanda. A wata sanarwa da fadar shugaban Najeriyar ta fitar ranar Alhamis, ta ce Boris Johnson ne ya tambayi Buhari ko zai sake tsayawa takara, “wataƙila don bai san yadda tsarin Najeriyar yake ba”. Amma sai Shugaba Buhari ya amsa da cewa “Ni na yi tazarce? A’a! Ko wanda ya yi ƙoƙarin zarcewa ma ai bai ƙare ƙalau ba.” A kan batun jagoran ƙungiyar ƴan aware ta IPOB kuwa, wanda firaminsitan ya tambayi Buhari kan hana Nnamdi Kanun gana wa da lauyoyinsa, shugaban ƙasar ya yi watsi da zargin. Ya ce an bai wa Kanu duk wata dama da doka ta tanada don ya yi bayani kan abubuwa “marasa dadi” da ya dinga faɗa a kan Najeriya lokacin da yake Birtaniya. “Yana ganin ya tsira a Birtaniya har ya dinga faɗar abubuwa marasa daɗi a kan Najeriya. ""Daga ƙarshe muka kamo shi bayan barinsa Birtaniyan muka aika shi kotu. Don ya je ya kare kansa. ""Lauyoyinsa na da damar ganinsa. Ka tuna cewa ya taɓa tserewa, ta yaya za mu tabbatar ba zai sake aikata hakan ba idan aka sake ba shi beli?, in ji Buhari. Sanarwar fadar shugaban Najeriyar ta kuma ce Firaminista Johnson ya nuna zaƙuwar ƙasarsa ta taimaka wa Najeriya a fannin tsaro. Amma sai Shugaba Buhari ya ce: “Da tun farko an taimaki Libiya da abubuwa ba su lalace ba. “Rushewar gwamnatin Muammar Gadaffi bayan shekara 42 a mulki ya sa dakarunsa sun watsu a yankin Sahel, kuma suna yin ɓarna a ko ina, don ba abin da suka sani sai harba bindigogi,” a cewarsa. Batu na gaba da Boris Johnson ya yi wa Buhari shi ne na rikicin Boko Haram, inda shugaban Najeriyar ya ce gwamnati na matuƙar ƙoƙari wajen ilimintar da mutane cewa marar hankali ne kawai zai kashe mutane “yayin da yake kiran sunan Allah. “Allah adali ne. Ba za ka kashe rayuka sannan ka alaƙanta hakan da Allah ba. ""Kuma an ci gaba da ilimintar da mutane don su gane cewa Boko Haram ba hanyar Allah ba ce, ba kuma addini ba ne. Haka kuma fadar Najeriya ta ce Firaminista Boris Johnson ya bayyana jin daɗinsa kan dangantakar kasuwanci da ke tsakanin ƙasashen biyu. Ya kuma sha alwashin cewa Birtaniya na ƙoƙarin rage haraji a kan wasu kayayyakin da ake shigar wa Najeriya. Mista Johnson ya bayyana alaƙar ƙasashen biyu a matsayin mai ƙarfi, yana mai cewa “Ina so na tabbatar da cewa muna yi abin da ya dace sosai. ""Babbar haɗin gwiwa ce a gare mu, kuma ya kamata mu amfana da ita. A ƙarshe firaministan ya miƙa saƙon ta’aziyyarsa kan wasu hare-hare na baya-bayan nan da aka kai Najeriya, “musamman na coci-coci,” kamar yadda sanarwar ta faɗa."	https://www.bbc.com/hausa/articles/c4nldk8vm17o
religion	Mu ranar Lahadi za mu yi Idi a Najeriya - Sarkin Musulmi	"Mai Alfarma Sarkin Musulmi, Muhammad Sa'ad Abubakar na III ya ce sai ranar Lahadi za a yi Sallar Idi a Najeriya sakamakon rashin ganin jaririn watan Shawwal a kasar. A wata sanarwa da ta fito daga fadarsa, ta ce ""fadar mai alfarma da kuma kwamitin ganin wata na kasa ba su samu labarin ganin watan Shawwal na shekarar 1441 ba daga ko'ina a fadin kasar, ranar Juma'a. Saboda haka ranar Asabar za ta zama rana ta 30 ga watan Azumin Ramadan."" Hakan ne ya sa Mai Alfarma Sarkin Musulmi da Majalisar Koli ta Addinin Musulunci suka yanke cewa ranar Lahadi 24 ga watan Mayu wadda ta yi daidai da 1 ga Shawwal 1441 ce ranar Idi a Najeriya. Wannan dai na zuwa ne 'yan sa'o'i bayan da kasar Saudiyya ta ce ba ta ga jaririn watan Shawwal ba a saboda haka za a yi Sallah ne ranar Lahadi. Ita kuwa makwabciyar Najeriya, Jmahuriyar Nijar ta sanar da ganin watan na Shawwal inda za a yi Idi a ranar Asabar. Ba wannan ne karon farko da ake samun babban ba tsakanin kasashen duniya dangane da ganin wata na fara Azumin Ramadan da kuma karkare shi."	https://www.bbc.com/hausa/labarai-52775726
sports	An raba takalmin zinare tsakanin Mohamed Salah da Son Heung-min	An raba takalmin zinaren gasar Premier League tsakanin Mohamed Salah da Son Heung-min a matakin wadanda ke kan gaba a zura kwallaye a raga a bana. Dan wasan Liverpool, Salah da na Tottenham, Son Heung-min kowanne ya ci 23 a raga a kakar 2021/22. A ranar ta Lahadi da aka karkare Premier League, Salah ne kan gaba da kwallo daya tsakaninsa da dan wasan Tottenham, Son. Tottenham ta yi nasarar doke Norwich City 5-0, inda Son ya zura biyu a raga, shi kuwa Salah daya ya ci Wolverhampton a wasan da aka saka shi daga baya, inda Liverpool ta yi nasara da ci 3-1. Wannan shi ne karo na uku da dan kwallon tawagar Masar, Salah ke lashe takalmin zinare a matakin na daya a yawan cin kwallaye a gasar Premier League. Salah ya lashe kyautar a 2017/18, inda ya ci 32 da kuma a kakar 2018/19, wanda ya zura 22 a raga. An raba safar hannu ta zinare tsakanin Ederson da Alisson: An raba safar hannu ta zinare tsakanin golan Manchester City, Ederson da na Liverpool Alisson, wadanda suka yi wasa 20 kowanne kwallo bai shiga raga ba. Wasa daya ne Ederson bai tsare raga ba a kakar nan, shi ne wanda City ta yi nasara a kan Burnley da ci 2-0 cikin watan Oktoba. Shi kuwa golan Liverpool bai tsare raga a fafatawar da kungiyar Anfield ta casa Watford 5-0 da wanda ta tashi 2-2 da Chelsea a Stamford Bridge cikin watan Janairu ba.	https://www.bbc.com/hausa/wasanni-61545875
religion	Tsattsauran ra'ayin Musulunci a Faransa: Majalisar ministocin ƙasar ta goyi bayan dokar kawar da kaifin kishin Islama	"Majalisar ministocin Faransa ta amince da ƙudurin dokar da ke neman daƙile tsattsauran ra'ayin Musulunci bayan jerin hare-haren da masu tsattsauran ra'ayin suka kai a kwanan baya. Daftarin dokar, wani ɓangare ne na ƙoƙarin da Shugaba Emmanuel Macron ke yi na dogon lokaci, domin ganin an tabbatar da ƙasar a matsayin ƴar ba-ruwana da kowanne addini, ta hanyar tsaurara dokoki kan makarantun gida da kalaman nuna ƙiyayya. Wasu masu suka a Faransa da ƙasashen waje, sun zargi gwamnatinsa da amfani da dokar domin auka wa addini. Sai dai Firaiministan Faransa Jean Castex ya kira ta ""dokar kariya"" wacce za ta ƴantar da Musulmai daga ƙangin masu tsattsauran ra'ayi. Ya dage kan cewa ba wai an samar da dokar ne domin ta shafi wani addini ba musamman musulunci. Me dokar ke cewa ? Ƙudirin dokar ""mai goyan bayan ka'idojin Jamhuriyya"" zai tsaurara matakan taƙaita kalaman nuna ƙiyayya ta hanyar intanet da kuma hana amfani da intanet domin bayyana bayanan sirri game da wasu mutane. Ana ganin wannan a matsayin martani ga fille kan malami Samuel Paty a watan Oktoba. Wani mai tsattsauran ra'ayi ne ya kashe Paty, mai shekaru 47, bayan ya nuna wa ɗalibansa zanen barkwanci na Annabi Muhammad (SAW). Dokar ta kuma haramta makarantun ""sirri"" waɗanda ke yaɗa aƙidar Islama tare da tsaurara dokoki kan karatun gida. Haka nan za ta ƙarfafa dokar hana auren mata fiye da ɗaya ta hanyar ƙin bayar da izinin zama ga masu neman auren mata da yawa. Za a iya cin tara ko haramta wa likitoci yin gwajin budurci ga 'yan mata. Akwai sabbin ƙa'idoji game da mu'amala da kuɗi ga ƙungiyoyin musulmai da kuma buƙatar su sanya hannu kan ƙa'idojin Jamhuriyyar Faransa domin samun kuɗaɗe. An tsawaita dokar hana jami'ai sanya tufafin addini a wurin aiki ga ma'aikatan sufuri da ma'aikata a wuraren ninƙaya da kasuwanni. Me ya sa aka gabatar da dokar? An ɗauki tsawon lokaci ana nazarin wannan daftarin dokar, amma hare-haren masu kaifin kishin Islama na baya-bayan nan ya sake ƙarfafa buƙatar samar da ita. Kisan Paty na daga cikin hare-hare uku da suka fusata Faransa. An kashe mutane uku ta hanyar daɓa musu wuƙa a a cocin Nice a watan Oktoba. An caka wa ƙarin wasu mutane biyu wuƙa da ji musu mummunan rauni a watan Satumba a Paris kusa da tsohon ofishin mujallar Charlie Hebdo, inda masu kaifin kishin Islama suka kai mummunan hari a 2015. Shugaba Macron ya kasance mai kishin kare martabar Jamhuriyyar Faransa ciki har da matsayin kasar a ƴar ba ruwana da kowanne addini. Ya bayyana addinin Islama a matsayin ''addinin rikici'' kuma ya kare ƴancin jaridar Charlie Hebdo na buga zane-zanen Annabi Mohammed. Faransa tana da kimanin Musulmai miliyan biyar. Wanne martani ake mayarwa ? Mutane da dama a faɗin duniya musamman a ƙsashen musulmai na yi wa Mista Macron kakkausar suka a  ƙasashe da dama da ke da rinjayen Musulmai. Dangantakar  ƙasarsa da Turkiyya, wacce tuni ta yi tsami, ta  ƙara taɓarɓarewa inda Shugaba Recep Tayyip Erdogan ya bayyana dokar a zaman ""tsokana ce ta buɗe ido"" kuma ya ce Mista Macron ""yana da taɓin hankali"". An gudanar da zanga-zanga a Pakistan da Bangladesh da Lebanon. Wakilin Amurka kan ƴancin addini, Sam Brownback, shi ma ya yi suka, yana mai cewa: ""Lokacin da kuka sami ƙarfin iko, lamarin na iya kara taɓarɓarewa."" A Faransa ita kanta, wasu 'yan siyasa masu sassaucin ra'ayi sun nuna damuwa kan yadda da alama dokar na iya tozarta musulmai. Jaridar Le Monde ta ce hakan na iya shafar sauran ƙungiyoyin addini da ke koyar da karatu a cikin gida. Amma wakiliyar BBC a Paris Lucy Williamson ta ce matsin lamba ya ƙara ƙamari kan lallai Shugaba Macron da ya ɗauki mataki."	https://www.bbc.com/hausa/labarai-55256753
business	Gwamnatin Pakistan ta bukaci jama'a su rage yawan shan shayi	Pakistan ta bukaci jama'ar kasar da su rage yawan shayin da suke sha domin su taimaka wa gwamnati rage yawan kudin da take kashewa wajen sayo ganyen shayi daga waje. Wani babban minista Ahsan Iqbal, wanda ya yi kiran ya ce gwamnati na ciyo bashin kudi domin ta sayo ganyen shayin, wanda abu ne da mutane ke so sosai. Kuma idan har jama'a za su rage yawan shayin da suke sha da kofi daya ko biyu a rana, hakan zai taimaka wa tattalin arzikin kasar. Wannan batu na shan shayi ya fito da matsalar tattalin arziki da Pakistan ke ciki a yanzu, fili. Kasar ta kasance wadda ta fi kowace kasa a duniya sayen ganyen shayi daga waje, inda a bara kadai ta kashe sama da dala miliyan 600 wajen sayo ganyen shayi. Kiran da ministan ya yi na a rage yawan shayin da ake sha, ya bazu sosai a shafukan intanet, inda 'yan kasar ta Pakistan da dama ke mayar masa da martani da cewa, rage yawan shayin da ake sha ba zai magance matsalar tattalin arzikin kasar ba. Ministan ya kuma bayar da shawara ga 'yan kasuwa da su rika rufe shagunansu da karfe takwas da rabi na dare, domin rage yawan wutar lantarkin da suke amfani da ita. Karin yawan kudaden da Pakistan ke kashewa wajen sayo kaya daga waje ya jefa kasar cikin matsalar tattalin arziki da ke bukatar gaggauta daukar mataki. Yawan kudin ajiyarta na waje na ko-ta-kwana ya ragu daga kusan dala miliyan dubu 16 a watan Fabrairu zuwa kusan kasa da dala miliyan dubu goma a watan farko na watan nan na Yuni. Wanda hakan kusan ba lalle ya ishe ta sayo kayayyakin da take bukata ba daga waje tsawon wata biyu. Tuni daman gwamnati ta takaita sayo kayayyakin kawa wadanda ba su zama dole ba, domin daidaita tattalin arzikin. Matsalar tattalin arzikin babban kalubale ne ga gwamnatin Shehbaz Sharif, wanda ya maye gurbin Imran Khan a matsayin firaminista a majalisa bayan da majalisa ta kada kuri'ar waje da tsohuwar gwamnatin a watan Afrilu. Jim kadan da rantsar da shi, Mista Sharif ya zargi gwamnatin Imran Khan mai barin-gado a lokacin da laifin bannata tattalin arzikin. Kuma ya ce ba karamin aiki ba ne, dawo da tattalin arzikin kan turba. A makon da ya gabata gwamnatinsa ta bude sabon kasafin kudi na dala miliyan dubu 47, da nufin shawo kan Asusun Bayar da Lamuni na Duniya, IMF, domin samun damar dawo da wani shirin ceto tattalin arzikin na dala miliyan dubu shida da Asusun ya dakatar. A shekara ta 2019 kasar ta kulla yarjejeniya da asusun na IMF, domin sassauta wata matsalar ta tattalin arziki wadda kasar ta samu kanta a ciki a sakamakon rashin isassun kudade a asusunta na waje na ko-ta-kwana, da kuma rashin cigaba tsawon shekaru.	https://www.bbc.com/hausa/labarai-61806912
technology	Dandazon mutane sun kalli kusufin rana mai kama da zoben wuta	"Al'umma a yankin Asiya sun kalli yadda kusufin rana na shekara-shekara, wanda aka yi wa lakabi da ""ring of fire"" da Ingilishi - wato ''zoben wuta''. Dandazon mutanen sun taru domin kallon abin al'ajbin a kasashe dabn-daban ciki har da Sri Lanka, da Indonesia, da Indiya da kuma Saudiyya. A kusufin da wata ke yi duk shekara, wata yana mamaye tsakiyar rana, inda yanayin ke kama da zobe. Akalla ana yin kusufin rana sau biyu a kowacce shekara, suna faruwa ne idan inuwar wata ta lullube duniya. Kusufin rana na baya-bayan nan an yi shi ne a ranar 2 ga watan Yuli, ya kuma fito baro-baro ana gani har a kudancin Amurka. Ana sa ran kusufin rana na gaba za a gan shi a ranar 14 ga watan Disambar 2020, za kuma a gan shi baro-baro a kudancin kasashen Chile da Argentina da kuma kudu masu yammacin Afirka da Antarctica."	https://www.bbc.com/hausa/labarai-50918597
health	Mutumin da yake yaki da magungunan jabu a Najeriya	Latsa hoton da ke sama domin kallon bidiyon: Shan maganin jabu ka iya zama abu mai matukar hatsari. Wani dan Najeriya, Adebayo Alonge ya kusa mutuwa sanadin hakan. Don haka ne ya yanke shawarar daukar mataki kan batun inda ya kirkiro wata na'ura da ke tantance ingancin magunguna ko akasin hakan.	https://www.bbc.com/hausa/media-60166624
politics	Wane ne Kashim Shettima?	A ranar Lahadi 10 ga watan Yuli ne ɗan takarar shugaban Najeriya ƙarƙashin Jam'iyyar APC Bola Ahmed Tinubu, ya zaɓi tsohon gwamnan Jihar Borno Kashim Shettima a matsayin mataimakinsa a takarar shugaban ƙasa. Tinubun ya bayyana haka ne ga ƴan jarida a garin Daura yayin wata ziyarar barka da Sallah da ya kai wa Shugaban Najeriya Muhammadu Buhari. Tinubun ya bayyana cewa duk da bai tattauna wannan batu da Kashim Shettima ba amma ga shi ya bayyana wa ƴan jarida. Haka kuma Shettima ya bayar da muhimmiyar gudunmawa a yaƙin neman zaɓen Tinubu a lokacin zaɓen fitar da gwani na Jam'iyyar APC. Kashim Ibrahim Shettima gogaggen ma’aikacin banki ne kuma ɗan siyasa wanda a yanzu haka shi ne Sanata mai wakiltar yankin tsakiya na Jihar Borno. Shettima ya yi gwamnan Jihar Bornon arewa maso gabashin Najeriya sau biyu, tun daga 2011 zuwa 2019. Ɗa ne shi ga tsohon gwamnan yankin arewa maso gabashin ƙasar wato Kashim Ibrahim. Ya yi karatun digirinsa na farko da na biyu a Jami’ar Maiduguri da Jami’ar Ibadan. Bayan ya kammala karatu ne ya fara kasuwanci da aikin banki, inda daga baya ya haye muƙamai da yawan a bankuna daban-daban. A tsakiyar shekarun 2000 ne, Shettima ya zama manajan Bankin Zenith a Maiduguri kafin daga baya ya bar aikin ya samu muƙami a gwamnatin Gwamna Ali Modu Sheriff a 2007.  Ya shafe shekara huɗu ana tafiya da shi a waccar gwamnatin, sai ya tsaya takarar gwamnan Borno a shekarar 2011, sannan ya yi tazarce a 2015. Bayan ya kammala wa’adinsa biyu ne sai ya tsaya takarar ɗan majalisar dattijan Najeriya kuma ya yi nasara a 2019. An haifi Kashim Shettima a Maiduguri, babban birnin Jihar Borno. Ya fito ne daga zuri’ar gidan Alhaji Shettima Mustafa Kuttayibe. 1. An haife shi ranar 2 ga watan Satumban 1966. 2. Ya yi makarantar firamare ta Lamisula a Maiduguri daga 1972 zuwa 1978. 3. Ya fara karatunsa na sakandire a Government Community Secondary School, Biu, daga 1978 zuwa 1980. 4. Daga bisani ya koma Makarantar Sakandiren Kimiyya ta Gwamnati a Potiskum inda ya kammala a 1983. 5. Ya yi digiri a fannin Tattalin Arzikin Harkar Noma a Jami’ar Maiduguri a 1989. 6. Ya yi digiri na biyu a a fannin Tattalin Arzikin Harkar Noma a Jami’ar Ibadan a 1991. 7. Shettima ya yi aikin koyarwa a fannin Tattalin Arzikin Harkar Noma a Jami’ar Maiduguri, daga 1991 zuwa 1993. 8. Ya yi aikin banki da bankuna da dama daga tsakanin 1993 zuwa 2007. 9. Ya yi kwamishinan kudi da tattalin arziki na jihar Borno a 2007. 10. Ya yi kwamishinan ƙananan hukumomi a 2008 da kwamishinan ilimi a 2009 da kwamishinan harkar noma da ma’adinai da kuma kwamishinan lafiya har zuwa 2011, inda daga nan ya tsaya takarar gwamna. 11. Ya lashe zaben gwmanan jihar a 2011 sannan ya sake yin nasarara karo na biyu a 2015. 12. A watan Fabrairun 2019 kuma ya lashe zaben dan majalisar dattijai mai wakiltar Bornon ta tsakiya. 13.Yana da mace ɗaya Nana Shettima da ƴaƴa uku, mata biyu, namiji ɗaya.	https://www.bbc.com/hausa/articles/c517enjewn4o
entertainment	Tarihin tauraron fina-finan India, Rishi Kapoor	Rishi Kapoor jarumi ne da ya yi fice a fina-finan soyayya, dan kabilar Punjabi ne, asalin sunansa Rishi Raj Kapoor, an haife shi a in Chembur, da ke Bombay a ranar 4 ga watan Satumbar 1952, kimanin shekaru 67 ke nan yanzu. Shi ne da na biyu a wajen Raj Kapoor da mahaifiyarsa Krishna Raj Kapoor, jika ne kuma a wajen Prithviraj Kapoor. 'Yan uwansa da suke ciki daya sune Randhir Kapoor da Rajiv Kapoor da Ritu Nanda da kuma Rima Jain. Bappaninsa wato kannan mahaifinsa akwai Shashi Kapoor da Shammi Kapoor, sai kuma kawunansa wato kannan mahaifiyarsa sune Prem Nath da Rajendra Nath da Narendra Nath da kuma Prem Chopra. Rishi dan na gada ne a fim, ma'ana ya gaji fitowa a fim tun daga kakansa. Fitaccen jarumin ya yi karatu a Campion School, da kuma kwalejin Mayo College. Rishi ya fara fitowa a fim ne tun yana shekara uku a duniya amma a cikin waka ya fito wato wakar cikin fim din Shree 420 da mahaifinsa ya fito a ciki. Daga nan bai kara fitowa a fim ba sai a 1970 inda ya fito a fim Mera Naam Joker, fim din mahaifinsa. Fim din da za a ce Rishi ya fito a matsayin cikakken jarumin fim din shi ne Bobby wanda suka fito tare da jaruma Dimple Kapadia. Daga nan ne fa ganin irin rawar da ya taka a fim din Bobby sai masu shirya fim suka fara rububin sanya shi a cikin fim. Wani abu ga jarumin shi ne mafi akasarin fina-finansa duk na soyayya ne, hakan ya sa ake ce masa baban soyayya. In dai fim na soyayya ne aka sanya Rishi a ciki to abin zai kayatar domin ya iya soyayya sosai. Don fim din soyayyar nan ma da ya yi tashe wato Laila Majnu Rishi ne ya fito a cikinsa. Yana daga cikin kyawawan jarumai maza na India, bashi da fitina, gashi mai barkwanci. Wadannan halaye nasa ne suka sa ya shiga ran mutane da dama ba ma a kasarsu ba har ma a sauran kasashen duniya. Rishi ya yi fina-finai da dama tare da jarumai da dama ciki kuwa har da Amitabh Bachchan wanda yana daga cikin jaruman India da suka kadu da rasuwarsa. Bashi da abokin fada,ya samu lambobin yabo da dama sakamakon rawar da ya taka a fina-finai na India ciki har da na gwarzon jarumai. Kamfanoni da kasashe da dama sun karrama Rishi Kapoor saboda gudunmuwar da ya bayar a fina-finan Bollywood. Ya auri matarsa Neetu Singh Kapoor a 1980, inda suka haifi 'ya'ya biyu Ranbir Kapoor wanda shi ma jarumi ne a yanzu da kuma Riddhima Kapoor Sahani. Jarumai da dama sun mika sakon ta'aziyyarsa ga iyalan marigayin, kamar Akshay Kumar da Ajay Devgan da Shahrukh Khan da Salman Khan da Rajnikant da Jeetandra da Boma Irani da Priyanka Chopra da Kajol da Varun Dhawan da dai sauransu. Rishi Kapoor ya mutu ne a ranar Alhamis 30 ga watan Afirilu, 2020, bayan ya sha fama da jinya. Duk da dokar hana fitar da aka sanya a kasar saboda annobar korona, jarumai da dama sun samu damar halartar jana'zarsa. Jaruman kamar Amitabh Bachchan da dansa Abhishek da Saif Ali Khan da Kareena Kapoor da Aliya Bhatt dai sauransu. Daga cikin fitattun fina-finanan da ya fito a ciki akwai Karz da Khel Khel mein da Amar Akbar Anthony da Kabhi Khabhe da Yeh Vaada Raha da Chandni da Hum Kisise Kum Naheen da Sargam da Bol Radha Bol da dai sauransu.	https://www.bbc.com/hausa/labarai-52496911
technology	An yi sabuwar waƙa da muryar mawaƙin da ya shekara 25 da mutuwa	Ku latsa hoton da ke sama don kallon bidiyon: Wani kamfanin fasaha na Koriya Ta Kudu ya ƙirƙiri muryar mawaƙi Kim Kwang-seok da manhajar ƙirƙirar basira ta Artificial Intelligence. Waɗanda suka shirya waƙar sun yi amfani da tsofaffin waƙoƙin Kim ne da kuma muryarsa da yake magana ta hanyar koya wa  manhajar AI yadda za ta kwaikwayi yanayi da shauƙinb da Kim yake shiga idan yana waƙa. Daga nan sai manhajar ta yi wata sabuwar waƙa da muryar Kim wacce bai taɓa yin irin ta ba a lokacin da yake raye.	https://www.bbc.com/hausa/media-56074359
technology	China ta soma haramta wasu kayayyakin Taiwan a ƙasarta	Zuwan da shugabar Majalisar Wakilan Amurka Nancy Pelosy ta yi Taiwan na neman barin baya da ƙura domin kuwa tun kafin ta bar ƙasar, mai iƙirarin iko da ƙasar wato China ta soma maka wa Taiwan din takunkumi. Yayin da ake kallon ziyarar da Nancy Pelosi ke yi a Taiwan a halin yanzu a matsayin wani ci gaba, ita kuwa China a wurinta Amurka ta kira ruwa ba laima, domin kuwa tun kafin Pelosi ta sauka ƙasar a ranar Talata, sai da China ta yi gargaɗin cewa ziyarar tata za ta kawo cikas ga Taiwan ɗin da kuma yin mummunan tasiri kan dangantakar da ke tsakanin China da Amurka. A halin yanzu dai China  ta saka takunkumi kan wasu jerin kayayyakin da Taiwan ke samarwa inda China din ta haramta sayar da su a ƙasarta. A Laraba neministan kasuwanci na China ya sanar da haramta sayar da wani nau'in lemo na Taiwan da wasu nau'ukan kifi da ƙasar ke shigarwa China da kuma toshe shigar da yashi zuwa tsibirin. Bugu da ƙari har biskit-biskit da sauran kayan ƙwalama da Taiwan ɗin ke samarwa ba su tsira ba domin sai da China ɗin ta maka musu takunkumi tun a Talata. Ziyarar Nancy Pelosi Taiwan ta kasance babban labari a duniya baki ɗaya domin kuwa ita ce jami'ar gwamnatin Amurka ta farko da ta kai ziyara tsibirin a shekaru 25 da suka gabata kuma ana ganin China za ta iya saka ƙafar wando ɗaya da duk wata ƙasa da za ta iya sa hannu ko kuma tallafa wa Taiwan ɗin domin ganin ta zama ƙasa mai cikakken ƴanci. China dai na kallon Taiwan a matsayin wani lardi da ya ɓalle daga cikinta kuma tuni ta lashi takobin dawo da Taiwan ɗin cikinta inda ta ce za ta yi amfani da ƙarfin tuwo idan ta kama. Sai dai masu jagorantar Taiwan ɗin tuni suka ce bakin alƙalami ya bushe inda suka ce Taiwan ta wuce a kira ta da lardi domin kuwa a cewarsu, ƙasa ce mai faɗa a ji kuma mai cikakken iko.	https://www.bbc.com/hausa/articles/c4nwlxkgnyqo
sports	Kasuwar 'yan kwallon kafa: Makomar Phillips, Pogba, Bale, Lukaku, Tarkowski, Vitinha, De Jong	Dan wasan tsakiya na Leeds United da England, Kalvin Phillips, mai shekara 26, ya shaida wa kulob din cewa yana son komawa Manchester United a kakar wasa mai zuwa. (Football Insider) City ta yi amannar cewa tayin da ta yi na fam miliyan 45 zuwa 50, zai shawo kan Leeds ta sayar mata da dan wasanta Phillips domin a kammala cinikin dan wasan. (Athletic - subscription required) Wakilin tsohon dan wasan tsakiya na Manchester United, Paul Pogba, ya ce ana gab da kammala yarjejeniyar shekara hudu ga dan wasan Faransar mai shekara 29, domin komawa Juventus. (Sky Sports) Juventus na sa ran Pogba ya sanya hannu kan kwantiragi a farkon watan gobe, bayan sun kammala tattaunawa ta gaba da gaba. (Guardian) Tottenham, da Newcastle da kuma Aston Villa na daga cikin kungiyoyin da ke sa ido kan dan wasan gaba na Wales, Gareth Bale, mai shekara 32, idan kwantiraginsa da Real Madrid ya kare, a karshen kakar da muke ciki. (Sun) Chelsea ta fara tattaunawa da Inter Milandomin dawo da dan wasa Romelu Lukaku mai shekara 29 kuma mai kai hari na Belgium.(Telegraph - subscription required) Inter na da kwarin gwiwar dauko Lukaku, duk da bambancin farashin yuro miliyan biyar (£4.3m) karkashin yarjejeniyar ba shi da farashin da aka yi masa a kulob din. (Sky Sports) Everton ta kammala rattaba hannu kan dauko mai tsaron baya na England James Tarkowski, mai shekara 29, daga Burnley sai dai ana sa ran ba za a sanar da batun cinikin ba har sai karshen watan Yuni.(Liverpool Echo) Manchester United na rawar kafar dauko tsohon dan wasan Portugal Vitinha mai shekara 24, da aka yi wa farashi kan yuro miliyan 40.(Abola - in Portuguese) Shugaban kungiyar, ya ce an yi watsi da kokarin da wani kulob da ba a bayyana sunansa ba ke yi, na  sayen dan wasa Vitinha, wanda ita ma kungiyar Arsenal ke farautarsa. (Express) Nottingham Forest ta amince da kwantiragin mai tsaron ranar raga Dean Henderson, mai shekara 25, kan komawa kulub din Manchester United a matsayin bashi, amma akwai tayin fam miliyan20 da aka yi kan dan wasan. (Mail)	https://www.bbc.com/hausa/labarai-61820853
technology	Muhammad Sagir: Matashin da ke kera motar kwali ta wasan yara a Kano	"Ku latsa alamar hoton da ke sama domin kallo Muhammad Sagir, mai shekara 18, ya kammala makarantar sakandare inda ya kware a fannin kasuwanci. Sai dai Muhammad ya kasance yana zana tare da kera motocin wasa na yara, inda yake amfani da kwalaye. Wannan matashi, wanda ya ce burinsa yanzu shi ne zama mai kera jirgin sama, ya kasance yana yi wa mahaifiyarsa tallar gwanjo. ""Ina yin tallar gwanjo gida-gida domin sama wa mahaifiyata abin da za ta rike ni da sauran 'yan uwana,"" in ji shi. Muhammad kan yi tallar gwanjo daga ranar Alhamis zuwa Juma'a, inda kuma yake halartar makarantar EngHausa domin ci gaba da daukar darussan fasaha da kimiyya a cikin harshen Hausa. Makarantar EngHausa dai wani wuri ne da ake koyar da matasa harkar fasahar zamani da harshen Hausa da Ingilishi domin saukaka musu fahimtar darasi kamar yadda shugaban wurin ya shaida wa BBC. ""Muna zakulo yara masu fasaha irin Muhammad mu shigo da su wannan makaranta domin koyar da su abubuwan da watakila za su wahala wajen fahimtarsu idan da harshen Turanci kawai aka koya musu."""	https://www.bbc.com/hausa/media-57949207
entertainment	Rahama Sadau ta nemi afuwa cikin kuka kan ɓatancin da aka yi wa Musulunci kan hotunanta	"Tauraruwar fina-finan Hausa Rahama Sadau ta nemi gafarar masoya, da 'yan uwa da abokan arzikinta, dangane da martanin da wani mai bibiyarta ya yi a kan wasu hotuna da ta wallafa a shafukanta na sada zumunta. Jarumar ta bayyana cikin wani bidiyo da ta wallafa a shafinta na Instagram sanye da hijabi, cikin kuka da murya mai rawa, tana neman a yafe mata. ''Duk wanda ya sanni, kuma yake bi na, ya san cewa ba zan taɓa yin wannan abu har cikin zuciyata ba, hasali ma ban san abun da ya faru ba sai da aka kira ni'' a cewarta. A ranar Litinin ne sunan Rahama Sadau ya fara waɗari a Twitter, inda aka ambace shi sau fiye da 10,000, bayan hotunan da ta tauraruwar ta saka suka ja hankalin masu bibiyarta da kuma masu amfani da Twitter musamman daga arewacin Najeriya. Daga baya tauraruwar ta ce sam ""ba da yawunta ba"" aka dinga kalaman ɓatancin da wasu suka riƙa yi biyo bayan wallafa wasu hotuna da ta yi a shafukan sada zumunta. Kalaman na tauraruwar fina-finan Kannywood da Nollywood na zuwa bayan wasu sun yi ta amfani da maud'in #AssistantAllah a Twitter da zummar kare ta daga sukar da wasu ke yi mata kan bayyana jikinta a sabbin hotunan da ta saka. Jarumar ta ce a matsayinta na Musulma, ba za ta taɓa yin wani abu da ta san zai janyo batanci da Anabi Muhammad ba, da alama tana magana ne kan wani da ba musulmi ba da ya alakanta shigar da ta yi a hotunan da addinin musulunci, abin da yasa masu bibiyarta ke zargin ita ce ta janyo faruwar hakan. A cikin sabon bidiyon neman afuwar da ta nema a ranar Talata, Rahama ta ce ''Ko ma mene ne dai ƙaddara ta riga fata'' in ji Sadau, ''amma dai ina mai bai wa ɗaukacin al'umma hakuri, don Allah a yi hakuri'' ta ci gaba da kuka. Taurari a ciki da masana'antar shirya fina-finai ta Kannywood da dama sun fito sun yi Allah-wadai da abin da ya faru. Ko da a shekarar 2016 ma wani bidiyo da ta taka rawa a cikinsa tare da mawakin gambarar nan Classic ya janyo ce-ce-kuce a shafukan sada zumunta, inda wasu ke cewa abin da ta yi a bidiyon ya saɓa da tarbiyyar a'ummar Arewacin Najeriya."	https://www.bbc.com/hausa/rahotanni-54801421
business	Shin talauci na raguwa a duniya?	"Bankin duniya ya ce sama da mutum biliyan 1.1 aka 'tsamo daga ƙangin talauci' cikin ƙasa da zamani guda. Babu shakka wannan na ɗaya daga cikin labari ne mafi daɗin ji game da ci gaban al'umma a wannan ƙarni. Tsakanin shekarun 1990 da 2015 yawan mutanen da ke rayuwa cikin talauci (ƙasa da US $1.90 a rana) a fadin duniya ya ragu daga mutum biliyan 1.9 zuwa miliyan 735. Haka na nufin cewa wasu daga cikin mutanen da ake wa kallo matalauta sun ragu daga kashi 36% zuwa 10% a wannan lokaci. To amma hanyar tabbatar da waɗanda ke ciki ko kuma suka fita daga talauci ba ɗaya ba ce, mutumin da ya fito da wannan tsari ya shaida wa BBC cewa tsare-tsaren kawo ci gaba na gwamnatoci ke fitowa da su ""ba su isa ga waɗanda ke cikin baƙin talauci yadda ya kamata"". Martin Ravallion, wanda tsohon daraktan bincike ne kuma babban mai taimaka wa shugaban bankin duniya, ya ce ""ƙaruwar rashin daidaito tsakanin al'umma ita ce babbar matsalar da za a fuskanta nan gaba a ɓangaren yaƙi da talauci da ci gaban walwalar al'umma. Bankin Duniya ya ce rashin janyo dukkanin ɓangarori a harkar ci gaba, da tafiyar hawainiya na ci gaban tattalin arziƙi, da kuma rikce-rikce a baya-bayan nan sun yi tarnaƙi ga ci gaban al'umma a wasu ƙasashe. Yayin da a China da India, jimillar mutum biliyan ɗaya suka fita daga talauci, yawan mutanen da ke cikin baƙin talauci a ƙasashen nahiyar Afirka ya zarta yadda yake a shekaru 25 da suka gabata. Carolina Sánchez-Páramo, daraktar yaƙi da talauci da kawo daidaito ta Bankin Duniya, ta ce ""A cikin shekaru 10 da suka gabata duniya tana tafiya ne kan tafarki biyu."" Kuma ta shaida wa BBC cewar abubuwa huɗu ne suka haifar da hakan. ""Ci gaban da ake samu a ƙasashen Afirka da na nahiyar Amurka ta Kudu bai kai na ƙasashen gabashi da kudancin nahiyar Asiya ba, a tsawon wannan lokacin. Sannan idan aka alaƙanta hakan da yawan haihuwa da ake samu a ƙasashe da dama, za a ga cewar hakan yana haifar da ƙarin ƙarancin kuɗaɗen shiga na al'umma. ""Yana da wahala a samu nasarar yaƙi da talauci matuƙar ba a samun ci gaban tatali arziki a ƙasashe. Saboda duk wani ci gaba yana faruwa ne sanadiyyar zagayawar arziƙi tsakanin al'umma, wanda hakan zai zamo da wahala."" Darakatan na bankin duniya ta ce duk da cewar ana buƙatar ɗorewar ci gaban tattalin arziki wurin yaki da talauci, to amma ba shi kaɗai ne abin da ake buƙata ba. A ƙasashe da dama, ba kowa ne ke cin gajiyar ci gaban da ake samu ba, saboda tsadar kafa masana'antu abin da ke haifar da ƙarancin guraben aikin yi - kamar a ƙasashen kudu da hamadar sahara na Afirka. Ms Sánchez-Páramo ta ce: ""Aikin yi shi ne babbar hanyar samun kuɗin shiga ga talakawa. Saboda haka idan babu guraben ayyukan yi ga talakawa, to zai yi wahala a samu ci gaba wajen yaƙi da talauci."" Ba samun tsabar kuɗi ne kawai ke haifar da ci gaba ba, dole sai al'umma na da damar samun ilimi da kuma abubuwan more rayuwa da za a iya gani a zahiri. Ms Sánchez-Páramo ta ce matuƙar babu irin wadannan, to hakan zai yi zagon ƙasa ga ci gaban al'umma baki ɗaya a lokaci ɗaya. Ta ƙara da cewa, misali, a Malaysia da kuma gabashi da kudancin nahiyar Asiya, ""aƙalla ana samun wadatar waɗannan abubuwa ga kowa a lokaci guda."" A bisa mizani na duniya, babu talauci a Malaysia tun daga shekarar 2013 - duk da cewa ba hakan ba ne a mizanin ƙasar. Amma idan aka kwatanta da Brazil, wadda ta yi nasara a ɓangaren hada-hadar kuɗi, talauci ya ragu daga kashi 21% a shekarar 1990 zuwa 2.8% a shekarar 2014 - amma ta zaɓi wasu inda ta kai kashi 4.8% (wanda ya shafi mutum miliyan 10) a 2017. A ƙarshe, a shekarun baya-bayan nan rikice-rikice na siyasa da na ƙiyayya sun mayar da hannun agogo baya a kan ci gaban da aka samu a shekarun baya. a wasu ƙasashen. Ms Sánchez-Páramo ta ce ""A lokaci guda, talauci na yin kane-kane  a ƙasashe da ke cikin hali na rashin tabbas da kuma waɗanda ke cikin rikici, saboda sauran ƙasashen sun yi nasarar ciyar da kansu gaba."" A shekarar 2015, rabin al'ummar da ke fama da fatara na jibge ne a ƙasashe biyar - India, da Najeriya, da Jamhuriyar Demokraɗiyyar Congo, da Ethiopia, da kuma Bangaladesh. Amma kiyasi na baya-bayan nan ya nuna cewa ko dai Najeriya ta zarce India ko kuma tana gab da zarce ta a matsayin ƙasar da ta fi kowace yawan mutanen da ke rayuwa cikin ƙangin talauci - dukkaninsu na da kusan mutane miliyan 10 da ke fama da talauci. Nan da shekara ta 2030, duk da cewar wasu ƙasashen Afirka za su yi koƙari sosai wurin yaƙi da talauci, kusan mutum tara cikin 10 za su rinƙa rayuwa ne kan ƙasa da $1.90 a ƙasashen Afirka. Kawar da talauci ɗaya ne daga cikin ƙudurorin tabbatar da ci gaba na Majalisar Ɗinkin Duniya, to amma rahotonta na watan Juli ya yi hasashen cewar kashi 6% na al'ummar duniya za su rinƙa rayuwa ne cikin ƙangin fatara. Bankin Duniya na da wani shiri na rage masu fama da talauci zuwa ƙasa da kashi 3% na al'umma, to amma idan aka yi la'akari da yadda abubuwa ke tafiya a yanzu, da wuya a cimma wannan ƙuduri. Mr Ravallion ya ce shirye-shiryen ci gaba da ake da su a yanzu na aiki ne a kan mutane da ke cikin talauci, amma ba ya aiki a kan mutanen da ke cikin baƙin talauci. Amma ya yi amannar cewa shirin bai yin tasiri kan waɗanda ke cikin matsanancin talauci yadda ya kamata. Mr Ravallion ya bayyana cewar an yi taka-tsan-tsan wurin yin amfani da $1.90 a rana a matsayin ma'aunin talauci wajen gwada ci gaban da ake samu a ƙasashe matalauta. Ya ce ""Muna ganin yadda ake samun raguwa a yawan mutanen da ke fama da talauci bisa ga mizanin da aka ayyana (dala 1.90 a rana), amma ana samun ƙaruwar mutanen da ke fama da talauci idan aka yi la'akari da ƙasashensu. Ya ƙara da cewa ""ƙaruwar rashin daidaito shi ne babban ƙalubale da za a fuskanta a nan gaba game da samu nasarar yaki da talauci da ci gaban walwala."" Ms Sánchez-Paramos ta ce daidaito ba ya nufin ta fannin kuɗaden shiga kawai, har ma da daidaito wurin samun dama, ta hanyar bai wa kowa dama, ta yadda duk talaucin mutum zai iya samun aikin yi da kuma zuba jari."" Ta kara da cewa ""kuma mun gano cewar rashin samun dama shi ne babban abin da ya fi illa a kokarin da ake yi na yaki da talauci."" *Ƙarin bayani: Fernando Duarte"	https://www.bbc.com/hausa/articles/cyexkg87e7yo
entertainment	...Daga Bakin Mai Ita Tare da Azeema ta Gidan Badamasi	Ku latsa hoton da ke sama don kallon bidiyon: Daga bakin mai ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 37, shirin ya tattauna da 'yar fim Azeema ta shirin Gidan Badamasi, inda ta amsa tambayoyin da suka shafi rayuwarta. Ta amsa tambayoyi a kan yadda aka yi ta shiga harkar fim da tasirin da mahaifiyarta a kanta. Ɗaukar bidiyo: Yusuf Yakasai Tacewa: Fatima Othman	https://www.bbc.com/hausa/media-56188708
business	Gobara ta kashe mutane da dama a haramtacciyar matatar fetur a Jihar Imo	"Mutum fiye da 50 ne suka mutu sakamakon wata gobara da ta tashi a wasu haramtattun matatun man fetur biyu da ke Jihar Imo a kudancin Najeriya. Hukumomi a jihar sun faɗa wa BBC cewa waɗanda lamarin ya ritsa da su za su iya zarta hakan saboda har yanzu ana ci gaba da aikin kwashe gawarwakin mutanen da suka ƙone ƙurmus. Gobarar ta tashi ne a matatun da ke kusa da juna a Ƙaramar Hukumar Ohaji-Egbema ranar Juma'a da dare bayan fashewar wani abu. Wutar ta ƙone akasarin mutanen ta yadda ba a iya gane su. Waɗanda lamarin ya ritsa da su sun haɗa da masu gudanar da matatar da kuma wasu mazauna yankin. Babu tabbas kan abin da ya haddasa gobrar ya zuwa loƙacin haɗa wannan rahoton. Kwamashinan Albarkatun Man Fetur na Imo Goodluck Opiah ya kai ziyara wurin, yana mai cewa ""ba zan iya faɗa muku adadin mutanen da suka mutu ba saboda mutane sun zo sun tafi da wasu 'yan uwansu"". Kazalika, kwamashinan ya ayyana mamallakin matatar a matsayin wanda hukumomi ke nema ruwa a jallo."	https://www.bbc.com/hausa/labarai-61202194
sports	Ilele ya sumar da Shagon Bahagon Musa a Marabar Nyanya	Ilele Garkuwan mai caji ya yi nasarar doke Shagon Garkuwan Musan Kaduna a turmin farko a gidan wasa da ke Marabar Nyanya a jihar Nasarawa, Najeriya. An buga wasannin ne a gidan damben Idris Bambarewa da ke karamar hukumar Karo a jihar Nasarawa a damben safe. Sauran sakamakon wasannin da aka yi kisa: Garkuwan Yalo dan Zuru ya buge Shagon Shagon Autan dan Bunza Shagon Ali Kanin Bello ya yi nasara a kan Fatalwar Shagon Alabo Shagon Yalo dan Zuru ya doke Shagon Jirgi mai tashi Wasannin da aka yi canjaras: Shagon Na Master Ali da Shagon mai masukin baki Shagon Autan dan Bunza da Dogo dan Maiduguri Garkuwan Yalo dan Zuru da Amir Shagon Inda Boloko da Na Master Ali Bahagon Ali Yaro da Bakwai, wanda ake kira Shagon Bahagon mai maciji	https://www.bbc.com/hausa/articles/c1wz6qvw85no
religion	Bidiyon Ku San Malamaku tare da Sheikh Muhammad Khamis Muhammad	"An haifi Sheikh Muhammad Khamis a ranar Juma'a, 3 ga watan Satumbar 1976, ya kuma yi karatuttuka daban-daban tun daga karatun allo zuwa karatun islamiyya har zuwa karatun boko. Malamin ya haddace Al-Ƙur'ani tun yana kimanin dan shekara 14, yana da shekara 16 kuma ya shiga Islamiya mai suna Madarasatul Abdulaziz  Al-Islamiyya. Malamin da ya soma karantar da shi sunanshi Malam Muhammad Umar. Sheikh Khamis ya yi musabaƙar izifi daban-daban tun daga izu biyu har zuwa sittin da tafisiri. Ya bayyana cewa hardar Al-Ƙur'ani da ya yi a lokacin da yake da ƙuriciya ya bashi damar halartar kowane irin zaure da ake yin karatu. ""Na halarci zaure irin na Malam Abubakar Tureta, sannan kafin ya rasu, yana karantarwa kuma akwai zaƙaƙuran ɗalibansa waɗanda idan ba shi nan ko yana da uzuri su ke zama kan kujerarsa su karantar, kamar Malam Umar Jibril wanda aka fi sani da Al-Basawiy kuma na yi karatu sosai a wajensa, sannan akwai Muhammad Yahya shi ma na yi karatu a wajen shi,"" in ji shi."	https://www.bbc.com/hausa/labarai-59512459
entertainment	Sauyin da aka samu a masarautar Burtaniya karkashin mulkin Sarauniya	"Zamanin mulkin Sarauniya ya bijiro mata da sauye-sauye iri-iri a dangantakarta huldarta da mutane. Karfin halin Sarauniya Elizabeth ne ya sanya ta tabbatar da cewa akwai bukatar sauya fasalin al'amura, domin jin akwai yiwuwar juyin-juya halin salon zamantakewar al'umma da ke gudana a wajen kofofin shiga fadarta. An haifeta a zamanin ban girma da tsauraran dokokin fada, al'amuran da suka wanzu matuka gaya a karni na 19 fiye da na 20. Duk da tashin-tashinar kashe-kashe na babban yaki, al'ummar Birtaniya har yanzu kimar yawan dukiya da matsayin mukami na da tasiri. Dokokin tafiyar harkokin sarauta, tare da dangantakar sarauta da mutanen waje, suna da tsauri, kuma ana ganin da wuya a sauya su. A lokacin da ta kama ragamar mulki, mafi yawan taswirar duniya an shafeta da launin ja, wato gadon daular mulki da aka yi rugu-rugu da ita, amma ba a lalata gaba daya ba, sanadiyyar yakin duniya na biyu. Ta hau gadon sarauta tana matshiyar mace mai karfin hali, in an kwatantata da mazan da shekarunsu suka tasa, a cikin gida da kasashen waje. An yi ta magana kan sabon zamanin Elizabeth,  kamar yadda Sa Winston Churchill ya yi nuni kan hakan, al'amarin da ya yi kafada-da-kafada da cire sasarin tsuke aljihun gwamnati bayan kammala yaki. Makomar sarauta ta samu cikakkiyar kariya. Kowace irin suka daga rukunin masu akidar zaben shugaba (ta hanyar kada kuri'a a dimokuradiyya) ko masu adawa da sarauta an kebe su a can gefen harkokin siyasa. Amma a shekarar 1957 al'umma ta yi ta tafka muhawara kan matsayin sarauta a zamanin wayewar kai, kuma ko tantama babu lamarin ya kunno kai daga wanda ya gaji kimar matsayi a jam'iyyar Conservative. Lord Altrincham, wanda daga bisani ya yi watsi da kimar matsayinsa ya koma sakayau kawai wato John Grigg, ya rubuta wata makala a mujallar Ingilishi ta kasa (National and English Review ) ta kwararru, wadda ba ta cika kewayawa ba sosai ba. A cikinta, ya yi magana kan matashiyar Sarauniya cewa, ""munin lamarin rashin samun cikakken horo"" wannan aiki, inda ya yi nuni da irin salon maganarta a matsayin ""cukurkudadden lamari"", kuma ya ce kimar mutuntakarta na nuni da ""natsattsiyar 'yar kwalisar  'yar makaranta da ke ji-ji-da-kai."" Dangane da sarauta, cewa ya yi, za ta tunkari ""lamarin da ba zai sabu ba, wato lokaci guda na kara-zube da kimar mukamin matsayi na daban."" Caccakar ntashintashintar da ta biyo bayan fitowar makalar ta bayyana bambamcin da ke tsakanin al'umma game da yadda suka dauki salon sarauta. Altrincham ya yi ikirarin cewa makalarsa an yi ta ne ""ba da wata manufa ba fiye da hidima ga tsarin sarauta, don karfafata, sannan a tabbatar da dorewarta. Don tana da kimar kyawun tasirin da ba ta kamata a yi watsi da ita ba."" Kiran da aka yi na ""hakikanin rashin matsayi da Kotun kasashen rainon Birtaniya na Commonwealth"" da fargabarsa kan yadda ake ilimantar da Yarima Charles, masu kaunar sarauta sun kashe bakin tsanya (watsi da batutuwan da aka bijiro da su). Altrincham  ya sha tsokana da hantara a titi a hannun masu kaunar daular mulkin sarauta, daidai lokacin da fito daga dakin shirye-shiryen talabijin. Amma dai makalarsa ta yi tasiri jan ra'yin mutane suka fara jefa alamar tambaya game da tsaurara al'amuran da ke jan ragamar kasar. Sai masu shekaru 60 da doriya suka fara bude sabon babi. Sai matasan da a da jinsu kawai ake yi ba a ganinsu suka fara bayyana a fili ta kafar suturu da tsarin rayuwa da kade-kade da raye-raye. Shirye-shirye irin su Wannan makon ne da babu tausayi (That Was The Week That Was mercilessly) ya rika caccakar manya da managarta, yayin da abin kunya da ke tattare da lalatar babban mutum da 'yar kwalisar tallata haja ta jawo m,utane suka rika ganin cewa sarauta ma ba ta da kariya. Abu na biyu kuwa, matsayin Sarauniya na shugabancin kungiyar kasashe rainon Birtaniya ya kara kimar daraja yayin kasashen da ke karkashin mulkin mallaka suka yi ta samun 'yancin kansu. A samu ziyarce-ziyarce ba kakkautawa a kasashen da suka dade da sababbin da suka shigo kungiyar rainon Birtaniya, kuma Sarauniya ta yi kokari na musamman wajen karfafa tattauna da hadin gwiwa dangantaka tsakanin kasashe masu arziki da masu tasowa. A Yunin 1969 wani shirin kundin bayanai na BBC mai taken Iyalanb gidan Sarauta ya fayyace wa mutane wata mahanga sabanin yadda a da suke kallon sarauta. An ga Sarauniya a bakin aiki da wajen was, inda take bayani a Fadar Buckingham da halartar taron jami'an diflomasiyar kasshen waje da yadda take shakatawa tare da iyalanta a Balmoral, al'amuran da suka hada da lamura masu kayatarwa da za a yi ta tunawa, kamar yadda take a wajen gasa nama. Sai dai bude waznnan kafa ba kowane ya dadin yin hakan ba. Domin wasu fadawa da masu bayar da shawara a fada na da tabbacin cewa bude babbar kafa ga kafofin yada labarai, jigon lamarin da ke tattare da Iyalan gidan sarauta, kimar martaba ta daban an yakiceta. Wannan sabon salon bude kafa an fi alakanta shi da kawun basaraken Duke na Edinburgh, Lord Mountbatten na Burma. Irin fahimtarsa kan yadda Iyalan gidan sarauta ya kamata su zamo, an yi masa lakabin salon Mountbatten - ko a Ingilishi -""Mountbattenism"",  lamarin da marubucin tarihin Sarauniya, Ben Pimlott ya bayyana a takaice da "" zaburarwar jan ra'ayin al'umma."" Bukukuwan da suka hada da kaddamar da sarautar Yarima na Wales a gidan sarautar Caenarfon a shekarar 1969 da bikin cikar sarauniya shekara 25 a karaga cikin shekarar 1977, duk an yi su ne da manufar nuna cewa masu sarauta daidai suke da mutane. Duk da dimbin nasarorin da aka samu, wasu 'yan yankin Welsh da ke da akidar 'yan kasanci sun yi mummunar sukar lamirin bikin da aka gabatar. Wannan yaye rufin da ya kange su ya tafi kafada-da-kafada da sauye-sauyen tsarin hada-hadar kashe kudin Iyalan gidan Sarauta. Yawan kudin da majalisar kasar ke biya don gudanar da ayyukan Sarauniya an rage shi, inda Sarauniya ta fara biyan haraji kan kudin da take samu daga jarin da ta zuba a harkokin kasuwanci, kuma an yi matukar rage yawan kudin da take kashewa wajen gudanar da harkokin gidanta. Abin takaicin shi ne matasan gidan sarauta babu wani katabus da suka yi wajen farfado da kimar martarbar mutuntakar sarauta. Yayan sarauniya uku daga cikin hudu sun sajmu matsalar watsewar aurensu, tare da al'amuran da suka hada Sarauta ta rusa kanta, sun kara rage goyon bayan al'umma ga masu mulkin sarauta. Sanadiyyar takaddamar da aka tafka kan ko wa zai biya asarar da aka tafka a gobarar gidan sarauta na Windsor, Iyalan gidan sarauta sun yanke matsayar bayar da gudunmuwa wajen kawo ci gaban muhawarar a zamance. Rukunin masu neman mafi na The Way Ahead group, wanda ya kunshi 'yan gidan sarauta da manyan fadawa, an yanke cewa za su su rika haduwa domn tattaunawa sau biyu a shekara. Jerin al'amuran da rukunin masu neman mafitar za su rika tattaunawa a kai sun hada da makomar sarauta da mkudin gudanar da harkokin sarauta, tare da yadda za a jawo ra'ayin al'umma su yi wa sarauta kyakkyawar fahimta. Duk da cewa sun yi kokarin kaucewa l'amuran tashin hankali a kasar, Iyalan gidan sarauta sun yi fama da sukar lamiri daga al'umma bayan mutuwar Diana, Gimbiyar Wales a Agustan 1997. Sauraniya da ke hutunta na bazara a Balmoral da ke Scotland, ta sha suka saboda kin dawowarta Landan ko yi wa al'umma ta'aziyyar surukarta da suka rabu da danta. Abin da masu sukarta suka kasa fahimta, shi ne, Sarauniya a matsayinta na kaka mai nuna kula, ta ji cewa kamata ya yi ta killace kananan ''ya'yan Diana daga idon al'umma, ta yadda za su yi jimamin rashin cikin gidanbsu a kebe. Dimbin mutane sun yi watsi da al'adar Birtaniya da ta taso a cikinta, inda suka koma barkwancin alhini. Bayan da wata jarida ta yi t akambama kiraye-kirayen ganin Sarauniya ta dawo Landan, inda ta yi jawabi kaitsaye aka watsa ta talabijin, inda t ayi ta'aziyyar tsohuwar surukarta. Shigowar sabon karni zai ci gaba da bijiro da sauye-sauye ga tsarin sarauta. Muhimman ranaku - su ne na hada-hadar kasuwnaci da yada labarai da ayyukan fasaha sun kasance ana aiwatar da su, inda suka hada da kai ziyarce-ziyarce a birnin da bayyana a shirin BBC EastEnders. Lamarin da ya fi ""sosa-zukata"" sarauta ta kafu kn turbar mabambantan al'adun Birtaniyawa da addinai. Ta yiwu ma'auni mafi kyau na dabarun cin nasarar goyon bayan al'umma, shi ne bukukuwan da aka gudanar na cikarta a karaga shekaru 50 cikin shekarar 2002 da na cikarta shekaru 60 a karaga, wanda aka gudanar shekaru 10 da suka gabata. Miliyoyin mutane sun fito a daukacin bukukuwan lokacin da Sarauniya take kewaya kasar Birtaniya, inda aka nuna kauna a fili ga sarauniya. Lokacin da aka haifi mashahurin tattaba kunnenta Yarima  George na Cambridge a shekarar  2013, lamarin tamkar cankar cacar tabbatar da cewa zai gaji sarauta, ana dai kara ganin lamarin tamfar kariya ce. Ko wadanne irin sauye-sauye suka faru a cukurkudaddiyar dangantakar sarauta da mutane, al'amarin da ya bayyana karara, shi ne har yanzu al'umma na karfafa  nuna goyon baya ga Sarauniya. A wajen mutane da dama, har yanzu ita ce mai bayar da tabbaci ga al'umma a Birtaniya, wadda ta yi matukar sauya tun daga zamanin da ta kama ragamar mulki. Tare da tallafin Basaraken Duke na Edinburgh, Basarakiyar Birtaniya mafi dadewa a karagar mulki, ta samu nasarar juya akalar sarauta, inda ta kai ga gaci zuwa karni na 21. ©Dukkan hotunan na da hakkin mallaka"	https://www.bbc.com/hausa/labarai-47244440
entertainment	Umar Yahaya Malumfashi: 'Yan Kannywood na jimamin rasuwar Bankaura	"'Yan fim da furodusoshi da daraktoci da masu ruwa da tsaki a masana'antar Kannywood sun yi ta bayyana jimami da alhinin rasuwar fitaccen dan wasan nan Umar Yahaya Malumfashi da aka fi sani da Bankaura ko Ka fi Gwamna. A daren Talata 27 ga watan Satumba ne, Allah ya yi wa fitaccen jarumin rasuwa a wani asibiti da birnin Kano a arewacin Najeriya, bayan fama da rashin lafiya. Umar Malumfashi da aka fi sani da sunan Bankaura a cikin tsofaffin finan-finan Hausa tun kafin kafa masana'antar Kannywood, yayin da a wannan zamanin kuma ake kiransa da sunan Yakubu ka fi gwamna, saboda rawar da ya ke takawa a shirin Arewa24 mai dogon zango wato Kwana Casa'in. Bankaura ya taka muhimmiyar rawa domin ciyar da masana'antar Kannywood gaba, yana daya daga cikin 'yan wasan da suka dade a wannan fagge. Ya yi zamani da manyan iyaye mata da maza a masana'antar, irin su marigayiya Hajiya Amina Garba (Hajiya Dumba, ko Hajiyar falo), da marigayiya Hawwa Ali Dodo (Biba) da marigayiya Jamila Haruna, da su Hajara Usman, Saratu Gidado (daso) da sauran su. An yi amanna da cewa yana daya daga cikin wadanda ke tafiya da zamani a masana'antar Kannywood, karamin misali shi ne rawar da ya taka a shiri mai dogon zango na Kwana Casa'in. Tuni abokan sana'arsa da makusanta suka bazama shafukan sada zumunta domin bayyana alhini da ta'aziyyar rasuwarsa. Alhaji Ado Gidan Dabino na daya daga cikinsu, musamman ganin ya na daya daga cikin wadanda sukai wa marigayin gani na karshe. Gidan Dabino ya wallafa hotonsa tare da marigayin, a wurin daukar shirin Kwana Casa'in suna duba wasu takardu, ya wallafa ''Allahu Akbar. Allah ya jikan Umar Yahaya Malumfashi, Bankaura, Yakubu Ka Fi Gwamna a cikin shirin Kwana 90, Allah ya gafarta masa ya sa ya huta. Ya sa aljanna ce makomarmu baki daya. ""Shekaran jiya da muka je asibiti duba shi mu hudu, mun iske shi da iyalansa, amma shi  bai ma san mun zo ba, saboda jikin nasa ba dadi.  Ashe ganin karshe na yi masa. magana kuma ba mu sami damar yin ta ni da shi ba. Wayyo Rayuwar kenan, sauran mu. Allah ka sa mu cika da imani. Amin.'' Shi ma fitaccen jarumi Sani Mu'azu, kuma aminin marigayi Malumfashi a shirin Kwana 90 wato Alhaji Bawa Maikada gwamnan Alfawa, ya wallafa hoton marigayin da sakon ta'aziyya ga iyalai da abokan sana'arsu. ''Innalillahi wa inna ilaihir raji'un. Ina bakin cikin sanar da rasuwar abokin aikin mu Umar Yahaya Malumfashi da aka fi sani da kafi Gwabna, ko Bankaura. Allah ya gafarta masa, ya yafe masa kurakuransa. ""Allah ya sa ya huta. Allah ya raya abin da ya bari a baya. Allah ya sa mu cika da imani idan ta mu ta zo. Ina mika ta'aziyya ga iyalansa, da kuma masana'antar mu ta Kannywood baki daya.'' Shi ma Abba Al-Mustapha ga abin da ya ce: ''Innalillahi wa inna ilaihir raji'un.  Allah ya yi wa Babanmu Alhaji Umaru Malumfashi wanda aka fi sa ni da ''Kafi Gwamna'' rasuwa. Za a yi jana'izarsa a gidan shi da ke unguwarsa ta Hotoro. Muna Addu'ar Allah ya jikansa ya gafarta ma sa kurakuransa ya sa Aljanna ce makomarsa. Idan ta mu ta zo Allah ya sa mu cika da kyau da imani.'' Ita ma Rukayya Umar Santa da aka fi sani da sunan Dawayya, ta wallafa a shafinta na Instagiram, cewa ta kadu matuka da wannan babban rashi da suka yi: Maza da mata, yara da manya a masana'antar Kannywood su na ta wallafa sakonnin ta'aziyya da abokan aikinsu, har da iyalai da abokan arziki. Babu cikakken labarin tun wanne lokaci Kafi Gwamna ya kwanta rashin lafiya, sai 'yan makwannin da suka gaba ne batun ya fito. Kuma ranar 20 ga watan Satumba, Mujallar Fim ta garzawa asibitin da aka kwantar da shi a unguwar Hausawa a birnin na Kano. Mujallar ta rawaito cewa, bai iya hira mai tsaho da wakilin Fim ba, saboda yadda jikin nasa ya tsananta, amma duk da hakan, ya roki al'umma su taya shi addu'ar Allah ya ba shi lafiya."	https://www.bbc.com/hausa/labarai-63058765
health	Ashe kasa rabuwa da tarkacen kayayyaki larura ce?	"Kofunan shayi, kwalaben da ba komai a ciki, 'yar tsana, robobin zuba abinci, kasa-kasan CD...ana iya samun kusan komai a gidan Edward Brown. An ɗoɗɗora kayayyakin wani kan wani ba tare da tsari ba, kuma hakan ya sa kayayyakin sun mayar da gidan Brown wuri mai wuyar zama. ""Babu wurin da mutum zai yawata idan ya shigo nan,"" a cewar mutumin mai shekara 60 mazaunin Blackbuurn da ke arewacin Ingila. ""Shi kansa ya fuskanci yana da matsala. Yana fama ne da larurar da ake kira ""ɓoye kayayyaki"", wata lalurar ƙwaƙwalwa da ke sa masu fama da ita su kasa rabuwa da wani abu da ba shi da muhimmanci. ""Wannan matsala kan jawo cushe-cushen abubuwa da ke hana yin zirga-zirga,"" in ji Gregory Chasson, wani likitan ƙwaƙwalwa kuma mai shirin zama farfesa a Cibiyar Fasaha ta Illinois da ke Amurka. ""Ba za a iya amfani da ɗakuna ba saboda abin da aka gina su don shi: ba za ka iya amfani da kicin ba don yin girki ko kuma amfani da ɗaki don yin barci,"" kamar yadda Brown ya faɗa wa BBC. Kayayyaki irinsu takardun jarida, da mujalloli, da robobin zuba abinci, da takalma, da wayoyi, da lema, da murafen kwalaba - kayayyakin da ke da kyau da waɗanda suka tsufa - kan zama masu kyau a idon mai wannan larurar. Ɓoye kaya bai keɓanci wani jinsi ba ko al'ada. Yakan shafi kashi 2.5 cikin 100 na al'ummar duniya da ke da shekarun haihuwa 60, da kuma waɗanda ke da larurar tsananin damuwa ko zaƙuwa, kamar yadda ƙungiyar Kula da Masu Lalurar Ƙwaƙwalwa ta Amurka ta bayyana. Wani bincike da aka wallafa a mujallar Journal of Psychiatric Research a watan Disamban 2021 ya ce alamomin matsalar ""sun ƙaru sosai"" a lokacin annobar korona.  Wata alama mai muhimmanci kan masu oye kayayyakin ita ce yadda suke jin wata buƙata mai ƙarfi ta ci gaba da riƙe kayayyaki. ""Mutane na son su ci gaba da riƙe kayan ne saboda imanin da suke da shi kansu da kuma sha'awar da suke da ita na mallakar abin,"" kamar yadda Christiana Bratiotis ta yi bayani. Bratiotis ta ce wasu daga cikin magabatanta kan ce ""wannan rukunin kayan na da muhimmanci a wajena da 'yar uwata, idan na rabu da su kamar na rabu da ita ne"". Haka nan, masu wannan lalura na jin cewa wata rana za su buƙaci kayan. Akwai illoli da dama game da ƙin rabuwa da kayayyaki - kuma suna da girma fiye da yaddda mutane ke tunani. Idan muka fara da na bayyane, ""Ɓoyewa ko ƙin rabuwa da kayayyaki ka iya jawo dukkan illoli: kamar gobara, da tuntuɓe, da jin rauni, da kuma haɗarin kamuwa da cutukan nimfashi kamar asthma,"" in ji Gregory Chasson. Game da larurar ƙwaƙwalwa kuma, hakan kan sa mai fama da matsalar ya zama saniyar ware a tsakanin al'umma. ""Sukan ɓoye wani yanayi a tare da su da ba sa so mutane su gani saboda gudun tsangwama, wanda mutanen ke kallo a matsayin lalaci, ko rashin tarbiyya, ko rashin tsari, kuma ba sa kallon hakan a matsayin lalurar ƙwaƙwalwa,"" a cewar Bratiotis.  Da yawa daga cikinmu kan ajiye abubuwa bisa dalilai daban-daban. Hasali ma, idan ana maganar halayenmu na yau da kullum, mu masu farauta ne da ke yayumo abubuwa don mu ajiye su a tsawon rayuwarmu. Sai dai ba lallai ne hakan na nufin muna da matsalar ɓoye kayayyaki ba. Bratiotis ta yi bayanin cewa ɓoyewa ko ƙin rabuwa da kayayyaki ɗabi'a ce ""kuma takan girma daga ƙarama zuwa babba"". Amma yaushe ne muke gane mutum mai ɓoye abubuwa? ""Wani zubin abu ne mai wuya a gane kai-tsaye,"" a a cewar Chasson. ""Amma yakan zama matsala wadda kuma za a iya ganowa idan ta fara haifar wa mutum da damuwa gare su ko kuma kan waɗanda ke tare da su."" Idan kuna tunanin ɓoye kayayyaki, babu mamaki kun taɓa tunanin wani mutum da gidansa ke maƙare da kaya barkatai har ma suna hana shi zirga-zirga. Waɗannan lamurra ne da suka tsananta. Don gane yadda ɓoye kayayyaki ke zama larura, ku duba hoton da ke ƙasa:  Tara kayayyakin wata alama ce kawai ta fili da ake gani. ""Amma tarin kayayyakin na nuna wata matsala da ba a gani amma kuma su ne ke taruwa su haifar da irin wannan larurar,"" a cewar Bratiotis. Akwai abubuwa game da rayuwar mutum - kamar shan wahala wajen yanke hukunci, tunanin kyautata komai, da kuma inda-inda - waɗanda su ne suke taruwa su haifar wa mutum larurar kasa rabuwa da tarkace. Ya zuwa yanzu, babu wani magani da ake bayarwa saboda matsalar kasa rabuwa da tarkace. Amma hanyar maganinta shi ne samun shawarwarin ƙwararru game da tunanin mai fama da larurar - wanda ake kira Cognitive-Behavioural Therapy (CBT) a turance.  Amfanin CBT shi ne sauya tunanin mutane don sauya ɗabi'arsu da kuma kyautata tunaninsu. ""Sakamakon da ake samu ba yabo ba fallasa. Ba za a ce ba shi da amfani ba, amma kuma ba ya magani nan take,"" in ji Bratiotis."	https://www.bbc.com/hausa/articles/cw04x8n73dzo
health	Kasuwar bayan-fage da ake sayar da magungunan zubar da ciki a Honduras	"Alkawarin mace ta farko Shugabar kasar Hunduras,  Xiomara Castro, lokacin yakin neman zabe na yin garanbawul kan dokar kasar mai tsanani game da haihuwa cikin kwana 100 farko a ofis ta bayyana. Shekara guda bayan nan ta sanar da cewa za a iya shan maganin hana daukar ciki a hukumance - amma ga wadanda aka yi wa fyade kawai. \n\nDa maraice Laura ta same mu, yayin da rana ke shirin faduwa. Shekararta 25 a duniya, tana da cikin wata biyu sai dai ta ce ba ta shirya haihuwa ba. ""Wata biyu da suka gabata, na je na samu wani. Ban yi abin da ya kamata ba, karshe na dauki ciki,"" tana fada tana cije baki. ""Yana da wuya na iya zama ni kadai ba tare da namiji ba. Rayuwata nake takankaina."" Tana zaune a Tegucigalpa babban birnin Honduras, wata kasa dake tsakiyar Nahiyar Amurka inda ake da dokoki masu tsauri kan haihuwa a duniya. An hana shan magungunan daukar ciki a 2009 - amma yanzu an sassauta dokar ga matan da aka yi wa fyade. Zubar da ciki abu ne da ake yi wa hukunci da zaman gidan yari na shekara shida. Amma daga baya Laura ta ji labarin wani magani na kansar ciki amma kuma ana zubar da ciki da shi. Lokacin da aka sa shi a gaban mata, yana sanya mata zubar da jini mai yawa, sai ya zubar da cikin baki daya. Ta yanke shawarar shan wannan magani ta hannun wani dila Jose, wanda ta ce mutane da dama sa'anninta sun san shi a Tegucigalpa. Wata rana da yamma mun raka Jose zuwa wani wajen sayer da magani domin karbo maganin a wajen wani abokin hulda. Ya shaida mana cewa wata tsohuwar budurwarsa ce da take a asibiti take kawo masa. Yace yana karbar kudi ne a hannu abokan huldarsa daidai da karfinsu. Makurar abin da yake karba shi ne lempira 7,000, kwatankwacin fan £230. Yana iya kirga abokan huldarsa cikin sauki, saboda ba su da yawa. ""Dalibai, 'yan mata wadanda suka fara kwanciya da maza, matasa da tsofaffin mata, da matan da suka samu ciki bayan kwanciya .... mafi yawansu mata ne. Yawanci maza ne ke daukar nauyin haka."" Jose yana sayer da maganin hana daukar ciki amma ba shi da masu saya da yawa, yayin da ake da wani wajen sayer da magani ba bisa ka'ida ba a Tegucigalpa da ya yi fice. Kuma mun tabbatar da hakan ta yadda muka je muka sayi mahanin da kanmu kan lempira. Wata kungiya da ke aiki da Majalisar Dinkin Duniya ta ce akan samun zubar da ciki mai hadari tsaknin 51,000 zuwa 82,000 a Honduras ko wacce shekara, kuma Jose ya ce ko da yaushe yana kan aiki. Yayin da muka tuntube shi, sai yace yasan abin da yake yi ba ya kan daidai kuma ya amsa ba shi da horo kan harkokin magani. Amma duk da haka shi ne ke aikin ba da maganin, kuma ya bayyana mana sunayen wasu manyan abokan huldarsa da suka yi suna a kasar. A wasu lokutan suna bayar da ruwan gishiri da domin taimakawa mtan su farfado daga zubar da jinin da suke. Sugaba  Xiomara Castro taki tattaunawa da BBC, sai dai ministan lafiya Dr Jose Manuel Matheu ya amince ya tattauna da mu kan yadda aka amince da shan magungunan hana daukar ciki. Mun tambaye shi me yasa maganin sai wadanda aka ci zarafi ta hanyar lalata kawai. ""Ba kokarinmu mu rika tallata wadannan magungunan ba ne, ba wai rashawa muke son nunawa ba a wannan fanni, Ina amfani da wannan kalmar kai tsaye cewa wadanda aka ci zarafi ne kawai za a yarda su yi amfani da shi. Amma duk wadanda suka je suka yi ciki na banza, sai su girbi abin da suka shuka."" Amma ga mata irin su Laura da suke je suka yi ciki a kan titi sai su tafi da yaransu, kuma ba za a sayar musu da magani ba. Amma ta ce yanzu tana shan maganin Jose duk da hadarin da yake tare da shi. ""Sukan zubar da ciki ba bisa ka'ida ba, kuma zafin hakan ya ninka sau uku idan aka kwatanta da wanda ake zubarwa  hukumance,"" ta fada tana karkarwa. ""Ba ni da tabbacin cewa ba zan mutu ba, amma ba ni da wata hanyar sama da wannan. na san zuban da ciki bai dace ba, amma idan za a ba ni dama zan sha magani."	https://www.bbc.com/hausa/articles/c6p9xzdzd76o
sports	Arsenal za ta sallami 'yan wasa bakwai, Chelsea za ta raba Nunes da Sporting Lisbon	Arsenal na da karfin gwuiwar doke Manchester United wajen dauko Youri Tielemans, dan wasan tsakiya mai shekara 25 na kungiyar Leicester da Belgium  kan fam miliyan 30. (Sun) Ita kuwa Manchester United ta taya Antony, dan wasan gaba na Brazil da kungiyar Ajax kan fam miliyan 51, sai dai Ajax ta kafe sai an ba ta fam miliyan 68 kafin ta mika shi. (Goal) Chelsea na shirin taya Matheus Nunes, dan wasan tsakiya na Sporting Lisbon mai shekara 23 kan fam miliyan 38. Dan kasar Portugal din ya kuma ja hankalin Wolverhampton Wanderers ta Ingila. (A Bola - in Portuguese) Everton ta ce za ta yi wa Anthony Gordon tayin sabuwar kwantiragi ga dan wasanta na gefe mai shekara 21domin ta kori Newcastle United wadda ke kokarin raba shi da Goodison Park. (Times - subscription required) Kungiyar Everton, wadda masoyanta ke kira Toffees ta kuma ce ba ta da niyyar sayar da Dominic Calvert-Lewin, dan wasanta na gaba mai shekara 25, kuma shi ma za ta yi masa sabon tayi. (Mirror) Arsenal kuwa so take ta yi waje rod da wasu 'yan wasanta bakwai - ciki har da Nicolas Pepe, dan kasar Ivory Coast kuma dan wasanta na gefe mai shekara 27, da golanta Bernd Leno - domin ta sami kudaden sayo wasu sababbin 'yan wasan. (Sun) Fulham ta ce ta yi nisa a tattaunawar da take yi da Arsenal kan golanta Leno mai shekara 30 da haihuwa. (West London Sport) Leeds ta nemi Barcelona ta yi ma ta tayi na karshe kan Raphinha cikin wannan makon domin suna son warware dukkan sarkakiya da ta rage kan zaman dan wasan mai shekara 25 a kungiyar ko tafiyarsa zuwa wata kungiyar ba tare da bata lokaci ba. (Sport - in Spanish)	https://www.bbc.com/hausa/articles/c19e24jjxw3o
health	Matakai bakwai da za su sa mace ta yi saurin daukar ciki	"Babu mamaki akwai tarin tambayoyi a zuciyarki kan yadda zaki dauki ciki, musaman idan kina da larura ko wani ciwo. Kula da lafiyar jiki na cikin matakan farko na iya samun dacewar daukar ciki. Amma kuma me za ki iya yi domin inganta hanyoyin samun haihuwa? Shawara mafi muhimmanci ga mace da ke son daukar ciki ko samun juna-biyu ita ce sanin yanayin jikinta, musamman lokacin zuwan jinin al'adarta, a cewar Dakta Sajeeda Ibrahim, ƙwararriyar likitar mata a Asibitin Koyarwa na birnin Tarayyar Najeriya, Abuja. ""Yana da muhimmanci ta san yanayin zuwa da ɗaukewar jininta na haila saboda tsara ko sanin lokutan da idan ta yi jima'i za ta dauki ciki,"" a cewar Dakta Sajeeda. BBC ta tattauna da Dakta Sajeeda da kuma Dakta Tanko Zakari, kwararre kan lafiyar mata a Asibitin Mallam Aminu Kano, kan matakai bakwai da za su taimaka wa mace wajen ɗaukar ciki. Kafin ki soma kokarin ɗaukar ciki, ki soma duba lafiyarki. Ki tambayi likitarki domin samun bayanai kan magunguna da ke taimaka wa mace wajen ɗaukar ciki - masu dauke da sinadarin folic asid da ke taimakawa da kuma bayar da kariya kan wasu matsalolin haihuwa da suka hada da haihuwar jarirai masu nakasa. Sinadarin folic asid na aiki sosai a kwanakin farko na ɗaukar ciki, shi ya sa yake da muhimmanci ki tabbata kina shan sa sosai tun kafin ki yi ciki. Ki tabbatar kina bin wannan tsari kafin kokarin ɗaukar ciki, a cewar Dakta Sajeeda. ""Idan kina da matsala da lalura dole ki nemi magani da daidaita kanki kafin ki samu ciki ba tare da matsala ba."" Me kika sani game da lokacin zuwa da ɗaukewar hailarki? Fahimtar hakan zai taimaka miki wajen sanin lokacin da ya fi dacewa na daukar ciki a gare ki a cewar, Sajeeda. Lokacin da mahaifar mace take fitar da kwayaye shi ne mafi dacewa wajen daukar juna-biyu a gare ta. ""Wannan shi ne lokacin da ake son mace ta nuna nacewa wajen jima'i a kai-a kai,"" a cewar masana. Hakan na taimakawa wajen gane alamomin fitar kwai, da sauye-sauye da mace ke ji a jikinta da fitar ruwa daga farjinta. Ruwan na kasancewa fari da ɗan kauri da yauƙi wanda ke isar da sakon cewa shi ne lokacin iya samun juna-biyu. Wasu mata kuma kan yi fama da ciwon mara. Sannan akwai abin da ake amfani da shi wajen gwada ko mace ta soma fitar da ƙwai wanda shi ma yana taimakawa wajen ankarar da cewa tana cikin lokacin iya ɗaukar ciki, a cewar Dakta Sajeeda. Ba wai kawai za su tabbatar miki da cewa lokacinki na fitar da kwai ya zagayo ba ne, ""idan kina jima'i akai - akai, wannan na sanar da ke lokacin da ya kamata ki sake bayar da karfi domin daukar ciki,"" a cewarta. Ga yadda lissafin yake: Ranar farko ta ganin jinin halarki, da ita za ki soma lissafi. ""Ki soma gwaji daga rana ta tara ki kuma ci gaba da hakan har sai gwajin ya tabbatar miki da lissafin. Mata da ke ganin haila bayan duk kwanaki 28 na iya soma fitar da kwai a rana ta 14. Sai dai galibin mata yanayin hailarsu na da tsayi wasu kuma gajeren lokaci suke dauka, don haka dole ki natsu wajen tantace lissafinki. Mece ce makomar masu amfani da magungunan takaita haihuwa? Dole sai kin dan jinkirta kafin ki samu juna-biyu? Likitoci dai na cewa ba lallai ba ne. ""A shekarun baya, wasu bayanai na cewa sai ka ɗan jira na wani ɗan lokaci bayan ka dakatar da shan kwayoyin hana daukar ciki kafin ka shiga fafutikar neman ciki, sai dai wannan karatun a yanzu ya sauya. Kina iya kokarin ganin kin dauki ciki da zarar kin daina shan magungunan takaita haihuwa,"" a cewar Dakta Tanko Zakari, kwararren likitan mata a Asibitin Koyarwa na Malam Aminu Kano. Dakta Tanko ya ce abin da mace ya kamata ta sa a zuciyarta shi ne tana iya daukar ciki kafin zuwan haila, don haka lissafin lokacin fitar kwan haihuwa na iya kasancewa mai wahala, kuma kina iya shan wahala wajen iya gano lokaci ko ranakun da za ki soma fitar da kwan haihuwa. Bisa wannan dalili, ""wasu kan jira har sai zagayowar jinin haila,"" a cewarsa. Tatsuniyar salon kwanciya mafi dacewa saboda daukar ciki cikin gaggawa, wannan kusan labari ne ko shaci-faɗin mutane. Bincike ya nuna cewa babu hujja a kimiyyance da ke nuna cewa salon kwanciyar da aka saba - namiji a kan mace- ya fi dacewa da a ce mace ta kasance a saman namiji a lokacin jami'i idan ana kokarin ganin an samu juna-biyu ko neman haihuwa. ""Duk salon kwanciyar da za a yi, indai za a kai ga shiga farjin mace, babu wani bambanci da za a gani ga mai neman haihuwa, a cewar Dakta Tanko. Sai dai wasu salon jima'i kamar tsayuwa ko zama, na iya hana maniyyi shiga cikin jikin mace. ""Batu ne na son ganin maniyi ya shiga cikin jikin da karfinsa ba za a so ganin bai ratsa wuraren da ake bukata ba, a cewar masana. Babu mamaki kin taba jin wannan batu -- kwance a kan gado ki ɗaga kafarki sama bayan saduwa domin ƙara damar da kike da ita ta shigar ciki. Mene ne gaskiyar hakan? Zance na zahiri babu gaskiya a wannan batu. ""Yana da kyau ka kwanta a gado na tsawon minti 10 zuwa 15 bayan jami'a, ba kuma lallai sai kin ɗage kafarki sama ba,"" a cewar Dakta Tanko. ""Kwankwasonki ba ya juyawa idan kin ɗage kafafuwanki sama. ""Kuma kar ki shiga bandaki a wannan lokaci, a cewarsa. ""Idan kika jira na minti 10 zuwa 15, maniyyin da zai shige ki zai yi aiki yadda ya kamata a mahaifa."" Yin jima'i a kullum ko a lokutan fitar kwai ba wai zai kara miki damarmaki ta daukar ciki ba ne. ""Sai dai kawai, a kowanne dare a lokutan fitar kwai da mahaifa ke saki na taimakawa wajen iya daukar juna-biyu,"" a cewar Dakta Tanko. Maniyyi na iya zama har na tsawon kwanaki biyar a jikin mace. Shawara mafi dacewa ita ce a rinka yin jima'a akai-akai -- a lokacin da mahaifarki ke sakin kwai, da kuma lokutan da ba kya cikin wannan yanayi. A kan batun maniyyi, ""sanya tufafi mai matse jiki na iya tasiri wajen rage karfin fitar maniyyi yadda ya kamata,"" a cewar ƙwararru. Haka kuma daukar tsawon lokaci a cikin ruwan zafi a bandaki ko wajen wankan zamani da ake kira Jacuzzi a Turance. Haka kuma yanayin mu'amala da wayarka ta hannu. Akwai binciken da ya nuna cewa maza da ke yawan mu'amala da na'urori da ake riƙewa a hannu irin su waya da kuma ajiye su a kan cinya ko kusa da mazakuta na tasiri wajen rage inganci maniyi. Sannan akwai wani bincike da mujallar kiwon lafiya ta Human Reproduction ta wallafa da ke nuna cewa akwai nau'ukan abinci da ke tasiri ko rage karfin maniyyin maza. Irin waɗannan abinci sun kunshi abubuwan da ake sarrafawa da waken-soya. Ki rage wa kanki tunanin neman 'ya'ya ido rufe. Ki kwantar da hankali ki samu natsuwa, kamar yadda ƙwararru ke bayar da shawara. Saboda damuwa da jefa kai cikin tunani na iya shafar fitar kwan mace daga mahaifa. Don haka kwantar da hankali da cire damuwa na iya taimaka miki. Yana da matukar amfani ki rungumi duk wani abu da ke cire miki damuwa, saboda yana da kyau ga lafiyar jikinki. ""Akwai wasu hujjoji da ke nuna cewa ragewa kai damuwa da tarin gajiya na taimakawa wajen samun damar iya daukar ciki, a cewar ƙwararru. Sannan shan barasa ga mace mai neman ciki yana da matukar matsala wajen samun juna-biyu Motsa jiki abu ne mai kyau ga lafiyarki - saboda zai taimaka miki da ƙoshin lafiya da takaita nauyin jiki. Sai dai kuma nuna zaƙewa ko takura kai sama da ƙa'ida na da hadari. ""Motsa jiki da yawa na iya hana mace fitar ƙwai daga mahaifa,"" a cewar Dakta Sajeeda. Mene ne yake yin yawa? Abubuwan na iya bambanta tsakanin kowacce mace. Idan kin saba da motsa jiki sosai kuma kina ganin hailarki akai - akai, to salon motsa jikinki ba matsala ba ne a gareki, a cewarta. Amma Dakta Tanko na cewa, ba ana nufin za a ga daukewar jinin haila ba ne baki daya ga wadanda ke motsa jiki da yawa. ""Abu na farko da ke faruwa shi ne yanayin kidaya salon zuwan hailarki na iya sauyawa. Ya kamata jinin haila ya zo miki kwanaki 14 bayan fitar ƙwai daga mahaifa, sai dai yawan motsa jiki na iya taƙaita faruwar hakan. ""Wannan na iya kasancewa abu na farko da za a bukaci ki taƙaita wajen cimma burinki. Ya shawarci bibiyar tsawon lokaci da kike dauka wajen ganin haila bayan fitar ƙwai daga mahaifarki, saboda ita ce hanya mafi dacewa ta tabbatar da yadda kike. Dakta Tanko na cewa hanya mafi dacewa wajen samun damarmakin ɗaukar juna-biyu, a daidai lokacin da kike samun gajiya ko kula da lafiyarki shi ne takaita motsa jiki - kina iya zaɓin tafiya sannu a hankali na tsawon sa'a biyu da rabi a mako ko na aƙalla minti 30 cikin kwana biyar a sati. Daina shan barasa ko taba sigari domin samun damar cimma burinki,""in ji Sajeeda. Baya ga tasirin da shan taba sigari ke yi ga lafiyar jikin dan adam, wannan dabi'a na taƙaita damar daukar ciki. ""Tana tasiri sosai ga sinadarin estrogen da fitar ƙwai."" Kuma babu wani abin damuwa kan abubuwan da kike yi a rana. Kashi 85 cikin 100 na matan da suka bi ko rungumi wannan tsari za su iya samun juna-biyu cikin shekara guda, a cewar Dakta Sajeeda."	https://www.bbc.com/hausa/rahotanni-61657315
sports	Barcelona vs Eintracht Frankfurt: 'Yan Barca da za su kara da Frankfurt a Camp Nou	Eintracht Frankfurt ta ziyarci Barcelona, domin buga wasa na biyu a daf da na kusa da na karshe a Europa League da za su fafata a Camp Nou. Kungiyoyin biyu sun tashi 1-1 a wasan farko da suka kece raini a Jamus ranar 7 ga watan Afirilu. Frankfurt ce ta fara cin kwallo ta hannun Ansgar Knauff daga baya Barcelona ta farke ta hannun Ferran Torres. Barcelona za ta buga wasan da kwarin gwiwa, bayan da Memphis da Sergino Dest suka koma taka leda, bayan da suka yi jinya ta makonni. Tuni kociyan Barcelona Xavi ya bayyana 'yan kwallon da zai fuskanci Frankfurt. 'Yan wasan Barcelona: Ter Stegen, Dest, Pique, R. Araujo, Sergio, Riqui Puig, O. Dembélé, Memphis, Adama, Braithwaite, Neto, Lenglet, Pedri, L. De jong, Jordi Alba, Ferran, F. De Jong, O. Mingueza, Eric, Aubameyang, Nico, Gavi, Balde da kuma Arnau Tenas. Gerard Pique yana cikin 'yan wasan da aka bayyana, duk da ba a fayyace koshin lafiyarsa ba. Ansu Fati, Sergi Roberto da kuma Samuel Umtiti na jinya, yayin da Dani Alves ba a yi masa rijistar buga gasar ba.	https://www.bbc.com/hausa/61084872
technology	Yadda za ka ɓata ɓat a Japan: Kamfanonin da ke taimaka wa mutane su 'yi layar zana'	"A fadin duniya, kama daga Amurka, da Birtaniya, da Jamus, wasu mutane kan yanke shawarar su yi ɓatan-dabo daga rayuwarsu ba tare da sake jin ɗuriyarsu ba - su bar gidajensu, da ayyukansu, da iyalansu da tsakar dare su fara rayuwa ta biyu, kuma ba tare da yin waiwaye ba. A kasar Japan, ana yi wa wadannan mutane laƙabi da ""jouhatsu"". Wata kalma ce da yaren Japananci da ake nufi a Turance, wato kamar yadda tururi ke bin iska ya ɓace, kuma ana nufin irin mutanen da ke surarewa su bi iska, su kuma ci gaba da ɓoye inda suke - har na tsawon shekaru masu yawa. ""Na gaji da hulɗar dangantaka ta mutane. Na dauki ƙaramin akwatina kana na ɓace,'' in ji Sugimoto, mai shekara 42, wanda yake amfani da sunan iyalan gidansu a yayin bayar da labarainsa. ''Na kawai tsere.'' Ya ce a can karamin garinsu, kowa ya san shi saboda iyalansa da sunan da suka yi a harkar kasuwanci a garin, wanda ake sa ran nan gaba Sugimoto shi zai jagoranta. Amma kasancewa cikin wannan matsayi da nauyi a kansa ya haifar masa da damuwa, daga nan ne cikin gaggawa ya bar garin har abada kuma ɓai fada wa kowa inda ya dosa ba. Daga ƙangin basussuka zuwa auren da babu soyayya, dalilan da ke ingiza jouhatsu su ""ɓace"" na da dama. Ko da kuwa wadanne irin dalilai ne, su kan nemi kamfanonin su taimaka musu hanyar da za su bi. Ana kiran su da ayyukan '' tafiyar dare'', hanyar da ke saka mutum ya zama jouhatsu. Suna taimaka wa mutanen da ke son su ɓace gaba daya don nesanta kan su daga rayuwarsu, kana su samar musu da wurin zama a wuraren da ke asirce. ""Galibi, dalilan yin ƙaurar wani abu ne mai ma'ana, kamar shiga jami'a, ko samun sabon aiki ko kuma aure. ''Amma kuma akwai ƙaurar ta bakin ciki - ga misali, kamar kora daga jami'a, ko rasa aiki ko kuma tserewa daga wani wanda ke ta fakon ka,'' in ji Sho Hatori, wanda ya kafa kamfanin '' tafiyar dare'' a cikin shekarar 1990 lokacin da tattalin arzikin kasar Japan ya kara wata bunkasa. Da farko, ya zaci karayar arziki ce kawai za ta ingiza mutane tserewa matsalolin rayuwarsu, amma nan da nan ya gano cewa ''dalilan zamantakewa'', kan haddasa. ""Abin da muke yi shi ne mu taimaka wa mutane su fara rayuwa ta biyu,'' ya ce. Masanin kimiyyar halayyar dan adam Hiroki Nakamori ya jima yana gudanar da bincike kan jouhatsu har na tsawon sama da shekara goma. Ya ce an fara amfani da kalmar  'jouhatsu' wajen bayyana mutanen da ke yanke shawarar yin batan-dabo a baya cikin shekarar 1960. Alkaluman rabuwar aure a baya da kuma yazu ba su da yawa a kasar Japan, don haka wasu mutanen ke yanke shawarar cewa abu mafi sauki na shine bari ko kuma kaurace wa abokin zama ta wannan hanyar a maimakon bin dogon matakin raba aure a hukumance. ""Yana da matukar sauki ne ka yi layar zana a kasar Japan,"" in ji Nakamori. Ana boye sirri sosai: mutanen da suka bace kan rika cirar kudi daga na'uarorin cirar kudin na ATM ba tare da an gan su ba, kuma iyalansu ba za su iya ganin su a cikin bidiyon da kyamarra tsaro ta nada ba a yayin bacewar. '' 'Yansanda ba sa shiga cikin lamarin ina ba da wani dalili ba - kamar aikata laifi ko hadarin mota. Abinda iyalai za su iya yi kawai shi ne biyan kudi masu yawa ga masu bincike na zaman kan su. Ko kuma su jira. Sikenan.'' 'Na kadu matuka' Iyalan da aka bari a baya - da kuma abubuwan da batun neman 'yanuwansu da suka zama jouhatsu din ke haifarwa - yana da matukar cin rai. ''Na kadu matuka,'' in ji wata mata wacce ta zabi kada a ambaci sunata, kuma wacce dan ta mai shekaru 20 ya bace kuma bai tuntube ta ba har yanzu. ""Ya gaza, bayan da ya bar aikinsa har sau biyu. Me yiwuwa ya shiga tsananin damuwa ne da gazawarsa.'' Ta tuka mota zuwa wurin da ya saba zama, ta duba bangaren kana ta jira a cikin motarta har na tsawon kwanaki don ganin ko zai bullo. Amma bai bullo ba. Ta ce 'yansanda ba su taimaka ba, kana ta ce sun fada mata cewa za su shiga cikin lamarin ne kawai idan batun kashe kai ne. Amma tun da babu wata takarda, ba za su iya taimakawa ba. ''Na fahimci cewa akwai masu bin diddigin mutane - za a iya asarar bayanai. Me yiwuwa wannan ya zama dole. Amma kuma, masu bin diddigin da ba za su iya bincika inda 'yayansu suke ba? Duka ana yi musu kudin goro saboda kariya. Menene haka?"" ta ce. ""Da wannan sabuwar doka, ba tare da kudi ba, abinda zan iya yi idan gawar ta da na ce - abinda ya rage min kawai kenan.'' Su kan su jouhats, kasancewa cikin bakin ciki da nadama na tare da akasarinsu tun bayan barin rayuwarsu a baya. ""Na kan rika yawan tunanin cewa na aikata ba daidai ba,'' in ji Sugimoto, wani dan kasuwa da ya tafi ya bar matarsa da yayansa a wani karamin gari. ""Na shafe shekara daya ban ga 'yayana ba. Na fada musu cewa na yi tafi fatauci ne.'' Nadamar da kadai yake yi in ji shi ita ce barin su da ya yi. Yanzu haka Sugimoto na zama ne a wani gida da ke nesa da gundumar Tokyo. Kamfanin bulaguron dare da ya samar masa da matsuguni na wata mata ne da ake kira Saita, wacce kuma ke amfani dasunan iyalan gidansu don sakaya sunanta. Ita kan ta jouhatsu ce, wacce ta taba bacewa shekaru 17 da suka gabata. Ta ɓace ne bayan da ta sha fama da cin zarafin da ya shafi zamantakewa, kuma ta ce ''ta wani gefen, wacce ta ɓata ce - ko a yanzu ma.'' ""Ina da kostomomi da dama,'' ta ci gaba. '' Akwai mutanen da suka gujewa tsananin cin zarafi na cikin gida ko girman kai da kuma son-kai. ""Ba na saurin yanke hukunci akan abu. Ba na cewa matsalarka ba ta kai ba,'' kowa yana da tasadamuwar daban.'' Ga mutane kamar su Sugimoto, kamfaninta ya taimaka masa shawo kan matsalolinsa. Amma duk da cewa ya samu ya ɓace, hakan ba yana nufin babu sauran yanayin sa na da a tare da shi ba."	https://www.bbc.com/hausa/rahotanni-57833477
religion	Bidiyon yadda aka harba roka shugaban ƙasa na Sallar Idi a Afghanistan	Ku latsa hoton da ke sama don kallon bidiyon: Shugaban ƙasar Afghanistan na cikin Sallar Idi da sauran al'umma sai aka harba rokoki a kusa da fadar gwamnatin. Sai dai duk da ƙarar fashewar da aka ji Shugaba Ashraf Ghani da sauran manyan jami'an gwamnati sun ci gaba da sallarsu cikin nutsuwa. An ji karar fashewar a talabijin yayin da ake watsa yadda ake gudanar da sallar kai tsaye. Wannan hari na zuwa ne makonni bayan tafiyar dakarun Amurka, wdanda suka janye bayan shafe shekara 20 a Afghanistan.	https://www.bbc.com/hausa/media-57900865
religion	Bidiyon Ku San Malamanku tare da Shiekh Lawan Hassan Abubakar	Ku latsa hoton da ke sama don kallon bidiyon: A wannan makon filin Ku San Malamanku ya tattauna ne da Shiekh Lawan Hassan Abubakar dafa jihar Bauchi.	https://www.bbc.com/hausa/media-60076027
sports	Aston Villa 'za ta dauki' Pochettino ya maye gurbin Gerrard	Aston Villa za ta dauki Mauricio Pochettino, domin ya maye gurbin Steven Gerrard in ji The Telegraph. Shi dai Gerrard na fuskantar kalubale a kakar bana, bayan da Aston Villa ke kasa taka rawar gani a kakar nan. Villa tana ta 16 a kasan teburi mai maki tara, bayan cin wasa biyu da canjaras uku da shan kashi a karawa biyar. Kungiyar da Villa ta ci a bana a Premier sun hada da Evrton da Southampton, yayin da ta yi canjaras da Manchester City da Leeds United da kuma Nottingham Forest da kowa ke kwasar garabasa. Kungiyoyin da suka doke Villa a wasa 10 da ta buga a Premier kakar nan, sun hada da Bournemouth da Crystal Palace da West Ham da Arsenal da kuma Chelsea. Pochettino, wanda Paris St Germain ta kora kan kakar bana, ya koyar da Tottenham tsakanin 2014 zuwa 2019. Kociyan ya fara horar da tamaula a Espanyol daga 2009 zuwa 2012 daga nan ya koma jan ragamar Southampton daga 2013 zuwa 2014. Gerrard wanda ya koma Aston Villa ranar 11 ga watan Nuwambar 2021 ya ja ragamar wasa 39 da cin 13 da canjaras takwas aka doke shi karawa 18.	https://www.bbc.com/hausa/articles/c3g8p1z7px1o
technology	'Yar shekara 15 da ta dauki bindigar AK47 don kare iyayenta	"Wata matashiya 'yar Afghanistan ta samu yabo a kafafen sada zumunta bisa gwanintar da ta nuna bayan yaƙar wasu 'yan Taliban biyu da suka kashe iyayenta. Yarinyar ta yi amfani da bindigar gidansu ƙirar AK-47 wajen harbe mutanen tare da raunata wasu da dama, a cewar jami'ai a Lardin Ghor. Jami'an sun ƙara da cewa 'yan Taliban ɗin sun je gidan saboda mahaifin yarinyar yana goyon bayan gwamnati. Wani hoton yarinyar riƙe da bindiga dai ya karaɗe shafukan sada zumunta a 'yan kwanakin nan. Daga baya kuma ƙarin mayaƙa sun sake dirar mikiya a gida da ke ƙauyen Griwa amma kuma al'ummar yankin da mayaka masu samun goyon bayan gwamnati suka fatattake su. Jami'ai sun ce tuni aka kai matashiyar da shekarunta ba su wuce tsakanin 14 da 16 ba da ƙaninta wani waje domin kare su. Ma'abota shafukan sada zumunta dai sun jinjinawa matashiyar. ""Mun jinjina mata saboda bajintar da ta yi"", kamar yadda kamfanin dillancin labarai na AFP ya rawaito Najiba Rahmi na faɗa a shafin Facebook. ""Mun san ba zai yiwu a maye gurbin iyaye ba amma martanin da kika yi zai sa ki samu ɗan kwanciyar hankali,"" a cewar Mohamed Saleh shi ma a Facebook. A cewar kafafen yaɗa labaran ƙasar, Ghor ɗaya ne daga cikin Lardunan yammacin Afghanistan da ya fi fama da rashin ci gaba sannan a lokuta da dama mata a yankin na fuskantar cin zarafi. Ƙungiyar Taliban ta rattaba hannu kan wata yarjejeniyar zaman lafiya da Amurka a Fabrairu amma da dama daga mambobinta sun ci gaba da neman a hamɓarar da gwamnatin Afghanistan mai ci da kuma soke kundin tsarin mulkinta."	https://www.bbc.com/hausa/labarai-53495066
politics	Sauyin dokar zaɓen Najeriya na tayar da ƙura	"Batun sauya dokar zaɓe da gyare-gyaren da majalisar dattawan Najeriya ta yi na ci gaba da haifar da ce-ce-ku-ce a ƙasar. Bayan jan kafa na wani tsawon lokaci da matsin lamba,  majalisar dattawan Najeriya ta  ba hukumar zaɓe mai zaman kanta ta INEC zaɓin amfani da intanet domin tura sakamakon zaɓe. Sai dai majalisar dattawan ta ce ba ta yarda da tsarin a aika  alƙalumman sakamakon zabe ta intanet ba kaitsaye, sai dai ainahin hoton takardar sakamakon zaben da wakilai suka sanya wa hannu. A zaman da ta yi na ranar Talata, majalisar dattawan ta ce INEC za ta iya amfani da na'ura ta aika sakamakon zaɓe a lokacin da ya dace idan har hukumar kula da harakokin sadarwa ta Najeriya NCC ta amince. Majalisar ta kuma kaɗa kuri'ar amincewa da tsarin gudanar da zaɓen fidda ƴan takara na jam'iyyu ta hanyar zaɓe kai tsaye tare da sa idon hukumar INEC. Majalisar a baya ta ƙi yarda hukumar zaɓen ƙasar ta aika da sakamakon zaɓe ta na'ura, yanzu ta yi gyare-gyaren da a yanzu INEC tana da wuƙa da nama a hannunta na  zaɓi tsarin da za ta bi wurin aikewa da sakamakon. A hirarsa da BBC shugaban masu rinjaye na majalisar dattawan Najeriyar Sanata Yahaya Abdullahi, ya bayyana cewa sun ɗauki wannan mataki ne saɓanin na da wanda suka yi la'akari da cewa akwai wurare da yankuna na kan iyaka a kusan ko'ina a faɗin ƙasar inda intanet ba ta kai ba, waɗanda kuma a sakamakon hakan za a iya yin maguɗin ƙuri'u. Sanatan ya ce bayan wannan ma kuma akwai yuwuwar ƴan ɓata-gari su iya yin kutse su sauya sakamakon zabe. A bisa la'akari da waɗannan matsaloli ne majalisar a yanzu ta yarda cewa hukumar zaɓe za ta iya amfani da hanyoyi na intanet kamar manhajar WhatsApp da makamantansu ta aika da hoton takardar sakamakon wadda wakilai da sauran masu ruwa da tsaki suka sanya wa hannu, wanda hakan abu ne mai wuya a sauya sakamakon. Hakan na nufin a yanzu hukumar za ta iya yi wa kanta zaɓin da ta ga ya dace, wato ta aika sakon ko dai ta hanyoyin intanet ko kuma ta hanyar da aka saba bi a baya ta takarda. Sai dai yayin da wasu ƴan ƙasar ke ganin cewa majalisar dattawan ta bayar da kai bori ya hau ne a sakamakon matsi da suka da ta sha, kan ƙin amincewar da ta nuna a baya ga tsarin aikawa da sakamakon ta intanet. Ɗan majalisar ya ce ko alama ba haka ba ne, sun yi nazari ne kuma suka yi sauyi wanda a yanzu suka amince da wanda suka gabatar. Me ya rage? Wannan ana ganin ya zo daidai da bukatun yan Najeriya ne musammam masu korafin cewa rashin bayar da damar ga INEC kamar kwacewa hukumar ne damar da dokokin zabe suka bata. Masana siyasa a Najeriya kamar Malam Kabiru Sufi, na ganin dama ce yanzu ga hukumar zabe ta yi amfani da zabin guda biyu na  aika a rubuce sannan kuma ta aika ta hanyar sadarwa. Ya ce hanyoyin biyu za su hana yin maguɗi idan aka yi amfani da su. ""Idan alkalumman da aka aika a hanyoyin biyu  sun yi daidai zai nuna cewa ba a yi magudi ba,"" in ji shi. Yanzu abin da ya rage ga waɗannan sauye-sauye da majalisar dattawan ta Najeriya ta yi shi ne kwamitinta na daidaito mai mutane 14 zai zauna ya sake duba dokar zaɓen da kyau kafin a miƙa ta ga Shugaban ƙasar Muhammdu Buhari, wanda zai duba ya kuma sanya mata hannu. Gyaran da majalisar dattawan ta yi, inda ta aiwatar da cewa daga yanzu duk wanda zai tsaya taƙara a kowa ne mataki ƴan jam'iyya ne za su zaɓe shi a fili kai tsaye maimakon tsarin da, wanda wakilai ko daliget (delegates) ke zaɓen ƴan takara, na ci gaba da jawo ce-ce-ku-ce a ƙasar. Majalisar dattawan a zaman na ranar Talata ta amince cewa daga yanzu duk wanda zai tsaya ko da takarar kansila ko shugaban ƙaramar hukuma ko ɗan majalisar jiha ko sanata ko gwamna ko ma shugaban ƙasa, ƴan jam'iyya masu rijista ne za su yi layi su zabe shi, domin yi wa jam'iyya takara, tsarin da ake kira ƴar-tinƙe ko ƙato bayan ƙato. Wasu daga cikin ƴan majalisar sun nuna cewa sun ɗauki wannan mataki ne domin magance matsalar murɗiya da danniya da kuma yadda wasu masu kuɗi ko iko ke amfani da ƙarfin mulki su murɗe zaɓe. Sai dai kuma babbar jam'iyyar hamayya ta Najeriyar, PDP, ta soki wannan sauyi da ƴan majalisar suka yi ga dokar zaɓen ƙasar na kawo tsarin na ƴar tinƙe. Sanata Umar Ibrahim Tsauri, sakataren jam'iyyar ta PDP a hira da BBC ya ce matakin bai dace ba, ya ce duk wanda ya yi wannan tsari ya gina wa kansa rami kuma zai fada, domin ko ba komai zai dawo da siyasar kuɗi har ma ta samu gindin zama, wadda ya ce ana ƙoƙarin kauce mata. Ya yi bayani da cewa duk wanda zai kashe naira dubu ɗaya domin ya ci zaɓe idan za a yi zaɓe na kai tsaye ne to sai ya kashe naira dubu goma. Sakataren na PDP ya ce kamata ya yi idan suna son a canja tsarin shi ne ya zama duk jam'iyyar da take son ta yi zaɓen kai tsaye na fitar da ƴan takara sai ta yi amma ba a sa shi a cikin dokar zaɓe ba. Ya ce wannan bai yi daidai ba kamar an takura wa kowace jam'iyyar siyasa ne."	https://www.bbc.com/hausa/labarai-58896301
entertainment	Fina-finan Kannywood mafiya shahara a 2020	"Daga Muhsin Ibrahim na Jami'ar Cologne; muhsin2008@gmail.com Shekarar 2020 ta zo da abin da ba a taɓa gani a baya-bayan nan ba, saboda sauyin da cutar coronavirus ta kawo a duniya. An sassaka dokar kulle a ƙasashe daban-daban. An sa sai mutane sun ba da tazara tsakaninsu, sai kuma sun saka takunkumi a fuska, da sauran tsare-tsare. Ga shi cutar ta kawo naƙasu wa masana'antun fim, kama daga Los Angeles zuwa Lagos, daga Mumbai zuwa Mombasa, daga Alƙahira zuwa Kano, wanda hakan ya tilasta wa sinimomi da dama rufewa. Saboda haka, ta sa dole an daina ɗaukar fim tare da nuna shi. Amma duk da haka an sami ci gaba ta fannin talabijin da kuma manhajar kallon bidiyo kai-tsaye (wato Video on Demand, VoD). Sannan hakan ya sa an sami cigaba wajen samar da hanyoyin nuna shirye-shiryen fim ta manhajar YouTube. A arewacin Najeriya, an sami shirye-shirye irin su Kwana Casa'in, Gidan Badamasi, Labarina, Izzar So, A Duniya, Na Ladidi, da sauransu. Kannywood ta fara wannan shekarar da ƙafar dama bayan shirin Mati A Zazzau ya sami karɓuwa. Saboda haka, masu kallo sun yi tsammanin fitowar fina-finai kamarsa ko ma waɗanda suka fi shi. Duk da cewa fina-finai kaɗan furodusoshin suka sami damar yi, amma a cikinsu akwai masu kyau da kuma akasin haka. Abu ne a fili cewa wannan cutar ta kawo tsaiko wa abubuwa da dama a Kannywood. A taƙaice dai, waɗannan su ne fina-finan da nake ganin sun yi zarra. A kuma lura cewa yadda aka jera su ba yana nuna wani ya fi wani daraja ba ne. A matsayinsa na ci gaban Mati da Lado, wannan fim ɗin ya fara ne a wajen da Mati (Sadiq Sani Sadiq) yake ta gararamba a wani ƙauye bayan tserewar da ya yi daga Rimau. Shi da ɗan'uwansa Lado (Tahir I. Tahir) sun jima suna damfarar mutanen Rimau da sunan cewa su malaman addini ne. Daga baya kuma sai mutanen garin suka fatattake su bayan sun gano su waye su. Mati sai ya tsinci kansa a Zazzau, inda ya ci sa'a nan ne mahaifinsa ya yi rayuwa har ya bar dukiya mai tarin yawa a hannun wani amininsa. Sauran fim ɗin kuma duk ya ginu ne a kan yadda Mati yake ta ƙoƙarin samun wannan dukiyar ta kowace hanya. Yaseen Auwal ne ya ba da umarni, yayin da Rahama Sadau da kuma Sadiq Sani Sadiq suka shirya shi. Ba shakka wannan shiri ya sami karɓuwa saboda yadda Rahama Sadau da sauran abokan aikinta suka yi ruwa da tsaki wajen ganin ya karaɗe ko'ina. A fim ɗin, Bashir (Adam A. Zango) ya taso a hannun mahaifiyar da take sakalta shi har ya lalace, wanda daga baya ya koma shaye-shaye. Bayan ya gudu daga gida, sai ya dawo kamar wani mahaukaci. Wata rana, Nabila (Aisha Tsamiya), wacce ƴar manyan mutane ce, ta kawo gyaran mota a kusa da bolar da Bashir da abokansa suke shaye-shayensu. Shi kuwa sai ya zo garejin ya roƙi makaniken da su taimaka masa da abinci kamar yadda ya saba. Sai suka kore shi, saboda ba wa kwastomarsu kariya. Ita kuma sai ta tausaya masa. Ta yi ƙoƙari wajen nemo shi tare da dawo da shi yanayi mai kyau kamar yadda yake kafin ya fara shaye-shaye. Daga baya sai ta fara sonsa, har ta ce masa ya aure ta—mahaifinta kuwa ya yi fatali da wannan batu. Bayan ta yi hatsari ta koma tafiya a keken guragu, sai wanda za ta aura ya guje ta. A nan ne fa mahaifinta ya fahimci cewa ba mai auren ƴarsa sai mai sonta tsakani da Allah—wannan kuwa ba kowa ba ne illa Bashir. Duk da cewa labarin ba wani sabon abu ba ne da ba a taɓa yinsa ba, amma yadda aka shirya shi ya cancanci yabo. Sadiq N. Mafia ne darakta. Abdul Smart kuma shi ne furodusa. Alaƙar fim mai gamsarwa tsakanin Zango da Tsamiya a fili take, sannan yadda suka nuna ƙwarewa a cikin shirin abin a jinjina musu ne. Alhaji Sammani (Rabi'u Rikadawa) wani attajiri ne wanda ke zaune lafiya da iyalansa. Ba zato ba tsammani sai ya faɗa son wata matar aure, Karima (Balkisu Shema), wacce ta yi haƙuri take zaune da mijinta, Badamasi (Ali Nuhu), wanda ba kuɗi ne da shi ba. Ta ƙi amincewa da soyayyar Sammani. Bayan aminiyarta (Fati Washa) da mahaifiyarta da mijinta sun matsa mata lamba, sai kawai ta miƙa wuya. Fim ɗin a cike yake da cakwakiya, amma kuma ya haɗu. Ƙarshensa zai iya sa mutane su koyi irin wannan ɗabi'a duk da cewa Kannywood na cikin al'umma da ke taka-tsantsan da tarbiyyar al'ada da kuma ta addini. Sunusi Oscar 442 ne y aba da umarni. Alhaji Sheshe kuma ya shirya fin ɗin. Aminu Sharif da Fati Washa sun taka rawar gani. Rabiu Rikadawa ma ya nuna bajintarsa a wannan shirin. Wannan shirin ya fita daban daga sauran fina-finan da ake yi a Kannywood. Labari ne a kan wani mai matsalar ƙwaƙwalwa, wato Umar (Umar M. Sharif), wanda ake masa gwajin lafiyar ƙwaƙwalwa. A farkon fim ɗin an nuno shi yana soyayya da Fati (Fati Kinal), wadda daga baya ta rasu. Da abin ya dame shi, sai kawai ya yi ta-maza ya mance da ita, ya koma makaranta har ya kammala. Bayan ya tafi bautar ƙasa (wato NYSC) a Jigawa, sai ya ga waccar Fatin dai, amma kuma ta nuna ba ta ma san shi ba. Ya yi iya ƙoƙarinsa don tunatar da ita rayuwar da suka yi a baya. Sai dai da yawa daga cikin masu kallon fim ɗin sun ƙalubalanci yadda aka tafiyar da shirin. Nuna al'amura mabanbanta guda biyu da aka yi—duk da cewa suna da alaƙa—a ɓangare guda, za a iya cewa ma'ana ba ta fito ba, a ɗaya ɓangaren kuma, za a iya cewa bai kama hankali ba. Hakanan wasu wurare a fim ɗin sun yi kama da wani fim mai suna Hafeez wanda duk furodusa ɗaya ne ya yi su, sannan ƴan wasan da suka yi wannan su suka yi wancan. Kamal S. Alkali shi ne darakta. Bashir Maishadda kuma shi ne furodusa. Voiceless fim ne da yake magana game da ta'addancin Boko Haram na sace ƴan matan Chibok. Labari ne a kan wani mai suna Goni (Adam Garba) da kuma Salma (Asabe Madaki)—waɗanda ""Sojojin Aljanna"" suka yi garkuwa da su. Duk da cewa soyayyarsu ta taimaka wajen gina labarin, amma ba ita ce ginshiƙi ba. Abin da dai shirin ya ta'allaƙa a kai shi ne, ta'addanci da abubuwan da yake haddasawa. Fim ɗin ya sha yabo daga waɗanda suka kalle shi—Musulmi da Kirista—saboda yadda ya fito da irin wannan maudu'i mai cike da sarƙaƙiya. Duk da cewa sunan fim ɗin da Turanci ya fito, zantukan cikinsa da Hausa aka yi su. Da yawan jaruman fim ɗin Hausawa ne, amma waɗanda suka shirya shi ba Hausawa ba ne: daraktan shi ne Robert O. Peters, furodusa kuma Rogers Ofime. A taƙaice dai, wannan kamar ƙalubale ne ga mutanen Kannywood da yawanci suke satar fasaha daga Bollywood duk da cewa ga abubuwa da dama a kusa da su da ya kamata su yi fim a kai. The Milkmaid shi ma dalilin Boko Haram da kuma wani hoton matan Fulani masu sayar da nono a bayan naira 10 aka shirya shi. Najeriya ta miƙa shi ga Oscars (2021) a matsayin wanda ta zaɓa don shiga gasar ƙasa da ƙasa inda za a zaɓi fim ɗin da ya fi kowanne zarra. Wannan fim shi ne na biyu da ya taɓa zuwa wannan matakin, bayan Lionheart na Genevieve Nnaji, amma kash, bai samu karɓuwa ba. The Milkmaid, wanda aka shirya shi a Jihar Taraba, yana ba da labarin wata mata mai sayar da nono ne, wato Maryam Booth, wacce ƴan Boko Haram suka sace mata ƴar'uwa. Duk da ban kalle shi ba, amma miƙa shi da Najeriya ta yi don ya shiga gasa ya nuna cewa ya dace na ƙirgo shi a nan. Ba Hausawa ba ne suka yi shi, amma zantukan ciki da Hausa aka yi su. Sannan tallen fim ɗin kawai ya nuna cewa zai ƙayatar. Wataƙila wannan zai iya zama wani ƙalubale ga masu shirya fim a Kannywood, domin wannan ma Desmond Ovbiagele ne ya rubuta shi, sannan shi ne daraktan kuma furodusa a lokaci guda. Wannan kuma labarin wasu ma'aurata ne, Yusuf (Yakubu Mohammed) da kuma Zahra (Maryam Booth), waɗanda ɗansu, wato Jalil, ya kamu da rashin lafiya har aka buƙaci naira miliyan 33 domin yi masa aiki. Su kuma ba su da wannan kuɗin duk da sun nemi taimako ta intanet. Shi kuwa Yusuf ya ƙi bin haramtacciyar hanya don nemo wannan kuɗi. Ashe hakan bai yi wa mahaifiyarsa daɗi ba. Zahra ma'aikaciyar gidan talabijin ce sannan tana da aboki, Jazzy (Sadi Sawaba), wanda yake neman kuɗi ido-a-rufe don ya biya bashi. Saboda haka sai Jazzy da surukar Zahra suka yi ƙaryar an yi garkuwa da ita surukar saboda kawai su sami kuɗi a wajen Yusuf da Zahra da kuma wan Yusuf (attajiri) wanda a farko ya ƙi taimakonsu saboda rikicin cikin gida. Fim ɗin yana da wasu ƴan matsaloli, kamar su ƙawance da ke tsakanin Zahra da Jazzy, rashin bayyana dalilin da ya sa Jazzy ke maitar kuɗi, rashin cigaban wasu wurare, da sauransu. Duk da haka, shirin ya yi kyau. Sannan kuma wannan ma ba Hausawa ne suka yi shi ba amma cikin harshen Hausa aka yi shi. Yawanci jaruman fim ɗin Hausawa ne. Leslie Dapwatda ne daraktan yayin da Kelly D. Lenka ne furodusa."	https://www.bbc.com/hausa/rahotanni-55448311
sports	Kasuwar 'yan kwallo: Makomar Ronaldo, Jesus, Raphinha,a Lukaku, Lewandowski, Spence, De Jong	Dan wasan gaba na Portugal Cristiano Ronaldo, mai shekara 37, ya fara shirin barin kungiyar kwallon kafa ta Manchester United. (La Repubblica) Arsenal na duba yiwuwar rattaba hannu kan dauko dan wasan Manchester City, asalin Brazil kuma na gaba Gabriel Jesus, mai shekara 25. Gunners na fatan fam miliyan 30 za ta sayo dan wasan, to amma ita City fam miliyan 50 take nema kafin ta saki dan wasan. (Sky Sports) Watakil Gunners ta sake rattaba hannu domin dauko dan wasan tsakiya na Leicester asalin Belgium, Youri Tielemans, mai shekara 25, duk da ce wa su na shirin kammala yarjejeniyar dauko wani dan wasan tsakiya na Porto, Fabio Vieira, mai shekara 22, da shi ma dan asalin Portugal ne. (Evening Standard) Arsenal na son dauko dan wasan Leeds asalin Brazilia Raphinha, mai shekara 25, da dan wasan Ajax mai tsaron baya na Argentina Lisandro Martinez, mai shekara 24. (Athletic, subscription needed) Kociyan Chelsea Thomas Tuchel, na son maye gurbin mai kai hari na Belgium Romelu Lukaku,  mai shekara 29 - wanda Inter Milan ke farauta, haka ma mai kai hari na Bayern Munich mai shekara 33 dan Poland Robert Lewandowski, sai dai akwai wata sarkakiya da ke tattare da hakan. (ESPN) Barcelona  na son dauko Lewandowski, tare da cewa dole nan gaba ya bar Bayern, sai dai ba ya son bata alakarsa da kulob din na Jamus ta hanyar tilasta komawa wani. (Express) Nottingham Forest za su karkare shirin siyo mai tsaron baya na faransa Moussa Niakhate, dan shekara 26. (Football Transfers) Southampton na duba yiwuwar dauko mai tsaron baya na Bayern Munichkuma dan Amirka Chris Richards, mai shekara 22. (GiveMeSport)	https://www.bbc.com/hausa/labarai-61849619
politics	Yadda matasan Najeriya ke nuna wa ƴan takarar shugaban ƙasa goyon baya	A ranar 25 ga watan Fabrairun 2023 ne za a zaɓi sabon shugaban Najeriya, kuma matasan ƙasar sun dage wajen yi wa ƴan takarar da suke goyon baya kamfe a fili da kuma ta shafukan intanet. Ba a taɓa ganin matasan ƙasar sun shiga ana damawa da su a harkar yaƙin neman zaɓen ba kamar wannan karo. Kuma hakan na nuna cewar suna da shauƙin taka muhimmiyar rawa wajen zaɓen wanda zai gaji Shugaba Muhammadu Buhari. Babu yadda za a yi ƴan siyasa su ci nasara a zaɓe matuƙar ba su samu haɗin kan mata da matasa ba a ƙasar, kasancewar su ne suka fi yawa a masu kaɗa ƙuri’a, kamar yadda alƙaluman hukumar zaɓen ƙasar mai zaman kanta suka bayyana. Da alama matasan sun gane irin tasirin da suke da shi a batun zaɓe na ƙasar, kuma suna son amfani da wannan damar wajen nemar wa ƴan takarar da suke so goyon baya. Matasan na nuna goyon bayan nasu ne ta hanyar shirya gangami, ko bi gida-gida domin tattaunawa da mutane, ko kuma tattaunawa ta shafukan sada zumunta. Ƴan takara 18 ne ke neman kujerar shugaban ƙasa a Najeriya a zaɓen na shekara ta 2023, BBC ta duba yadda magoya bayan ƴan takarar ke nuna goyon baya ga ƴan takaran nasu. Magoya bayan ɗan takarar shugaban ƙasa na jam’iyyar Labour Party (LP) Peter Obi, sun gudanar da gangamin mutum miliyan ɗaya domin nuna goyon bayansu gare shi da mataimakinsa Datti Baba Ahmed. Magoya bayan, waɗanda ke yi wa kansu laƙabi da ‘Obidients’, sun gudanar da gangamin ne a garin Lafia na Jihar Nasarawa a cikin watan Agusta. Bayan haka, sun gudanar da wani gangamin a garin Yenagoa na Jihar Bayelsa a cikin watan Satumba. Haka nan, sun gudanar da wani gangamin a ranar ɗaya ga watan Oktoba a Legas, yayin da ake murnar zagayowar ranar da Najeriya ta samu ƴancin-kai. Magoya bayan ɗan takarar shugaban ƙasa na jam’iyyar All Progressive Congress (APC), Bola Ahmed Tinubu, sun yi gangami a cikin watan Oktoba, wanda suka yi wa laƙabi da gangamin mutum miliyan biyar. Magoya bayan waɗanda kan yi wa kan su laƙabi da ‘Batist’ sun yi amfani da gangamin wajen nuna goyon bayansu ga gwamnan Jihar Legas Babjide Sanwo-Olu da mataimakinsa Femi Hamzat, waɗanda ke neman a sake zaɓen su a shekara mai zuwa. Shugaban kwamitin kula da tashoshin mota na jihar Legas, Musiliu Akinsanya, wanda aka fi sani da MC Oluomo ne ya jagoranci gangamin na goyon bayan Tinubu da mataimakinsa Kashim Shettima. Mata da maza magoya bayan jam’iyyar Peoples Democratic Party (PDP) a jihar Niger sun fita kan tituna domin nuna goyon bayansu ga ɗan takarar shugaban ƙasa Atiku Abubakar, da mataimakinsa Ifeanyi Okowa. Gangamin na mutum miliyan ɗaya ya fara ne daga ƙofar shiga birnin Minna, zuwa shataletalen Bahago. Mutanen, waɗanda suka yi wa kansu laƙabi da ‘Atikulaes’ sun kuma yi amfani da damar wajen yi wa ɗan takarar gwamna na jam’iyyar a jihar, Liman Kantigi da mataimakinsa Samuel Gwomna, kamfe. Ɗan takarar shugaban ƙasa na jam’iyyar New Nigeria Peoples Party (NNPP), Rabiu Musa Kwankwaso, ya ga yadda magoya bayansa suka nuna masa ƙauna, lokacin da ya je garin Maiduguri na Jihar Borno domin buɗe ofishin jam’iyyar a cikin watan Agusta. Dubun-dubatar mutane ne suka fito domin nuna masa goyon baya a garin na Maiduguri, inda ya ce matuƙar dukkanin mutanen da suka fito a wannan ranar suka goya masa baya, suka fito a ranar kaɗa ƙuri’a suka zaɓe shi, to kuwa babu shakka shi ne zai lashe zaɓen shugaban ƙasa. Magoya bayan ɗan takarar shugaban ƙasa na jam’iyyar Africa Action Congress (AAC) sun yi gangami domin nuna masa goyon baya, tare da mataimakinsa Magashi Garba, a zaɓen shugaban ƙasa mai zuwa. Haka nan magoya bayan ɗan takaran na ci gaba da nuna masa goyon baya a shafukan sada zumunta. Wasu masana dai sun ce matuƙar waɗannan matasa da ke nuna goyon baya ga ƴan takaran ba su yi ƙoƙari sun karɓi katinsu na zaɓe ba, to kuwa ƙoƙarin nasu zai iya zama maras amfani. Ƙungiyar haɓɓaka mulkin demokraɗiyya da kare ƴancin bil’adama ta YIAGA Africa ta ce kashi 46.3% daga cikin kashi 51.11% ne na matasan da suka yi rajistar zaɓe a shekara ta 2019 ne suka kaɗa ƙuri’a a lokacin zaɓe.	https://www.bbc.com/hausa/articles/czk191kn3n3o
business	Najeriya ta sake faɗawa cikin karayar tattalin arziƙi	A hukumance, Najeriya ta sake faɗawa cikin halin karayar tattalin arziƙi, a cewar alƙaluman da Hukumar Ƙididdiga ta Najeriya ta fitar ranar Asabar. Tattalin arziƙin ƙasar ya ragu da kashi 3.62 cikin 100 a tsakanin watan Yuli zuwa Satumban 2020, a cewar National Beareu of Statistics (NBS). Ƙasa na shiga karayar tattalin arziƙi idan adadin arziƙin da take samarwa a ƙasar ya ragu cikin wata shida a jere ba tare da ya farfaɗo ba. A daidai lokacin da Najeriya ke ƙara shiga halin karayar tattalin arziƙi, hakan na nufin cewa darajar kuɗin Najeriya ta ƙara raguwa idan aka kwatanta da na sauran ƙasashe da ke gogayya da naira a kasuwannin duniya. Ta yaya hakan zai shafi 'yan Najeriya? Lallai Najeriya ta taɓa shiga cikin wannan hali, domin kuwa tsakanin watan Afrilu zuwa Yunin 2016, tattalin arziƙin ƙasar ya ragu da kashi 2.06 cikin 100 bayan ƙasar ta shafe wata shida tattalin arziƙinta bai murmure ba. Hakan ya faru ne saboda karyewar farashin ɗanyen mai a kasuwar duniya. Farashin mai ya faɗo daga dala 112 kan kowace ganga a 2014 zuwa 50 a 2016. Alƙaluma sun nuna cewa faɗuwar farashin kuɗin Najeriya ya girgiza tattalin arziƙin ƙasar.	https://www.bbc.com/hausa/labarai-55028790
entertainment	Halima Yusuf: 'Yar kasuwa na matuƙar kwantar min da hankali – Femi Fani-Kayode	"Tsohon ministan zirga-zirgar jiragen sama na Najeriya Femi Fani Kayode ya ce kyakkyawar 'yar kasuwar nan  Halima Yusuf na matuƙar kwantar masa da hankali. Ya kuma musanta rahotannin da ke cewa zai saki matarsa kana ya aure ta cewa duka jita-jita ce maras tushe. Mista Fani-Kayode ya kuma ce wadda ake ta rade-radin matar da ""zan aura ce aminiyata ce wacce nake matuƙar mutuntawa da ganin ƙimar ta."" ""Ana yada jita-jita a shafukan sada zumunta cewa ina shirin sake sakar matata. Hakan ƙarya ne. Miss Halima Yusuf, wadda aka ce budurwata ce, ƙawata ce kuma makusanciyata wadda nake matuƙar girmamawa,"" in ji shi. Ya kara da cewa: ""Ita da wasu irinta, sun kasance cikin mutanen da suke matuƙar kwantar mini da hankali kuma ina matuƙar godiya a gare ta."" Tsohon ministan ya buƙaci mutanen da ke watsa jitar-jita kan batun su daina. Femi Fani-Kayode mutum ne mai yawan yawo ce-ce-ku-ce a kafafen watsa labarai, inda na baya bayan nan ma sai da ya tayar da ƙura bayan da ya ci zarafin wani ɗan jaridar Daily Trust a Najeriya. A cikin watan Agustan wannan shekarar ne dai wani faifen bidiyo da ya mamaye shafukan sada zumunta ya nuna tsohon ministan yana ta zagin ɗan jaridar, Eyo Charles. Dan jaridar dai ya yi masa wata tambaya da ya yi masa da ba ta yi masa daɗi ba, a lokacin wata hira da 'yan jarida a birnin Calaba na Jihar Cross Rivers da ke Kudancin Najeriyar. Amma daga bisani ya fito ya nemi afuwa bayan da wasu 'yan Najeriya, ƙungiyoyin kare hakkin 'yan jaridar da na bil adama har ma da kafafen watsa labarai na cikin gida da na ƙasashen waje suka yi masa rubdugu. Har ila yau a watan Yulin shekarar nan ma sai da sarautar gargajiyar da Sarkin Shinkafi Alhaji Mumammadu Makwashe ya bai wa tsohon ministan ta tayar da ƙura. Sarautar ""Sadaukin Shinkafi"" da masarautar Shinkafin ta ba shi ta janyo ce-ce-ku-ce a ciki da wajen masarautar, inda wasu daga cikin masu riƙe da muƙaman gargajiya suka ajiye muƙaman nasu. Femi Fani-Kayode dai ya shahara wajen yin kakkausar suka ga duk abin da ya shafi arewacin Najeriya da kuma Hausawa. Kalamansa kan kabilun Hausawa da Fulani sun sha tayar da ƙura a ƙasar musamman ma a shafukan sada zumunta."	https://www.bbc.com/hausa/labarai-54341461
politics	Tarihin ranar 12 ga Yuni da kuma yadda aka yi Abiola ya zama gwarzon dimokuraɗiyya a Najeriya	"Zaɓen shugaban ƙasa na ranar 12 ga watan Yunin 1993, shi ne na farko a Najeriya bayan juyin mulki na 1983. Zaɓen ya ƙunshi jam'iyyu biyu; Social Democratic Party (SDP) da National Republican Convention (NRC) sakamakon Najeriya na amfani ne da tsarin jam'iyyun siyasa biyu. Moshood Kashimawo Abiola (MKO) ne ɗan takarar shugaban ƙasa na SPD, yayin da Bashir Tofa ya yi wa NRC takara. Masu sa ido na ciki da wajen Najeriya na ganin zaɓen 12 ga Yuni a matsayin mafi inganci, amma sai aka yi watsi da shi. Abubuwan da suka faru da kuma tasirinsu sun ci gaba da zama a zukatan 'yan Najeriya. Yana cikin abubuwan da suka mamaye tarihin Najeriya, sannan ranar ta 12 ga Yuni za ta ci gaba da zama ta musamman. A ranar 12 ga wata Yunin 1993, ɗan takarar SDP Abiola ya fafata da ɗan takarar NRC Bashir Tofa a zaɓen shugaban ƙasa. Abokin takarar Abiola shi ne Baba Gana Kingibe, inda Sylvester Ugoh ya zama mataimakin Tofa. Duk da cewa masu sharhi na ganin zaɓen na 12 ga Yuni ya fi kowanne inganci, sai dai gwamnatin mulkin soja ta Ibrahim Badamasi Babangida ta soke shi bisa zargin maguɗi. Matakin ya jawo ce-ce-ku-ce kuma daga baya Babangida ya sauka daga mulki a 1993. Ernest Shonekan, wanda ɗan garin su Abiola ne, ya zama shugaban ƙasa na riƙo. A ranar 11 ga Yunin 1994, Abiola ya ayyana kan sa a matsayin shugaban ƙasa a Legas, jihar da ke kudu maso yammacin ƙasar. Matakin nasa ya sa gwamnatin Sani Abacha ta soja ta zarge shi da cin amanar ƙasa kuma aka kama shi a ranar 23 ga Yunin 1994. An tsare Abiola tsawon shekara huɗu, har ma wasu rahotanni na cewa ban da Ƙur'ani da Bibble masu tsarki ba shi da wata hanyar samun wasu bayanai. Abiola ya rasu ranar 7 ga watan Yulin 1998, ranar da ya kamata a sake shi daga gidan yari. Abiola ɗan kasuwa ne, ɗan jarida kuma ɗan siyasa wanda ya fito daga Jihar Ogun da ke kudu maso yammacin Najeriya. Abiola ya fara tsayawa takarar shugaban ƙasa a 1983; lokacin da aka kifar da gwamnatin farar hula ƙarƙashin Shugaba Shehu Shagari, inda Muhammadu Buhari ya maye gurbin sa kuma aka ƙi gudanar da zaɓen. Wata mai sharhi kan al'amuran yau da kullum, Damilola Agbalajobi, ta rubuta cikin wata maƙala da ta rubuta wa mujallar 'The Conversation' cewa a lokacin da Abiola ya fara yin takarar shugaban ƙasa a 1983 ""Najeriya ta sha fama da hatsaniyar siyasar da aka dinga yi tun bayan samun 'yancin kai a 1960"". ""A wannan lokacin, kan 'yan Najeriya ya rarrabu bisa ƙabilunsu da harsuna da addinai da kuma ɓangaranci,"" in ji ta. ""Yankin Arewa ne ya mamaye siyasa da ɓangaren soja."" Lahadi, 12 ga watan Yuni ce Ranar Dimokuraɗiyya a Najeriya. Wannan ne karo na huɗu da Najeriya za ta yi bikin a irin wannan rana tun bayan da Shugaba Muhammadu Buhari ya sauya ta a 2018 daga 29 ga watan Mayu don karrama Moshood Kashimawo MKO Abiola, wanda ya lashe zaɓen na 12 ga watan Yunin 1993. Kafin yanzu, jihohin Yarabawa na kudu maso yamma na yin bikin ranar ce a matsayin 'Ranar Abiola' don tunawa da yadda gwamnatin soja ta hana ɗan yankinsu zama shugaban ƙasa ta hanyar soke zaɓen da ya lashe. Abiola ya rasu ne lokacin da yake fafutikar dawo da mulkin dimokuraɗiyya a Najeriya, kuma dalilin da ya sa ke nan Shugaba Buhari ya sauya ranar zuwa 12 ga watan Yuni. Mazauna yankin sun yaba wa Buhari kan matakin, suna masu cewa ya kyauta da ya fito da gwagwarmayar da Abiola ya yi ƙarara a fili. Duk da cewa wasu na ganin 12 ga Yuni ce ranar da 'yan Najeriya suka haɗa kai don kawo ƙarshen mulkin soja, al'ummar Yarabawa na kallon ranatr a matsayin ta tunawa da gwarzon Bayerabe da kuma dimokuraɗiyyar Yarabawa. Sai dai kuma, bikin na wannan shekarar na zuwa ne a daidai lokacin da kiraye-kirayen kafa ƙasar Yarabawa zalla ke ƙaruwa a tsakanin mazauna yankin. Wasu sun sha shirya zanga-zangar lumana a yankin na kudu maso yamma don neman kafa ƙasar tasu, suna masu iƙirarin matsalolin tsaro da kuma zalintarsu a matsayin dalili. Fafutikar kafa 'Yoruba Nation' (Ƙasar Yarabawa) Wani ɗan gwagwarmaya mai suna Sunday Adeyemo - wanda aka fi sani da Sunday Igboho - shi ne ke kan gaba a fafutikar kafa 'Yoruba Nation' wato Ƙasar Yarabawa. Maganar kafa ƙasar ta fara zafafa ne sakamakon ƙaruwar matsalolin tsaro a jihohin Yarabawa, musamman kan matsalar rikicin manoma da makiyaya da ke faruwa a jiharsa ta Oyo. Igboho ya sha zargin Fulani da ke da asali daga arewacin Najeriya cewa su ne ke kai wa mazauna yankunan hare-hare, har ma ya yi yunƙurin korar su daga yankin Ibarapa da kuma sauran yankuna. Sai dai kundin tsarin mulkin Najeriya ya bai wa kowane ɗan ƙasa damar zama a dinga yake so. Sai dai kuma ɗaya daga cikin shugabannin ƙungiyar raya al'adun Yarabawa ta Afenifere bai aminta da tunanin su Igboho ba. Cikin wata hira da BBC Pidgin, Pa Ayo Adebanjo ya ce ba ya goyon bayan ba wa Yarabawa ƙasarsu ta kansu. ""Mu 'yan Afenifere ba mu yarda da raba ƙasa ba,"" in ji shi. ""Matsalarmu ta kundin tsarin mulki ce kuma muna roƙon gwamnati ta sauya fasalin ƙasar nan zuwa cikakkiyar tarayya."" Najeriya ta fara da tsarin mulki na tarayya ne tun bayan samun 'yancin kai a 1960, inda aka raba gwamnatoci zuwa Yamma da Gabas da Arewa, kafin daga baya kuma gwamnatin soja ta soke shi tare da ƙirƙiro tsarin jihohi. Daga wannan lokacin ne ɓangaren Gabas - yankin Igbo - ya so ya ɓalle tare da kafa ƙasar Biafra, abin da ya jawo yaƙin basasar da aka tafka har zuwa 1970. Pa Adebanjo ya ce Shugaba Buhari ya amince a sauya fasalin ƙasar a yanzu ""za mu rufe bakin masu neman a raba ƙasa"". A gefe guda kuma, don yin bikin ranar 12 ga Yuni na wannan shekara, Sunday Igboho ya yi kira ga magoya bayansa da su fito don gudanar da maci a ranar."	https://www.bbc.com/hausa/labarai-61777192
business	E-Naira: 'Yan damfara sun tilasta wa CBN sauke manhajar daga Play Store da App Store	"Shagunan sayar da manhajojin salula sun sauke manhajar kuɗin intanet na e-Naira daga shafukansu kwana uku bayan shugaban Najeriya Muhammadu Buhari ya ƙaddamar da ita. A safiyar Alhamis ne aka lura babu manhajar ta e-Naira a shagunan Play Store (masu Android) da kuma App Store (masu Apple). Sai dai wasu da suka sauke manhajar tun farko sun ce tana aiki a wayoyinsu zuwa lokacin haɗa wannan rahoton. Lamarin na zuwa ne daidai lokacin da Babban Bankin Najeriya (CBN) ya ankarar da 'yan Najeriya game da ayyukan wasu ""miyagu"" da ke yunkurin cutar mutane da sunan e-Naira. Mutanen a cewar CBN, sun buɗe wasu shafukan sada zumunta da sunan babban bankin inda suke yada cewa yana raba kudin e-Naira har biliyan 50. A ranar Litinin da ta gabata ne Shugaba Muhammadu Buhari tare da Mataimakinsa Yemi Osinbajo suka kaddamar da kudin na e-Naira a Abuja, babban birnin kasar. CBN ya ce ya samar da kudin ne domin bai wa kowane rukuni na 'yan Najeriya damar gudanar da harkokin kudinsu cikin sauki bayan ya haramta amfani da sauran kudaden intanet na cryptocurrency. Babban bankin na Najeriya ya fada cikin wata sanarwa ranar Laraba cewa ""miyagun"" na kokarin cutar 'yan Najeriya ne wadanda ba su ji ba su gani ba. ""CBN ya lura da ayyukan wasu miyagu da kuma wani shafin Twitter mai suna @enaira_cbdc da aka ce na CBN ne,"" a cewar sanarwar. ""Shafin na bogi da kuma mutanen suna ta yada sakonnin da suka shafi e-Naira da zummar jawo hankalin 'yan Najeriya da cewa CBN na raba e-Naira biliyan 50. 'Wadannan miyagun sun dage sai sun zalunci mutane ta hanyar maƙala wani adireshi a jikin saƙonnin nasu suna rokon mutane su shiga domin samun kasonsu a biliyan 50 din."" Tun farko CBN ya ce an samar da e-Naira ne ta hanyar fasahar da ake kira Blockchain Technology da zummar ba ta tsaro ta yadda ba za a iya yin jabunta ba."	https://www.bbc.com/hausa/labarai-59077403
religion	IMN ta nemi a sako Sheikh Zakzaky ba tare da sharadi ba	"Kungiyar 'yan Shi'a ta haraka Islamiyya a Najeriya IMN, ta yi kira ga gwamnatin kasar ta saki jagoranta Sheikh Ibrahim Elzakzaky, da ya kwashe shekara hudu a hannun hukuma. Hukumar tsaro ta farin kaya a Najeriya DSS na tsare da jagoran Shi'an da matarsa Zeenat da wasu 'yan kungiyar bayan wani rikici tsakanin mabiyan malamin da jam'ian tsaro. Hukumomi na zargin mutanen da aikaita manyan laifuka da suka tunzura jama'a da gudanar da haramtaccen taro da yin sanadiyyar mutuwar mutane. A wata sanarwa da mai magana da yawun kungiyar ta IMN, Ibrahim Musa ya fitar, kungiyar ta ce: ""Yayin da muke tunawa da zagayowar ranar kisan kiyashin Zariya da mutuwar mambobin IMN, muna kira da a gaggauta sakin Sheikh tare da duk sauran jama'ar da ke tsare ba tare da wani sharadi ba."" IMN na kuma bukatar a hukunta dukknain sojojin da take zargi da hannu a ""kisan 'yan kugiyar kusan mutum kusan 1000"" a Zariya. A makon jiya ne wata kotu ta bayar da umarnin a mayar da shi gidan yari ""domin samun ganawa da likitocinsa da lauyoyinsa cikin sauki"". Hakan ya zo ne bayan babban lauyan da ke kare Zakzaky Femi Falana ya sanar da kotun cewa ba sa iya ganin wadanda suke karewar a hannun DSS. Hakan ya haifar da cecekuce, inda magoya bayan malamin suka yi tir da umarnin na kotu, yayin da wasu masana fannin shari'a ke ganin kotun ta yi abin da tuni ya kamata ta yi. Amma kuma wasu na ganin hakan zai taimaka wa malamin yayin da za a ci gaba yi masa shari'a. Me hakan ke nufi ta fuskar shari'a? BBC ta yi hira da Barista Sunusi Musa kuma ya ce kotu tana da damar ta fadi inda ya dace a ajiye wanda ake tuhuma da laifi. ''Na farko a doka abin da ya dace a yi shi ne duk lokacin da jami'an tsaro ko 'yan sanda ko wata hukuma da aka ba ta damar gurfanar da wani a gaban kotu to ta kai shi gaban kotun,"" Barista Sunusi ya fada. Ya ci gaba da cewa: ""Daga ranar yake fita daga hannunsu, ya koma hannun kotu, inda daga nan ne kotun za ta kai shi gidan yari.' ""Wani lokacin kotu ta kan duba wasu dalilai, ko wanda ake tsarewar kan bukaci maimakon a kai shi gidan yari gara an bar shi a hannun hukuma kamar misali hukumar EFCC ko DSS. ""Watakila yana ganin rikon da ake yi masa a wadannan wuraren an fi kula da shi, ko mutuntawa ba kamar gidan yari ba. ""A nan kotun idan ta ga dama kuma tana ganin shi ne adalci ko ya fi maslaha, to za ta iya amincewa da zamansa a wurin hukumomin, ba lallai sai an kai shi gidan kaso ba.''"	https://www.bbc.com/hausa/labarai-50759794
entertainment	...Daga Bakin Mai Ita tare da Nazifi Asnanic	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 51, shirin ya tattauna da fitaccen mawaƙin Hausan nan Nazifi Asnanic, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Umar Rayyan	https://www.bbc.com/hausa/media-57336928
religion	Mahangar kimiyya da addini kan bangon duniya	"A duk lokacin da aka ambato kalmar bangon duniya, abu na farko da ke faɗo wa mutane da dama a rai shi ne ƙasar China, wasu kuma sai su fara tunanin wani dogon bango da ya raba duniyar da muke ciki da wata duniyar ta daban. A addinin Musulunci an yi batun wasu halittu da ake kira Yajuju wa Majuj da za su shigo daga bayan wata katanga, wadda mutane da yawa suka ɗauka cewa katangar ce bangon duniya. Shin yaya abin yake? Haka kuma shin akwai bangon duniya a zahiri da gaske? BBC ta yi duba kan wannan lamari a mahangar addini da kimiyya. A wata hira da BBC ta taba yi a shekarar 2017 da Farfesa Yusuf Adamu, malami a tsangayar fannin nazarin ƙasa a Jami'ar Bayero da ke Kano, ya yi bayani kan batun bangon duniya. A cewarsa, ""duniya tana da bango kuma ba ta da bango"", domin idan Bahaushe ya ce bangon duniya, yana tunanin cewa akwai wani waje, wanda idan ka je wurin, shi ne ƙarshen duniya. Farfesan ya ce shi Bahaushe tun asali idan ya tashi daga wani gari zuwa wani gari akwai ganuwa ko kuma bango da ya zagaye garin, shi ya sa yake tunanin ita ma duniya akwai inda za a je a ga irin wannan ganuwar a ƙuryarta. Farfesan ya ce a zahiri, babu wani bango da za a ce ya kewaye duniya baki ɗaya. ""Akwai wurin da manazarta da yawa suke ɗauka a matsayin bangon duniya, abin da manazarta da matafiya suka gano shi ne tana da ƙarshe a sama da kuma ƙasa. ''Akwai inda ake ce wa North Pole da kuma South Pole, wato bangon duniya na arewa da kuma bangon duniya na kudu."" A cewarsa, waɗannan wurare duk ba a wata ƙasa suke ba, sai dai akwai ƙasashe da dama da sukan je su kafa tutocinsu a wurin. ""Akwai mutane ƙalilan da ke zaune a waɗannan wurare waɗanda ke gudanar da bincike, haka masana kimiyya su ma suna zama ne na taƙaitaccen lokaci su bar wurin sakamakon wurin ko yaushe a cikin ƙanƙara yake. A cewar Farfesan, waɗannan wurare wata shida ake yi ana dare haka kuma wata shida ake yi ana rana, kuma ko da yaushe wurin a ƙanƙare yake, akwai kuma dabbobin da Allah ya halitta da ke rayuwa a wuraren. A cewar Farfesa Yusuf Adamu mutane na tunanin cewa bangon duniya a China yake saboda wata ganuwa da ake da ita a ƙasar mai tsawon gaske. ""Ganuwar China na da girma da faɗi, ta fi kilomita dubu, tana da tsawo sosai, saboda haka idan wani ya je can sai ya ɗauka wannan ganuwar ita ce bangon duniya."" Hakan na faruwa ne saboda mutane sun kuma ɗauka China ce ƙasa ta ƙarshe a duniya, amma abin ba haka yake ba don Japan na gaba da China sannan daga nan sai ruwa sai kuma a zagaya a shiga Amurka, tun da duniyar kamar ƙwallo take. Binciken masana ya nuna cewa ganuwar ta China na da tsawon kimanin sama da kilomita 21,000 inda aka ɗauki sama da shekara 2,000 ana gina ta. Sama da masu yawon buɗe ido miliyan 10 ne ke kai ziyara zuwa ganuwar ta China a duk shekara. Domin ƙara tabbatar da ko da gaske akwai bangon duniya a zahiri a mahangar addini, BBC ta tuntuɓi Sheikh Musa Yusuf Asadussunnah, wani malamin a Najeriya, inda ya ce a addinin Musulunci babu wani wuri da aka ce shi ne bangon duniya, domin babu inda aka ce aljanu ko mutane sun gina wani bangon duniya. Ya ce ko a Al-Ƙur'ani da aka ce Sarki Zurkallaini ya gina katanga saboda Yajuju wa Majuju ba yana nufin cewa wannan ginin a ƙarshen duniya yake ba. A cewar malamin, sarkin ya yi ginin ne saboda yadda Yajuju wa Majujun ke tsallakawa domin yi wa wasu mutane ɓarna."	https://www.bbc.com/hausa/labarai-54446939
religion	K﻿u San Malamanku tare da Limamin Masallacin Juma'a na Gandun Albasa	S﻿hirin Ku San Malamanku na wannan makon ya yi hira ne da Sheikh Ahmad Muhammad Badayi, limamin masallacin Juma'a na Gandun Albasa. Y﻿a ce shi tun yana yaro ya taso cikin karatu a hannun kakansa, wanda malamin makarantar allo ne. D﻿aga baya ya koma yin karatun hannun mahaifinsa da na Kur'ani da sauran littattafai. S﻿hehin malamin ya ce ya taa karatun zamani amma shi ma mai alaƙa da karatun Arabi ne duk a cikin birnin Kano. Ku kalli bidiyon don jin cikakken tarihin malamin.	https://www.bbc.com/hausa/articles/ce72e9nle84o
business	Najeriya za ta rage man fetur da take hakowa	"Najeriya ta bayyana cewa ta bi sahun kasashn kungiyar OPEC masu arzikin man fetur wajen rage adadin man da take hakowa a kowacce rana domin taimakawa wajen habaka farashinsa a kasuwar duniya. Karamin ministan man fetur a kasar, Timipre Sylva ne ya bayyana hakan a wata sanarwa da ya fitar ranar Juma'a. Ministan ya ce daga yanzu Najeriya za ta rika hako gangar mai miliyan 1.412 a kowacce rana da miliyan 1.495 da miliyan 1.579 a tsakanin watannin Mayu zuwa Yuni, Yuli zuwa Disamba da kuma Janairun 2021 zuwa Afrilun 2022. Har wa yau, Najeriya ta bayyana fatanta cewa ""idan abin ya dore"" farashin man zai karu da akalla dala 15 a kan yadda yake a yanzu. Bisa kiyasin hako danyen mai na Oktoban 2018, a yanzu Najeriya na hako ganga miliyan 1.829 a kowacce rana. Wannan ragin ya biyo bayan yarjejeniyar da kasashen na OPEC tare da wasu kasashe masu arzikin fetur na rage ganga miliyan 10 na adadin da suke hakowa a kullum a yunkurinsu na farfado da darajar man. Sai dai har yanzu yarjejeniyar ba ta kullu ba sakamakon jinkirin da kasar Mexico ta yi na saka hannu a kanta. ""Muna fatan idan wannan yarjejeniyar mai dumbin tarihi ta tabbata za a samu karuwar farashin mai da akalla dala 15 kan kowacce ganga a nan kusa,"" in ji Timipre Sylva."	https://www.bbc.com/hausa/labarai-52249404
entertainment	...Daga Bakin Mai Ita tare da Sadiya Kabala	Ku latsa hoton sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 65, shirin ya tattauna da wata fitacciyar jarumar fina-finan Hausa Sadiya Kabala. A wannan shiri ta amsa tambayoyin da suka shafi rayuwarta. Ɗaukar bidiyo da tacewa da tsarawa: Yusuf Ibrahim Yakasai	https://www.bbc.com/hausa/media-58489475
technology	Africa internet: Gwamnatocin Afrika da ke toshe hanyoyin intanet	"Babu Facebook ko Twitter ko Whatsapp. Wannan na kara zama ruwan dare a wasu kasashen Afrika, inda gwamnatoci ke toshe intanet ko shafukan sada zumunta lokaci zuwa lokaci. Uganda ce kasa ta baya bayan nan da ta takaita intanet daf da fara zaben shugaban kasar ran 14 ga watan Janairu. Masu fafutukar kare hakkin amfani da intanet sun ce wannan tauye hakkin bayyana ra'ayi ne, amma gwamnati ta ce hakan na taimakawa wajen tabbatar da tsaro. Gwamnati na iya takaita amfani da intanet ta hanyar bai wa kamfanonin da ke samar da shi umarnin hana masu amfani da itanet dama. A karon farko, wannan na iya kasancewa toshe shafukan sada zumunta da aka fi amfani da su. Idan ta yi tsanani, ana iya ba kamfanonin umarnin toshe hanyoyin intanet din ma gaba daya. Batun toshe intanet na karuwa sosai a Afrika. Uganda ta bai wa kamfanonin da ke samar da intanet umarnin toshe duka shafukan sada zumunta da manhajojin aika sakonni. Dama dai masu amfani da intanet da shafukan sada zumunta a kasar na ta korafin rashin iya shiga wasu shafukan. Tanzania ta takaita damar amfani da intanet da shafukan sada zumunta a lokacin zabenta a watan Oktobar bara. A watan Yunin bara, ita ma Habasha ta rufe gaba daya intanet din kasar tsawon kusan wata guda a wani martani na tashin hankali da ya biyo bayan kashe shahararren mawaki kuma mai fafutuka Hachalu Hundessa. Zimbabwe da Togo da Burundi da Chadi da Mali da Guinea duk sun toshe intanet a bara. A shekarar 2019, an toshe wani bangare ko duka intanet a kalla sau 25 idan aka hada da sau 20 a shekarar 2018 da sau 12 a 2017 a cewar Access Now wata kungiya mai sa ido mai zaman kanta. Kuma kungiyar ta ce a 2019, bakwai daga cikin kasashen 14 da suka toshe intanet sun taba toshewa a shekaru biyu na baya da suka wuce. Sabbin kasashen su ne Benin da Gabon da Eritrea da Liberia da Malawi da Mauritania da Zimbabwe. Wannan wani salo ne da ya karade duniya, inda kasashe da dama ke rufe intanet. Kungiyar ta ce a shekarar 2019, sau 21 cikin sau 25 da aka toshe intanet ya shafi duka kasashe ko mafi yawan kasashen. A Sudan da Habasha ne kawai aka toshe intanet din a wasu sassan kasar. ""Wannan ya nuna cewa rufe intanet na karuwa kuma suna shafar Karin mutane a Afrika,"" a cewar kungiyar. A ko wace kasa, ya danganta da ko wane kamfanin samar da intanet ya bi umarnin hukumomi. Wani tsari da ake amfani da shi shi ne toshe wasu shafukan intanet. Mai amfani da shafin na iya ganin sakon ""server not found"" ko kuma ""this site has been blocked by the network administrator"". Wani salon kuma shi ne wanda ake kira 'throttling' ko kuma rage karfi ko gudun intanet din. Wannan zai nuna wa mai amfani da shafin kamar babu network ne, har ya gaji da gwadawa ya hakura. Amma kuma ana iya sa kamfanonin su kasha intanet din gaba daya a kasa bude shafukan intanet. Ya danganta da idan gwamnati za ta iya nuna iko kan kamfanonin. Gwamnati c eke bai wa kamfanonin lasisi, wanda ke nufin za a iya cin tararsu ko a ƙwace lasisinsu. Kamfanonin na iya kai batun kotu, amma a zahiri ba su cika yi ba. Amma a shekarar 2019 kotuna a Zimbabwe sun yanke hukuncin sake bude intanet bayan da gwamnati ta bayar da umarnin rufe shi. Gwamnatin ta mayar da martani ta hanyar sanya sabbin dokoki da za su ba ta damar ikon kan intanet a kasar. Ministar sadarwar Zimbabwe Monica Mutsvangwa ta ce wannan ""zai tabbatar intanet da sauran lamurran fasaha sun amfani al'uma maimakon saba wa tsaron kasa."" Idan dai ba an toshe intanet din gaba daya ba, akwai hanyoyin da mutane za su iya bi su shiga intanet din. Hanya mafi shahara ita ce ta hanyar amfani da VPN. Wannan wasu hanyoyi ne na intanet masu tsaro, wanda kuma zai yi wuya kamfanonin su iya tsohe su. Gwamnati na iya toshe VPN amma ba su fiye yi ba saboda suna tsoron shiga hakkin manyan jakadai na kasashen waje da manyan kamfanoni da ke amfani da su. Wasu gwamnatocin Afrika sun bayyana cewa ""labaran karya"" a shafukan intanet ne ke sa wa a taikaita amfani da intanet. Amma wasu masana da masu adawa na cewa wannan kawai wata dama ce ta hana mutane sukar gwamnati, wanda sau da yawa ake yi a Faceboo da WhatsApp. ""Kafin da yayin da kuma bayan zabe, gwamnati na toshe intanet saboda 'yan adawa,"" a cewar Mista Bekele."	https://www.bbc.com/hausa/rahotanni-55652233
technology	Najeriya ta bullo da tsarin koyarwa da harsunan gida a firamare	Majalisar ministoci ta gwamnatin Najeriya ta amince da wata manufa kan amfani da harsunan kasar wajen koyar da dukkan daliban kasar a matakin firamare a fadin kasar.  Ministan Ilimi Adamu Adamu ne ya sanar da haka  ga manema labarai, bayan taron majalisar ministoci da aka yi a ranar Laraba cewa majalisar ta amince a aiwatar da sabon tsarin amfani da harsunan gida da ake kira National Language Policy wanda ma’aikatarsa ta kirkiro.  Ministan ya bayyana cewa ” ka'idojin koyarwa na shekaru shida na farko a makaruntun firamare za su kasance cikin harshen gida.”  Tun kafin  Najeriya ta samu 'yancin-kai daga Birtaniya take amfani da Ingilishi  a matsayin  harshen hukuma inda cibiyoyin  ilimi a kowa ne mataki suke amfani da shi a matsayin harshen gama-gari na koyarwa.  Haka kuma wasu al’ummomi  na amfani da harsunan gida  tare da Ingilishi  a azuzuwa.  A yanzu mahukunta sun ce za a fi ba harsunan gida fifiko a makarantun  firamare. A cewar ministan ilimin  Najeriya: ''Yara sun fi koyon abu da sauri,  idan aka koyar da su a cikin yarensu na gida.” Ministan Ilimin  ya amince cewa aiwatar da sabon tsarin na iya zama kalubale domin,  “ yana bukatar aiki tukuru wajen samar da kayayyakin koyarwa da malaman da za su yi wannan aiki da sauransu.”  Wani kalubale da za a iya fuskanta shi ne  yawan harsunan da ake amfani da su  a  Najeriya, wadanda sun kai 625 a cewar mahunkan kasar. Wannan na nufin cewa zabar yarukan da za a yi amfani da su na iya zama wani abu mai wahala a kasar da ta fi yawan al’umma a Afirka. Ministan  ya ce ba za a takaita koyarwar a kan manyan harsuna uku na kasar ba ‘’Akwai harsuna 625 a Najeriya kuma idan muka sami kayayyakin koyarwa, za a rika koyar da makarantu da ke kowa ce al’umma da harsunan gida, kuma ba za mu takaita koyarwar  ga manyan harsunan kasarnan uku ba wato Hausa da Ibo da na  Yarabanci”.  “ Sannan yayin da ake koyar da su darussa cikin  harsunan iyayen nasu, za a kuma ba su damar koyon wasu harsunan Najeriya da suke sha’awa, baya ga koya musu manyan harsunan kasa da kasa kamar Turancin Ingilishi da Faransanci da Larabci da sauransu” in ji shi.  Sai dai babu cikakken bayani a kan lokacin da sabon  tsarin zai soma aiki. Mahukuntan ilimi a Najeriya sun ce da farko za su so su fara samar da kayayyakin  koyarwa da malaman harsunan na gida kafin shirin ya soma aiki gadan-gadan.	https://www.bbc.com/hausa/articles/c9e1gvjn978o
entertainment	...Daga Bakin Mai Ita tare da Fati Nayo Fulanin Asali, Kyauta Dillaliya ta Dadin Kowa	Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 47, shirin ya tattauna da Fati Nayo Fulanin Asali, wadda aka fi sani da Kyauta Dillaliya ta Dadin Kowa, inda ta amsa tambayoyin da suka shafi rayuwarta. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh	https://www.bbc.com/hausa/media-56992751
religion	Ku San Malamanku tare da Sheik Nuru Khalid	"An haifi Sheikh Muhammad Nuru Khalid a ranar 1 ga watan Oktoban 1960, wato ranar ɗaya da aka bai wa Najeriya ƴancin kai kenan. An haifi malamin a cikin garin Jos, jihar Filato, kuma a garin na Jos ɗin ne malamin ya tashi kuma ya yi rayuwarsa. A tattaunawar da BBC ta yi da malamin, ya bayyana cewa zai yi wuya ya iya tantance lokacin da ya fara karatu, domin mahaifinsa malami ne, don haka ya tsinci kansa ne cikin karatu. Sheikh Nuru ya bayyana cewa ya haddace Al-Qur'ani tun yana ɗan ƙaramin yaro a gaban mahaifinsa. Sai dai duk da cewa mahafin Sheikh Nuru malami ne, hakan bai hana shi zuwa wurin sauran malamai ba domin ɗaukar karatu. Malamin ya shaida wa BBC cewa yana da mata huɗu da ƴaƴa 28 da jikoki 10. Daga cikin malalan da ya yi karatu a wurinsu akwai wani Malami da ake kiransa Malam Na Rogo, sa'annan akwai Malam Baban Makaranta akwai kuma Malam Kawu, wandA a wurinsa ne Sheik Nuru ya rinƙa zuwa ɗaukar karatu da dare da kuma koyon ƙasidodi irin na Maulidi. Sheikh Nuru ya bayyana cewa kafin a saka shi makarantar boko, sai da aka saka shi makarantar allo wurin wani Malam Tijjani, ya yi almajiranci da kuma bara kamar yadda kowane almajiri yake yi. Sai dai a hirar da BBC ta yi da Sheikh Nuru, ya yi bayani matuƙa dangane da irin gudunmawar da Malam Bawa Mai Shinkafa ya bayar a rayuwarsa, inda ya ce saboda zaman mutuncin da suka yi har Malam Bawa ya bai wa Sheik Nuru ƴarsa ya aura, kuma yanzu suna da ƴaƴa biyar da ita da kuma jika ɗaya. A bangaren karatun boko kuma, malamin ya fara ne daga makarantar firamare a cikin garin Jos. Ya ce Allah bai ƙaddara ya je sakandare ba saboda rashin ƙarfi, amma daga baya ya shiga wata makaranta ta Izala ta School For Higher Islamic inda ya ci gaba da karatun boko. Daga baya ya samu ya zana jarabbawa ta GCE da Jamb inda ya samu gurbin karatu a jami'ar Jos inda ya yi karatun digiri  ɓangaren ilimin Addinin Musulunci. Komawar Sheikh Nuru Khalid Abuja Sheikh Nuru Khalid ya bayyana cewa tun da farko mutanen Nyanya da ke Abuja suka je Jos wurin Sheikh Bawa Mai Shinkafa inda suka ce suna neman wanda zai rinƙa koya musu karatu. Hakan ya sa Sheikh Bawa ya ce ya je ya gani idan zaman zai yiwu sai ya karantar da su a can, wanda hakan ya sa Sheikh Nuru ya koma Abuja. Daga baya kuma sai aka buɗe wani masallacin Juma'a a Karu sai Sheikh Nuru ya koma can yana limanci inda ya shafe wata tara a wurin. Bayan nan ne aka kuma neme shi ya zo ya riƙe masallacin ƴan majalisu da ke Unguwar Apo a Abuja, inda a nan ne malamin ya shahara har duniya ta san shi. Dalilin Sheikh Nuru na amfani da kwamfuta a wurin wa'azi Sheikh Nuru Khalid ya bayyana cewa tun yana a Nyanya ya fara amfani da kwamfuta a wurin wa'azi, amma ko da ya je masallacin Apo ya ga akwai ƴan boko da ƴan siyasa da dama sai ya juya akalar wa'azinsa ya koma gaurayawa da Turanci kuma ya ƙarfafa amfani da intanet da kuma kwamfuta. Ya shaida mana cewa hakan ya sa yaransa suka fara cewa ""baba fa digital ne"", hakan ne ya sa aka fara yi masa laƙabi da Digital Imam. Sheikh Nuru Khalid ya shaida mana cewa babu wani fanni ɗaya da zai iya cewa ya fi ƙwarewa a kai, ko Hadisi ko Al-Qur'ani ko Tauhidi. A cewarsa, shi har yanzu ɗan koyo ne amma kuma inda ya fi mayar da hankali shi ne ilimin shari'a, ""musamman haɗa hancin  shari'a da falsafa"", kamar yadda ya shaida mana A duk lokacin da Sheikh Nuru Khalid ke tafsir a lokacin azumin watan Ramadan, akan ga ya gayyato Kiristoci wurin tafsirin. A tattaunawar da ya yi da BBC, ya shaida cewa ""na lura ana so a kunna wutar ƙiyayya da gaba tsakanin Musulmi da Kiritoci a Najeriya musamman arewaci, sai na ga cewa Manzon Allah (SAW) a masallacinsa Kiristoci da Nasara sukan zo ya zama shi ne a tsakiya yana yi musu bayani. ""Idan Manzon Allah Kiristoci za su shiga masallacinsa me ya sa ni ba za su shiga nawa ba,"" in ji Sheikh Nuru."	https://www.bbc.com/hausa/rahotanni-55499991
technology	Injiniya dan Najeriya da Turawa ke rububinsa	Ku latsa hoton da ke sama don kallon bidiyon: Malam Hadi Usman wani dattijo ne dan jihar Gombe da ke arewa maso gabashin Najeriya wanda ya ƙera abubuwan fasaha da dama. Hakan tasa Turawa daga ƙasashen da suka ci gaba da dama kamar su Poland da Jamus da Kanada har ma da China suke rububin sayen fasaharsa. Wasunsu kuma suna buri da fatan haɗa kai da shi don samar da wasu sabin fasahohin. Daga cikin abubuwan da ya ƙeara a kwai gidan rediyo da jirgin helikwafta da wayar salula tun ma kafin ta shigo Najeriya. Ya kuma ƙera risho mai aiki da ruwa. A taƙaice dai ya ce ya ƙera abubuwa 45 tun daga shekarar 1975. Ya shaida wa BBC cewa an taɓa ƙoƙarin ƙona gidansa a wancan lokacin da ya ƙeara wayar hannun, don ba a riga an santa ba a sannan, saboda a cewarsu aljanu ne ke magana a cikin wayar. A wannan bidiyon, BBC ta yi cikakkiyar hira da shi a kan irin wannan baiwa tasa, inda ya ce mutane da dama sun kasa yarda da baiwar fasahar tasa suna cewa tsafi yake yi.	https://www.bbc.com/hausa/media-60905331
health	Coronavirus: Buhari ya jajanta wa shugaban China Xi Jinping	"Shugaba Muhammadu Buhari na Najeriya ya yi wa Shugaban China Xi Jinping fatan alheri da kuma al'ummar kasar yayin da suke dawainiya da annobar cutar nimfashi ta coronavirus. ""Yunkurin China na yaki da cutar coronavirus abin a yaba ne,"" kamar yadda Garba Shehu, mai magana da ywaun gwamnatin Najeriya, ya rawaito Shugaba Buhari yana fada. Cutar coronavirus dai ta tashi hankalin China tun bayan barkewarta, inda zuwa yanzu ta kashe sama da mutum 300 sannan sama da 14,000 suka kamu. Birnin Wuhan da ke yankin Hubei ne cibiyar cutar, abin da ya janyo hukumomi suka kulle garin ba shiga ba fita, sannan kuma kasashe na kwashe jama'arsu daga kasar. ""China ta dade tana agaza wa kasashen Afirka musamman a baya-bayan nan. Saboda haka ya kamata China ta sani cewa Najeriya tana tare da ita a wannan lokaci maras dadi,"" in ji sanarwar. Ta kara da cewa: ""Ganin irin kokarin da ake yi, nan da wani lokaci za a kawo karshenta."" Shugaba Buhari ya gode wa 'yan Najeriya game da yadda suke tarbar 'yan kasar ta China da kuma jajircewar da ake nunawa domin hana cutar bulla Najeriya. Sannan ya yi addu'ar Allah ya kara wa mutanen China juriya da kuma hakuri ga wadanda suka rasa 'yan uwansu sakamakon cutar."	https://www.bbc.com/hausa/labarai-51349789
entertainment	Sarauniya Elizabeth II: Hotunan rayuwar Sarauniyar Ingila	Dukkanin hotuna suna da hakkin mallaka.	https://www.bbc.com/hausa/labarai-47239506
entertainment	...Daga Bakin mai ita tare da Saima Mohammed	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 13, shirin ya tattauna da Saima Mohammed, wata fitacciyar jarumar fina-finan Hausa. A cikin hirar, ta bayyana abubuwa da yawa da suka shafi rayuwarta da za su saku dariya da al'ajabi. Bidiyo: Fatima Othman Wasu na baya da za ku so ku gani	https://www.bbc.com/hausa/media-51150021
business	An soma kama masu kalaman batsa wajen tallan maganin gargajiya a Kano	"Gwamnatin jihar Kano a Najeriya ta ce ta kama masu tallata magungunan gargajiya sama da 30 saboda suna amfani da kalaman batsa. Hukumar ta ce ta kama masu tallata magungunan ne a gurare daban-daban a fadin jhar saboda sun yi biris da gargadin da gwamnatin ta yi na haramta amfani da kalaman da basu dace ba wajen tallata magunguna. Wakilin BBC a Kano, Khalifa Shehu Dokaji ya ce akwai rudani tsakanin masu tallan magani a jihar Kano, wadanda ke cewa gwamnatin Kano na kokarin korar su daga kasuwancin magungunar gaba daya. Hukumar wadda ke sanya idanu kan asibitoci da cibiyoyin kiwon lafiya masu zaman kansu a Kano, ta ce matakin kamen ya biyo bayan haramta amfani da kalaman batsa a yayin tallan magungunan gargajiya bayan da korafe-korafen jama'a suka yi yawa kan batun. Bai dace da dabi'armu da al'adunmu da addininmu ba Shugaban hukumar Dr. Usman Tijjani Aliyu ya ce a karshen makon da ya gabata sun kama mutum 13. Ya kuma ce daga bisani suka kara kama wasu karin mutum 17 da suka bijirewa umarnin hukumar duk da ja musu kunne da aka yi mu su kan amfani da kalaman na batsa a yayin tattalata hajar tasu. Dr. Usman Aliyu ya ce, ""Gwamnati ta fi shekara guda tana fada mu su cewa su daina domin wannan abu bai dace da dabi'armu ba, bai dace da al'adarmu ba kuma bai dace da addininmu ba."" ""Gwamantin Kano ta dauki wannan mataki ne a yunkurin ta na tsaftace sana'ar ta masu amfani da amsakuwa da ke bin unguwani da kasuwani suna sayar da magunguna ga abokan cinikansu ta hanyar amfani da kalaman da basu kamata ba."" Ihu zan yi ince ga magani? To sai dai shugaban kungiyar masu siyar da magungunan gargajiya ta hanyar amfani da amsa kuwa a jihar Kano, kwamared Hafizu Ya'u Musa Kofar Mata ya zargi gwamnati da hana su amfani da amsakuwar ma baki daya. ""Ko kadan ba ma amfani da kalaman da basu dace ba wajen talata magaunguna da muke sayarwa"", wanda yace hakan tamkar hana su neman abinci ne. ""An ce ba ma maganin shawara ko maganin basir ba, ko maganin rana, ko wane irin magani kake sayar wa a fadin jihar Kano, an ce idan an ganka da mota da lasifika, ko an gan ka da baro da lasifika, ko an gan ka da mp3 da lasifika, an ce gwamnatin Kano ta han gaba daya,"" inji Kwamared Hafizu. ""Wannan abu gaskiya lillahi wa rasuluhi bai mana dadi ba."" Ya kuma ce da alama gwamnatin Kano ""ta dauko alamar hana mu cin abinci. Inna zo, ihu zan yi in ce ga magani? Wa ma zai san na zo?"" Amma Dr Aliyu ya mayar da martani kan wannan ikirarin na kwamared Hafizu. Ya ce gwamanti ba ta hana masu magungunan sayar da magungunan su ba, illa dai ""Mun dakatar da amfani da amsakuwa ga kowane irin mai saiyar da magani har zuwa lokacin da gwamnati ta fitar da tsari nan gaba"". ""Kashi 90 cikin 100 na masu tallan magani da ke amfani da kalaman batsa da lasifika suke sana'arsu. Shi yasa muka bayar da umarnin da su dakata yin haka har zuwa loakacin da aka yi shawara."" Ya kara da cewa bayan an duba za a yanke hukuncin matakin da ya dace; ""So ake a tsaftace harkar. ya zamo ana yin komai bisa ka'ida."" Matakin da hukumar sa ido kan asibitoci masu zaman kansu a jihar Kano (PHIMA) na zuwa ne mako biyu bayan da gwamantin Kano ta kafa wani kwamiti karkashin kwamishinan lafiya Dr. Aminu Tsanyawa domin kawar da matsalar amfani da kalaman da ba su dace ba da wasu 'yan kasuwa ke yi wajen tallata hajarsu. Kuma matsalar amfani da kalaman batsa wajen tallan magungunan gargajiya a mafi yawancin arewanci Najeriya, ta dade tana ciwa mutane tuwo a kwarya."	https://www.bbc.com/hausa/rahotanni-54898299
entertainment	Mutuwar Sarauniya Elizabeth II: An kafa sabuwar masarauta	"Jim kadan bayan mutuwar Sarauniya , sai Yarima Charles ya dare karagar mulki. Birtaniya na da sabon Sarki da shugaban kasa. Haka sauran kasashe 15 da suka hada da Austiraliya da New Zealand, wadanda su ma sarautar Birtaniya ke jan ragamar shugabancinsu. Tsawon zamanin mulkin Sarauniya Elizabeth II ya kawo karshe ne bayan mutuwarta. A wannan lokacin da zarar ta mutu za a mika ragamar mulki ba tare da wani biki ba ga babban danta, mai gadonta, tsohon Yarima na Wales. Wannan shi ne tsarin gadon sarautar gargajiya. Doka ta tsara salsalar gadon sarauta tun daga karni na 17 da na 18. A yanzu Yarima Charles dole ne ya zabi sunan da yake so a lakaba masa. Ko zai yi mulki ne a matsayin Sarki Charles III, ko zai lakaba wa kansa wani sunan ne, alal misali ya zama Sarki George VII, don tunawa da kakansa, George VI, Sarkin da ya yi mulki a lokacin yakin Duniya na biyu? Hawan sabon sarki karagar mulki zai kwarzanta da tabbatar da shi ne a Majalisar Hawan Karaga (ko kama rahgamar mulki - Accession Council) da ke Fadar St. James. Wannan shi kawai babban taron da ke tattaro hamshakan 'yan majalisa 500, wadanda suka hada manyan ministocin gwamnati na da, da masu ci (a halin yanzu) don su tattauna. Bayan an kammala taron Majalisar Hawan Karaga, sai a yi sanarwa a farfajiyar Fadar St. James ta bakin wani jami'i da ake yi wa lakabi da Garter King of Arms (tamkar Sarkin Yaki). Bayan Karatun ""tsararren Ikirarin"" sai harbin bindiga sau 41 ya biyo baya a Hyde Park, sannan a sake yin wani harbin sau 62 a tulluwar Toliyar Landan. Za a sake yin sanarwa a  gidan wasa na 'Royal Exchange' da ke birnin Landan, a kofar shiga gidan sarauta na Edinburgh da ke Cardiff, sannan ko kuma a gidan sarauta na Hillsborough da ke Belfast. Babu ""rantsuwar kama ragama"" a tsarin sarautar Birtaniya, sabanin na sauran shugabannin kasashe. Mai sarauta kan yi rantsuwar kama ragamar mulki ne a Majami'ar Scotland a Majalisar Hawan Karaga, karkashin jagorancin Babban Shugaba a Cocin Ingila. Aikin farko da sabon Sarki zai fara gudanarwa, shi ne jagorantar makokin mahaifiyarsa. Daga nan sai a yi gagarumin shiri. Daukacin al'amuran dai, sukan kasance ne cikin kwanaki biyar da mutuwar Sarauniya, inda za a kewaya da makarar gawar sarauniya a keken dawaki ana ta harba bindiga daga rundunar baraden sarki, inda 'yan bindigar dawakan sarauta daga Fadar Buckingham za su isa Fadar Westminster. A dakin taron Westminster za a ajiyeta tsawon kwana uku, ta yadda al'ummar gari za su samu damar yin ban kwana da ita cikin girmama. Kwanaki 11 bayan mutuwarta, sai a yi wa Sarauniya jana'izar kasa Elizabeth II , wadda ake gudanarwa a Westminster Abbey. Birtaniya ta dade ba ta yi jana'izar kasa ba, tun bayan zamanin yakin da aka yi wa Firaiminista Sa Winston Churchill a shekarar 1965. Jana'izar Mahaifiyar Sarauniya (a shekarar 2002) da ta Diana da Yarima na Wales (a shekarar 1997), daukacinsu bukukuwa ne da aka saba yinsu, amma babu wadda aka dauke ta tamkar jana'izar kasa. Daga nan sai a dauki makarar gawar Sarauniya ana kewayawa daga Fadar Westminster da harba bindigar ban-girma na kasa a kan keken dawaki, bisa tsarin Sojojin ruwan sarauta zuwa Westminster Abbey. Daidai karfe 11:00 za a yi shiru na minti biyu don tunawa da mai sarauta mafi ban mamaki a tarihin Birtaniya. Bayan jana'izar kasa, sai a dauki makarar gawar a kan titi zuwa gidan sarautar Windsor inda za a binne Sarauniya a farfajiyar Majami'ar St. George da ke gidan sarautar Windsor. Za a binne ta a gefen mahaifiyarta da mahaifinta da ke kwance a gidan sarautar, inda aka binne sarakuna da wadanda suka zama sarauniya tsawon dubban shekaru."	https://www.bbc.com/hausa/articles/cz97wlv6lv7o
technology	Amurka da Japan sun yi Allah-wadai da Koriya Ta Arewa kan sabon gwajin makami mai linzami	"Koriya Ta Arewa ta yi ikirarin cewa makamai masu linzamin da ta ƙaddamar ranar Alhamis wasu nau'in ""sabbin makaman ne da ake harbawa daga jikin bindiga da nufin ƙara  karfin sojinta."" Koriyan ta fadi hakan ne a wata sanarwa ta farko da ta fitar tun bayan yin gwajin. Wannan ne karo na farko da ƙasar ta harba makaman a cikin kusan shekara ɗaya, kuma na farko tun bayan da Joe Biden ya zama shugaban ƙasar Amurka. Mista Biden ya ce Amurka za ta ""mayar da martani yadda ya dace"". Amurka da Japan da Koriya Ta Kudu duk sun yi Allah-wadai da gwajin. A ƙarƙashin ƙudurorin da aka cimma na Kwamitin Tsaro na Majalisar Ɗinkin Duniya, an haramta wa Koriya Ta Arewa gwajin makamai masu linzami. Sanarwar da ƙasar ta fitar a ranar Juma'a da ta fito daga kafar yaɗa labaran ƙasar KCNA, ta ce makaman biyu na gwajin an harba su ne da nufin yin tafiyar kilomita 600 daga gabashin gaɓar tekun Koriya Ta Arewan, inda bayanin ya ci karo da ƙiyasin Japan na cewa sun haura fiye da kilomita 400. Ya ƙara da cewa sabon makamin yana iya ɗaukar abu mai nauyin tan 2.5, wanda zai iya ba shi damar ɗaukar kayayyakin makaman ƙare dangi. An ambato Ri Pyong Chol, wani babban jami'i a ƙasar wanda aka yi gwajin a gabansa yana cewa: ""Samar da wannan tsarin makamin abu ne mai matuƙar muhimmanci ga bunƙasar ƙarfin sojinmu da daƙile duk wata barazana ta soji."" Sai dai shugaban Koriya Ta Arewa Kim Jong Un ba ya wajen lokacin da aka harba makamin. Tambayar da nake yawan yi ita ce me ya sa Koriya Ta Arewa ke yin gwajin a yanzu? Babu amsa mai sauƙi ta wannan tambaya. Na farko saboda za su iya, kuma Koriya Ta Arewa na da sabbin makaman da za ta gwada. Amma saƙonnin baya-bayan nan da Koriya Ta Arewa ke gargaɗin Amurka da ka da ta ""tunzura ta"" kuma gwamnatin Biden za ta ""ɗanɗana kuɗarta"" to akwai abin da Arewar ke nufi da hakan. Hukumar leƙen asiri ta Koriya Ta Kudu ta ce ta yi amanna Koriya Ta Arewa ta harba makaman ne a daidai lokacin da Shugaba Biden ke daf da gaatar da taron manema labarai. Ta kuma yi amannar cewa Arewar ta yi hakan ne don nuna adawa da miƙa ɗan ƙasarta Mun Chol Myong ga Amurka daga Malaysia, da kuma matakin Hukumar Kare Haƙƙin Dan adam ta MDD na baya-bayan nan mai adawa da Koriya Ta Arewa. Ko ma dai mene ne dalilin, saƙon da Koriya Ta Arewa ke aike wa duniya ya sha bambam da wanda take aike wa al'ummarta. Shafin farko na jaridar ƙasar ya nuna Kim Jong-un yana duba sabbin motocin bas-bas na fasinja - ba a ganshi a wajen gwajin makaman ba. Mista Kim ya na motsa ƙwanjinsa ne a idon duniya amma a idon mutanensa yana nuna shi mai kawo musu sauyi ne. Mr Biden ya shaida wa manema labarai cewa harba makaman keta yarjejeniyar MDD ne, kuma Amurka na tuntuɓar abokan hulɗa da ƙawayenta. ""Za a mayar da martani - idan har suka sake ta'azzara lamarin, za mu mayar da martani yadda ya dace,"" in ji shi. ""Amma kuma a shirye nake ga yin wani abu da ya shafi diflomasiyy, amma dole ya kasance akwai sharaɗi kan lalata makaman nukiliya."	https://www.bbc.com/hausa/labarai-56535595
technology	An kama mutum 17 da laifin yaɗa bidiyon zolaya da tsorata mutane a Instagram a Iran	"Yan sanda a Iran sun kama mutum 17 a kan jerin bidiyon da suka wallafa a shafin Instagram suna zolaya da bai wa mutane tsoro a kan titi. Masu zolayar sun ɗauki bidiyon kansu ne suna nuna kisan ƙarya tare da jefa kek kan mutanen da ke tafiya a matattakala mai sarrafa kanta, ta yadda ana iya ganin yadda suka razana mutanen da ke wajen. Yan sanda sun ce masu zolayar na yin hakan ne don samun ƙaruwar mabiya a shafukansu. Mahukunta a Iran sun ƙara a ido matuƙa kan intanet kuma kamen ya zo ne daidai lokacin da ƴan sanda ke ƙara faɗaɗa yunƙurinsu na daƙile amfani da kafofin sada zumunta. A wani bidiyo da aka ɗauka a ɓoye, ya nuna wani mutum yana yi wa matsar sa faɗa saboda ta aika wa wani saƙon tes mai alamar soyayya, sannan ya nuna alamar fille mata kai, lamarin da ya tsorata wani ɗan tasi da ke gefe yana kallo. A wani bidiyon daban an ga wani da abin ya faru ga wani mutum da ke tafiya  akan matattakala mai sarrafa kanta da aka jefa da kek a fuska, kafin daga bisani ya fahimci abin da ke faruwa ya bi masu zolayar a guje yana jifansu. Shugaban yan sandan Tehran ya zargi masu amfani da Instagram da ƙoƙarin tayar da hankulan mutane da kuma barazana ga zaman lafiya da tsaron al'umma. Ya kuma ce an ɗauki bidiyon ba tare da izinin da ya dace ba. Ɗaya daga cikin masu zolayar da aka kama ya shaida wa masu labarai a Iran cewa ya nemi izinin wadanda ya yi wa abun kafin yaɗa bidiyon, ya kuma ƙara da cewa ya biya su dala 20 a matsayin diyya na duk wata wahala da suka sha. ""Ina son kawai in sa mutane raha ne in kuma bunƙasa shafina na Instagram da mabiya"", ya yi bayani. BBC ta gano cewa wani da shi ma aka kama shi ya amsa laifinsa a wata zantawa da aka yi da shi daga gidan yari. ""Da na sani na nemi izini"", ya ba da haƙuri. Yan sanda sun soki masu amfani da shafukan sada zumunta kan abun da ba su sani ba. ""Duk masu zolayar 17 da aka kama sun yi karatun gaba da sakandare kuma ma'aikatan kamfanoni masu daraja ne."" Har yanzu babu tabbacin ko an tuhumi waɗanda ake zargin a hukumance, hakan yana nuna za su iya tsira zaman gidan yari. Kamen ya zo ne daidai lokacin da mahunkunta a Iran ke ƙara faɗaɗa yunƙurinsu na daƙile amfani da kafofin sada zumunta. A ranar Alhamis ƴan sanda a Tehran sun sanar da ƙara kama mutum 94 a bisa zargin ɓarna da nuna zalunci a shafukan sada zumunta. A wani lamarin ƴan sanda sun ce sun kama mutum 16 da yaɗa wasu sabbin ɗabi'u marasa kan gado a shafukan sada zumunta, sun kuma ƙara da cewa an rufe shafukan nasu."	https://www.bbc.com/hausa/labarai-60158653
religion	Eid El-Maulud: Wasu hotunan yadda aka yi bikin Maulidi a fadin duniya	Musulmi a kasashen duniya daban-daban sun gudanar da bukukuwan maulud, inda da dama suka yi tattaki da tarukan yabo ga Annabi Muhammad SAW. Ranar 12 ga watan Rabiul Awwal ake bikin bikin Maulidi domin murnar zagayowar ranar haihuwar Annabi Muhammad.	https://www.bbc.com/hausa/labarai-58986007
business	Farashin kayan abinci ya yi tashi mafi girma a duniya cikin shekara 10 - MDD	"Farashin abinci a duniya ya yi tsadar da bai taba yi ba cikin shekara 10 bayan tashin da ya yi da kashi 30 cikin 100 a bara, in ji hukumar abinci ta Majalisar Dinkin Duniya (FAO). Alƙaluman hukumar sun nuna yadda farashin hatsi da na kayan miya da mai ya yi tashin gwauron zabi a duniya. Man da ake tatsa a jikin kayan miya ya tashi da kashi 10 cikin 100 a watan Oktoba. Yankewar da aka samu wajen kai kayayyaki, da tashin farashin kayan amfanin yau da kullum, da rufe ma'aikatu da kuma rikicin siyasa, sun taimaka wajen tashin farashin. FAO ta ce ma'aunanta sun nuna farashin hatsi ya tashi da sama da kashi 22 idan aka kwatanta da farkon wannan shekarar. Farashin dawa na daya daga cikin wadanda suka taimaka wajen wannan hauhawa, inda ya karu da kashi 40 a wata 12 a baya, wannan kuma na da nasaba da rashin samun amfanin gona mai kyau da manyan kasahsen da suke fitar da shi suka yi irin su Rasha da Canada da Amurka. ""Kamar bangaren hatsi, za a iya cewa matsalar sauyin yanayi ce ta janyo kuma daga baya aka samu karancin amfanin gona,"" kamar yadda Peter Batt, wani mai harkar kayan noma a makarantar koyar da kasuwanci ta Curtin, ya shaida wa BBC. ""Mun samu munanan shekaru na samun albarkacin noma a wurare da dama."" FAO ta ce alkalumanta kan mai da ake tatsa daga kayan miya ya tashi ne sanadin tsadar manja da waken suya da sauransu. Dangane da tsadar manja kuwa, farashin ya tashi ne sanadiyyar rage fitar da shi da ake yi daga Malaysia saboda karancin ma'aikata 'yan cirani da aka samu, in ji FAO. Karancin ma'aikata na taimakawa wajen tashin farashi da kuma tsadar kayan da ake hada kayan da su, kazalika da yadda ake kai kayan abinci wasu sassan duniya. Mista Batt ya ce: "" Wata matsalar kuma ita ce yadda ake fitar da kayan da ake yi. Misali kamar a nan Australia, mun samu jirgin da zai zo ya dauki kayan abincin ya fita da su amma babu ma'aikatan da za su kwaso su saboda annobar korona."" Matsalar da ake samu wajen kwasar kaya a jirgin ruwa ta tashi farashin madara, yayin da farashin ya karu da kashi 16 a bara. Brigit Busicchia ta jami'ar Macquarie ta ce jita-jitar da ake yadawa a kasuwannin duniya ta taimaka wajen yin tangal-tangal din farashi.""Tun a shekarun 1990, janyewar gwamnati wajen gudanar da kasuwancin kaya ta sanya cibiyoyi da yawa da masu zuba jari sun shiga kasuwa da karfinsu."" Wannan ya haifar da mummunan tasiri kan kasashen da suka dogara kan abincin da ake shigar musu da shi. ""Sai dai kasashe irin su Masar da sauran kasashen da suke yankin Gabas ta Tsakiya ba su fuskanci irin wadannan matsalolin ba,"" in ji ta."	https://www.bbc.com/hausa/labarai-59180267
sports	Ana binciken Ronaldo saboda fasa wayar ɗan kallo	'Yan Sandan Merseyside na bincikar dan kwallon Manchester United, Cristiano Ronaldo, wanda ake zargi ya fasa wayar dan kallo. Wani bidiyo da yake yawo a kafar sada zumunta dauke da sako, ya nuna lokacin da ya kwada wayar da kasa, bayan da United ta yi rashin nasara da ci 1-0 a gidan Everton. Daga baya Ronaldo mai shekara 37 ya nemi afuwa a kafar sada zumunta. 'Yan Sandan Merseside sun ce suna binciken ''rahoto kan zargin cin zarafi'' da aka yi a filin Goodison Park ranar Asabar. Jami'in da ke magana da yawun jami'an tsaro ya ce suna tattaunawa da Manchester United da kuma Everton kan lamarin. ''A lokacin da 'yan wasan ke barin fili da misalin karfe 2.30, an yi rahoton cewar an ci zarafin wani yaro daga wajen wani dan wasa baki a lokacin da za su bar filin.'' ''Ana kan bincike kuma jami'ai na aiki tare da mahukuntan Everton da neman faifan bidiyon da aka nadi lamarin da ganawa da shaidu, domin tabbatar da hujjar abin da ya faru.'' ''Ana neman duk wanda yake da shidar kan abin da ya faru da ya tuntubi 'Yan Sandan Merseyside a kafar sada zumunta a Twitter MerPolCC ko kuma ta Facebook Merseyside Police, sai a tuntuba ta binciken da aka yi wa lamba 228 na ranar 9 ga watan Afirilun 2022.'' Manchester United ta ce ta san da ''zargin da ake yi'' sannan za ta bayar da hadin kai kan binciken da 'yan Sanda ke yi. Bayan da aka ci United hakan ya kawo mata cikas kan neman gurbin shiga Champions League a badi, bayan da Everton ke fatan kaucewa daga faduwa daga Premier League ta bana. Sai dai Ronaldo dan kwallon tawagar Portugal ya ce ''Yana da wahala ka boye fushinka a irin halin da muke ciki. ''Koda yake dole muke martabawa da hakuri, da kuma yin halayya ta gari da yara za su kwaikwaiya masu sha'awar tamaula. ''Ina son na nemi afuwa kan fusata da na yi, kuma idan da hali, zan so na gayyaci magoyin bayan domin ya kalli wasa a Old Trafforrd.''	https://www.bbc.com/hausa/wasanni-61059676
business	'Yar shekara 15 na kwana da maza 15 a Abuja don biyan bashi	"Za ku iya mamakin yadda yarinya 'yar shekara 15 kacal da ke gararamba a Abuja ke kwanciya da maza 15 domin kawai ta biya bashin da ake bin ta. Wannan ne irin mummunan halin da Ngozi (Sunan da muka ba ta) ta kwashe watanni tana fuskanta a wani otel da ke unguwar Lugbe a Abuja. Ngozi ta fada wannan hali ne bayan da wata makwabtciyarsu a wani kauye da ke jihar Anambra ta yi mata alkawarin taimaka mata ta hanyar biyan kudin makaranta idan ta biyo ta zuwa Abuja. Ta ce ""Madam takan umarce ni da sanya guntun siket da karamar riga. Nakan kwanta da maza 15 a kan naira 1000 kan kowane mutum, nakan hada 15,000 a kowace rana domin biyan ta bashi."" Hukumar yaki da safarar mutane ta Najeriya NAPTIP ta ce kimanin kashi 75 na yara irin su Ngozi da ake fatauci daga wata jiha zuwa wata, a Najeriya, suna fadawa ne hannun miyagun mutane. Mercy (Wadda muka canza wa suna) na daya daga cikin irin su. Ita ma ta shaida wa BBC cewa an yaudare ta ne aka kai ta otel din da aka kai Ngozi, a unguwar Lugbe da ke Abuja. Ta ce ta yi yunkurin guduwa bayan ta kwashe watanni tana yi wa wadda ta kawo ta bauta, amma sai matar ta kama ta, inda ta yi amfani da reza wurin tsattsaga mata jiki. Wurin da wannan otel yake a unguwar Lugbe da ke Abuja, mazauni ne na talakawa. Babu hanya mai kyau ko kwalta, amma akwai kananan otal marasa kyawu da dama a yankin. Wakiliyar BBC Pidgin ta je daya daga cikin irin wadannan otel, ta iske kananan yara mata sanye da matsattsun kaya, yayin da wasu samari ke zaune a waje suna shaye-shaye. Wakiliyar BBC ta nuna kamar cewa ita ma tana da kananan yara da take son ta kai su, su yi aiki a otel din. Sai wanda ta iske ya ce mata ta zabi daki guda a cikin otel din inda za ta ajiye yaran idan ta zo da su. Inda ya kara da cewa za ta rinka biyan kudi naira 10,000 a kowane mako. Sai ya ce mata idan yaran da za ta kawo din kanana ne, ta fada masu, su ce shekarunsu 20 ne ko kuma sama da haka. Sun fada wa wakiliyar BBC cewa yaran da za ta kawo su rinka yin karuwancin za su rinka sama mata kudi tsakanin naira 10,000 zuwa 15,000 a kowace rana. Shugabar hukumar yaki da safarar mutane ta Najeriya NAPTIP, Julie Okah-Donli ta shaida wa BBC cewa akwai kananan yara da yawa wadanda ake tursasa wa shiga karuwanci a kasar. Ta ce ""Matukar maza za su ci gaba da daukar karuwai, to kuwa za a ci gaba da sanya kananan yara cikin harkar karuwanci."" Ta ce hukumar NAPTIP ta kama otel-otel da dama wadanda ake ajiye kananan yara domin karuwanci, ta rufe su kuma ta kai masu otel din kotu. Ta ce yayin da ake ci gaba da yi wa irin wadannan mutane shari'a a kotuna, yaran da aka ceto irin su Ngozi da Mercy, an tattara su a wuri guda a birnin na Abuja, inda ake koya masu sana'o'in dogaro da kai."	https://www.bbc.com/hausa/labarai-50262171
sports	World Cup 2022: F﻿ifa ta ki yarda da zanga-zangar Denmark kan Qatar	"Fifa ta yi watsi da bukatar Denmark na neman izini ga yan wasanta su sanya rigar da suke atisaye da ita da rubutun 'yancin dan adam a gasar Kofin Duniya a Qatar. Hukumar kwallon kafa ta Denmark DBU ta nemi 'yan wasanta su sanya riga ne mai dauke da tambarin ""yancin dan adam ga kowa"". Fifa ta haramta wa kasashe sanya duk wani sako mai tattare da manufar siyasa tare da neman 'yan kwallon su mayar da hankali kan kwallon kafa. Rigimar da BDU take yi shi ne ta amince cewa sakon na siyasa ne amma hukunci ya kamata ya zama karbabbe. ""A wajena wannan riga ce da sako mai sauki kan 'yanci duniya,"" in ji daraktan DBU. Fifa na da kwarin gwiwa kan abin da ta tambaya na 'yan kwallo su mayar da hankali kan kwallo - in ji Gareth Southgate kocin Ingila. An ta sukar Qatar kan matsayarta game da auren jinsi da 'yancin dan adam da kuma yadda take tafiyar da lamuran 'yan cirani. Denmark za su sanya rigar da ba ta da wata kwalliya a Kofin Duniya domin nuna kin amincewa da mai masaukin baki Qatar. Fifa ce ke kula da duk wasu abubuwa da kasashe ke amfani da su ciki har da kayan sawa, wanda suke cewa kada su zama masu manufar siyasa a cikinsu ko addini ko wani kirari."	https://www.bbc.com/hausa/articles/cyxrxve6kl1o
politics	Gane Mini Hanya: Siyasar sayen deliget da kuɗi	Danna hoton sama domin sauraren shirin Wani abu da ya fito fili a zabukan fitar da ƴan takara na manyan jam’iyyun siyasa a Najeriya shi ne yadda ƴan takara suka yi wasa da kudi na wuce hankali. Wasu na ganin wannan wani abu ne da ke yin barazana ga mulkin dimokradiyya. Shin ko yaya masana ke kallon al’amarin? Usman Minjibir ya tattauna da farfesa Jibril Ibrahim, masanin kimiyyar siyasa kuma shugaban kungiyar da ke sa ido kan ci-gaban dimokradiyya a Najeriya a filin Gane Mini Hanya	https://www.bbc.com/hausa/shirye-shirye-na-musamman-61625598
business	Abin da ya sa arewacin Najeriya ya fi kudu talauci - Masana	'Yan Najeriya ciki har da masana tattalin arziƙi na ci gaba da tofa albarkacin bakinsu tun bayan rahoton da Hukumar Ƙididdiga ta fitar, da ke nuna cewa mutum miliyan 133 ko kuma kashi 63 cikin 100 na 'yan ƙasar ne ke fama da talauci. Rahoton ya ce kashi 65 cikin 100 na matalautan Najeriya wato mutum miliyan 86, suna zaune ne a arewa. Rahoton ya  bayyana Ondo a matsayin jihar da ta fi ƙarancin matalauta da kashi 27 cikin 100, Yayin da Sakkwato ta fi yawan matalauta inda kashi 91 na 'yan jihar ke fama da talauci. Masana dai na cewa akwai tazara mai karfi tsakanin masu arziki da talaka, duk da cewa kasar mai arziki ce talakawanta sun fi yawa. Sai dai ko mene ne dalilin da ya sa talauci ke karuwa a arewa? Farfesa Kabiru Isa Dandago, masanin tattalin arziƙi a Jami’ar Bayero da ke Kano ya shaidawa BBC cewa Najeriya na cikin wani yanayi saboda kaso mai yawa na tattalin arzikin kasar na hannun mutane tsiraru. Ya ce kididdiga da aka fitar a kan hanya take, saboda gwamnatocin da ake tayi a kasar tsawon shekara da shekaru sun gaza fito da hanyoyin tsuke tazara tsakanin masu hali da talakawa. Rahotan ya nuna cewa mata da yara a arewacin Najeriya ne suka fi talauci, saboda rashin ba su damammaki na jari da kananan sana'o'i da ilimin da ya kamata, a cewar masani. Ya ce a arewacin Najeriya ba a samun wadatuwar mutanen da ke shiga harkokin noma da kere-kere da fanin yawo ido da masana’antu. Wadannan su ne dalilan da suka sa talauci da fatara da yunwa ke yawaita a arewa. Farfesa Kabiru ya ce mafita shi ne gwamnati ta sake duba batun Rashawa a nemi hanyoyin rageta ko da kawar da ita a yanzu mai wahala ne. Sannan akwai bukatar bijiro ko kwadaita masu zuwa yawon bude ido da jari na gida da waje, a shiga harkokin da za su kawo hada-hadar tattalin arziki. Ya ce Najeriya tana da dukiya amma babu dabarun wadatuwar ayyuka, dole sai an nemi taimako daga waje. Sannan ya ce harkar ilimi na fuskantar koma baya, dole ne a inganta wannan fanin a saye ruhin mutane ta wannan fanin kafin a ga sauyin da ake fata.	https://www.bbc.com/hausa/articles/cl4gjpv5ylzo
technology	Kalli mota mai tashi ta dala 92,000 da za ta iya kai ku yawo nan gaba	Ku latsa hoton da ke sama don kallon bidiyon: An kammala gwajin tsawon minti 35 na samfurin wata motar mai tashi a tsakanin manyan filayen jiragen sama na Nitra da Bratislava a Slovakia. Motar mai kama da jirgin sama da ake kira AirCar, an ƙera ta da ne da injin BMW kuma tana amfani ne da man fetur. Wanda ya ƙera motar, Professor Stefan Klein, ya ce za ta iya tafiyar kilomita 1,000, a nisan kafa 8,200 daga ƙasa, kuma a yanzu haka ta yi tafiyar awa 40 a sararin samaniya a jumulla. Kuma takan ɗauki minti biyu ne kacal tana tafiya a ƙasa kafin ta sauya zuwa jirgi ta tashi.	https://www.bbc.com/hausa/media-59979310
religion	Sheikh Jingir ya sauya matsayinsa kan coronavirus	"Ash-Sheikh Muhammad Sani Yahaya Jingir, malamin addinin Musulunci na kungiyar Izala da ke Jos arewa ta tsakiyar Najeriya, wanda ya ce coronavirus ba gaskiya ba ce, yanzu ya ce tabbas cutar gaskiya ce. Wata sanarwa da Shiekh Nasiru AbdulMuhyi, shugaban gudanarwa na kasa na kungiyar Jama'atu Izalatul Bidi'a wa ikamatus Sunnah ya aike wa manema labarai ranar Litinin, ta ce za ta yi biyayya ga dukkan dokokin da gwamnatin tarayya da na jihohi suka sanar domin dakile yaduwar coronavirus. ""Kwamitin Koli na kasa na JIBWIS a karkashin jagorancin Ash-Sheikh Muhammad Sani Yahaya Jingir ya sanar da bin dukkan umarni na harkokin lafiya da zamantakewa da gwamnatin tarayya da gwamnatocin jihohi suka dauka domin yakar COVID-19 a Najeriya. ""Domin nuna cewa tana goyon bayan wanan umarni, kungiyar ta dauki matakan kare lafiya, wadanda suka hada da samar da man goge hannu na hand sanitizer a ofisoshi da wuraren ibada, bai wa juna tazara da kuma rufe dukkan makarantun rainon yara da firamare da makarantun gaba da sakandare inda dalibai fiye da miliyan bakwai ke karatu a duk fadin Najeriya,"" in ji sanarwar. Kazalika kungiyar ta dakatar da tarukan karatun  Qur'ani na alkalai da malamai da sauran masu alkalanci, in ji sanarwar. A baya dai Ash-Sheikh Jingir a wani bidiyo ya soki matakan da gwamnati ta dauka na hana Sallar Juma'a da ma rufe Ka'abah da Saudiyya ta yi, yana mai cewa Yahudawa ne suka kirkiro coronavirus domin hana Musulmai aikin Hajji. Daga bisani, Malamin ya sake yin hira da 'yan jarida inda ya soki matakin, sannan ya ce babu wanda ya isa ya hana su halartar sallah cikin jam'i. Lamarin dai ya  jawo masa suka daga bangarori da dama inda wasu malaman suka bukaci Musulmai su yi watsi da kalaman malamin. Karin labarai masu alaka"	https://www.bbc.com/hausa/labarai-52090113
religion	Bidiyon Ku San Malamanku tare da Farfesa Sani Zahradden	Danna hoton da ke sama don kallon bidiyon: Shirin Ku San Malamanku na wannan makon ya tattauna da Farfesa Sheikh Muhammad Sani Zaharaddeen, wanda shi ne babban limamin Jihar Kano.	https://www.bbc.com/hausa/articles/cpdnjz4z7vjo
religion	The Lady of Heaven: An hana nuna fim kan Nana Faɗima 'yar Annabi bayan jawo ce-ce-ku-ce	"Hukumomin fina-finan Morocco sun haramta fim din nan na Birtaniya mai suna Lady of Heaven da ke janyo ce-ce-ku-ce, bayan da majalisar koli ta addini ta kasar ta yi Allah-wadai da shi. Fim din ya yi iƙirarin bayar da labarin Nana Fatima, 'yar Annabi Muhammadu (S.A.W). Majalisar ƙoli ta malamai ta ce fim din ""karya ce tsagwaronta"" kan hujjojin da suka tabbatar da gaskiyar addinin Musulunci. An yi zanga-zangar nuna rashin amincewa da fim din a Birtaniya, haka ma Masar da Pakistan da Iran da Iraki sun yi tir da shi. Majalisar ta zargi fim din da ""nuna bangarancin akida ""tare da zargin 'yan fim din da neman suna"" kuma sun yi fim din ne domin tayar da husuma tare da ""bata ran Musulmi, a cewar kafofin yaɗa labarai na kasar Morocco. Editan harkokin addini na BBC, Aleem Maqbool, ya ce an soki yadda mutumin da ya shirya fim din wanda dan Shi'a ne kuma malamin adinin Musulunci, Yasser Al-Habib, ya bayyana fitattun mutane a farkon zuwan adinin Musulunci wadanda ake girmamawa, inda ya nuna cewa akwai kwatance tsakanin ayyukansu da kuma na kungiyar IS a Iraki. Mashiryin fim din mai suna Malik Shlibak ya caccaki wadanda ke son a dakatar da fim din a shafukansa na sada zumunta, inda ya bayyana shi a matsayin son zuciya, ya kuma ce idan ba sa son fim din kada su kalla a maimakon haramta shi. Haka kuma, a baya ya ce ba dukkan Musulmi ne ke son a dakatar da fim din ba. Sakamakon zanga-zangar da aka yi a wajen wasu gidajen sinima na Birtaniya, kungiyar masu sinima ta Burtaniya wato Cineworld ta soke nuna fim ɗin na Nana Fatima don ""tabbatar da  tsaron lafiyar ma'aikatanta da abokan cinikinsu"". Wannan kuma ya janyo fushin mutane ciki har da wasu Musulmin da suka so ganin fim din. Editan harkokin addini na BBC Aleem Maqbool ya ce, saboda wasu 'yan tsiraru ne suka yi nasarar aiwatar da nufinsu ta hanyar haramta fim din bisa dalilai na sabo. Fim din wanda aka saki a gidajen sinima na Birtaniya a ranar 3 ga watan Yuni, ya yi ikirarin bayar da labarin Nana Fatima, 'yar Annabi Muhammadu (S.A.W.). Wasu kungiyoyi sun soki  yadda aka kwatanta Annabi Muhammadu (S.A.W.) - wanda ake kallonsa a matsayin cin mutunci a adinin Musulunci - da kuma yadda aka nuna manyan fitattun mutane da ake girmama su a farkon zuwan Musulunci. Kungiyar masu sinima ta Birtaniya ta dakatar da fim din bayan an yi zanga-zanga a Bolton, da Birmingham da Sheffield. A Bolton, mutum fiye da 100 ne suka yi zanga-zanga a wajen gidan sinima, in ji Bolton News. A cikin wani saƙon imel da aka aike wa kungiyar ta Cineworld - wanda kafar yaɗa labarai ta Bolton News ta ruwaito -  shugaban majalisar koli ta masallatan Bolton, Asif Patel, ya ce akwai ""akidar bangaranci"" a cikin fim ɗin kuma ""ya yi hannun riga da labaran tarihi da kuma rashin mutunta mutane mafiya daraja a tarihin Musulunci"". Kafar yaɗa labarai ta 5Pillas ta kuma yada wani hoto a dandalin Twitter na abin da ta ce ya nuna Musulmi 200 ne suka yi zanga-zangar nuna rashin amincewa da fim din a wajen wani reshen ƙungiyar Cineworld da ke Birmingham a ranar Lahadi. Wani bidiyo da ke yawo a shafukan sada zumunta ya nuna wani manajan gidan sinima na Cineworld da ke Sheffield yana sanar da masu zanga-zangar cewa an soke nuna fim din, in ji Guardian. Mista Shlibak ya soki matakin da Cineworld ta dauka na janye fim din, yana mai cewa ""bayar da kai ne"" ga bukatun masu zanga-zangar. Ya shaida wa BBC cewa: ""Yanzu za su ga cewa za su samu biyan bukata a duk lokacin da aka bata musu rai."" Msita Shlibak ya kara da cewa akwai miliyoyin Musulmi a Birtaniya, kuma zanga-zangar da aka yi ba ta dace da ra'ayoyinsu ba. ""Ya kamata mu yi taka-tsan-tsan wajan ganin ba mu ba da kai ba, wato fada wa jama'a cewa mu masu hakuri ne da kowa da kowa, mun amince da ra'ayoyi da matsayi daban-daban kuma za mu iya samun sabani, amma bai kamata a shigo da maganar haramci ba."" Sai dai ya ce zanga-zangar ba za ta yi tasiri ba wajen dakatar da fim din baki daya, yana mai cewa akawai ""'yan Birtaniya da dama da yanzu suka ji labarin fim din a karon farko kuma wannan abu ne mai kyau a wurinmu""."	https://www.bbc.com/hausa/labarai-61776017
politics	Dan kishin kasar da ke zagaya Najeriya don mutane su mallaki katin zabe	"Danna hoton da ke sama don kallon bidiyon: Wani dan kishin kasar Najeriya Abba Adam wanda akafi sani da E Racket a kafafen sada zumunta ya lashi takwabin zagaya dukkan jihohin kasar domin fadakar da mutane muhimmancin mallakar katin zabe. Abba ya ce ya fara fafutukar ganin mutane sun yanki katin zabe ne tun lokacin da Hukumar Zabe mai Zaman Kanta ta Kasa INEC ta yi korafin rashin masu yankar katin yadda ya kamata. E Racket ya kuma ce kishin kasa ce ta sa ya ke yawon fadakar da mutane alfanun mallakar katin na zabe. ""Ba zancen zaben PDP ko APC ko kuma sauran jam'iyyu ba ne, abu mafi muhimmanci shi ne mallakar katin zabe"" a cewarsa. Ya zuwa yanzu, E Racket ya zagaye jihohi da dama a Najeriya kuma ya ce burinsa shi ne ya kammala shiga duk jihohin kasar. Malamin ya kara da cewa magoya bayansa a kafafen sada zumunta ne ke bashi kwarin gwiwa wajen ci gaba da aikin da ya soma. INEC dai ta ce a ranar 31 ga watan Yulin 2022 ne za ta rufe yin katin zabe."	https://www.bbc.com/hausa/articles/c1vg75q0vg0o
technology	Abin da ya sa Nasa ta aika jirgin sama jannati don karo da dutsen da ke yawo a samaniya	Hukumar binciken sararin samaniya da ke Amurka Nasa, ta tsara wani shiri mai suna Dart a makon da ya gabata, na aika wani jirgin sama jannati don ya yi karo da duwatsun da ke shawagi a sararin samaniya. Nasa ta yi hakan ne da nufin gwaji, domin ta gano fasahar da za ta ba ta damar kare faɗowar duwatsun na astiriyods cikin duniyar Earth a nan gaba. Tuni dai Nasa ta sanar da nasarar da ta samu a wannan shiri, inda jirgin da ta tura din ya yi karo da sdutesn ya kuma tarwatsa shi.	https://www.bbc.com/hausa/articles/cg314812vn7o
health	An yi wa mutum kusan dubu 400 allurar rigakafin korona a Najeriya	Kusan makonni uku bayan da Nijeriya ta soma yi wa al'umarta allurar rigakafin cutar korona, mutum sama da dubu 370 ne suka karbi rigakafi na farko. Alkaluman da hukumar kula da lafiya a matakin farko ta fitar sun nuna cewa adadin wadanda aka yi wa allurar ya kai dubu 374,585 a ranar Juma'a. Alkaluman na hukumar ta NPHCDA sun nuna cewa dukkanin jihohi da ke kasar ban da jihar Kogi sun kaddamar da shirin rigakafi a kan annobar korona wadda ta yi sanadin mutuwar mutum sama da dubu biyu a kasar. Ba a samarwa jihar Kogi da allurar ba saboda ana kan gyaran wurin adana rigakafin da aka lalata lokacin zanga-zangar EndSARS in ji shugaban hukumar, Dr Faisal Shu'aib. Alkaluman sun nuna cewa, jhar Legas wadda ita ce matattarar masu korona a Nijeriya ta yi wa kusan mutum dubu 92 rigakafi, sai jihar Ogun wadda ta yi wa mutum sama da dubu 36. Jihar Bauchi ita ce ta uku da mutum sama da dubu 31 yayin da jihar Kaduna ita ce ta hudu da mutum sama da dubu 29. Jigawa ta yi wa mutum sama da dubu 222 yayin da Kwara ta yi wa mutum sama da dubu 20. Jihohi masu mutane kalilan da aka yi wa rigakafi sun hada da Kebbi da Taraba da kuma Abia. A farkon watan da mu ke ciki ne Najeriya ta karbi allurar rigakafin korona ta kamfanin Oxford AstraZeneca miliyan 3.94.	https://www.bbc.com/hausa/labarai-56546063
religion	Falalar kwanaki 10 na tsakiyar watan Ramadan	"Ramadana wata ne mai alfarma da Musulmai ke shafe tsawon watan suna Ibadar azumi, ɗaya daga cikin daya da cikin shika-shikan Musulunci. Wata ne da ake son Musulmi ya siffantu da bautar Allah da addu'o'i tare da neman gafara ga Mahalicci. Watan Ramadan baki ɗayansa na ƙunshe da falala tun daga 10 na farko na watan zuwa 10 na tsakiya da kuma kwanaki mafi daraja a 10 ta  ƙarshe. Shiekh Abubakar Baban Gwale ya yi wa BBC bayani kan falalar 10 ta tsakiya da  kuma abubuwan da ake son Musulmi ya himmatu. Malamin ya ce watan Azumi wata ne da ake ƙara alherin mumuni a cikinsa  - duk lokacin da aka ƙara kwanaki alherinsa yana kara ƙaruwa. ""Manzon Allah (SAW) ya ce farkon watan Ramadan rahama ne, tsakiyarsa kuma gafara ce ƙarshensa kuma 'yanta mutum ne daga wuta."" Malamin ya ce idan aka shiga zango na gafara ba wai ana goge rahama ba ne - ana son mutum ya nunka ibada domin ya hada rahama da kuma gafara tare da kara kusanci ga Allah. Ci gaban kwanakin Ramadan ƙarin samun falala ne da kuma kusantar dare mai albarka na Laylatul kadri. Shiekh Abubakar Baban Gwale ya bayyana ayyukan Ibadah da ake son mutum ya dage akansu kamar haka:"	https://www.bbc.com/hausa/labarai-56828257
technology	Instagram zai sha gaban Twitter wajen samun labarai	Wani bincike ya gano cewa shafin sada zumunta na Instagram da aka fi amfani da shi wajen wallafa hotuna yana dab da wuce shafin Twtter a matsayin wani waje na samun labarai. Binciken na kamfanin dillancin labarai na bangaren Reuters Institute Digital News na 2020 ya gano cewa amfani da Instagram domin yada labarai ya ninka sau biyu tun daga 2018. Yadda matasa ke yayinsa ya nuna samun daukakarsa. Wanda hakan ke cewa kusan kashi daya cikin hudu na 'yan shekara 18 zuwa 24 na amfani da Instagaram a matsayin wajen samun labaran da suka shafi korona. Sai dai kafafen sada zumunta na cikin wuraren da ake samun labarai marasa tushe. Kaso 26 ne cikin 100 kawai suka ce sun amince da kafafen sada zumunta wajen samun labaran da suka shafi Covid-19. Irin wannan kason sun ce sun amince da mahajojin hira da abokai wajen samun labarai kamar su Facebook Messenger da WhasApp. Amma gwamnati ta ce kafafen yada labarai sun samu amincewar mutane da kimanin kaso 59 cikin 100 idan aka kwatanta da na sada zumunta. Amma Instagram yanzu na samun kusan kashi uku na wadanda suka amsa bayanai lokacin wannan binciken, kuma da kashi biyu cikin uku na 'yan kasa da shekara 25. Kuma kashi 11 cikin 100 cikinsu na amfani da shi ne wajen samun labarai, wanda yanzu ya zarce Tiwita da digo daya.	https://www.bbc.com/hausa/labarai-53068948
technology	Iran na 'amfani da sabbin na'urorin inganta sinadarin uranium'	Iran ta bayyana cewa ta fara amfani da sabuwar na'ura domin kara inganta sinadarin uranium dinta, a wani mataki  na kara bujera wa yarjejeniyar da aka yi da kasar a 2015 kan nukiliya tare da manyan kasashen duniya. Iran din na amfani da irin wannan samfarin nau'rar kusan guda 40, kamar yadda mai magana da yawun hukumar da ke kula da harkar nukiliya ta Iran ya bayyana. Za a iya amfani da sinadarin uranium din da aka inganta wajen hada irin man da ake amfani da shi wajen samar da makamin nukiliya. Iran dai ta fara watsi da yarjejeniyar da aka yi da ita a watan Yuli bayan da Amurka ta kakaba mata takunkumi. Shugaban Amurka Donald Trump na son tilasta wa  Iran sa hannu a wata sabuwar yarjejeniya da zai dakatar da kasar daga shirye-shiryenta na nukiliya da kuma dakatar da ita daga inganta makamai masu linzami. Amma dai Iran ta ki amincewa da hakan. Sauran kasashen da ke cikin wannan yarjejeniya sun hada da Birtaniya da Faransa da China da Rasha. Wadannan kasashen sun yi iya kokarinsu wajen ganin cewa wannan yarjejeniyar ta dore amma takunkumin da Amurka ta kakaba wa Iran ya janyo yawan man da Iran din ke fitarwa ya ragu matuka. Haka zalika darajar kudin kasar ta yi warwas, farashin kayayyaki sun yi tashin gwauron zabi a kasar. Me Iran ta yi dangane da haka? Mai magana da yawun hukumar da ke kula da harkokin nukiliya ta Iran din Mista Behruz Kamalvandi ya bayyana sabbin matakan da kasar za ta dauka a ranar Asabar. Ya shaida wa taron manema labarai cewa hukumar ta samar da na'urar sarrafa sinadarin uranium samfarin ''20 IR-4 da 20 IR-6. Wacce za ta iya sarrafa sinadarin zuwa mafi inganci. Ya bayyana cewa samfarin na'urar za ta sarrafa sinadarin zuwa adadin abin da kasar ke bukata. Ya ce kasar za ta iya dakatar da matakan da take dauka a halin yanzu, da sharadin idan sauran kasashen za su koma ga alkawuran da suka dauka karkashin yarjejeniyar. Kungiyar da ke sa ido kan nukiliya ta duniya ta tabbatar cewa Iran ta saba yarjejeniyar da aka yi da ita inda kasar ke inganta sama da kilogram 300 na sinadarin uranium.	https://www.bbc.com/hausa/labarai-49620714
health	Bankwana da likitan da coronavirus ta kashe a Burtaniya	Latsa hoton da ke sama don kallon bidiyon: Wannan bidiyon na nuna yadda ma'aikatan lafiya a Burtaniya suka yi bankwana tare da yabo ga likitan da ya mutu a yaki da cutar korona, kafin a yi masa jana'iza.	https://www.bbc.com/hausa/media-52475337
religion	Najeriya: An kona coci kan batan wani yaro a Akure	Wasu masu zanga-zanga sun kona wani coci a birnin Akure da ke kudu maso yammacin Najeriya, sakamakon jita-jitar cewa an gano gawar wata yaro dan shekara daya da ya bata, a cikin mumbarin cocin. Ganau sun ce 'yan sanda sun harbi masu zanga-zangar biyu a yayin da jami'an tsaron ke kokarin tarwatsa taron. 'Yan sanda sun ce an kashe jami'insu daya. A watan da ya gabata ne yaron mai suna Sotitobire Miracle ya bata, a yayin da ya je cocin tare da mahaifiyarsa. Ba a san takamaimai yadda yaron ya bace ba, amma mahaifiyarsa Modupe Kolawole, ta shaida wa BBC cewa tana zargin wasu mugaye da aikata hakan. Hukumar tsaro ta farin kaya a Najeriya ta kama Alfa Babatunde, wanda shi ne mamallakin cocin a makon da ya gabata, kan batan yaron. Har yanzu dai bai ce komai ba kan batun. Wakiliyar BBC ta sashen Yarbanci Temitope Adedeji wacce ta halarci cocin ta ruwaito cewa babu tabbas ko an gano gawar yaron.	https://www.bbc.com/hausa/labarai-50840457
entertainment	Y﻿adda ‘yan kasar Ghana suka kalli jana'izar Sarauniya, 'Suna maci, muna rawa'	A jerin wasikun da ake aiko mana daga ‘yan jaridar Afrika, a wannan karon Elizabeth Ohene ta kwatanta yadda aka yi jana’izar Sarauniya Elizabeth ta II da yadda suke yi tasu a kasar Ghana. Ba mu da wani mutum mai kimar da za mu kwatanta jana’izarsa da ta Sarauniya Elizabeth II, don  haka ba zai zama adalci ba a kwatanta yadda aka yi ta Sarauniya da ta wani a Ghana. Amma tunda muna kiran kanmu a matsayin jagorori a fagen jana’iza ta duniya,  ba zai bayar da mamaki ba idan muka kalli yadda aka yi ta Sarauniya cikin shauki. Babban abin da ya soma bambanta  jana’izar da muke yi da wadda aka yi wa Sarauniya shi ne yadda aka binne ta  cikin kwanaki 10  da mutuwarta. A Ghana, daraja da girman mutum su ake la’akari da su domin tantance  tsayin kwanakin da za a dauka gabanin a rufe shi. A tunaninmu  binne mutumin da ya mutu da wuri rashin girmamawa ne. Bari na bayar da misali da abin da ya faru a kaina, ni da ‘yan uwana har yanzu ana yi mana wani irin kallo a kauyenmu kan cewa mun binne mahaifiyarmu makonni uku bayan mutuwarta. Ana cin fuskarmu cewa  mun binne mahaifiyarmu tamkar wata kaza! Don haka cike da mamaki wani zai rika tunanin ya za a yi Sarauniya ta mutu ranar 8 ga watan Satumba kuma a binne ta ranar 19 ga watan na Satumba. Akwai tambaya kan yadda aka yi shiru na wani dogon lokaci lokacin jana’izarta. A nan ana yin bikin jana’iza ne cikin hayaniya -  a makabarta  da kuma coci. Da gangan ake daga murya a wajen bikin. Idan kida muka sa to sai mun kure shi. Idan ganga ake bugawa haka ake kure ta. Muna yin kuka. Muna kuka domin nuna bakin ciki. Ana so mu nuna bakin cikin wanda muka rabu da shi da radadin haka a cikin kukan da za mu rika yi ba kakkautawa. Kai har hayar kwararrun masu kuka muke yi domin su samar da irin ihun da ya kamata a wajen bikin jana’izar, ta yadda ba za a rika yi wa mutum gorin cewa ba a yi kuka yadda ya kamata ba a wajen jana’izar mahaifiyarsa ba. Abin kunya ne a wajen mutum. A jana’izar Sarauniya, da hawaye ya zuba a idon wani hakan zai zama abin magana. Mu kuwa da a ce wata daga cikin surukanta ta share hawayen kuka da ya yi lamarin zai ja hankalin jaridu. Mutane a yayin taron sun ruka neman ahuwa na rashin nuna “damuwa”, wanda hakan na nufin zubar hawaye ko kuma nuna damuwa karara. Kowa da ke wajen yadda aka tsara taron jana’izar ya burge shi. Sun jeru a layi guda. Tabbas ba wanda zai yi mamaki idan sojoji sun yi hakan tare da shirun da suka yi a dandamalin bikin. Ihun da ake yi a jana’izarmu ya fi tsaruwa a kan tasu. Abu ne da muka sani ga mutanen Birtaniya cewa suna yin abubuwa a kan lokaci, babu bata lokaci ko kadan. Akwatin gawar Sarauniya ya bar Fadar Buckingham a daidai karfe 14:22 kamar yadda aka sanar. Jana’izar da aka yi ta kasar an yi ta ne cikin awa daya. Wannan ya sha bamban da yadda muke yi a Ghana – da mu ne sai ta fi haka tsayi – tun da duka duniya na gani, shi kansa Archbishop na Canterbury an ba shi kasa da minti shida don ya yi addu’a. Da wannan na gama gano cewa babban bambancin da yake tsakanin jana’izarmu da ta Sarauniya shi ne: su suna yin maci ne mu kuma muna rawa. Macin da kungiya ke yi dubban mutane kuma su kalla. Macin da ake yi a tsare. Wanda ke bukatar a yi ta gwaji ta yadda wani ba zai yi kuskure ba ko da  daga kafa daya ne. Ba za ka iya shiga ba idan ba layinka ba ne. Rawar wata kungiya ce ke yinta a tsare mutane da dama su kalla. Amma mu kowa  zai iya shiga ya taka. A bude ake yin ta don haka akan iya kuskure ciki, sannan muna binta da ihu. Ina ganin akwai darasin da ya kamata mu dauka a wannan macin domin mu sanya shi cikin jana’izarmu da za mu rika yi nan gaba. Ba ni da tabbas idan mutanen Birtaniya na da wani darasi da za su iya dauka daga namu salon jana’izar.	https://www.bbc.com/hausa/articles/cd1yppdn7g2o
politics	Zan tare a Sambisa idan na zama shugaban Najeriya - Al-Mustapha	Tsohon babban dogarin shugaban Najeriya na mulkin soja, marigayi Janar Sani Abacha, wato Manjo Hamza Al-mustapha ya ce idan har ya zama shugaban kasar, a cikin wata shida zai kawo karshen matsalar tsaro ta Boko Haram da ta addabi Najeriya. Almustapha ya ce, zai je ya tare a dajin Sambisa, da ke jihar Borno, inda nan ne ake ganin matattarar mayakan Boko Haram, tsawon sati daya domin daukar duk matakin da ya wajaba a dauka domin ganin karshen mayakan. Ya ce idan har ya zama shugaban kasa to lalle ne abin Allah ya shimfida za a yi wa dole ne a yi shi, ya ce, ''komai zafinsa a idon ko su waye'',  yana mai bayar da misali da matsalar tsaron da kasar ke fama da ita. Ya nuna takaicinsa da damuwa kan yadda yake ganin sojojin Najeriya yanzu sun lalace ba su da kishi da kuzari kamar da, inda ya ce, ''Ka ga soja, duk sojan Najeriya ni ina ganinsa daidai yake da dan-sanda na da, saboda sun riga sun zama dan-sandan, kuma 'yan-sandan da kuke da su sun gurbata, sun gurbata. Ni akwai abin da in zan yi a wata shida za ka ji tsoron abin da za a yi amma kuma shi ne gaskiya.'' Ya ce zai yi wa sojojin Najeriya garambawul a cikin wannan wa'adi na wata shida, wanda hakan abu ne da zai kasance da zafi amma kuma ya zama wajibi domin ya dawo da karfi da kuzarin sojojin Najeriya kamar yadda aka san su a baya. ''Misali ba shegantakar nan ta Boko Haram ba, wallahi ni zan ce a wata shida indai ba ta yi ba, duka manyan nan sai an rage muku girma, kuma za ku tafi gida, kuma za a hukunta ku kudin da aka ba ku sai kun fid da shi, sai an yi musu probe (bincike), a wata shida a matsayina na shugaban kasa zan je Zambiza can zan koma can zan yi hutu, zan yi hutun sati wurin in wani abu ya taba ni ma gani '' in ji shi. Tsohon dogarin na Abacha yana magana ne a hira ta musamman da BBC, inda ya bayyana shigarsa jerin masu neman takarar shugabancin kasar a zaben da za a yi a shekara mai zuwa ta 2003, inda zai nemi takara a karkashin jam'iyyar Action Alliance. Manjo Al-Mustapha wanda yake nuna takaicinsa kan irin halin da kasar ta shiga na tabarbarewar tsaro, ya ce lokaci ya yi da zai shiga siyasa gadan-gadan. Ya ce wasu kungiyoyi ne suka hada kudi, suka sai mishi takardar neman takarar suka ce ga gumummawarsu ga kuma jam'iyyar da zai yi takara. Dangane da kin shigarsa wata daga cikin manyan jam'iyyun kasar, sai ya nuna cewa ya yi hakan ne domin wadannan manyan su yake gain sun gurbata kasar, inda ya yi misali da cewa, Shugaba Buhari, mutum ne da suka sanshi tun suna kanana. Ya ce, ''amma wadanda suka kewaye shi su ne gurbatattun Najeriya, suna nan da yawa.Yanzu in ka zauna ka ce ka dora wannan gwamnati a sikeli, ta'adin da suka yi ranar da zai fara fahimta, na san ranar zai sake tunani da yawa '' in ji Al-Mustaphan. Haka kuma ya nuna sakacin gwmnatin Buhari na yadda, ya ce idan Shugaban ya danka wa mutane amana ba ya bibiya, inda ya ce shi idan ya samu shugabancin daga kansa zai nuna misali na bin doka, kuma idan ya dauki rantsuwa to ba zai sassautawa kowa ba, domin doka kamar ruwan zafi take, duk wanda ya saba doka, to doka za ta hau kansa.	https://www.bbc.com/hausa/labarai-61517788
religion	Hotunan yadda aka yi layya a kasashen duniya	Al'ummar Musulmi a fadin duniya sun gudanar da bukukuwan sallah Babba. Kuma muhimmin abu yayin bukukuwan shi ne yin layya	https://www.bbc.com/hausa/labarai-49327180
business	Masu zuba jari 'sun ja baya' daga Najeriya	"Adadin jarin da 'yan kasuwa na kasashen waje ke zubawa a Najeriya ya ragu da kashi 42 cikin dari, a cewar wani rahoto na Majalisar Dinkin Duniya. Masu zuba jarin sun ji takaicin yadda rikici ya barke tsakanin gwamnati da kamfanin MTN kan batun fitar da ribar da kamfanin ya samu daga kasar, kamar yadda rahoton Zuba Jari na duniya na majalisar ya bayyana. ""Jarin dala biliyan biyu kawai Najeriyar ta samu a bara"", duk da ikirarin da hukumomin kasar ke yi na cewa suna kyautata yanayin kasuwanci domin jan hankalin masu zuba jari. Hakazalika bankunan HSBC da UBS sun rufe ofisoshinsu na Najeriya a shekarar 2018. Koma-bayan da kasar ta samu ya zo ne duk da cewa nahiyar Afirka ta samu karuwar zuba jari daga kasashen ketare da kashi 13 cikin dari, abin da ya kawo karshen koma-bayan da aka shafe shekara biyu ana samu. Rahoton ya kara da cewa ayyukan hakar sabbin ma'adinai da man fetur da kafa cibiyar kudi da kuma aiwatar da shirin cinikayya maras shinge tsakanin kasashen zai iya kara adadin jarin da ake zubawa a nahiyar. Kasashen Kudancin Afirka su ne suka fi cin gajiyar wannan cigaban da aka samu, inda suka samu jarin dala biliyan 4.2 - kasar Afirka ta Kudu ce ke kan gaba sosai. Gazawar da Najeriya ta yi ya bai wa Ghana, wacce ke kan ganiyar albarkatun mai da gas, damar zamowa sahun gaba a wuraren da 'yan kasuwa suka fi son zuba jari. Kasar Habasha ce kan gaba a yankin Gabashin Afirka, yayin da Kenya da Uganda da Tanzania ke biye mata."	https://www.bbc.com/hausa/labarai-48623337
entertainment	Rahama Sadau: Ba da yawuna aka ci zarafin Musulunci ba a Twitter	"Tauraruwar Kannywood Rahama Sadau ta ce sam ""ba da yawunta ba"" aka dinga kalaman ɓatancin da wasu suka riƙa yi biyo bayan wallafa wasu hotuna da ta yi a shafukan sada zumunta. Kalaman na tauraruwar fina-finan Kannywood da Nollywood na zuwa bayan wasu sun yi ta amfani da maud'in #AssistantAllah a Twitter da zummar kare ta daga sukar da wasu ke yi mata kan bayyana jikinta a sabbin hotunan da ta saka. Da yawa daga masu sukarta na alaƙanta abin da ta yi rashin dacewa da shigar Musulmi ko kuma Hausawa, abin da ya jawo wadanda ba Musulmi ba yin kalaman ɓatanci ga addinin da kuma Allah. ""Ina Allah-wadai da duk wani wulaƙanci ga addinina da Annabi game da waɗancan hotuna,"" in ji Rahama cikin wasu jerin sakonni da ta wallafa a shafinta na Twitter ranar Litinin. ""Ya kamata miyagu su gane tsarin rayuwar mutane da kuma girmama addininsu."" Tun safiyar Litinin sunan Rahama Sadau ke waɗari a Twitter, inda aka ambace shi sau fiye da 10,000. Hotunan da ta tauraruwar ta saka sun ja hankalin masu bibiyarta da kuma masu amfani da Twitter musamman daga arewacin Najeriya. Duk da wasu na caccakar jarumar game da hotunan da ta wallafa, wasu kuma kare ta suka yi. Da yawa suna nuna sha'awarsu da hotunan, yayin da wasu kuma suke nuna rashin dacewar hotunan a kafafen sada sumunta. Rabuwar kan da aka samu tsakanin masu amfani da shafin, ba wani bakon abu ba ne sai dai a wannan karon ya dauki sabon salo. Mafi yawan wadanda suka fito daga yankin kudancin Najeriya na yabon hotunan, yayin da waɗanda suka fito daga arewaci ke suka. Amma ba abin mamaki ba ne wannan, saboda hakan na da alaka da al'adun yankunan biyu da suka sha ban-ban. Sai dai mata da dama a Twitter sun kare jarumar suna cewa ba su ga munin hotunan ba. Daya daga cikin wadanda suka nuna goyon bayansu ita ce Mrswalida, wadda ta ce ki baɗa musu yaji Rahama Sadau. @Abdousalga ya ce sun nuna  damuwa da ita saboda fitacciya ce kuma ta kasance wadda wasu ke kwaikwayo da ita @_hafsat_paki  ta ce kayan birge ta suka yi, a ba ta kwancin kayan Bayan cece-kuce ya yi kamari sai wani daga cikin masu amfani da yashin ya wallafa wannan hoto: Ya ce ""masu amfani da shafin Twitter na arewa, an war-ware wannan matsala, za mu iya ci gaba da rayuwarmu"". Da misalin ƙarfe biyar na yammacin ranar da ta wallafa hotunan ne kuma Rahama Saudau ta wallafa wani saƙo a Tuwita ɗinta da ke cewa: ''Salam, abin takaici ne da ɓacin rai na tashi na ga wasu jerin saƙonnin da ban yi tsammani ba, kan wasu hotuna da na wallafa da ba za su cutar da kowa ba. ''A matsayina ta ƴar adam na yi dariya kan wasu saƙonnin, na ji haushin wasu sannan na yi watsi da wasu.'' Sai dai jarumar ta ce babban abin takaicinta shi ne yadda wasu suka dinga wasa da Allah da yin kalamai marasa daɗi kan Annabi SAW da addinin Musulunci. ''Ina mai matuƙar neman afuwa kan abubuwan da suka farun da ban tsmamace su ba, waɗanda suka jawo lamarin da ba a san zai faru ba kuma ina nadamar faruwarsa.'' Rahama ta kuma yi godiya ga waɗanda ta ce sun nuna damuwarsu kan abin da ya farun har ma suka aike mata saƙonni da ma masu kiranta a waya. Sannan a ƙafrshe ta ja ''hankalin fitattun masu amfani da shafukan intanet da ma duk wanda ke ganin wannan abu a matsayin damar da zan yi tashe, to ba na muku fatan abin da kuka yi min fata.''"	https://www.bbc.com/hausa/labarai-54777126
sports	2022 World Cup: Kasashen Afrika za su  tsallaka  wasan kusa da na karshe a Qatar	"D﻿aya daga cikin kasashen Afrika a wannan karon za ta je wasan kusa da daf da na karshe, matukar kasashen za su baiwa masu horaswar da suka fito daga nahiyar damar jan ragamar su, in ji Pitso Mosimane. A﻿ karon farko tun lokacin da aka fara gasar cin kofin duniya a 1930, duka kasashen Afrika za su halarci gasar cin kofin duniya da za a yi a Qatar da masu horarwa na cikin gida. B﻿aiwa Walid Regragui ragamar kasar Morocco a watan jiya, don maye gurbin Vahid Halilhodzic na nufin duka kasashe biyar din da za su gasar, za su kasance karkshin koyarwar kociyoyin gida ne. T﻿sohon kocin Wydad Casablanca Jalel Kadri da tsohon kocin Otto Addo ta Ghana da Aliou Cisse (Senegal) sai kuma Rigobert Song (Cameroon) suna ta kara shirye-shiryen tun karar World Cup ta hanyar buga wasannin sada zumunta. ""﻿Yarda da kocin gida ba karamin abu ba ne, hakan na nuna girma da kuma ci gaban da ake samu a fannin kwallon kafar Afrika, dole hakan kuma ya dore,"" Mosimane ya shaida wa BBC Sports. ""﻿Ba wai ina nuna kar a rika daukar na waje ba ne, aa ni godiya nake wa hukumar kwallon kafar nahiyarmu da suka dauki wannan mataki. ""﻿Da yawan mutane na tambaya me yasanya kasashen Afrika ba sa tsallake zagayen 'yan takwas a gasar cin kofin duniya, na yi imanin wannan ne lokacin an dauki kuma hanya. ""﻿A wannan karon dole ne sai kasashen Afrika sun tsallake wannan katanga, kuma dole mu bai wa kociyoyinmu duk wata dama domin suna da kyakkyawar fahimtar yadda muke gudanar da lamuranmu."""	https://www.bbc.com/hausa/articles/cw5dwg0ep1xo
politics	Kayar da APC da PDP ba zai ba mu wahala ba a Jihar Jigawa - Dan takarar ADC	Danna hoton da ke sama don kallon bidiyon: Dan takarar gwamna a jam'iyyar ADC da ke jihar Jigawa a arewa maso yammacin Najeriya ya ce kayar da sauran manyan jam'iyyu ba zai masa wahala ba Alhaji Sani Gumel ya fadi hakan ne a wata hira da ya yi da BBC Hausa. Alhaji Sani Muhammad Gumel ya ce yana da yaƙinin hakan zai faru duba da irin tsarin jam'iyyarsu wanda tsari ne da matasa suka yarda da shi don ganin a samu sauyi a jihar.	https://www.bbc.com/hausa/articles/c16gn417z56o
sports	Karim Benzema ya kara yaga barakar Chelsea	Real Madrid ta je da doki Chelsea da ci 3-1 a wasan quarter finals zagayen farko da suka kara ranar Laraba. Real ta fara cin kwallo ta hannun Karim Benzema a minti na 12 da fara wasa, sannan dan kwallon Faransa ya kar na biyu a wasan. Chelsea ta farke ta hannun Kai Havertz saura minti biyar su je hutu, daga baya Benzema ya kara na uku a karawar. Da wannan sakamakon Benzema ya zama na farko da ya ci Chelsea kwallo uku rigis a Champions League. Haka kuma dan wasan ya zama na farko daga Faransa da ya ci kwallo 10 ko fiye da haka a kaka daya a Champions League. Dan wasan Real Madrid, David Alaba ya buga gumurzun, kuma na 100 a Champions League na farko daga Austria da ya yi wannan bajintar. Kuma cikin wasa 100 da ya yi a gasar kofin zakarun an ci karawa 67 da shi a fafatawar da ya yi wa Bayern Munich da Real Madrid. Wannan shine karon farko da Real Madrid ta doke Chelsea mai rike da Champions League a karawa shidan da suka yi a kofin Zakarun Turai. Chelsea ta yi nasara a uku, Real ta ci daya da canjaras biyu. Ko a bara Chelsea ce ta yi da Real Madrid a Champions League daga baya ta hadu da Manchester City ta lashe kofin. Chelsea ta karbi bakuncin Real Madrid a lokacin da ta sha kashi a hannun Brentford da ci 4-1 a gasar Premier League ranar Asabar. Chelsea wadda aka ci kwallo bakwai a wasa biyu a jere, za ta ziyarci Southampton ranar Asabar a gasar Premier League. Ita kuwa Real Madrid wadda ke jan ragamar teburin La Liga za ta karbi bakuncin Getafe ranar Asabar.	https://www.bbc.com/hausa/wasanni-61018676
entertainment	Tarihin Firaministan Birtaniya Sunak da dalilin Ibrahim Birniwa na ficewa daga Labarina	Shirin Amsoshin Takardunku na wannan makon ya amsa tambayoyi kan tarihin sabon Firaministan Birtaniya Rishi Sunak. \n\nSai kuma dalilin da ya sa marubucin fina-finai Ibrahim Birniwa ya daina rubuta fim ɗin Labarina mai dogon zango.	https://www.bbc.com/hausa/articles/crgq00n1g97o
politics	Me ya sa APC da PDP suke ce-ce-ku-ce a kan kudin Abacha?	"Zargin da PDP, babbar jam'iyyar hamayya a Najeriya ta yi cewa wasu shafaffu da mai na shirin wawure $311m da Amurka ta mayar wa gwamnatin Najeriya a makon nan, ya janwo ce-ce-ku-ce tsakaninta da jam'iyyar APC mai mulkin kasar. Wata sanarwa da kakakin PDP, Kola Ologbondiyan ya fitar ranar Laraba ta yi zargin cewa ta bankado wani shiri da ""wasu shafaffu da mai da ke fadar shugaban kasa da jam'iyyar APC suke yi na amfani da kwangilar bogi da kuma fakewa da yin aikin da aka taba yi da zummar sake sace $311m."" PDP ta ce shugabannin APC da mutanen da take zargi 'yan-korensu ne a fadar shugaban kasar sun dade tana amfani da salon da ke ikirarin  son tallafa wa jama'a wajen sace $322  da a baya a mayar wa kasar, inda suka ce sun raba su ga marasa galihu a jihohi 19 na kasar. Babbar jam'iyyar hamayyar ta bukaci a bai wa majalisar dokokin tarayyar kasar kudin domin ta yi kasafinsu ""domin hana wannan gwamnatin sake sace su ta hanyar yin ayyukan da aka riga aka yi."" Sai dai a martanin APC ta yi zargin cewa PDP tana hadiyar yawu ne kawai saboda ganin zunzurutun kudin da bata isa ta sace kamar yadda take yi a baya ba. ""Mun fahimci mawuyacin halin da PDP take ciki. Yunkurinsu na shafa wa APC kashin-kaji game da cin hanci don ɓata mata suna ya gaza... Abin takaici shi ne, PDP ta kasa fitar da cin hanci daga cikin ɓargonta kuma idan bata watsar da ɓurɓushin cin hancin da ke jikinta ba, ba za ta daina magagi kan kudaden jama'a ba,"" in ji sanarwar da mai magana da yawun APC, mallam Lanre Issa-Onilu, ya fitar. Ya kara da cewa za a yi amfani da kudaden ne wajen ayyukan yi gaban 'yan Najeriya kamar yadda aka yi a baya. Masana harkokin siyasa na ganin wannan ce-ce-ku-ce tsakanin jam'iyyun biyu wata hanya ce ta tabbatar da abin da Hausawa kan ce 'kifi na ganinka mai jar koma' domin kuwa zai haska fitila a kan kudaden yadda dole a yi amfani da su wajen ayyukan ci gaba. Malam Kabiru Sai'idu Sufi, Malami a Kwalejin Share Fagen Shiga Jami'a ta Kano kuma mai sharhi a kan harkokin siyasa ya shaida wa BBC cewa ""zargin da PDP ta yi abu ne da ake yi na yau da kullum a siyasance, amma yana da amfani sosai; hikimar yin hakan shi ne idan ka nuna kana sa ido kan abin da abokin hamayyarka yake yi, to zai yi kokarin yin abin da ya dace. ""Ita kanta APC lokacin da take hamayya ta yi haka. Shi ya sa ma tana hawa mulki ta soma gudanar da bincike kan kudaden da take zargi an sace, inda ta rika gurfanar da mutanen da take zargi a gaban kotu,"" a cewar Malam Sufi. Ya kara da cewa a al'adance jam'iyyar da ke  mulki da wadda take hamayya tamkar kyawan da ɓera don haka ba sa ga-maciji da juna. Da ma dai an dade ana fargaba game da amfani da kudaden da aka karbo daga wurin Abacha. Ita kanta Amurka ta taɓa gargadin gwamnatin Najeriya cewa kada ta kuskura ta bari a sake sace kudin idan ba haka ba za ta gamu da fushinta. Gwamnatin kasar dai ta sha cea tana amfani da kudin ne wurin inganta rayuwar 'ya'yanta."	https://www.bbc.com/hausa/labarai-52573461
religion	M﻿atar da za a jefe a Sudan ta rasa mai cetonta	"Duk wani kokari na kare wata mata ‘yar Sudan daga aiwatar mata da hukuncin kisa ta hanyar rajamu wato jefewa bayan samunta da laifin zina na gamuwa da cikas saboda rashin ministoci a gwamnatin kasar. Sojoji ne ke tafiyar da mulkin kasar ta Sudan tun bayan da suka yi juyin mulki shekara daya da ta gabata. Masu fafutuka sun ce ba a yi wa matar mai shekara 20 adalci ba a shari’ar saboda haka suke neman da a sake ta. Wani jami’in gwamnati ya yarda cewa shari’ar kamar wasa ce kawai, amma kuma ya kara bayani da cewa : ‘’Ba mu da minista da zai shiga maganar domin a sake ta.’’ Matashiyar matar wadda suka rabu da mijinta a shekara ta 2020 ta koma gidansu ne inda take zaune da iyayenta, inda mijin nata ya zarge ta da laifin zina bayan shekara daya. A watan Yuni ne na wannan shekara ta 2022 wata kotu a birnin Kosti na jihar White Nile ta same ta da laifi. Yanzu dai kotu ta saurari karar da ta daukaka a kan hukuncin kuma ana jiran a ji yadda hukuncin zai kasance. ﻿Sulaima Ishaq, wadda ke shugabantar sashen kula da batutuwan cin zarafin mata a ma’aikatar jin dadi da walwalar jama’a ta kasar ta gaya wa BBC cewa, tana ta gaya wa jami’ai a babban birnin kasar Khartoum cewa an yi kura-kurai a shari’ar. To amma rashin wani minista na gwamnati ya sa maganarta ba ta samu shiga inda ya kamata a saurare ta ba domin daukar mataki. Kungiyoyin kare hakkin dan-Adam sun ce matar wadda iyayenta ba su yarda a bayyana sunanta ba, ba a ba ta damar samun lauyan da zai kare ta ba a lokacin da take tsare. Kuma ba ta san laifin da aka tuhume ta da shi ba ta amsa laifin,’’ in ji Mossaad Mohamed Ali, babban darektan Cibiyar tabbatar da adalci da zaman lafita ta Afirka (ACJPS). Lauyar matar, Intisar Abdala, ta gaya wa BBC cewa, tana fatan da daukaka karar da suka yi, kotun za ta yi abin da ya dace, ta saki matar. Har yanzu Sudan tana yanke hukunci kamar yadda  Allah Ya ambata a Al Qurani  kan laifukan da suka shafi sata da zina. A dokokin Sudan hukunce-hukuncen sun hada da bulala da datse hannu  da kafa  da ratayewa da kuma rajamu, wato jefewa da duwatsu. Alkawarin da gwamnati ta yi a 2015 na janye hukuncin rajamu, wato jefewa da dutse bai tabbata ba in ji kungiyoyin kare hakkin dan-Adam. ""Hatta ‘yan siyasa masu tsananin ra’ayin rikau ma ba sa goyon bayan hukuncin jefewa,"" in ji Sulaima Ishaq kamar yadda ta sheda wa BBC. Ta kara bayani da cewa,  ""To amma abubuwa na daukar dogon lokaci kafin su sauya a nan, kafin daga bisani su kai ga kotuna, to kuma mata ne za su ci gaba da wahala."" Hala Al-Karib, darektar yanki ta kungiyar kare hakkin mata ta yankin kuryar gabashin Afirka (Strategic Initiative for Women in the Horn of Africa (Siha) ) ta ce ana nuna bambanci wajen amfani da dokokin  zina a kan mata a Sudan. Mata ta karshe da aka sani wadda aka yanke wa hukuncin rajamu a kan laifin zina, wata matashiya ce  mai suna Intisar El Sherif Abdalla. A 2012 aka sake ta tare da ‘yarta mai wata hudu sakamakon fafutuka da kiraye-kirayen kungiyar kare hakkin dan-Adam ta Amnesty International da kuma kungiyar ta Siha. To amma kuma Al-Karib ta ce za a iya samun wasu matan da aka yanke musu irin wannan hukunci kuma maganarsu ta wuce ba tare da an sani ba. Ta kara da cewa kungiyoyin kare hakkin mata da dan-Adam a Sudan ba su da kudi da kayan aiki sosai saboda haka zai iya kasancewa akwai mata da yawa da suka shiga irin wannan hali ba a ma sani ba. A karkashin gwamnatin rikon-kwarya da ta biyo bayan hambarar da gwamnatin Omar al-Bashir a 2019, an yi wa dokar yadda mata za su sanya tufafi da mu’amulla a waje gyara. Sai dai kuma ‘yar jarida Zeinab Mohammed Salih, ‘yar kasar ta Sudan ta ce ‘yan Hisbah da ke bi titi-titi suna tabbatar mat ana bin dokar sun sake dawowa bakin aiki bayan juyin mulkin da aka yi shekara daya da ta wuce. Akwai ma rahotannin da ke cewa sojojin da suka kwace mulki sun sake dauko hayar masu biyayya da hambararren shugaban kasar al Bashir. Hala Al-Kirab ta ce, ‘’Muna da fatan cewa gwamnatin rikon-kwarya za ta yi sauye-sauye a dokokin Sudan, wadanda suke ci gaba da dora laifi a kan mata da ‘yan mata, wanda hakan ke sa ana nuna musu wariya da bambanci, amma kuma mu ba mu san hakan ba.’’ A 2021, Sudan ma ta zama daga cikin kasashen da suka rattaba hannu a kan dokar Majalisar Dinkin Duniya da ta haramta azabtarwa. Mossaad Mohamed Ali ta kungiyar kare hakkin mata (ACJPS). Ta ce, ‘’ rajamu wadda ita ce mafi tsananin azabtarwa na karkashin wannan doka."" Kungiyoyin kare hakkin mat ana duniya da na cikin kasar na kira da a saki matar, tare da suka ga wannan hukunci na rajamu. Lauya Intisar Abdala ce kadai aka bai wa dama ta ziyarci matar mai shekara 20, wadda ke tsare tsawon watanni a kurkuku na mata a jihar White Nile. Ta ce, ‘’Ba wani abu da ya samu matashiyar matar, to amma kai ka san cewa tana cikin damuwa sosai.’’ Ta kara da cewa, ‘’ Matashiyar ‘yar talakawa ce da ta fito daga gid ana masu al’ada da  addini  kuma manoma, kuma duk da haka iyayenta  bas u yi watsi da it aba. ‘’Muna jiran daukaka karar da muka yi a kotu, to amma ba wanda zai iya fadan lokacin da za a yi hukuncin. Jira kadai za mu iya yi yanzu,’’ in ji ta. Wadanda suke fafutukar ganin na saki matar sun ce za su so ganin kungiyoyi da kasashen duniya sun matsa lamba don a sake ta. Hala Al-Karib, ta ce ""Muna fargabar cewa kotun daukaka karar ba za ta yi hukuncin da zai yi wa matashiyar dadi ba. Muna samun cetar mata ne daga irin wadannan dokoki idan kasashen duniya suka shigo cikin maganar tare da matsa lamba a kan gwamnatin Sudan don haka dole ne a samu irin wannan hadin kan ma a wannan karon. Mai fafutukar ta kara da cewa,’’ Wannan hukunci zai iya bai wa duniya mamaki, to amma mu bai zo mana da mamaki ba.’’ BBC ta nemi jin karin bayani daga ainahin kotun ta Kosti da ta yi hukuncin amma ba ta samu wani bayani ba Haka kuma ba ta yadda za a ji ta bakin ministan shari’a domin ba wanda aka nada a kan mukamin. Kakakin ofishin jakadancin Sudan a London, ya gaya wa BBC cewa, ‘’ Muna sane da wannan shari’a, kuma mu dai a wurinmu mun san cewa hukuncin kotun ba shi ne na karshe ba. Mun tuntubi jami’an ma’aikatar shari’a a Sudan a kan lamarin, kuma muna jiran amsarsu.’’"	https://www.bbc.com/hausa/articles/c4n25njg43lo
sports	Chelsea na gab da sayen De Jong, Hernandez na son dawowa United	A shirin da Chelsea take na dauko dan wasan tsakiya na Netherlands, Frenkie de Jong, mai shekara 25, da dan wasan gaba na Gabon, Pierre-Emerick Aubameyang, mai shekara 33, matukar Barcelona ta yanke shawarar sayar da su. (Sky Sports) A yanzu haka dai Chelsea din na gab da cimma yarjejeniya da Barcelona kan dauko De Jong a kan kudi sama da yuro 80m (£67.6m). (Sport - in Spanish) Kawai abin da Chelsea ke jira shi ne matsayar da De Jong zai dauka, wanda zai fi son ya tafi Stamford Bridge a maimakon Manchester United. Haka nan Chelsea din na ci gaba da tuntubar Leicester City kan dan wasanta na baya, dan asalin Farnasa, Wesley Fofana, mai shekara 21. (Times - subscription required) Manchester United dai a nata bangaren ba ta cire ran za ta iya dauko De Jong ba, kuma tana sa ran babu ko tantama zai tafi Old Trafford da zarar ta warware batun albashinsa da Barcelona. (90min) Dan wasan baya na Barcelona, dan asalin Sifaniya Gerard Pique, mai shekara 35, ya yi tayin yi wa kungiyar wasa a kyauta, domin taimaka mata wurin kauce ma karya dokar La Liga ta kudaden da kungiya za ta iya kashewa, da kuma ganin ta sayo sabbin ‘yan wasa. (AS - in Spanish) Akwai yiwuwar cewa dan wasan baya na Denmark, Andreas Christensen, mai shekara 26, da dan wasan tsakiya na Ivory Coast, Franck Kessie, mai shekara 25, wadanda ba da jimawa ba suka sanya hannu kan kwantaragin yin wasa a Barcelona za su iya barin kungiyar a kyauta, matukar aka kasa yi masu rajista gabanin wasan farko na gasar La Liga da za a fara a ranar Asabar. (ESPN) Juventus na gab da cimma yarjejeniya da Barcelona domin sayen dan wasan gaba na Netherlands, Memphis Depay, mai shekara 28. (Sport - in Spanish) Manchester City za ta yi kokarin ganin ta sayo wani mai tsaron baya ta bangaren hagu kafin a rufe kasuwar musayar ‘yan wasa, koda kuwa dan wasan baya na Sifaniya, Sergio Gomez dan shekara 21, wanda ke wasa a Anderlecht ya je kungiyar. (Manchester Evening News)  Paris St-Germain na gab da cimma yarjejeniya da ta kai ta kudi yuro miliyan 25(£21m) da kungiyar Rennes domin sayen dan wasan gaba na Faransa, Arnaud Kalimuendo, mai shekara 20, wanda kuma Leeds United ita ma take neman shi. (L'Equipe - in French) Kokarin Manchester United na dauko dan wasan tsakiya, Adrien Rabiot, mai shekara 27 daga Juventus kan kudi £15m ya cije bayan da aka kasa cimma yarjejeniya kan albashin da yake so a rinka biyan sa. (Gazzetta dello Sport, via Mirror) Wanda United ke kokarin daukowa Cody Gakpo ya ce akwai yiwuwar cewa zai ci gaba da zama a kungiyarsa PSV Eindhoven, idan har kungiyar tasa ta samu nasarar shiga gasar zakarun nahiyar Turai. Nan gaba a wannan watan ne PSV Eindhoven za ta kara, gida da waje da Rangers domin samun gurbi a gasar ta Champions league ta bana. (Manchester Evening News) Mai taimakawa wurin tafiyar da lamurran Manchester United, Darren Fletcher ya yi tattaki har Watford domin kallon dan wasan gefe Ismaila Sarr, mai shekara 24, dan asalin Senegal, a karawar da Watford din ta yi  da West Brom ranar Talata. (Mail) Shi kuwa tsohon dan wasan Manchester United, Javier Hernandez, mai shakara 34, cewa ya yi zai dawo kungiyar ya buga mata wasa a kyauta, domin taimaka mata wurin saukake karancin ‘yan wasan gaba da take fama da shi. A yanzu dai yana wasa ne a kungiyar LA Galaxy. (Sun) Chelsea tana son ganin ta dauko dan wasan baya na Celtic, dan asalin Croatia, mai shekara 26, Josip Juranovic, wanda kuma kungiyoyin Atletico Madrid da Manchester United ke kyallara ido a kansa. (90min) Dan wasan baya na Arsenal, dan asalin Sifaniya Pablo Mari, mai shekara 28, na gab da komawa buga wasa a Monza da ke wasa a Italiya, a matsayin aro. (Independent) Tsohon dan wasan tsakiya na Manchester United da Chelsea, Juan Mata, mai shekara 34, ya ki amincewa da tayin da MLS ta yi masa na zuwa kungiyar, yayin da dan wasan ke ci gaba da neman kungiyar da zai tafi. (Marca, via Sun) Bayanai na cewa AC Milan ta fara tattaunawa da dan wasan Arsenal mai shekara 22, dan asalin Belgium, Sambi Lokonga, yayin da suke ci gaba da neman dan wasan tsakiya. (Football Italia)	https://www.bbc.com/hausa/articles/cy98q28qnjjo
politics	Ra'ayi Riga: Ƙudirin soke shirin NYSC a Najeriya	Latsa lasifikar da ke sama domin sauraren shirin	https://www.bbc.com/hausa/rahotanni-57290922
religion	Hajj 2019: Miliyoyin Musulmai na addu'o'i a filin Arfa	Aikin hajji da musulmai kan yi a kowace shekara ya kai matuka a yau, inda mutane kimanin miliyan biyu da rabi suka taru a filin Arfa inda za su wuni suna addu'o'i tare da karatun alkur'ani. Mahajjatan sun taru a kan wannan filin ne a gab da fitowar rana. Wasu alhazan, musaman mata da tsofaffi da yara, da marasa lafiya kan fara tafiya filin na Arfa tun cikin daren takwas ga Zul-hajji. Dole ne duk alhaji ya shiga filin Arfa kafin faduwar rana a ranar tara ga wata, duk wanda bai shiga filin ba kuwa to ya ba shi da wannan aikin hajjin, a cewar malamai. Hukumomin Saudiya suna kai alhazai marasa lafiya a cikin motocin daukar marasa lafiya filin domin cika babban rukunin na aikin hajji. Filin na Arfa na da nisan kimanin kilomita 15 daga birnin Makka. A wannan fili ne dai annabi Muhammad (S.A.W) ya gabatar da hudubarsa ta karshe, wadda ake kira hudubar ban-kwana. Kuma ya yi hudubar ne a Masallacin Namira da ke filin na Arfa, sannan ya jagoranci musulmai suka yi sallar azahar da la'asar a hade. Mutane da dama na kokarin hawa dutsen Rahama da ake kira dutsen Arfa mai dimbin tarihi, to amma malami sun ce hawa dutsen ba shi da wani muhimmanci ga masu tsaiwar Arfa. Aikin Hajji na daga cikin ginshikan Muslunci guda biyar, wanda ya wajaba musulmi mai hali ya aikata akalla sau daya a tsawon rayuwarsa. Mahajjata dai na fitowa ne daga dukakkanin fadin duniya, to amma Indonesia wadda ita ce ta fi kowace kasa yawan Musulmai a duniya, ita ce ta fi kowace yawan Musulmai a wurin na aikin hajji. Daya daga cikin darussan da aikin hajji ke koyarwa shi ne karfafa dangantaka, da kuma nuna cewa kowane dan'adam daidai yake a gaban Allah madaukaki. A lokacin aikin dukkanin alhazai maza kan sanya sutura iri wadda ake kira ihrami, yayin da su kuma mata kan sanya ko wane irin tufafi da suka ga dama.	https://www.bbc.com/hausa/labarai-49302916
sports	Qatar 2022: Wane ne Marciniak, lafarin da zai busa wasan Argentina da Faransa?	Kwamitin da ke jagorancin alkalan hukumar kwallon kafa ta duniya, ya zabi Szymon Marciniak a matsayin lafarin da zai busa wasan karshe tsakanin Faransa da Argentina. Dan kasar Poland din mai shekaru 41, na cikin tawagar alkalan da suka jagorancin wasannin kasashen biyu kafin a kawo wannan mataki na wasan karshe. Akwai wasan da Argentina ta doke Australia a zagayen kwaf daya, da kuma wanda Faransa ta doke Denmark a wasan rukuni. Jiya Alhamis ne FIFA ta sanar da sunansa a matsayin wanda zai raba gardama, a wasan da duniya ke dakon gani tuntuni. Ana yi wa Szymon Marciniak  kallon lafari mafi shahara a Poland da ma daukacin Turai, kuma kwarewarsa tasa hukumar kwallon kafar Turai ta bashi bushin wasan karshe na Uefa Super Cup. Kazalika FIFA ta bayyana sunayen Pawel Sokolnicki da Tomasz Listkiewicz, wadanda dukansu suma yan Poland ne, a matsayin masu taimaka masa. Ga al'ada a kan bai wa tawagar masu bushi zinariya kafin bada kofi ga kasar da ta yi nasara. Ranar Lahadi ne za a buga wasan na karshe a filin Lusail da ke Doha tsakanin kasashen biyu, to amma kafin nan sai an buga neman na uku tsakanin Maroko da Croatia.	https://www.bbc.com/hausa/articles/c726dw1exl8o
religion	Yadda 'yan addinin Hindu ke duka da cin mutuncin Musulmai a Indiya	"Hare-haren ba gaira babu dalili da mabiya addinin Hindu ke kai wa Musulmai a Indiya na kara zama ruwan dare, sai dai kuma idon hukumomi ya fara kai wa gare su a baya-bayan nan. A watan da ya gabata, wani hoton bidiyo da ya karade kafafen sada zumunta ya nuna yadda wata yarinya karama ke rike da mahaifinta Musulmi wanda mabiya addinin Hindu suka ci zarafi. Bidiyon mai tayar da hankali ya nuna mutumin dan shekara 45 wanda ke jan keken haya ana jan sa a kasa a kan titin Kanpur, wani birnin da ke arewacin jihar Uttar Pradesh, lokacin da yake kuka 'yarsa na rokon mabiya addinin Hindun su daina dukansa. Wadanda suke dukansa suna ta ihu suna cewa sai ya ce ""Hindustan Zindabad"" ko kuma ""Long Live India"" ko kuma ya ce ""Jai Shri Ram"" da ""Victory to Lord Ram"" - wata fitacciyar gaisuwa da suka mayar wani yaren kisa a baya-bayan nan. Ya fadi abin da suka nemi ya ce, amma duk da haka suka ci gaba da dukan shi. Amma daga baya 'yan sanda sun ceci mutumin da kuma 'yar tasa. Mutane uku da aka kama saboda wannan laifi an sake su kwana guda bayan faruwar lamarin. Kwanaki kadan bayan haka, sai wani bidiyon da ya nuna yadda mabiya Hindu suka kifa wa wani Musulmi mai sayar da awarwaro mari, suka rika yin bal da shi a birnin Indore. An rika jin masu dukansa suna zagin sa da sunansa Tasleem Ali, kuma suna ce masa ya kiyayi duk wani yanki na mabiya addinin Hindu a nan gaba. Amma a karar da aka shigar wajen 'yan sanda, ya yi zargin ""mutum biyar zuwa shida sun dake shi wadanda suka yi masa habaici a wajen kasuwancin da mabiya addinin Hindu suka yi yawa, ya kuma ce an kwace masa kudi da wayarsa da wasu takardunsa"". Amma a wani abu da ba a saba gani ba, an kama Ali bayan da wata yarinya 'yar shekara 13 wadda 'yar daya daga cikin wadanda suka doke shi ce ta zarge shi da cin zarafinta. Iyalinsa da kuma makotansa sun musanta wannan zargi matuƙa. Suna cewa abun da ba zai yuwu ba ne a karbi wannan zargi daga daya daga cikin wadanda yake rikici da su. Wani shaidar gani da ido da wata jaridar Indiya ta ambato, ta ce an kai wa mutumin hari ne saboda addininsa, kuma zargin da ake yi masa na cin zarfin yarinya ba shi da tushe. Wadannan hare-hare biyu na cikin abubuwan da suka faru na nuna kin jinin Musulunci a watan Agusta, amma wannan na nufin mummunan yanayi ga mabiya addinin da su ne tsirari, wadanda suke da adadin mutane kimanin miliyan 200. An kai kwatankwacin irin irin wannan hare-haren watannin da suka gabata - wasu da dama sun fito fuskar jaridun kasar. ""Rikicin ya mamaye ko ina. Abu ne gama gari kuma da aka amince da shi cikin al'umma,"" in ji Alishan Jafri, wani dan jarida mai zaman kansa wanda yake tattara rahoton hare-hare kan Musulmai a India sama da shekara uku baya. Ya ce a kullum yana ""ganin bidiyo uku zuwa hudu"" amma bai fi biyu zuwa zuwa daya yake iya tantancewa ba, su ne wadanda yake dorawa a kafafen sada zumuntarsa. A 2019, wani shafi da yake bibiyar yadda ake aikata laifuka ya ruwaito cewa sama da kashi 90 cikin 100 na wadanda ake cin zarafi Musulmai ne. Mafi yawan wadanda suke kai hare-haren suna tafiya haka ba tare da an hukunta su ba, lokacin da ake zargin cewa mutanen na samun goyon bayan siyasa daga jam'iyya mai mulki ta Shugaba Modi. ""Irin wadannan hare-haren na kara zama ruwan dare a kasar kuma babu abin da ake yi musu saboda kariyar da ake ba su,"" in ji Hasiba Amin, mai kula da kafafen sada zumuntar jam'iyyar adawa ta Congress. ""Yau wannan tsanar da ke tsakanin mutane ta wuce yadda ake zato. Ba wani abu ba ne a kai hari kan Musulmai. Sau da yawa ma a kan bai wa masu harin kyauta kan abin da suka yi."" Masu suka sun ce tun bayan da Modi ya dawo kan mulkin kasar a 2019, sai masu kin Musulmai suka kara fadada ayyukansu. A waus lokutan ma, cin zarafin ba na zahiri ba ne a boye ake yinsa, cikin muzgunawa tsirarun al'ummomin. Mata Musulmai ma ba su tsira ba - a watan Yuli ma, an yi musu wani cin zarafi na sanya hotunan gwammai a intanet ana gwanjonsu. A watan Mayu, da yawansu ciki har da Ms Amin ta Jam'iyyar Congress, an yi musu wulakacin ta hanyar tallata su a intanet. Sannan a watan da ya gabata, wasu masu gangami da shugaban BJP na Delhi ya shirya, sun yi ta ihu da kira cewa a kashe Musulmai. Farfesa Aeijaz ya ce harin da ake kai wa kan Musulmai masu sana'o'i kamar teloli da masu sayar da kayan marmari da masu gyaran lantarki da masu gyaran famfo, kokari ne na kwace iko da ayyuka da tattalin arzikinsu."	https://www.bbc.com/hausa/rahotanni-58424994
religion	Ku San Malamanku tare da Sheikh Nur Muhammad Arzai	"Ɗaya daga cikin fitattun malaman addinin Musulunci a Jihar Kano da ke arewacin Najeriya Sheikh Muhammad Nur Muhammad Arzai, ya ce babu abin da ya fi farin ciki da shi a rayuwarsa fiye da kasancewarsa shi da ƴaƴansa har da wasu jikokinsa koyarwa suke yi. Sheikh Nur Arzai shi ne limamin Masallacin Juma'a na Sunusi Dantata da ke Kofar Ruwa a Kano, ya ce ya buɗe makarantu da dama musamman don koyar da yara ƙanana, kuma a yanzu ma yana da burin buɗe wasu ƙarin makarantun a wasu jihohin Najeriya inda za a ringa karantar da yara addinin Musulunci. ""Ni gidana kowa koyarwa yake, ni da ƴyaƴana, duk muna koyarwa. Har sun tafi gidajen mazajensu, duk muna koyarwa a makarantun nan gaba ɗaya. "" in ji malamin, Sheikh Nur Arzai wanda yana ɗaya daga cikin manyan jigogin ɗariƙar Tijjaniya a Kano, ya bayyana haka ne a cikin shirin Kusan Malamanku na BBC Hausa, lokacin da yake bayani kan iyalensa. Malamin da iyalansa dai suna koyarwa ne a makarantarsa da ke Kwaciri a karamar Hukuma Fagge cikin birnin Kano, sannan suna da rassa a Ungogo da Abuja da Aujara jihar Jigawa. Asalin Malamin Sheikh Muhammd Nur Arzai asalinsa mutumin Aujara ne da ke kasar Ringim a jihar Jigawa. An haife shi a 1957 a garin Taura karamar Hukumar Rngim da ke lardin Kano a lokacin. ""An haife ni ne a wajen yawon wa'azi, saboda mahaifina mai yawan yawon wa'azi ne,"" in ji shi. Mahaifinsa shi ne Malam Muhammadu Aujara, wani babban malami a lokacinsa kuma daya daga manyan malaman ɗariƙar Tijjaniyya. Sheikh Nur Arzai ya taso a unguwar ƴar Magaji a cikin birnin Kano, ya fara karatu a wajen mahaifiyarsa Sayyada Hajara da Mahaifinsa, sannan ya halarci wajen malaman a Kano inda ya yi karatu a wajensu. Yana ɗan shekara 10 mahaifinsa ya kai shi karatu wata shahararriyar makarantar allo a Kano ta Sheikh Manzo Arzai, inda ya shafe shekaru da dama yana karatu a makarantar har zuwa girmansa. Kuma ya samu sunan Arzai ne daga zamansa a makarantar Malam Manzo dake unguwar Arzai. Yayin zamansa a wannan makaranta ta Arzai ne ya yi karatun wasu ɓangarorin ilimi na addinin Musulunci a wajen ƴaƴan Malam Manzo da kuma wasu malaman. Sheikh Nur Arzai ya yi karatu wajen Malam Ƙarami Uwaisu Madabo, sannan bayan rasuwarsa ya koma wajen ɗan uwansa Sheikh Abdullahi Uwais Madabo. ""Wannan har izuwa yanzu muna zaunawa a wajensa muna karatu, don shi wannan ba ƙarewa yake ba,"" Inji Sheikh Nur. A bangaren karatun zamani ya shiga makarantar firamare ta Nahdatul Islam dake unguwar Gwammaja a 1977, sannan ya halarci makarantar sikandare ta Warure, da makarantar Koyon Harshen Larabci SAS inda ya kammala a 1982. Ya halarci kwalejin shari'a ta Malam Aminu da aka fi sani Legal inda ya yi difiloma, sannan ya halarci Jami'ar Musulunci da Kungiyar Ƙasashen Musulmi OIC ta kafa a garin Yame na Jamhuriyyar Nijar inda ya kammala a 1997. Malam Nur ya ce ya fi sha'awar bangaren ilimin hadisi, don haka ya fi karkata ga wannan ɓangare. Baya ga karatun addinin, malamin ya ce ya kuma yi difiloma, kan gyaran lantarki. ""Yanzu haka da za a haɗa min kaya, to zan iya yin hita ta dafa ruwa, zan iya naɗa kwayal, zan iya gyaran fanka zan iya gyaran rediyo, duk da zan shiga ina ga duk zan iya gyara su."" Sheikh Nur Arzai ya ce da yake shi almajiri ne ba shi da zabin abinci, amma da safe ya fi son shayi fiye da komai, in kuma ba shayi ba to a samu kunu,"" da rana kuma ko me ya samu da daddare kuma ba shi da abin sha'awa irin tuwo,"" in ji shi. ""Wayyo ni na samu wani irin yanayi da muka tashi a makarantarmu,"" inji Sheikh Nur Arzai da aka tambaye shi ko ya samu damar wasanni irin na yara. Yace ""Malamanmu ina daga cikin wadansu suka bi abin da suka faɗa. An takura lokacin zuwa irin su ball ɗin nan, su sauran wasanni, ni Allah bai ƙaddara ina da rabo a cikin komai nasu ba."" Da BBC ta tambayi Malamin ko wace sura ya fi so a Alkur'ani, sai ya ce ya fi son Suratul Bakara, saboda tana yi wa mutum savice (Garen-bawul) dangane da hukunce-hukunce da rukunan Musulunci. Sannan ya ce Surorin Alam Nashrah da ƙulhuwallahu su ma suna burge shi ""ƙwarai da gaske."" Sheikh Nur Arzai ya ce mafi yawa tambayoyin da aka fi yi masa tambayoyi ne a kan tarbiyya sai kuma hukunce-hukuncen aure. Alaƙa da wasu malamai masu bambancin fahimta Sheikh Nur Arzai na daga cikin manyan malaman ɗariƙar Tijjaniyya a Kano, matsayin da ya gada daga mahaifinsa. Sai dai ya ce hakan bai hana shi yin mu'amala da wasu malaman da suke da sabanin fahimta ta addini ba. Ya ce ""ba ni da duhun kan ba za mu yi mu'amala da wanda ya saɓawa fahimtata ba. Yadda yake kallona a wasu abubuwa ba daidai nake ba, ni kuma ina da dalilan yi, to shi kuma ina kallonsa shi ma ba daidai yake ba a wasu wurare."" ""Wannan kuma bai hana mu haɗu ko a majalisar Sarkin Kano, don ina daga cikin ƴan majalisar masu ba da fatawowi akan harkar addini, sannan majalisar malamai ta Kano ta haɗa kowa da kowa, kuma duk muna haɗuwa ba wani abu,"" in ji Sheikh Nur Arzai. Sheikh Nur Arzai yana da mata uku, da ƴaƴa masu rai 25 a jikoki 36."	https://www.bbc.com/hausa/rahotanni-55577382
business	Y﻿adda al'ummar Jigawa da ambaliya ta ɗaiɗaita ke kokawa kan halin da suke ciki	"Ɗaruruwan mutanen da suka gudu daga garuruwansu zuwa wasu yankuna masu aminci sakamakon ambaliyar ruwa a jihar Jigawa da ke Arewacin Najeriya sun koka a kan mawuyacin halin rayuwar da suke ciki. Hukumomi dai sun tsugunar da mutanen na wucin gadi a makarantun gwamnati, inda a kan ba su taimako, yayin da akasarin su ke zaune a gidajen ƴan uwa da abokan arziki. Wakilin BBC Hausa Zahraddeen Lawan ya ziyarci wani sansani a Hadejia domin ganin halin da suke ciki. W﻿ata mata da wakilin namu ya tattauna da ita ta ce, suna fuskantar ƙalubale duk da cewa suna ci suna sha sai dai ta ce ""da ƴaƴanmu muna layi ana kallonmu, idan mu manya ne akwai mu da ƴaƴa mata, yaran nan muna taka tsan-tsan da su."" I﻿ta ma wata mata da ke samun mafaka a sansanin ta ce suna fuskantar ƙalubale ta fuskar kula da lafiya amma ana ta ɓangaren ta ce ba kullum abinci ke wadatar da su ba. ""Akwai sauro a wannan wajen don idan ba ka shiga gidan sauro ba, duk shi ne yake haddasa mana zazzaɓi zazzaɓin nan na yara domin ƙalau muka zo"". in ji ta. A﻿lhaji Abdulkadir Umar Bala TO, Shugaban ƙaramar hukumar Hadeja ya ce suna iya ƙoƙarinsu wajen tallafa wa mutanen. ""Gwamnati tana ba da tallafi na ɗauki sannan al'umma da ƙungiyoyi da ƴan siyasa, kowa yana kawo gudummawarsa domin tallafa wa mutanen nan. ""﻿Sannan mu kuma muna kai musu magani, abin shimfiɗa da atamfofi da duk abin da ya kamata a tallafa"". Ya kuma musanta iƙirarin wasu da ke cewa abincin da ake ba su ba ya isarsu inda ya ce ""duk zance suke, mutum ne idan daɗi ya yi masa yawakomai ma zai iya faɗa,"" in ji Alhaji Abdulƙadir."	https://www.bbc.com/hausa/articles/c3gng18dzw5o
sports	Salah ya koma kan ganiyarsa bayan dambarwar bara, Chelsea na son raba Barcelona da De Jong	Chelsea za ta mika wa Barcelona tayi kan Frenkie de Jong, dan wasan tsakiya mai shekara 25, kuma idan dan kasar Netherlands din ya bar Camp Nou, Barca za ta nemo Benardo Silva dan wasan tsakiya mai shekara 27 daga Manchester City. (Sport - in Spanish) Kocin Barcelona Xavi ya ce bai san ko De Jong zai ci gaba da taka leda a gasar La Liga ba cikin wannan kakar wasan. (Metro) Chelsea ta yi wa Real Madrid tayin Timo Werner, dan wasan gaba mai shekara 26 kuma dan kasar Jamus. (Marca) Haka kuma, Chelsea na kokarin sayo Wesley Fofana, dan wasan baya mai shekara 21 daga Leicester City da kuma Denzel Dumfries, dan wasan baya mai shekara 26 daga Inter Milan. (Athletic - subscription required) Newcastle United ta yi wani yunkuri domin sanin halin da Harvey Barnes, dan wasan gefe na Leicester City mai shekara 24 yake ciki, musamman bayan da kokarin da suka yi na sayen james Maddison, dan wasan tsakiya mai shekara 25 ya ci tura. (Mail) Ana alakanta Roberto Firmino dan wasan gaba na Liverpool da kungiyar Juventus, sai dai dan wasan mai shekara 30 yafi son yayi zamansa  a Anfield. (Liverpool Echo) Dan wasan baya na Netherlands Virgil van Dijk mai shekara 31 ya ce Mohamed Salah, abokin wasansa a Liverpool mai shekara 30 ya koma kan ganiyarsa bayan dambarwar kwantiraginsa ta kakar wasan da ta gabata. (Liverpool Echo) Everton kuwa na ci gaba da tattaunawa da Paris St. Germain yayin da ta ke kokarin sayo Idrissa Gueye mai shekara 32 domin ya koma taka leda a Goodison Park. (Times - subscription required) Manchester United na neman dan kwallo Sasa Kalajdzic dan wasa gaba mai shekara 25 daga kungiyar Stuttgart ta kasar Austria, da kuma Benjamin Sesko dan wasan gaba na Red Bull Salsburg saboda rashin tabbaci ko Cristiano Ronaldo zai ci gaba da zama  a Old Trafford. (Mail) Dan wasan baya na RB Leipzig Angelino mai shekara 25 na iya zama matakin karshe ga Barcelona idan ta kasa sayo Marcos Alonso mai shekara 31 daga Chelsea. (Sport - in Spanish)	https://www.bbc.com/hausa/articles/clw4gej5jqgo
technology	Gawarwakin da ake sa wa kankara don yiwuwar farfado da su	Yanzu akwai daruruwan gawarwaki da aka daskarar da su da kankara a fadin duniya, inda ake jira a samu ci gaban kimiyyar da zai sa a farfado da su. Sai dai wannan batu yana haifar da ce-ce-ku-ce. Masana kimiyya na fargabar cewa hakan zai samar da rukunin wasu mutane da aka daskarar da gawarsu da kankara, wadanda a nan gaba ba za su samu tarba mai kyawu ba.	https://www.bbc.com/hausa/articles/c14re85q5e9o
