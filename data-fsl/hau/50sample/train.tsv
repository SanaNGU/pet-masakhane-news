business	Pence da Kamala sun kara kan annobar korona da haraji a muhawararsu	"Mataimakin shugaban AMurka Mike Pence da 'yar takarar mukamin mataimakin kasa ta jam'iyyar Democrat, Kamala Harris sun kara kan annobar barnar da korona ta yi a Amurka. Sanata Kamala ta tuhumi MIsta Trump da abin da ta kira ""gazawa mafi girma da muni ta dukkan gwamnatocin Amurka cikin tarihin kasarmu."" Mista Pence ya ze 'yan takarar jam'iyyar Democrat ba su da wani shiri da ya wuce kwafan abin da gwamnatinsu ke yi a yanzu. Mista Biden na gaba da Mista Trump a ra'ayin jama'a da aka dauka ana saura kwana 27 a gudanar da babban zaben kasar. Ba kamar yadda waccan muhawarar tsakanin shugaba Trump da Joe Biden ta gudana ba, a wannan karon - yawanci 'yan takarar biyu sun mutunta tsarin da aka shirya. An dai raba Kamala Harris ta jam'iyyar Democrat da Mike pence na jam'iyyar Republican da wani gilashi mai kauri domin kiyaye yaɗa cutar korona, amma duk da haka akwai lokutan da suka kara da kalamai masu zafi. Yawancin batutuwan da suka tattauna a kai sun fi shafar annobar korona ne, inda Sanata Kamala ta yi watsi da yadda Mista Trump da mataimakin nasa Mike Pence suka gudanar da shirin kare Amurkawa daga annobar. Kamala Harris ta ce ""Amurkawa shaidu ne ga gazawa mafi muni da wata gwamnatin kasar nan ta taba yi cikin tarihin kasarmu. Ga kuma gaskiyar lamarin; Mutum 210,000 sun mutu a kasar nan cikin watanni kalilan. ''Mutum fiye da miliyan bakwai sun kamu da cutar korona. An rufe kashi daya bisa biyar na dukkan kamfanonin Amurka. Muna kuma kallo yadda mutum fiye da miliyan talatin suka rasa ayyukan yi."" Ta kuma ce ""Tun ranar 28 ga watan Janairu aka sanar da mataimakin shugaba Pence da mai gidansa game da hatsarin wannan cutar. ''Amma sai suka ki sanar da ku. Sai suka boye bayanan daga gareku. Amma abu mafi takaici shi ne har yau da nake muku maganar nan, ba su da wani shirin magance matsalar da annobar ta haifar."" A martanin da ya mayar, mataimakin shugaban Amurka Mike Pence ya soki Sanata Kamala da yi wa Amurkawa zagon kasa idan aka samar da rigakafin cutar ta korona. ""Gaskiyar lamarin sanata, shi ne muna daf da samar da rigakafi cikin lokaci ƙanƙani, kasa da shekara guda. Muna da kamfanoni biyar da suka yi nisa wajen gwaje-gwajen rigakafi a halin yanzu, kuma muna kan aikin samar da miliyoyin allurar rigakafin. ''Saboda ahaka nake ganin ba ki da hurumin karya wa jam'a karfin gwuiwa kan kokarin da gwamnatinmu ke yi na samar da riga-kafi."" Mista Pence dai ya kaucewa amsa tambayoyi kan ko sun tattauna da shugaba Trump kan ko zai gaje shi idan rashin lafiyar shugaban ta tsananta."	https://www.bbc.com/hausa/54459814
entertainment	Magoya bayan ƙungiyoyin ƙwallon ƙafar Afirka da faretin soji cikin hotunan Afirka	W﻿asu zaɓaɓɓun hotunan Afirka da na 'yan nahiyar a wasu sassan duniya	https://www.bbc.com/hausa/articles/cx8xx9xp3qzo
entertainment	...Daga Bakin Mai Ita tare da Jamilu Dankuda Kabo	Ku latsa hoton da ke sama don kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun taurari da mawaƙan fina-finan Hausa da sauran masu ruwa da tsaki a Kannywood kan abubuwan da suka shafi rayuwarsu zalla. A wannan kashi na 127, mun tattauna da ɗaya daga cikin ƴan fim Jamilu Danƙuda Kabo.	https://www.bbc.com/hausa/articles/cyxj7l0jnxgo
sports	B﻿arcelona ka iya karewa a gasar Europa a bana	"Barcelona na kan gabar fadawa gasar Europa daga Champions karon farko cikin shekaru 19. A wasanni hudu da kungiyar Barcelona ta buga a Champions ta ci daya ta kuma yi canjaras daya an doketa sau biyu. Rashin nasarar da Barcelona ta yi a San Siro a makon jiya, ya sa Barcelona ta kwana da sanin cewa babu abin da take bukata a wasa na biyu tsakaninta da Inter sai nasara matukar tana son fitowa daga rukunin C, yayin da kungiyoyin da ke da maki kuda tarihin nasarar tsakaninsu ya rabasu. Canjaras din da aka yi ya kara bai wa Inter damar zama a matsayi na biyu, tana biyewa Bayern Munich da ke matsayi na daya, wadda ta samu tsallakwa daga wannan rukuni. Damar da Barcelona ke da ita na fitowa daga rukunin ta ta'allaka ne da rashin nasarar Inter Milan da ke samanta, ko da Barcelona ta ci duka wasanninta matukar ba a yi nasara a kan Inter ba. Ita kuma kungiyar ta Italiya na bukatar nasara daya da canjaras daya ne domin fitowa daga wannan rukuni. Yayin da Viktoria Plzen ta gaza samun ko maki daya a wasanninta. Daga Barcelona har Inter Milan za su fafata da Bayern Munich da ke saman wannan rukuni, abin da ya sanya masana ke kallon cewa ba za a san maci tuwo ba a wannan rukuni sai miya ta kare. Kocin Barcelona Xavi yace akwai bukatar 'yan wasan kungiyar suy kara ""matse kaimi"" wajen cimma abin da suke bukata. Sakamakon wasan da za a buga tsakanin Barcelona da Bayern Munich a ranar 26 ga watan Oktoba shi ne zai fayyace matsayin kowa a wannan rukuni. Inter Milan za ta buga wasanta da Munich ne a ranar 1 ga watan Nuwamba mai kamawa."	https://www.bbc.com/hausa/articles/cn0vye2yq1zo
entertainment	Hotunan Afurka na mako 19-25 Maris 2021: Masoya balan-balan, wasa a cikin ƙanƙara	Wasu daga cikjin ƙayatattun hotunan sassa daban-daban na Afirka: Dukkan hotunan na da haƙƙin mallaka.	https://www.bbc.com/hausa/labarai-56535599
technology	Wani dan Najeriya na son adana gumakan tarihin ƙasar ta intenet wadanda Turawa suka sace	"A cikin jerin wasiƙunmu daga ƴan jaridar Afirka, marubuciya Adaobi Tricia Nwaubani ta rubuta maƙala a kan wata sabuwar aniya ta neman a ƙwato kayayyakin tarihin Afirka da suka haɗa da gumaka da Turawan mulkin mallaka suka sace. Me zai faru idan ƴan Afirka suka ƙuƙuta suka samu damar shiga gidajen adana kayan tarihin da ke ƙasashen yamma, suka tattara dukkan kayan tarihin da aka sace a yankunansu a zamanin mulkin mallakar Turawa, suka dawo da su gida? Wani matashi ɗan Najeriya yana ƙoƙarin yin hakan. Amma maimakon kutsawa cikin gidajen tarihin ba izini ya kwashe kayan, yana son ƙwato su ne ta intanet. ""Wannan ne karo na farko da za a ƙwato kayan tarihin da aka sace ta hanyar intanet,"" a cewar Chidi, mai shekara 34, wani haziƙi kuma wanda ya ƙirƙiri wata ƙungiya mai suna Looty, wanda ya ƙi faɗar sunan mahaifinsa, ya ce, yana so mutane su mayar da hankali ne a kan aikin da zai yi ɗin maimakon sanin sunansa. ""Wannan shi ne aikin fasahar zamani na farko kan kayan atarihin da aka sace,"" in ji Chidi mai shekara 33, kewararren mai aikoin zayyana ne kuma wanda ya kirkiri gidauniyar Looty, wanda ya ki amincewa ya bayyana sunan mahaifinsa, saboda ya ce ya na son mutane su maida hankali kan ayyukan da ya ke yi ba wai sanin ko shi waye ba. ""Ina tunanin: Mai zai hana mu mayar da sassaken da aka yi zuwa zane, daga nan mu mayar da shi a intanet?"" Tunanin kafa gidauniyar Looty ya zo masa ne, sakamakon yawaitar tattaunawa kan batun kayan tarihin da ake ta sacewa, sai ya ga kamata ya yi ya shigar da batun mayar da su intanet ta amfani da fasaha. Yayin da ake fadi tashin ganin an amince da NFT, sai kuma aka lura mutane sun fara wayewa da su. Abu na farko da mai kamfanin Tiwita NFT Jack Dorsey ya fara yi, an sayar shi kan farashin dala miliyan 3, sai kuma wani kan kamen da aka yi wa shugaban yaki da wariyar launin fata a Afirka ta Kudu, Nelson Mandela ya tara kudi har dala 130,000 lokacin da aka yi gwanjonsu. Tattaunawar NFT na faruwa lokaci guda da ake matsa lamba kan a dawo da kayan tarihin Afirka da aka sace shekara da shekaru, wadanda Turawan mulkin-mallaka suka sace. ""Muna magana ne a kan hakkin mallakar kayan da wanda ya dace ya mallaka. Me zai faru idan na samu na mayar da su NFT?"" In ji Chidi. Batun mayar da kayan tarihin zayyana ya fara ne da binciken abubuwan da za a iya sacewa, sai kuma zuwa gidan tarihi domin daukar hotonsu, ta amfani da wata manhaja ta musamman da ake da ita a wayar salula. Bayan haka, sai aka sauko da hotunan aka adana a na'ura mai kwakwalwa, tare da amfani da fasahar 3D, wato masamfura da ake amfani da manhaja da kuma fasaha ta musamman. ""Maganar gaskiya, muna aikin tamkar mun fara aikin sabo,"" in ji Chidi. ""Abu daya zai iya daukar mako guda kafin mu kammala shi, ko ma fiye da haka."" Tagullar Benin ta fasahar zamani Za a kaddamar da shafin intanet na  Looty  ranar 13 ga watan Mayu, amma tun watan Nuwambar 2021 aka fara aikin. Yayin da Chida da ya kasance shugaba, yake aiki da wani dan Najeriya da dan Somlia, Kowanne mamba na tawagar ya kware a fasahar masamfura (3D) da fasahar yi wa abu kwaskwarima ta kwamfyuta, amma dukkansu sun ziyarci gidajen tarihi na kasashen Faransa da Birtaniya inda suka dauko aikin zane-zane ta wayar salula. Kawo yanzu, sun yi kokarin samar da abubuwa har 25, ciki har da fitattun kayan tagulla na Benin, da kayan adon da ake sanyawa a masarautun Benin, wadda ta rikide a Najeriya, sannan suna fakon karin wasu ayyukan. Chidi ya ce ya na sane da cewa kalmar Looty ta na da alaka da looting wato Sata, wanda abu ne maras kyau, sai dai ya ce akwai wata ma'anar mai nauyi a ciki shi ya sa ya zabi sanyawa aikin wannan sunan. A shekarar 1860, wani sojan Birtaniya, Kaftin John Hart Dunne, ya dawo daga Ingila bayan kai ziyara Peking, wadda a yanzu ta zama Beijing din kasar China, ya zo da wani kare da ba a saba ganin irin shi ba, sai ya bai wa Sarauniya Victoria a kyautar shi domin ya shiga cikin ''karnukan masarautar da ake da su''. An sanya masa suna Looty saboda yadda aka samo shi, karen ya shahara tya yadda ya kan zauna masu zayyana su zana shi, an yi amanna da cewa an dauke shi ne lokacin da turawan Birtaniya sun yi kwalema a masarautar Peking. Looty na daga cikin karnukan farko a Birtaniya wandan ake kira ''karnukan Peking'' ko ''Pekinese dog'' a turance, ya rayu a fadar Windsor har zuwa shekarar 1872 da ya mutu. A shekarar 2018, kafafen yada labaran China suka fara jita-jitar gwamnatin kasar na cikin wata danbarwa da masu zayyanar kasar da kasashen yamma kan wasu kayan atrihi da suka bata. Gwamnatin China ta musanta ikirarin, duk da an gano daya daga cikin zanen da aka sato an sanya shi a filin jirgin sama na Shanghai. ""A baya turawan Birtaniya na sace zanen Afirka, sun tara makudan kudade daga kayan da suka sata a China. A lokacin da na ke neman sunan da zan sanyawa aikin nan, sai na zabi 'Looty', kalmar na da alaka da sace karen nan da aka bai wa Sarauniya Victoria,"" in ji Chidi. ""Duk da cewa kalmar Looty ba mai dadi ba ce, mun sanyata a nan ba da nufin tashin hankali ba."" Chidi yana da fatan ganin abu biyu sun samu ta hanyar Looty. Na farko gano wani abu da aka sace mai alaka da kayan tarihin Afirka, wanda kuma yake fatan zama wata hanya da masu zayyana ko zane a Afirkar za su ci moriya ta amfani da fasahar zamani, ya kuma kira hakan da cewa ""kayan sun koma ga ainahin masu shi."" ""Idan kai mazaunin Benin ne, kuma kana son ganin kayan tarihin da ya shafi inda ka fito, na farko kana bukatar neman bisa, sannan ka sayi tikitin jirgi, sannan ka je Ingila, ka kama otal. Daga nan ne za ka je gidan kayan tarihi domin ganin zane ko gumakan da ainahi na kasarka ne da aka sato aka kawo nan ka biyo su domin ka kalla. Idan tafiya ta mika, mutane da dama ba za su iya zuwa ba,"" in ji Chidi. 'Samar da kallo-kallon zamani' Chidi na cike da fatan kallon zanen da za a kalla ta Looty zai bude wata kafa ga masu zane-zanen Afirka, su kuma bude hanyar shigowar arziki ta yadda kananan masu zane za su amfana da Looty. Za a iya sayen zane-zanen da NFT suka yi kadai ta amfani da kudin intanet na crypto. ""Harkar baki dayanta a intanet za a yi ta, har kudin ma ta nan za a biya. Kashi 20 cikin 100 na kudin duk wani abu da kake son saya a shafin Looty, zai tafi ne kai tsaye ga asusun tallafi na Looty. Daga wadannan kudaden da za mu samu ne, za mu fara bai wa masu zanen Afirka tallafi. Za mu zuba kudin domin sayen kayan aikin da masu zayyana suke bukata domin inganta aikinsu.'' Yayin da Chidi yake fatan ganin fafutukarsu za ta rikide zuwa gagarumin aikin da zai dawo da duk wasu kayan tarihin Afirka da aka sace lokacin Turawan mulkin-mallaka, yana fatan wata rana za a wayi gari a cimma abubuwan ban mamaki. ""Ina son samar da kallo-kallo namu na kashin kanmu, inda zan dora duka hotunan zane-zanen a ciki yadda za su dawwama a intanet."" Follow us on Twitter @BBCAfrica, on Facebook at BBC Africa or on Instagram at bbcafrica"	https://www.bbc.com/hausa/rahotanni-61378340
technology	Masu cin abinci a gidajen abinci na kokawa kan Butum-butumi	"Kamfanin CES tech Expo dake Las Vegas ta kaddamar da wata butum butumin mage da zata dinga kai abinci ga abokan cinikayyarta. Butum butumin mai suna BellaBot, wanda kamfanin fasaha ta PuduTech dake China ta kera na daya daga cikin jerin kirkire-kirkiren mutum mutumin da aka kaddamar dasu na wannan shekarar. Akwai kuma wani butum butumi mai tafiya wanda UBTech Walker ta kera, wanda ke nuna ire-iren motsa jiki na yoga da za a iya yi . Da kuma wani butum butumi na Charmin's RollBot, wanda ke hanzarin kai tolet paper ga bayukan dake bukatar hakan. Daya daga cikin kwararrun yace, akwai yiwuwar kara samun ire-iren wadannan bajakolin butum butumi anan gaba. BellaBot, wato butum butumin dake jiran abokan cinikayya akan tebur don basu abinci, butum butumin mage ce mai kima. Wannan butum butumin na BellaBot da aka kera, ya kece na baya da aka taba yi mai bangarorin dake da amfani. BellaBot ya sha bam-bam da shi, inda yake dauke da wani abu mai nau'in talabijin dake nuna fuskokin butum butumin maguna. Tana kukan mage a lokacin da ta iso teburan abokan cinikayya domin tunatar dasu, su dauki abincinsu. Idan kuma masu cin abincin suka taba kunnen BellaBot, sai ya maida martani da nuna jin dadi. Sai yace, hannunka akwai dumi, kamar yadda aka tsara shi ya fada. Amma idan abokan cinikayyar suka ci gaba da taba shi har na tsawon wani lokaci, sai martanin ya canja. ""Yana yin fushi domin tunartawa da a daina kawo tsaiko cikin aikin shi, kamar yadda kamfanin ta bayyana. A cewar kamfanin PuduTech, kamfanin Chinese din na kokarin cimma masu gidajen sayar da abinci a Chinan, wanda ke fama da matsalar daukan isassun ma'aikata. An riga an fara amfanin da wannan butum butumin na wannan kamfanin a gidajen sayar da abinci 2000 a fadin duniya. Kamfanin na shirin baje sababbin na'urarta a wani daki da aka kera wanda zaiyi kama da gidan sayar da abinci nan gaba, idan kamfanin CES ta bude a ranar Talata. Sai dai zai yi wa butum butumi BellaBot wahala ya iya aiki yadda ya kamata a zahirance inji masanin fasaha, Paolo Pescatore na PP Foresight, saboda kalubalen da ake fuskanta na tafiyar da gidajen sayar da abinci a lokutan da aiki ke da yawa. Ya kuma kara da cewa, ana tsammanin gidajen sayar da abinci zasu kara zama masu dogaro da na'ura mai kwakwalwa, in ba ta wannan hanyar ba, to ta wata hanyar. Ana kuma bajakolin sabuwar butum butumi mai tafiya na kamfanin UBTech a CES na wannan shekarar. A cewar makerinsa, butum butumin na abubuwa da dama na salon fada irin na Tai Chi da kuma motsa jiki na yoga, wanda yake nuna gagarumin ci gaba a harkar motsa jiki. Yana nuna ci gaba da aka samu a harkokin motsa jiki irin ta yoga, kamar dai yadda ake tsammanin butum butumin da ke zaune a gidanka da iyalinka zai yi, yau bene ya sauko, yana dauke maka da kaya masu nauyi inji mai magana da yawun kamfanin, Jeff Gordon. Wasu abubuwa da butum butumin ke iya yi kuma sun hadar da iya tura baro, da zanen hotuna da kuma zuba abin sha a kofi. Sai kuma Kamfanin Procter da Gamble na Amurka masu kasuwancin ""toli fefa"" da ta jawo hankali zuwa ga fasahar da suka yi wanda ke cike gurbin bayuka da dakunan wanka: RollBot ""Kayi tunanin kai ne a wajen, kuma toli fefa ya kare, babu wanda ya ji kana kira."" Mai gudanar da bincike na kamfanin P&G Gregg Weaker ya fadawa BBC. Butum butumin zai gano inda kake a gidan ya kuma kai maka sabon toli fefar. Ana kiran butum butumin RollBot ta Bluetooth a wayar hannu ta zamani. Sai dai, P&G  a yanzu bata shirya sanya wannan fasahar a kasuwa ba - inda hakan ke nufin za a jira zuwa wani lokaci na amfani da wannan fasahar. Godiya ga ci gaba da aka samu a iyawar komfutoci da kuma manhajoji, butum butumi sannu a hankali zasu inganta a bayyana kawunansu da kuma kwaikwayon abubuwan da dan adam zai iya yi a hasashen Mista Pescatore. Ya kuma bayyana cewa, a yanayi da ake na rigingegeniya a kasuwanni, butum butumi masu sa nishadi zasu fi cin kasuwa. Ya kara da cewar, yana daya daga cikin fasahohin dake bunkasa. A sa ran samun butum butumi masu sa nishadi a shekaru masu zuwa."	https://www.bbc.com/hausa/labarai-51008343
health	Amsoshin tambayoyinku kan labaran bogi kan coronavirus	"Idan har kana shiga shafukan sada zumunta, lallai ka yi kicibus da daya daga cikin wadannan labaran: ""Tsuntsaye na dawafi a Ka'aba saboda an hana mutane yi dalilin coronavirus; Idan kuka dage da shan ruwan zafi ko shayi mai zafi coronavirus ba za ta iya kama ku ba; makiya addinin Musulunci ne suka kirkiri cutar don su hana Musulmai ibadah; Shan ruwan dumi na hana kamuwa da coronavirus…"" Kadan kenan daga cikin irin labaran da ke yawo a shafukan sada zumunta da muhawara a duniya bayan barkewar daya daga cikin annoba mafi girma a tarihin duniya. Sai dai duk da hankali ya karkata wajen shawo kan annobar, wani abu da ke kawo cikas ga jami'an lafiya da sauran hukumomi shi ne yadda labaran karya ko na bogi ke daukewa mutane hankali daga abin da ya kamata- wato sahihan hanyoyin kare kansu daga kamuwa da cutar da kuma hanyoyin kula da kansu a lokacin da su ko wani nasu ya kamu. BBC ta hada kai da likitoci da malaman addini da sauran masana wajen bambance aya da tsakuwa, cikin wadannan labarai da ke yawo a shafukan intanet a sigar makala ko bidiyo ko hoto. Haka kuma, mun amsa wasu daga cikin tambayoyin da kuka aiko mana don sanin sahihanci wasu labaran da kuka ci karo da su a shafukan sada zumunta. Ga wasu daga cikinsu: Jim kadan bayan da hukumomin Saudiyya suka sanar da hana yin dawafi a daf da dakin Ka'aba saboda bullar coronavirus a kasar, wani hoton bidiyo ya bayyana, wanda ke nuna wani gungun tsuntsaye yana kewaye ka'aba da daddare. Babu mutane da yawa a harabar masallacin a lokacin da aka dauki bidiyon, kuma an kange dakin Ka'abar da wani shinge don hana mutane zuwa kusa da ita. An jiyo mai daukar bidiyon yana magana da wani yare mai kama da harshen Hindi kuma jefi-jefi ya kan ce 'Subhanallah, Allahu Akbar, Masha Allah'. Binciken da BBC ta yi ya nuna cewa ba sabon abu ba ne yadda aka ga wadannan tsuntsaye na kewaye Ka'aba. Wani fitaccen malamin addinin Musulunci a Najeriya Ibrahim Disina ya ce wadannan tsuntsaye ba lallai dawafi suke don mutane sun daina dawafi ba. Idan ka kalli bidiyon za ka ga suna tashi har zuwa nan da can ne. ''Wanda duk ya san wannan wajen ya san tsuntsaye na yawan yin hakan a ciki da wajen masallacin. Da yake shari'ar Musulunci ta hana kashe dabbobi da tsuntsaye a wannan wajen ya sa suke shawaginsu sosai. ''Amma hakan ba ya kore cewa suna iya yin ibadar, tun da Allah a cikin Kur'ani mai girma ya fadi cewa: 'Ko wane abu da ka gani yana iya yin tasbihi ga Allah SWT amma ba lallai mu 'yan adam mu gane ba.' Allah ne ya bai wa kansa sani.'' Haka kuma, a shafin Facebook na hukumar masallacin mai suna Haramain Sharifain, an wallafa bidiyon da sako kamar haka: ""Wani mai ziyarar Masallacin Makka ya dauki wani hoton bidiyo da ke nuna gungun tattabaru na kewaye Ka'aba, sai dai yadda tattabarun ke kewaye dakin ba iri daya ba ne da yadda mutane ke yin dawafi a Dakin Ka'aba."" Wannan ya nuna cewa hukumar masallacin ta yi fatali da batun da wasu ke yi na cewa wata mu'ujiza ce yadda tattabarun ke dawafi saboda an hana mutane yi, ganin cewa su tattabarun suna kewaye Dakin Ka'aba ne ta hannun dama, yayin da mutane masu yin dawafi na kewaye dakin ne daga hannun hagu. Dakta Nasir Sani-Gwarzo wani fitacce kan harkar lafiya a Najeriya, ya ce yin sirace da ruwan zafi ba ya hana kamuwa da coronavirus amma zai iya taimakawa wajen jika makogwaro. ""Ita coronavirus cuta ce da take yaduwa ta hanci ko baki sai ta gangara makogwaro inda za tai ta hayayyafa har ta shiga huhu"" a cewarsa. Dakta Sani-Gwarzo ya ce idan ana yawan yin sirace, makogwaro zai zama a wanke ba tare da wata majina ba kuma wannan na iya taimakawa wajen hana cutar yaduwa, amma yin siracen ba ya maganin cutar. Haka kuma shan ruwan dumi na taimakawa makogwaro wajen tsaftace shi da wanke shi yadda ya kamata ko da mutum ba ya dauke da wata cuta, amma Dakta Sani-Gwarzo ya ce ''wannan ba shi zai hana kamuwa da cutar ba kuma ba zai yi maganin cutar ba ga wanda ya kamu.'' Dakta Sani-Gwarzo ya ce wannan haka yake. Don mutum ya ci kayan abinci masu kara wa garkuwar jiki karfi, wannan ba zai hana cutar ta shiga jikin mutum kuma ta yi tasiri ba. Sai dai ya ce garkuwar jikin za ta samu karfi da karsashin yaki da cutar idan an gina ta da sinadaran abinci masu kyau. ""Kamar mace ce ta haihu, ai ana dafa mata nama da sauran kayan abinci masu kyau, ko kuma dan-shayi da ake yi ko farfesu duk don su mai da karfin jikinsu, to kamar haka ne da garkuwar jiki."" Cin kayan abinci mai kyau ba zai hana kamuwa da cutar ba kuma ba zai warkar da cutar ba amma zai agaza wa garkuwa jiki,"" in ji Dakta Sani- Gwarzo. Akwai sakonni da yawa a shafukan sada zumunta da ke cewa cin tafarnuwa na hana kamuwa da cutar coronavirus. Hukumar Lafiya ta Duniya ta ce duk da cewa tafarnuwa na kara lafiya, babu wata shaidar cewa za ta hana kamuwa da coronavirus. Babu shakka cin kayan marmari da kayan lambu da shan ruwa a kai a kai na da muhimmanci ga lafiya, amma babu sahihiyar shaida da ke nuna cewa akwai abincin da zai iya hana coronavirus yaduwa a jikin mutum. Wani sako da ke cewa shan lemon tsami da bakar hoda, wato baking powder na maganin coronavirus ba gaskiya ba ne. Hukumar Lafiya ta Duniya ta ce ""kawo yanzu babu maganin wannan cuta kuma idan mutane suka yi hakuri, wannan cuta ce da ba ta da saurin kisa kuma ana warkewa idan aka kamu da ita."" A 'yan kwanakin nan, an yi ta yada wani sako musamman a shafin Whatsapp wanda ya fara da bayani kamar haka: ""Breaking News from CNN…"", wato labarai da dumi-duminsa daga kafar sadarwa ta CNN. A cikin sakon, an rubuta cewa akwai wani likita mai suna Dakta Li Wenliang wanda shi ne ya fara gano coronavirus, kuma wai kafin rasuwarsa ya yi bincike ya gano cewa sinadaran Methylxanthine da Theobromine da Theophyline da ake samu a cikin shayi suna maganin kwayar cutar coronavirus. Haka kuma, sakon na dauke da bayanin cewa yanzu a China likitoci na bai wa masu dauke da cutar shayi sau uku a rana kuma shi ya sa har aka samu saukin yaduwar cutar a Wuhan, inda cutar ta samo asali. Lallai sunan likitan da ya fara gano yaduwar coronavirus a birnin Wuhan na Lardin Hubai a kasar China, Li Wenliang kamar yadda aka rubuta a sakon na shafukan sada zumunta. Dakta Li ya mutu a farkon watan Fabrairu bayan ya kamu da cutar, yana mai shekara 34. Binciken BBC ya gano cewa babu shakka akwai sinadaran methylxanthines a shayi har ma da gahawa da cakulet. Amma babu wata hujja da ke nuna cewa Dakta Li Wenliang ya yi bincike kan wadannan sinadaran da tasirinsu kan coronavirus- asali ma, Dakta Li likitan ido ne kafin rasuwarsa ba kwararre kan cutuka ba. Sannan babu hujjar cewa likitoci sun fara bai wa marasa lafiya shayi sau uku a rana, kamar yadda sashen bincike na BBC na Reality Check ya gano. An yi ta yada wannan hoton na sama ana cewa shugaban Rasha Vladmir Putin ne ya saki zakuna har 500 a titunan kasar a wani mataki na hana mutane zirga-zirga don hana yaduwar coronavirus. Watakila wasu da zummar wasa suke yada hoton amma tuni wasu sun yarda cewa da gaske ne. Wannan labari karya ce tsagwaronta. Gwamnatin Rasha ba ta sanar da matakin rufe kasar baki daya wajen hana zirga-zirga ba. Hoton zakin an dauke shi ne tun a shekarar 2016 a Afirka Ta Kudu. Da gaske an gano riga-kafin coronavirus kuma za a fara bayar da ita nan kurkusa? An ci gaba da yada wani hoto a shafukan sada zumunta na wasu magunguna da allurai wadanda a jikinsu aka rubuta covid-19 vaccine. Daga saman hoton an rubuta sakon cewa ""An gano riga-kafin coronavirus kuma nan da karshen mako za a fara yi wa mutane allurar"". Dakta Sani- Gwarzo ya ce wannan ba gaskiya ba ne. ""Samar da riga-kafin cuta ba karamin aiki ba ne. Ko da an gano riga-kafin, akwai gwaje-gwaje na musamman da ake yi kafin a fara bai wa mutane kuma a kan kwashe tsawon lokaci, watanni ma kafin a gama gwajin"" ""Amma batun a ce za a fara bayar da shi nan kusa ba gaskiya ba ne,"" a cewarsa. A wata makala da ya rubuta, Wakilin BBC kan harkokin lafiya James Gallagher ya ce ana nan ana bincike mai zurfin gaske don gano riga-kafin coronavirus. Ya ce sama da riga-kafi 20 ake hadawa a yanzu, kuma a cikinsu akwai wadda aka fara gwada ta a kan mutane don gane ingancinta da girman tasirinta. Yayin da wasu daga ciki kuma aka fara gwadawa kan dabbobi. James Gallagher ya ce samar da riga-kafi na da matakai iri-iri shi ya sa ake daukar lokaci kafin a sami daya kwakkwara kuma mai inganci. Haka kuma, idan aka yi dacen samar da riga-kafin kwanann nan, za a dauki tsawon lokaci kafin a iya samar da ita da yawa har ta isa duka kasashen duniya da ke bukatarta. Hakan na nufin cewa ba za a samu riga kafin coronavirus ba sai a kalla nan da tsakiyar shekarar 2021. Wasu sakonnin da ake ta yadawa na cewa Chloroquine, wani maganin zazzabin malariya, na maganin cutar kuma an amince a fara amfani da shi a matsayin riga kafi. Wannan batu ba gaskiya ba ne, kuma sanarwar da Shugaban Amurka Donald Trump ya yi, mai cewa an amince a fara amfani da maganin a kan masu coronavirus ba daidai ba ce. Hukumar da ke kula da ingancin magunguna ta Amurka ta musanta ikirarin Shugaba Trump, ta kuma ce ba ta kammala bincikenta ba kan tasirin maganin ga masu cutar. An yi ta yada wani sako musamman a shafin Whatsapp da ke cewa wani ya yi mafarki da Annabi Muhammadu (SAW) kuma ya ba shi umarnin cewa ya bude Kur'aninsa a daidai Suratul Bakara, zai ga wani silin gashi guda daya, ya jika gashin a ruwa ya sha don yana maganin coronavirus. Wannan sako ya yadu sosai har zuwa wasu shafukan kamar Twitter da Facebook kuma mutane da yawa sun yi ikirarin cewa sun yi kamar yadda mutumin ya ce an umarce shi da yi kuma sun ga silin gashin, sun jika sun sha. Malaman addinin Musulunci da dama sun yi tsokaci kan wannan al'amari inda suka yi jan hankali da a yi watsi da wannan sako. Abu Jabir Penabdul, wani malamin addinin Musulunci a Najeriya mai ba da fatawa musamman a shafin Twitter ya ce, shaidan kan zo wa mutane a mafarki kuma ya ce shi Annabi ne. Malamin ya ce maganar gaskiya ita ce labarin wannan mafarki ba gaskiya ba ne, siddabaru ne na shaidanu. ""Ya ce ba abin mamaki ba ne saboda ko a lokacin yakin Badar shaidan ya yi wa Musulmai siddabaru, don haka kai wane ne da ba zai yi maka siddabaru ba? Dole ne mu zama masu mayar da hankali kan addini."" ""Kuma kai wane ne za ka fito ka ce an yi maka wahayi a mafarki? Har kake kokarin karkatar da hankalin Musulmai a fadin duniya? Wannan ba daidai ba ne,"" a cewar Abu Jabir Penabdul. Ya kuma yi kira ga Musulmai da su daina saurin biye wa jita-jita musamman kan abin da ya shafi lafiya da addini. Baya ga malaman addini, wasu da yawa sun fito sun nuna cewa gashin da mutane ke ikirarin gani a cikin Kur'ani ba komai ba sai zaren da aka dinke Kur'anin da shi, ya ke zamewa ya shiga tsakiyar Littafin. Wani sakon murya da ake ta yadawa a shafukan sada zumunta inda wani wanda bai bayyana sunansa ba, ke bayani kan asalin sunan coronavirus ya ja hankali sosai. A sakon, mutumin ya ce malaman China sun yi kira ga mutanen kasar masu cin naman alade su daina saboda babu kyau. Sai ya ce mutanen sun tambayi malaman a ina suka gano babu kyau cin naman alade sai malaman suka ce a cikin Al-Kur'ani, kamar yadda mutumin ya bayyana. ""Daga ambatonsu haka sai suka ce ai Qur'an virus ne, yana yi wa jikin mutum ta'asa. Ai an wulakanta littafin Allah, sannan ana tunanin Allah zai kyale mutane? To ai dole Allah ya saukar mana da masifa,"" in ji mutumin. Sai dai binciken da muka yi ya nuna mana cewa wannan magana ba gaskiya ba ce. Coronavirus ta samo sunanta ne daga kalmar harshen Latin inda 'corona' ke nufin hular sarki. Kuma an sa wa kwayar cutar sunan ne saboda yadda idan aka haska ta a karkashin na'urar ganin kwayoyin halitta wato microscope, take da kamanceceniya da hular sarki, kamar yadda aka wallafa a Mujallar Nature.com. Virus kuwa wata kwayar cuta ce da ke janyo rashin lafiya a jikin mutum da dabba kuma akwai virus iri-iri a duniya. Ita kanta coronavirus tana da rabe-rabe da dama kuma Hukumar Lafiya Ta Duniya, WHO, ta yi wa coronavirus wadda ta zama annoba a halin yanzu lakabi da covid-19. Coronavirus cuta ce da ake dauka idan mai dauke da ita ya yi tari ko atishawa, kuma idan ya shafi hancinsa ko bakinsa sannan ya shafi wani wuri zai iya goga kwayoyin cutar misali a teburi ko kofa ko bango. Nau'ukan ibada a addinin Musulunci kamar sallah a masallaci ko yin dawafi sun kunshi cakuduwa ko matsuwa a kusa da juna a wuri guda. Dakta sani-Gwarzo ya ce ""Ba aikin ibada ba kawai, duk abinda zai kawo cunkoso na dan Adam a wuri guda ba tare da tazara ba, akwai barazanar kara yaduwar wannan cuta."" Ko a cikin gida ne tsakanin ma'aurata ko 'yan uwan juna, idan ba su ba da tazarar a kalla mita biyu ba daya na iya sawa dayan cutar. Dakta Sani- Gwarzo ya ce ""kamar gobara ce, idan wuta ta tashi a gida sai labule ya kama ai idan da darduma ko wani labulen a kusa da shi duk zai harba masu wutar. Kan a ce mene ne gaba daya gidan zai kama da wuta. ""Ita ma wannan cutar haka take, muddin za a rika zama kusa da juna babu abin da zai hana ta yaduwa, dama haka ta ke so,"" a cewarsa. Amma ya ce idan mutane za su hakura da wasu abubuwan da suka saba yi na cuduwa a wuri guda kamar sallah a jam'i ko zuwa kasuwa mai cikowar mutane da dai sauransu, lallai za a shawo kan cutar nan ba da jimawa ba. Dakta Sani- Gwarzo ya ce ""Ita dama abin da take so shi ne mutane da yawa a wuri guda sai tai ta yaduwa, daga jikin wannan ta fada jikin wannan."" Don haka hikimar hana sallar jam'i da dawafi da yin musabiha ba salo ne na hana Musulmai ibada ba, illa dai kawai hanya ce ta hana yaduwar cutar a tsakanin mutane. Haka kuma, ba a addinin Musulunci ba ne kawai aka dakatar da ayyukan ibada na taron jama'a, Fafaroma Francis ya daina gana wa da mabiya darikar Katolika a birnin Vatican saboda hana yaduwar coronavirus. A yanzu ta wata katuwar talabijin da aka kafa a farfajiyar St. Peter's da ke Vatican yake gudanar da wa'azinsa. Manyan malaman addinin Musulunci kamar Sheikh Dakta Ahmad Gumi da Sheikh Dahiru Usman Bauchi da Sheikh Ali Isa Pantami duk sun fito sun yi kira ga Musulmi da su bi dokokin da hukumomin gwamnati da jami'an lafiya suka bayar kan hana yaduwar cutar. Asali ma, malaman sun ce wajibi ne bin doka a lokacin annoba. Wani hoto da ake ta yadawa wanda ke da tambarin Asusun Kananan Yara na Majalisar Dinkin Duniya, UNICEF, na cewa shan ruwan zafi na kashe kwayar cutar coronavirus haka nan zama a karkashin rana. Charlotte Gornitzka, wata jami'ar UNICEF ta ce duka wannan bayanin ba gaskiya ba ne. Mun san cewa kwayar cutar da ke janyo mura ba ta cika rayuwa ba a waje lokacin zafi, amma ba mu san yadda abin yake da wannan sabuwar cutar. ""Zafin da zai iya kashe kwayoyin cutar nan kan kai maki 60 a ma'aunin celcius, wannan ba karamin zafi ba ne. Amma wanke zannuwan gado da tawul da ruwan zafi na iya taimakawa wajen kashe kwayoyin cutar, amma ba zai yiwu a yi wanka da ruwa mai wannan zafin ba,"" a cewarta."	https://www.bbc.com/hausa/rahotanni-52065722
health	Jawabin Buhari kan Coronavirus: Wautar wasu tsiraru na iya janyo halakar jama'a	"Shugaba Buhari ya ce zuwa yanzu sun gano kashi 92% na mutanen da suka yi hulda da masu fama da korona, tare da ninka yawan dakunan gwaje-gwaje a Najeriya. Ya kuma bayyana fatan kara yawan gwajin masu cutar korona zuwa mutum 1,500 kullum a fadin kasar. Muhammadu Buhari ya bayyana haka ne yayin jawabin da ya gabatar da maryacen ranar Litinin inda ya sanar da tsawaita matakin kulle jihohin Legas da Ogun da kuma Babban Birnin Tarayya. Shugaban ya ce sun horas da ma'aikatan lafiya sama da 7,000 kan riga-kafi da matakan dakile cutuka masu yaduwa, yayin da hukumar NCDC ta aika jami'anta zuwa jiha 19 a kasar. Jawabin na zuwa ne dai-dai lokacin da masu cutar korona suka karu zuwa sama da mutum 340 a fadin Najeriya. A cewarsa: ""Lagos da Abuja a yau suna da karfin karbar marasa lafiya dubu guda a fadin cibiyoyin kwantar da masu cutar korona da ke fadin biranen biyu"". Ya kuma ce ta hanyar amfani da dukiyar kasar da kuma gudunmawar da suka samu, za su wadata cibiyoyin ciki har da na jihohi da ma'aikata da kayan aiki a 'yan makwanni masu zuwa. Buhari ya ce tuni suka samar wa ma'aikatan lafiya a dukkanin cibiyoyin kula da masu korona rigunan kare lafiya don su sanya, su gudanar da ayyukansu cikin aminci. ""Fata da addu'o'inmu su ne ba sai mun yi amfani da wadannan cibiyoyi ba, amma dai duk da haka za mu shirya don gudun abin da ka je ya zo"" in ji shi. Ya ce a matsayinsu na zababbun shugabanni sun tsaida wannan shawara ce mai wahalar gaske duk da yake sun sani za ta hargitsa harkokin rayuwa kuma ta sanya 'yan kasa da ababen kaunarsu da al'ummominsu cikin takura. Sai dai a cewar shugaban wannan sadaukarwa ce ake bukata don takaita bazuwar cutar kobid-19 a kasar. ""Sun zama dole don kubutar da rayuka"". Buhari ya ce: ""manufarmu har yanzu ita ce shawo kan bazuwar korona da kuma samar da sarari, lokaci da kayan aiki don daukar gagarumin mataki na bai daya. Ya ce sakamakon gagarumin goyon baya da hadin kan da suka samu, sun cim ma dumbin nasarori a cikin kwana 14 da aka kulle biranen tun da farko. A cewarsa, kasar ta hau kan hanya don samun nasara a yaki da annobar. Sai dai ya ce duk da haka har yanzu yana cike damuwa kan karuwar mutanen da aka tabbatar sun kamu da cutar da kuma wadanda suka rasu a fadin duniya da ma musamman a Najeriya. ""A ranar 30 ga watan Maris 2020, lokacin da muka daukar matakin kullewar kamar yadda likitoci da masana kimiyya suka ba da shawara, jimillar masu cutar a fadin duniya sun dan haura 780,000. To amma jiya, adadin masu cutar a fadin duniya ya zarce 1,850,000. Wannan adadi ya fi karfin ninki biyu."" Ya ce a cikin kwana 14 kawai, fiye da mutum 70,000 cutar korona ta yi ajali. Kuma a dai wannan lokaci, mun ga yadda kwayar cutar sha kan harkokin kula da lafiya hatta a kasashe mafi karfin arziki. Muhammadu Buhari ya ce a Najeriya, akwai mutanen da suka kamu da cutar korona 131 a jiha 12 ranar 30 ga watan Maris, mutum biyu kuma sun riga mu gidan gaskiya. ""Da safiyar nan Najeriya tana da mutum 323 da ke da cutar a cikin jiha 20. Abin takaici kuma a yanzu muna da mutum da suka rasu,"" in ji shugaban. Ya ce jihar Legas na da kashi 54% na mutanen da aka tabbatar sun kamu da korona a Najeriya. Idan aka hada da na Abuja, wuraren biyu na da sama da kashi 71% na wadanda suka kamu. Don haka: ""Mafi yawan kokarinmu zai fi karkata zuwa wadannan wurare guda biyu"". Shugaba Buhari ya ce Hukumar dakile cutuka masu yaduwa ta sanar da shi cewa gagarumin adadi na mutane sabbin kamuwa da ake samu a yanzu na faruwa ne a tsakanin 'yan kasa, ta hanyar hulda tsakanin mutum da mutum. Saboda haka ya tunasar da dukkan 'yan Najeriya su ci gaba da daukar alhaki na matakan da ake ba da shawarwari ta kare yaduwar cutar ciki har da yin nesa-nesa da juna da tabbatar da tsabtar jiki, sannan kuma a zauna a gida. Bugu da kari ya ce ya sanya hannu kan dokar killace mutane tare da bijiro da karin ka'idoji don fayyace matakan shawo kan annobar korona, kuma nan gaba kadan za a fitar da su. Buhari ya ce ba abin raha ba ne. Magana ce ta tsakanin rayuwa da mutuwa. An rufe Masallatan Harami a biranen Makkah da Madina. Fafaroma ya yi bikin ranar Ista a Dandalin St Peter fayau ba tare da mahalarta ba. Haka kuma an yi bikin na Ista a mashahuriyar majami'ar Notre Dame ta birnin Paris da mutanen da suka gaza goma. Kasashen Indiya, da Italiya da Faransa duk an kulle su. Sauran kasashe ma suna kokarin bin sahu. ""Ba za mu sake ba"" in ji shi. Ya ce mako biyu da ya wuce, gwamnati ta sanar da matakan rage radadi da suka hadar da rabon kayan abinci da tallafin kudi da jinkirta karbar basuka don sassauta tsananin da matakansu za su janyo a irin wannan mawuyacin lokaci. Shugaban ya ce ya kuma ba da umarnin cewa a fadada rijistar tallafa wa masu karamin karfi daga gida miliyan biyu da 600,000 zuwa gida miliyan uku da 600,000 a cikin mako biyu mai zuwa. Ya kuma nanata kira ga 'yan Najeriya su bi umarnin zama nesa-nesa da juna. A cewarsa ""rashin hankalin wasu 'yan kalilan na iya janyo mutuwar mutane da dama. 'Yancin mutum na karewa ne inda hakkin mutane ya fara. Muhammadu Buhari ya kuma ce don tabbatar da ganin tattalin arzikin kasar ya dace da sabbin al'amuran da ke faruwa. ""Ina umartar ma'aikatar masana'antu, ciniki da zuba jari da takwararta ta sadarwa da bunkasa tattalin arzikin dijital da ma'aikatar kimiyya da fasaha da ta sufuri. Gami da ma'aikatar sufurin jiragen sama da ta harkokin cikin gida da ma'aikatar ayyuka da gidaje da ta kwadago da samar da aikin yi da ma'aikatar ilmi su hada gwiwa don bullo da wata bakandamiyar manufa ta yadda tattalin arzikin Najeriya zai iya aiki duk da annobar korona."" Buhari ya kuma uamarci ma'aikatar noma da raya karkara da mashawarcinsa na musamman kan harkokin tsaro da shugaban majalisar bunkasa ayyukan wadata kasa da abinci da shugaban shirin samar da takin zamani na shugaban kasa su yi aiki da kwamitin yaki da korona don rage tasirin wannan annoba kan al'amuran noma a damunar bana."	https://www.bbc.com/hausa/labarai-52275602
entertainment	Ƴar Masar ɗin da aka kama a Saudiyya kan yaɗa bidiyon batsa	"An cafke fitacciyar 'yar kasar Masar din nan mai amfani da shafin TikTok a kasar Saudiyya kan zargin wallafa abubuwan batsa. Tala Safwan na da mabiya miliyan biyar a shafin TikTok, da wasu 800,000 a shafin Youtube, kuma ta ja hankali ne bayan wallafa wani bidiyo da aka yi amfani da kalaman ‘yan madigo a ciki. Sai dai Ms Safwan ta ce ba ta yi hakan da wata mummunar manufa ba. ‘Yan sanda a Saudiyya sun ce bidiyon ka iya cutar da wasu, da yada rashin tarbiyya. Tala na jan hankalin matasa ma’abota shafukan sada zumunta da gajeren nannadadden bakin gashinta. Bidiyon da take wallafawa na yawan tayar da kura a shafukan intanet, inda takan yi wa mabiyanta jawabi kan batutuwan da suka shafi soyayya da abubuwan da ba su dace ba. Tana yawan yi wa mabiya shafinta barkwanci, da kokarin sanya su yin wani abu na nishadi da nufin ganin wanda ya fi yi daidai, kamar dai yadda aka san fitattun masu amfani da shafukan sada zumunta ke yi. Sai dai a wannan karo, bidiyon da ta wallafa na aikewa da sako na daban. Cikin takaitaccen bidiyon, an nuna Tala na hira da wata kawarta ‘yar Saudiyya, wadda ta gayyata gidanta. Wasu dai sun dauki maganganun da ta ke yi a bidiyon a matsayin na batsa. Wannan ya sanya aka kaddamar da wani gangami a shafin Tuwita kan abin da ta yi, mai maudu’in ""Tala ta bata wa jama’a rai."" Sai dai Tala ta mayar da martani da cewa ana yi mata mummunar fahimta, tare da musanta yin kalaman ‘yan madigo, wanda babban laifi ne dokokin kasar Saudiyya. Ta kara da cewa an dan tsakuri wani bangare na cikakken bidiyon da ta yi, domin a shafa mata kashin kaji. Yayin da batun ya ci gaba da ta da kura a shafukan sada zumunta, ‘yan sanda a birnin Riyadh sun ce sun kama wata ‘yar kasar da ta fito cikin bidiyo tana kalaman badala tare da wata mace, wanda hakan ka iya gurbata tarbiyya da ɓata wa jama’a zukata. Sai dai ‘yan sandan ba su ambaci sunan Tala Safwan ba, amma sun wallafa sanarwa kan kamen da bidiyon da Tala ta yi da cikakkiyar fuskarta da kawarta. Wannan na zuwa ne kwanaki kadan bayan hukumar da ke sa ido a kan kafafen yada labarai ta Saudiyyar ta bukaci shafin YouTube ya cire tallace-tallacen da ba su dace da tarbiyya da koyarwar kasar ta Musulmai ba. Hukumar ta yi barazanar daukar matakin shari’a matukar YouTube bai dauki mataki ba. An fitar da sanarwar ce bayan korafin da iyaye suka yi kan ana yada abubuwan da ka iya gurbata wa ‘ya’yansu tarbiyya, cikin tallace-tallacen da YouTube ke yi."	https://www.bbc.com/hausa/articles/c2531ny0w3lo
entertainment	Haruna Chizo: Bahaushe dan ci ranin da ya shahara a Jamus	Latsa wannan hoton da ke sama domin shan kallon labarin Haruna Chizo: Wataƙila idan kuka ji ana batun cirani, abin da zai fara zuwa ranku shi ne shiga duniya ba tare da samun nasara ba. Sai dai wannan tunanin ya saɓa da alherin da Haruna Chizo ya gamu da shi a yawon cirani a ƙasar Jamus. Chizo wanda fitaccen mawaƙi ne kuma mai barƙwanci na Hausa, ya samu ɗaukaka da yin fice a Jamus, inda saboda tsabar jin daɗin zamansa har Bajamushiya ya aura. Amma duk da wannan nasara da Haruna ya samu, matashin ya sha baƙar wahala kafin ya isa Turai. Mai daukar hoto: Abdulsalam Usman Mai rahoto: Salihu Adamu Usman	https://www.bbc.com/hausa/media-55865510
technology	Twitter ya rufe shafuka 180 a China da Turkiyya da kuma Rasha	Kamfanin Twitter ya ce ya rufe wasu shafuka kimanin dari da tamanin mallakin gwamnati kuma mafi yawa daga China sai kuma sauran daga Turkiyya da Rasha. Kamfanin ya ce ana amfani da shafukan wajen kai wa masu suka hari da yada labarai marassa tushe. Twitter ya kuma ce ya bankado wasu shafukan da dama da ake amfani da su ta irin wannan fuska. A cewar kamfanin sakonnin da ake wallafawa a shafukan sun fi mayar da hankali kan labaran da suka dace da jam'iyyar kwamunisanci da kuma yadda take tafiyar da batun annobar korona.	https://www.bbc.com/hausa/labarai-53018083
entertainment	... Daga Bakin Mai Ita tare da Maryam Malika	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 68, shirin ya tattauna da Maryar Muhammad da aka fi sani da Maryam Malika tauraruwa a Kannywood. A wannan shiri ta amsa tambayoyin da suka shafi rayuwarta da yadda ta bar fim ta yi aure, da kuma yadda ta ci gaba da fina-finai bayan mutuwar aurenta. Ɗaukar bidiyo da Tacewa: Yusuf Ibrahim Yakasai	https://www.bbc.com/hausa/media-58739312
health	Ashe kasa rabuwa da tarkacen kayayyaki larura ce?	"Kofunan shayi, kwalaben da ba komai a ciki, 'yar tsana, robobin zuba abinci, kasa-kasan CD...ana iya samun kusan komai a gidan Edward Brown. An ɗoɗɗora kayayyakin wani kan wani ba tare da tsari ba, kuma hakan ya sa kayayyakin sun mayar da gidan Brown wuri mai wuyar zama. ""Babu wurin da mutum zai yawata idan ya shigo nan,"" a cewar mutumin mai shekara 60 mazaunin Blackbuurn da ke arewacin Ingila. ""Shi kansa ya fuskanci yana da matsala. Yana fama ne da larurar da ake kira ""ɓoye kayayyaki"", wata lalurar ƙwaƙwalwa da ke sa masu fama da ita su kasa rabuwa da wani abu da ba shi da muhimmanci. ""Wannan matsala kan jawo cushe-cushen abubuwa da ke hana yin zirga-zirga,"" in ji Gregory Chasson, wani likitan ƙwaƙwalwa kuma mai shirin zama farfesa a Cibiyar Fasaha ta Illinois da ke Amurka. ""Ba za a iya amfani da ɗakuna ba saboda abin da aka gina su don shi: ba za ka iya amfani da kicin ba don yin girki ko kuma amfani da ɗaki don yin barci,"" kamar yadda Brown ya faɗa wa BBC. Kayayyaki irinsu takardun jarida, da mujalloli, da robobin zuba abinci, da takalma, da wayoyi, da lema, da murafen kwalaba - kayayyakin da ke da kyau da waɗanda suka tsufa - kan zama masu kyau a idon mai wannan larurar. Ɓoye kaya bai keɓanci wani jinsi ba ko al'ada. Yakan shafi kashi 2.5 cikin 100 na al'ummar duniya da ke da shekarun haihuwa 60, da kuma waɗanda ke da larurar tsananin damuwa ko zaƙuwa, kamar yadda ƙungiyar Kula da Masu Lalurar Ƙwaƙwalwa ta Amurka ta bayyana. Wani bincike da aka wallafa a mujallar Journal of Psychiatric Research a watan Disamban 2021 ya ce alamomin matsalar ""sun ƙaru sosai"" a lokacin annobar korona.  Wata alama mai muhimmanci kan masu oye kayayyakin ita ce yadda suke jin wata buƙata mai ƙarfi ta ci gaba da riƙe kayayyaki. ""Mutane na son su ci gaba da riƙe kayan ne saboda imanin da suke da shi kansu da kuma sha'awar da suke da ita na mallakar abin,"" kamar yadda Christiana Bratiotis ta yi bayani. Bratiotis ta ce wasu daga cikin magabatanta kan ce ""wannan rukunin kayan na da muhimmanci a wajena da 'yar uwata, idan na rabu da su kamar na rabu da ita ne"". Haka nan, masu wannan lalura na jin cewa wata rana za su buƙaci kayan. Akwai illoli da dama game da ƙin rabuwa da kayayyaki - kuma suna da girma fiye da yaddda mutane ke tunani. Idan muka fara da na bayyane, ""Ɓoyewa ko ƙin rabuwa da kayayyaki ka iya jawo dukkan illoli: kamar gobara, da tuntuɓe, da jin rauni, da kuma haɗarin kamuwa da cutukan nimfashi kamar asthma,"" in ji Gregory Chasson. Game da larurar ƙwaƙwalwa kuma, hakan kan sa mai fama da matsalar ya zama saniyar ware a tsakanin al'umma. ""Sukan ɓoye wani yanayi a tare da su da ba sa so mutane su gani saboda gudun tsangwama, wanda mutanen ke kallo a matsayin lalaci, ko rashin tarbiyya, ko rashin tsari, kuma ba sa kallon hakan a matsayin lalurar ƙwaƙwalwa,"" a cewar Bratiotis.  Da yawa daga cikinmu kan ajiye abubuwa bisa dalilai daban-daban. Hasali ma, idan ana maganar halayenmu na yau da kullum, mu masu farauta ne da ke yayumo abubuwa don mu ajiye su a tsawon rayuwarmu. Sai dai ba lallai ne hakan na nufin muna da matsalar ɓoye kayayyaki ba. Bratiotis ta yi bayanin cewa ɓoyewa ko ƙin rabuwa da kayayyaki ɗabi'a ce ""kuma takan girma daga ƙarama zuwa babba"". Amma yaushe ne muke gane mutum mai ɓoye abubuwa? ""Wani zubin abu ne mai wuya a gane kai-tsaye,"" a a cewar Chasson. ""Amma yakan zama matsala wadda kuma za a iya ganowa idan ta fara haifar wa mutum da damuwa gare su ko kuma kan waɗanda ke tare da su."" Idan kuna tunanin ɓoye kayayyaki, babu mamaki kun taɓa tunanin wani mutum da gidansa ke maƙare da kaya barkatai har ma suna hana shi zirga-zirga. Waɗannan lamurra ne da suka tsananta. Don gane yadda ɓoye kayayyaki ke zama larura, ku duba hoton da ke ƙasa:  Tara kayayyakin wata alama ce kawai ta fili da ake gani. ""Amma tarin kayayyakin na nuna wata matsala da ba a gani amma kuma su ne ke taruwa su haifar da irin wannan larurar,"" a cewar Bratiotis. Akwai abubuwa game da rayuwar mutum - kamar shan wahala wajen yanke hukunci, tunanin kyautata komai, da kuma inda-inda - waɗanda su ne suke taruwa su haifar wa mutum larurar kasa rabuwa da tarkace. Ya zuwa yanzu, babu wani magani da ake bayarwa saboda matsalar kasa rabuwa da tarkace. Amma hanyar maganinta shi ne samun shawarwarin ƙwararru game da tunanin mai fama da larurar - wanda ake kira Cognitive-Behavioural Therapy (CBT) a turance.  Amfanin CBT shi ne sauya tunanin mutane don sauya ɗabi'arsu da kuma kyautata tunaninsu. ""Sakamakon da ake samu ba yabo ba fallasa. Ba za a ce ba shi da amfani ba, amma kuma ba ya magani nan take,"" in ji Bratiotis."	https://www.bbc.com/hausa/articles/cw04x8n73dzo
religion	Jihohin Kano da Zamfara sun yi zarra a musabaƙar ƙasa ta 2021	Jihohin Kano da Zamfara sun yi zarra a musabaƙar ƙasa ta 2021	https://www.bbc.com/hausa/media-56550842
health	Yin aiki na dogon lokaci ya kashe mutum 745,000 a shekara ɗaya - WHO	"Yin aiki na dogon lokaci na sanadin mutuwar ɗaruruwan mutane duk shekara, a cewar Hukumar Lafiya ta Duniya (WHO). Binciken na farko da aka gudanar a duniya ya nuna cewa mutum 745,000 suka mutu a 2006 sakamakon mutuwar ɓarin jiki da matsalar zuciya saboda yawan lokacin da suka kwashe suna aiki. Hukumar Lafiya ta duniya WHO ta ce yanayin zai ƙaru saboda annobar korona. Binciken ya gano cewa an fi alaƙanta mutuwar ɓarin jiki da shafe awannin aiki 55 a mako ɗaya da kashi 35 yayin da kuma kashi 17 suka fi shafar matsalar zuciya, idan aka kwatanta da awannin aiki 35 a mako ɗaya zuwa awa 40. Binciken wanda Hukumar Ƙwadago ta Duniya (ILO) ta gudanar, ya nuna kusan kashi ɗaya bisa huɗu na waɗanda suka mutu sakamakon yawan awannin aiki, masu matsakaitan shekaru ne ko kuma manya. Yawanci, ana samun mace-macen ne daga baya, wani lokaci bayan shekaru da dama fiye da awannin da aka shafe ana aiki. Makwanni biyar da suka gabata, wani saƙo da wani ɗan shekara 45 Jonathan Frostick ya wallafa a LinkeIn ya ja hankali kan batun yawan awannin aiki. Mutumin wanda manaja ne a Bankin HSBC ya zauna a ranar Lahadi da yamma domin shirya ayyukansa na mako kafin ya fara jin gajiya a ƙirjinsa da kuma matsala a maƙogaro da kuma matsalar yin numfashi. ""Na tashi na hau gado domin na kwanta, lamarin da ya ja hankalin matata wacce ta kira lambar 999,"" in ji shi. Yayin da da yake farfaɗowa daga ciwon zuciya, Mr Frostick ya yanke shawarar sake yin nazari kan yadda zai tunkari aikinsa. ""Ba zan sake shafe yini ba a Zoom,"" in ji shi. Saƙonsa ya ja hankali inda ɗaruruwan mutane suka karanta, tare da bayar da nasu labarin kan yawan aikin da suke da kuma illarsa ga lafiyarsu. Mr Frostick mai ɗora laifin yawan lokacin da yake shafewa yana aiki ba kan waɗanda yake yi wa aiki, amma ya bayyana cewa: ""Kamfanoni suna kai mutane ga bango ba tare da sun damu da rayuwarsu ba."" HSBC ya ce dukkanin ma'aikatan bankin suna yi wa Mr Frostick fatan murmurewa cikin gaggawa. ""Muna sane da muhimmancin lafiya da kuma jin daɗi da walwala da daidaito a wajen aiki. A tsawon shekarar da ta gabata mun linka ƙoƙarinmu ga lafiya da kuma jin daɗin ma'aikata. ""Yadda wannan ya ja hankali ya nuna yadda matsalar ke ci wa mutane tuwo a ƙwarya, kuma muna ƙarfafawa mutane gwiwa su dinga ɗaukar lafiyarsu da walwalarsu a matsayin abin da ya fi muhimmanci."" Yayin da binciken bai shafi lokacin da ake cikin annobar korona ba, jami'an WHO sun ce ƙaruwar yin aiki daga gida da taɓarɓarewar tattalin arziki ya ƙara haifar da bazanaar matsaloli da ke da nasaba da yawan awannin aiki. ""Muna da wasu hujjoji da ke nuna yadda idan aka sanya dokar kulle a wata ƙasa, yawan awannin aiki na ƙaruwa da kusan kashi 10, a cewar jami'in WHO Frank Pega. Rahoton ya ce yin aiki na tsawon awanni an kiyasta cewa shi ne musabbabin kusan ɗya bisa uku na cututtukan da ake samu a wurin aiki, wanda ita ce matsala mafi girma da ta shafi aiki. Masu binciken sun ce akwai hanyoyi biyu na awannin aiki da yawa da suke kai wa ga matsaloli na lafiya: Na farko shi ne matsalar da ke da nasaba da damuwa, na biyu kuma shi ne yawan shan taba sigari da giya zai ƙaru sakamakon awannin da ma'aikata ke shafe wa suna aiki, sannan babu wadataccen bacci da motsa jiki da kuma samun abinci mai gina jiki. Yawan mutanen da ke aiki na tsawon awanni ya ƙaru kafin ɓullar annobar korona, kuma kusan kashi tara na yawan jama'ar duniya, in ji WHO. A Birtaniya, ofishin hukumar ƙididdiga ya gano cewa mutane da ke aiki daga gida lokacin annobar korona na ƙara akalla awa shida a mako da ba za a biya su ba. WHO ta bayar da shawara ga kamfanoni da hukumomi su dinga nazari kan lafiya da matsalolin ma'aikatansu. Keɓe awanin hutu za su yi matukar tasiri domin zai ƙara ingancin aiki, in ji Mr Pega. ""Zai kasance zaɓi mai kyau kada a ƙara yawan lokacin aiki a lokacin da ake cikin matsalar tattalin arziki."""	https://www.bbc.com/hausa/rahotanni-57147756
politics	Zan ba wa matasa kashi 40 cikin 100 na mukamai idan na zama shugaban kasa — Atiku	"Ɗan takarar shugabancin Najeriya a ƙarƙashin jam'iyyar PDP, Atiku Abubakar, a zaben 2023, ya yi alkawarin bai wa matasan ƙasar kashi 40 cikin 100 na muƙamai idan ya hau mulki saboda yadda ya ga ƙwazonsu. Atiku Abubakar,  ya bayyana haka ne a baya-bayan nan a wani taro da jam'iyyar ta gudanar a jihar Kaduna. A yayin taron, dan takarar da PDP, ya yi bayani a kan irin manufofinsa ga matasa a Najeriya baki Daya. Muhammad Kadade Sulaiman, shi ne shugaban matasan PDP a ƙasar, ya shaida wa BBC cewa, a yayin taron da suka yi a Kaduna, Atiku Abubakar, ya ce da ikon Allah idan har ya hau mulki zai farfado da masaku don samar da ayyukan yi ga matasa a Kaduna da ma sauran jihohi. Ya ce,” Atiku, na son tafiya tare da matasa domin sune manyan gobe, hakan ne ya sa a duk in da ya je ya ke zama da shugabancinsu don jin irin matsalolin da ke damunsu.” Dan takarar shugabancin Najeriyar a PDP, ya ce idan har ka bawa matashi abin yi to ba zai ba da kunya ba in ji shugaban matasan PDPn. A yayin kaddamar da yakin neman zabensa, Atiku Abubukar, ya bayyana wasu matsaloli da ya ce kasar na fuskanta kamar batun tabarbarewar tattalin arzikin Najeriya, da shiga matsin rayuwa da al’ummar kasar ke ciki, da kuma batun matsalar tsaro. Atikun ya ce, ""﻿Rashin haɗin kan da muke fama da shi a yanzu ya zarce na lokacin yaƙin basasa. An wargaza zumuncin da ya haɗe kanmu ta hanyar nuna wariya da rashin amincewa da juna."" A don haka ya ce, ""﻿Shirinmu game da Najeriya shi ne ceto ta ta hanyar adalci da daidaito da haɗin gwiwa tsakanin al'ummominmu mabambanta. ""﻿Na biyu shi ne kafa gwamnatin dimokraɗiyya wadda za ta saka kwarewa da kuma inganta rayuwar mutane a gaba. ""Na uku, gina tattalin arziki mai ƙarfi da zai samar da dama ga mutane da ƙasa baki ɗaya.”"	https://www.bbc.com/hausa/articles/cj5z95593epo
business	Wani lauya ya kai CBN ƙara kotu domin a cire haruffan Larabci daga jikin naira	Wata kotu a birnin Lagos da ke Najeriya za ta saurari karar da wani lauya ya shigar a gabanta inda yake so a tilasta wa babban bankin kasar CBN ya cire harufan Larabci daga takardun kudin kasar. A ranar Talata kotun za ta saurari karar. Kazalika Malcolm Omirhobo yana so kotu ta tilasta wa rundunar sojin kasar ta cire harufan Larabci da ke jikin tambarinta yana mai cewa yin hakan tamkar Musuluntar da Najeriya ne sabanin kundin tsarin mulkin kasar da ya nuna cewa kasar ba ta jingina da wani addini ba. Lauyan yana so a maye gurbin harufan Larabci da na Turancin Ingilishi ko kuma daya daga cikin manyan harsunan kasar  - Hausa, Yoruba ko Igbo. Sai dai babban bankin kasar ya musanta cewa harufan na Larabci wata alama ce ta Musulunci. Mutane da dama a kasar, musamman wadanda ke zaune a arewacinta, suna magana da harshen Larabci. Ko da yake Turancin Ingilishi ne harshen da ake magana da shi a hukumance.	https://www.bbc.com/hausa/labarai-54885700
politics	Korafe-korafen Aisha Buhari guda 5 kan gwamnatin Buhari	"Aisha Buhari ita ce uwar gidan shugaban kasar Najeriya Muhammadu Buhari wadda ta yi fice kamar sauran takwarorinta da suka gabata. Tun lokacin da mijinta, Muhammadu Buhari ya karbi ragamar mulkin Najeriya, Aisha Buhari ke gabatar da 'yan korafe-korafenta kan gwamnatinsa. Ma'ana, tana amayar da abin da ke ranta wanda bai mata dadi ba, musamman a kafafen sada zumunta kamar tuwita da instagram da dai sauransu. A kan me take korafi? 1. Buhari ya watsar da yawancin wadanda suka taimaka ya hau mulki. A shekarar 2016, BBC ta yi wata kebantacciyar hira da Aisha Buhari, inda ta bayyana korafe-korafe da dama musamman a kan maigidanta Muhammadu Buhari. A cikin hirar, mai dakin shugaban Najeriyar, ta bayyana cewa mijinta ya yi watsi da mafi yawancin wadanda suka taimaka masa ya hau mulki. Aisha Buhari a cikin hirar ta ce, ''Wadanda ba su yi wahala ba; wadanda ko katin zabe ba su da shi su suka zauna a kan mutane suke yin komai da komai. Abin da nake guje musu (su manyan APC) shi ne boren da mutum miliyan 15 za su yi"". Wannan kalamai na mai dakin shugaban kasar sun jawo mata yabo da suka a wajen 'yan Najeriya. 2. Rashin magani a asibitin fadar gwamnati A shekarar 2017, Aisha Buhari ta sake yin korafi a kan rashin magunguna a asibitin da ke fadar gwamnatin Najeriya. Mai dakin shugaban kasar ta yi wannan korafi ne bayan da ta ziyarci a asibitin, inda ta ce ta tarar dai-dai da kwayar paracetamol babu a asibitin. Aisha Buhari ta bayyana korafin nata ne a wajen wani taron masu ruwa da tsaki a kan lafiya, inda a nan ne take fadin cewa ga abin da ta tarar a asibitin fadar shugaban kasa, wanda haka a cewarta abin takaici ne duba da yadda ake ware wa bangaren lafiya makudan kudade. Mai dakin shugaban kasar ta ce, a asibitin fadar shugaban kasa ma an rasa magani, ina ga sauran asibitocin gwamnati. 3. An rufe mata kofa Wani korafi da Aisha Buhari kuma ta yi shi ne, a kan wani bidiyo ta aka rinka yadawa a kafafen sada zumunta wanda a cikinsa aka gan ta tana ta fada da harshen Turancin Ingilishi tana gaurayawa da Hausa. Jama'a da dama a lokacin da suka ga bidiyon sun yayata cewa Aisha Buhari ce ta dawo daga Ingila tana fada cewa an rufe mata kofar daki. To sai dai kuma a wancan lokacin Aisha Buhari, ta tabbatar wa BBC cewa ita ce aka dauka a cikin bidiyon amma ta ce tsohon bidiyo ne. Fitowar hoton bidiyon da aka nada a boye ya zo a daidai lokacin da ake rade-radi a kafafen sada zumunta cewa shugaba Muhammadu Buhari zai auri ministarsa ta ayyukan agaji da kula da bala'i, Sadiya Umar Farouk. Wannan batu ma ya ja hankali sosai, saboda a lokacin da ake ta yada jita-jitar, mai dakin shugaban kasar ba ta kasar. Hakan ya sa aka rinka cewa ta yi yaji, amma bayan dawowarta daga tafiyar da ta yi, Aisha Buhar ta yi watsi da jita-jitar da aka yi ta bazawa, inda ta ce ta tafi ne domin a duba lafiyarta sannan kuma ta samu lokaci da 'ya'yanta kamar yadda ta saba yi a duk shekara. Sai dai a wata hira da ta yi da manema labarai jim kadan bayan saukarta, mai dakin shugaban kasar ta yi shagube ga wacce aka ce Buharin zai aura, inda ta ce ministar ba ta musanta batun auren ba sai da ranar auren ta wuce tukuna. 4. Masu hana ruwa gudu Maganar cewa akwai wasu da suke hana ruwa gudu a gwamnatin Buhari na daga cikin korafe-korafen Aisha Buharin. Mai dakin shugaban kasar ta ce ba dan wadannan mutanen da suka kankane gwamnatin mijin nata ba, da an samu ci gaban da ya fi wanda aka samu. Ta ce su wadannan mutane da ba ta bayyana ko su wane ne ba, na hana ruwa gudu a gwamnatin. Wannan korafin nata ma ya janyo ce-ce-kuce a kasar, inda aka yi ta yada kalaman nata a kafafen sada zumunta, ana kuma tofa albarkacin baki aka. 5. Garba Shehu Sai kuma korafi na baya-bayan nan wanda ta zargi mai taimaka wa shugaban kasar a kan harkokin yada labarai Mallam Garba Shehu da zama dan koren wasu mutane a fadar gwamnati. Hajiya Aisha Buhari ta ce sau da yawa ba ya tsayawa ya kare martabarta a lokutan da bukatar hakan kan taso. Mai dakin shugaban kasar ta wallafa a shafinta na twitter da kuma wata sanarwa da ta fitar cewa, Garba Shehun, ya fi karkata wajen wasu da ta yi shagube tana bayyana su da cewa  mutane ne masu farcen-susa ko ikon-boye  a fadar shugaban kasar, duk da cewa ba zababbu ba ne, wadanda ta ce sukan yi shisshigi ga harkokin da suka shafi iyalan shugaban kasa. Ta yi misali da wata dambarawar da aka yi a fadar shugaban kasar, wadda aka yada a wani hoton bidiyo, wanda a  ciki aka nuna ta a wata kofar gida da ke fadar an rufe mata kofa, tana kumfar-baki tana neman mutanen da ke ciki, wadanda ta tabbatar da cewa iyalin dan`uwan shugaba Buhari, wato Maman Daura da su bude mata kofa! Labarin da Aisha Buhari ta ce an jirkita shi, amma Garba Shehu bai fito ya gyara maganar ba. Tana cewa wannan butulci ne. Wadannan korafe-korafe dai da take yi dai wata alama ce da ke nuna yadda ake samun rashin jituwa tsakaninta wasu mukarraban shugaban na Najeriya."	https://www.bbc.com/hausa/labarai-50745732
health	Lafiya Zinariya: Hanyoyin da ke taimaka wa masu cutar basur	Zuwa bandaki a kan kari domin yin bayan-gida na daga cikin hanyoyin da ke taimaka wa masu cutar basur. Hakan dai na kunshe ne a wata makalar da aka sake wallafawa a watan Agustan, 2020 a mujallar kiwon lafiya ta cibiyar koyar da ilimin likitanci na jami'ar Havard da ke Amurka. Haka kuma cikin shawarwarin da makalar ta bayar na hanyoyin magance cutar cikin sauki sun hada da zama a ruwan dumi wanda aka zuba gishiri. Sannan da cin abinci mai dauke da fibre da motsa jiki kamar tattaki na mintoci 20 zuwa 30 a rana. Zama a kan kujera ko mazauni mai taushi maimakon mai karfi shi ma yana taimaka wa masu cutar ta basur. Hakan a cewar makalar yana taimakawa wajen rage kumburin basur din tare da hana wasu sabbi fitowa. Ta kuma kara da cewa ana gano wannan cuta cikin sauki idan mutum ya je asibiti an duba shi, musamman idan basir din mai tsiro ne. Haka kuma cikin gwaje-gwajen da za a yi sun hada da duba wa ko basur din yana fitar da jini. Kuma idan yana jinin sai an  tabbatar da cewa ba wata cuta ce ta janyo zuban jinin ba, wato kamar cutar daji, musamman idan mutum ya haura shekaru 45 a duniya.	https://www.bbc.com/hausa/shirye-shirye-na-musamman-57105790
sports	An bayar da jan kati 7 a Premier 20 a Serie A kawo yanzu a bana	An kori 'yan wasa bakwai kawo yanzu da aka yi wa jan kati a Premier League, yayin da 20 aka kora a Serie A ta bana. Za a ci gaba da wasannin mako na 12 a gasar Premier ranar Talata, inda za a yi karawa biyu. Za a fafata tsakanin Brighton da Nottingham Forest da wanda Crystal Palace za ta karbi bakuncin Wolverhampton Wanderes. Kawo yanzu an yi wasa 97 a Premier da cin kwallo 283, inda Erling Haaland na Manchester City ke kan gaba da 15 a raga. A gasar ta Premier ta kakar nan an bayar da jan kati bakwai kawo yanzu, mafi karanci daga manyan gasar Turai biyar a kakar nan. A gasar Serie A an buga wasa 98 kawo yanzu, an kuma zura kwallo 251, kuma 'yan wasa uku ne da kowannensu ya ci kwallo shida-shida. 'Yan wasan sun hada da Marko Arnautovic na Bologna da Ciro Immobile na Lazio da kuma Dušan Vlahovic na Juventus. 'Yan wasan Premier bakwai da aka bai wa jan kati kawo yanzu a bana 'Yan wasan Serie A 19 da aka kora daga fili a bana kawo yanzu	https://www.bbc.com/hausa/articles/clwqgdw0477o
technology	L﻿okuta bakwai da Elon Musk ya janyo ce-ce-ku-ce a shafin Twitter	"Yunkurin Elon Musk na sayen shafin Tuwita ya janyo zazzafar muhawara kan makomar shafin - gwamnatin Amurka ma ta nuna damuwa kan tasirin da kafofin sada zumunta ke da shi. Sai dai bukatar Musk ta sayen Tuwita kan $44bn ya ci gaba da jan hankali musamman kan tarihin irin wallafe-wallafe da hamshakin mai kudin yake yi. Tun bayan soma amfani da shafin a 2009, Musk ya rika jefa kansa cikin matsala, inda so tari yake fuskantar tuhuma sakamakon hakan. Mun duba wasu daga cikin wallafe-wallafe da Musk ya yi wadanda kuma suka janyo ce-ce-ku-ce a shafin na Tuwita. A 2019, Elon Musk ya fuskanci tuhuma kan zargin bata suna bayan da ya kira wani kwararre wajen fito da mutane daga kogo dan Birtaniya, Vernon Unsworth da wani suna mara kyau a shafin Tuwita – tuni aka goge rubutun. Unsworth ya zama sananne a fadin duniya shekara guda bayan jagorantar kokarin ceto matasa 12 lokacin da suka makale a wani kogo na karkashin kasa a Thailand. Musk ya yi kokarin taimaka wa aikin da kuma son ba da gudunmawar ƙwararrun jami’ai na ruwa. Maimakon haka, ya shiga cacar baki da Unsworth a kafar sada zumunta bayan da ya yi watsi da bukatar, inda ya kira hakan da cewa Musk yana son janyo hankalin duniya ne kawai. Bayan kalaman da Elon Musk ya yi, Unsworth ya yi karar sa saboda zargin bata masa suna, inda ya nemi Musk din ya biya shi dala miliyan 190, sai dai, wata kotu a Los Angelese, ta yi watsi da karar. A lokacin, lauyan Mista Unsworth, Lin Wood, ya ce ""hukuncin ya nuna cewa za ka iya yin kowane irin zargi da kake so, ko da hakan ba gaskiya ba ne, ba abin da za a yi wa mutum kan haka."" Lokacin da aka ayyana cutar korona a matsayin annoba a 2020, Elon Musk bai yi taka-tsantsan ba wajen yin suka ga matakai da aka sanya na kare kai daga cutar kamar dokar kulle – inda ya kira dokokin a matsayin shirme. A wani daga cikin rubutu da ya yi wanda kuma aka fi sani a shafin na Tuwita, wadda ya wallafa a ranar 30 ga watan Yuni a shekarar, ya soki matakan da aka dauka na tantance wanda cutar ta kashe. Duk da cewa an yi wa Mista Musk rigakafin korona, ya fito fili ya nuna adawa da  rigakafin da kuma nuna bacin ransa kan kwatanta firaiministan Canada, Justin Trudeau da Adolph Hitler da kungiyoyin Yahudawa suka yi lokacin da suka yi zanga-zangar adawa da yunkurin tilasta yin rigakafin korona. Elon Musk ya kasance daya daga cikin manya masu fada a ji a fadin duniya da suka yi ta mayar da martani kan mamayar Ukraine da Rasha ta yi. A ranar 14 ga watan Maris, Musk ya je shafin Tuwita, inda ya kalubalanci Shugaba Vladimir Putin na Rasha. ""Ina kalubalantar Putin a kan mamayar Ukraine. Ya jefa kasar cikin barazana.’’ Daga baya ya aika sako ga shafin Tuwita na Shugaba Putin, inda ya kara nanata cewa Putin ya fito ya yi bayani kan mamayar. Sai dai Putin din bai mayar da martani ba. Elon Musk ya samu tagomashin rayuwa ne ta hanyar shiga kasuwanci da dama da ya hada da samar da kamfanin kera motocin latironi na Tesla, wanda ya kasance sahun gaba a kasuwancin motoci. A watan Janairun da ya wuce, hamshakin mai kudin ya harzuka da kalaman da shugaban Amurka Joe Biden ya yi kan kera motoci a Amurka, inda Biden ya ambaci wasu kamfanoni ba tare da ambatar kamfanin Tesla ba. Musk ya wallafa wani rubutu ran 27 ga Janairu da ke cewa ""Biden mutum ne mara hankali da bai san me yake yi ba. Elon Musk ya jefa kansa cikin matsala da masu zuba jari a kamfaninsa na Tesla so da dama bayan jerin martani da ya yi a twita, wanda ya janyo wa kamfanin asarar kudade. A watan Nuwamban bara, hannayen jarin Tesla ya yi kasa da kashi 5 bayan da shi Musk ya gudanar da kuri’ar jin ra’ayin jama’a a shafin twita kan ko ya sayar da wani bangare na kamfanin – inda kashi 58 wanda ya kunshi mutum miliyan 3.5 suka kada kuri’ar cewa ya sayar. A watan Maris din 2020, Elon Musk ya janyo ce-ce-ku-ce bayan da ya wallafa cewa ya dauka hannayen jarin kamfanin sun yi sama. Kalaman sun janyo faduwar darajar Tesla a kasuwa da ya kai $14bn. Elon Musk ya janyo ce-ce-ku-ce a baya-bayan nan a shafin twita, bayan da ya yi wani rubutu a ranar 28 ga watan Afrilu, inda ya sanar da cewa yana son sayan kamfanin Coca-cola, domin kara hodar iblis cikin ruwan lemun da ya yi fice a duniya. Lemun na Coca-cola da wani masanin magani dan kasar Amurka, John Pemberton ya samar a shekarun 1885, na dauke da ganyen coca, inda a wancan lokaci aka amince da amfani da hodar iblis da kuma matsayin sinadari na magani, a cewar cibiyar kula da amfani da magunguna na Amurka. Sai dai, daga baya an cire sinadarin daga cikin lemon na coca-cola da kuma daina amfani da shi tun shekarar 1929. Yayin da wasu mabiya bayan Elon Musk sama da miliyan 87 suka yi na’am da kalaman hamshakin attajirin na duniya, wasu kuma sun soki batun da suka kira na dabbaka amfani da muggan kwayoyi. Wannan ba shi ne karon farko ba da Musk ke janyo ce-ce-ku-ce kan batun amfani da kwayoyi. An gano mista Musk na shan tabar wiwi a cikin wani hoton bidiyo yayin tattaunawa da wani dan jarida Joe Rogan a 2018. An nadi hoton bidiyon ne a jihar California da ke Amurka, inda aka amince da amfani da maganin, sai dai masu suka sun kalubalanci cewa hakan ba abu ba ne mai kyau."	https://www.bbc.com/hausa/articles/ce94em0nmgmo
politics	Zaben 2023: Siffofin mutumin da ya kamata 'yan Najeriya su zaba a matsayin shugaban kasa	"A ranar Larabar nan ne jadawalin hukumar zaben Najeriya ya bai wa masu takarar kujerar  shugaban kasa da ta `yan majalisar dattawa da wakilai damar fara yakin neman zabe. Sai dai ana fargabar cewa bambancin addini da kudi da kuma  bangaranci za su mamaye yakin neman zaben, duk kuwa da cewa akwai tarin matsalolin da ke addabar jama`a; ciki har da matsin rayuwa da tabarbarewar tsaro da kuma ilimi. Wannan rana tana da muhimmanci saboda za ta bai wa jam'iyyun siyasa da 'yan takararsu damar fitowa su yi yakin neman zabe gadan-gadan kuma a sarari sabanin yadda suke rabewa da sunan bude ofisoshin jam`iyya a wasu birane da wasu taruka a bayan fagge. Jam`iyyun siyasa goma sha shida ne suka tsayar da masu takarar kujerar shugaban kasa daga cikin jam`iyyun siyasa goma sha takwas da hukumar zaben Najeriya ta yi musu rajista. Za a dai fara yakin neman zaben ne a wani yanayi da ake fama da matsin rayuwa da tabarbarewar tsaro sakamakon hare-haren `yan bindiga da satar mutane don karbar kudin fansa. Sai kuma tabarbarewar ilimi, kasancewar jami`o`in gwamnati da ke Najeriyar sun shafe fiye da rabin shekara a rufe sakamakon yajin aiki. Kuma duk da wadannan tarin matsalolin, a wannan karon,  masana na cewa da yiwuwar  matsalar bambancin addini da bangaranci da kuma siyasar kudi su fi kowane lokaci mamayar yakin neman zaben. Dr Kole Shetima, masanin siyasa kuma shi ne shugaban Gidauniyar Mc Arthur a Najeriya, na da irin wannan ra'ayi.""Tabbas ['yan takara] za su yi amfani da bangaranci da addini da kudi da sauransu.  Ni dai a ganina idan aka ba talakawa kudi su karba amma su je su zabi wanda suke so."" A lokuta da dama a Najeriyar an sha ganin wasu `yan siyasa na raba kayan masarufi kamar shinkafa da taliya da sabulu ko gishiri da sukari, da kuma dan kudin da ba zai yanke wa mutum talauci ba,  duka da da sunan sayen baki ko kuri`ar su. Wannan ne ya sa ma masu zabe, kowa da irin abin da yake  dakon masu yakin neman zaben da shi. Sai dai Dr Kole Shetima ya bayyana cewa rashin akida a tsakanin `yan siyasa ya sanya suna sauya jam`iyya kamar riga, don haka babu laifi idan masu zabe suka ba da fifiko a kan dan takara. Sai dai ya shawarci jama`a cewa kada su bari dadin baki da jerin alkawura su dauke musu hankali su tsaya su yi amfani da mizani wajen gwada nauyin kowane dan takara. 'Yan takara suna cewa za su yi kaza da kaza amma ba sa tsaywa su yi bayanai ta yaya za su yi. Mene ne bambancin abin da za su yi da abin da aka yi a baya. Ya kamata mutane su lura me ye ya yi wanda zai gwada mana cewa zai iya cika alkawarin da ya yi,"" in ji masanin siyasar. Yanzu dai hukumar zabe ta sakam ma jam'iyyun siyasa da `yan takara linzami don fara yakin neman zabe, amma za a iya cewa lamarin ya zo a karkace ga musamman wasu daga cikin manyan jam'iyyun siyasar, sakamakon rikicin cikin gida da ya dabaibaye su don haka ne aka zuba musu ido a ga yadda za su fara wannan gudu na yada-kanin-wani."	https://www.bbc.com/hausa/articles/cp3ve4e355lo
religion	Bidiyon Ku San Malamanku tare da Sheikh Muhammad Abubakar Saminaka	Ku latsa hoton da ke sama don kallon bidiyon: A wannan makon, shirin Ku San Malamanku na BBC Hausa ya tattauna da Sheikh Muhammad Abubakar Saminaka dan Najeriya mazaunin Sudan.	https://www.bbc.com/hausa/media-57190039
entertainment	Shirin Gane Mani Hanya da Zainab Bulkachuwa 07/03/2020	Latsa hoton da ke sama domin sauraron hirar A Najeriya, yayin da Shugabar Kotun Daukaka Kara Mai Shari’a Zainab Bulkachuwa ta yi ritaya a ranar Juma'a, BBC ta zanta da ita a matsayinta na mace ta farko da ta rike matsayin. Ta shaida wa Halima Umar Saleh shari'o'in da suka fi tsaya mata a rai har zuwa yau, cikin shekara 43 da ta kwashe tana aikin shari’a.	https://www.bbc.com/hausa/shirye-shirye-na-musamman-51783370
health	Ko kun san cewa ba-hayarku ka iya nuna irin ƙoshin lafiyarku?	"Shin kuna shiga banɗaki domin yin ba-haya ko kuma kashi a-kai-a-kai? Sau nawa ya kamata ku shiga banɗaki a kowacce rana? Masana sun bayyana mana yadda ya kamata a yi ba-haya dea kuma yadda za ku niya gane irin halin da lafiyarku ke ciki ta hanyar launin ba-hayarku. Wasu na kallon yin ba-haya a matsayin wani abin kunya kuma wasu ma ba sa son a san suna yi, amma duk da haka abu ne mai matuƙar mahammanci a rayuwarmu tun da yana taimaka wa jikinmu fitar da sharar da ciki. Sai dai Chinedum Aranotu, wani likita a Jami'ar Najeriya ta Nsukka, ya ce ya zama wajibi a riƙa yin ba-haya sau ɗaya ko sau biyu a kowacce rana domin tsaftace makasaya. Ya ce ""yin ba-haya sau ɗaya a mako zai iya jawo rashin lafiyar da za a daɗe ana jinya"". Domin fahimtar amfanin tsaftace makasaya a-kai-a-kai, ya kamata a fara sanin mene ne ba-haya ko makasayar kanta. Ba-haya wata dunƙulalliayar shara ce da ke ƙunshe da sinadaran da ke samu a abinci mai gina jiki da ƙwayar cuta da kuma sauran abubuwan da ba su narke ba, waɗanda ba su da amfani, inda suke fita daga  ga jikin mutum. Wata mujallar lafiya mai suna Healthline ta ce yanayin ba-haya da kuma warinsa sun bambanta tsakanin mutane kuma zai iya nuna alamar ko mai shi yana da lafiya ko kuma a'a. Healthline ta ce yanayin lafiyar sinadarin narkar da abinci a cikin jiki ne ke tabbatar da ko sau nawa ya kamata a shiga banɗaki. Shi kuma Dakta Chinedum Aranotu cewa ya yi ""duk wanda yake cin abinci kullum ya kamata ya yi kashi kullum saboda rashin yin hakan ka iya jawo cuta"". Babu takaimaiman lokacin da mutum ya kamata ya yi ba-haya, sai dai mujallar Healthline ta ce sau uku a rana zuwa sau uku a sati shi ne daidai. Ita ma mujallar Scandinavian Journal of Gastroenterology ta bayyana haka. Kazalika ƙwararru sun yarda cewa yin kashi da safe kafin a ci komai ko a yi wanka ya fi taimakawa lafiyar jiki. Shi ma Dakta Aranotu ya yarda da wannan bayani amma ya ƙara da cewa ""ya kamata mutum ya yi kayansa duk lokacin da ya ji ya matse shi"". Sannan ya ce yin kashi da safe kan taimaka wa jiki karbar abinci mai yawa a rana sannan ya taimaka wurin hana cushewar ciki. Abin da ke shafar yin ba-haya a-kai-kai Abinci Cin wake ko kuma kuma hatsi da ke da sinadarin fibre da yawa a cikinsa ko kuma 'ya'yan itatuwa, za su taimaka wurin yawan yin ba-haya. Shan ruwa a-kai-kai da sauran abubuwan sha ma na taimakawa wurin sauƙaƙa makasaya. Yawan shekaru kan shafi yawan ba-haya saboda yayin da mutane ke ƙara shekaru, makasayarsu na rage yawan motsin da take saba yi. Hanji kan jigata kuma hakan ka iya shafar yawan shiga banɗaki. Shan wasu ƙwayoyin magani musamman ga tsofaffi. Motsa jiki Yawan motsa jiki ka iya taimakawa sinadaran da ke motsa abinci a cikin jiki, ciki har da motsawar makasaya."	https://www.bbc.com/hausa/labarai-53065120
sports	Portugal ta musanta Ronaldo ya yi barazar barin sansaninta a Qatar	Hukumar kwallon kafar Portugal ta musanta cewar Cristiano Ronaldo ya yi barazanar zai bar sansaninta a Qatar. Wasu rahotanni daga Portugal sun ce kyaftin din mai shekara 37 ya yi barazar barin Qatar, bayan da ya san ba za a saka shi a karawar zagaye na biyu da Switzerland ba. A wasan da Portugal ta kara da Koriya ta Kudu, Ronaldo ya nuna fushinsa da aka sauya shi a fafatawar a Gasar Cin Kofin Duniya. Hukumar kwallon kafar Portugal ta ce '' Cristiano Ronaldo bai yi barazanar barin sansaninta ba.'' Ronaldo da Manchester United sun raba gari a tsakaninsu tun kan fara Gasar Kofin Duniya, bayan wata hira da ya yi da Talk Tv. A hirar ya ce an yaudare shi a United, kuma baya martaba koci, Erik ten Hag. An canja Ronaldo a wasan farko a cikin rukuni, kuma koci Fernando Santos ya ce ''Bana son yadda Ronaldo ke nuna bacin rai da aka sauya shi a fafatawa da Koriya.'' A wasan Portugal da Switzerland ta fara da Goncalo Ramaos, wanda ya maye gurbin Ronaldo, kuma ya ci kwallo uku a nasarar 6-1 da ta yi. Ronaldo wanda ya yi wa Portugal wasa 195 da ci mata kwallo 118, bai da yarjejeniya da wata kungiya kawo yanzu, amma an ce wata kungiya a Saudi Arabia ta yi masa tayi mai tsoka. Portugal za ta kara da Morocco ranar Asabar a wasan daf da na kusa da na karshe.	https://www.bbc.com/hausa/articles/c0631p8l301o
business	Yakin Ukraine: Rasha ta kai hari cibiyar makamashin nukiliyar Ukraine mafi girma a Turai	"Shugaban ƙasar Ukraine Volodymyr Zelensky, ya zargi Rasha da dawo da yaƙin ta'addanci nukiliya bayan makaman da dakarun Rasha ke harbawa suka fada a kan cibiyar makamashin nukiliya mafi girma a nahiyar Turai. A wani sakon bidiyo Mista Zelensky ya zargi Moscow da neman maimata bala'in Chernobyl, yayin da take zafafa hare-hare a Zaporizhzhya da ke kudancin Ukraine. Mahukunta Ukraine sun ce an kashe wutar da ta tashi a cibiyar da samun raguwar hayakin da ke fita, bayan wani bangare na cibiyar ya kama da wuta. Magajin garin na Enerhodar da ya bayyana cewa wannan cibiya ita ce mafi girma a Turai, ya roki Rasha ta daina musu luguden wuta, saboda wannan yanayi babban bazarana ce ga tsaron duniya. Shugaba Volodymyr Zelensky ya jadada bukatar dole Turai ta tashi tsaye domin kare cibiyar makamashin nukiliyar mafi girma da aka kai wa hari. Ya ce da gangan Rasha ta kai hari kan wannan cibiya domin tankokin da ta fi amfani da su wajen kaddamar da harin na dauke da kamarori da ke nuna inda ake son harbi. Mista Zelensky ya ce Rasha tana sane da duk abin da take yi kuma wannan hari dama ta tsara shi ne. Hukumar da ke sa ido kan nukiliya ta Majalisar Dinkin Duniya ta ce na'urorinta masu muhimmanci ba su kama da wuta ba. Sai dai kwararru na cewa ba a taɓa ganin inda aka kai irin wannan hari kan cibiyar nukiliya ba, kuma har yanzu akwai sauran barazana. Tsohon shugaban Ukraine Petro Poroshenko ya shaida wa BBC cewa 'yan kasar a shirye suke su ci gaba da nuna jajircewa. Mista Poroshenko ya ce; ""Ba za mu rasa Mariupol ba, ba za mu rasa Kharkiv ba, ba za mu rasa Kyiv ba. Putin ka manta da wannan tunani. Kasa ce baki daya ke yakar Putin domin haka ba za ka iya mana kawanya ba, ko ka jefa mu cikin duhu ko ka kashe rayukan 'yan Ukraine ba. ""Ba ma tsoron Putin, za mu dakatar da Putin, mun yi imani da karfin makaman da ke hannunmu, kuma ba za mu bari Putin ya sake danno kai ba."" A yanzu dai shugaba Zelensky ya tattauna da shugaba Biden, wanda ya roƙa ya mara masa baya ta hanyar umurtar Moscow ta tsaigata ruwan wuta a Ukraine saboda bai wa jami'an agaji damar kai dauki. Ya kuma tattauna da Firaministan Burtaniya Boris Johnson wanda ya ce shi ma zai nemi a gudanar taron gaggawa na kawamitin tsaro na MDD nan da sa'o'i kadan. Ƙasashen duniya dai na ci gaba da alla-wadai da wannan yaƙi da kuma yadda Rasha ke kin sauraron bukatar tsaigata wuta."	https://www.bbc.com/hausa/60613377
sports	M﻿ata ne za su yi rafli a wasan Costa Rica da Jamus a Qatar 2022	Z﻿a a kafa tarihi a wasan Costa Rica da Jamus a Gasar Kofin Duniya, inda Stephanie Frappart za ta zama ta farko da za ta yi rafli a karawar maza. C﻿osta Rica da Jamus za su fafata ranar Alhamis 1 ga watan Disamba a wasa na uku-uku a rukuni na biyar da za su kara a filin wasa na Al Bayt. M﻿ata uku ne za su ja ragamar wasan a ranar a kuma karon farko da mata za su hura wasan Gasar Cin Kofin Duniya a tarihin wasannin da aka fara 1930. Wadanda za su taimaka mata aiki sun hada da Neuza Back da kuma Karen Diaz. W﻿annan ba shi ne karon farko da Frappart, mai shekara 38 za ta hura babban wasan tamaula ta maza ba, bayan da ta yi rafli a Ligue 1 da kuma Champions League. '﻿'Wasan maza a Gasar Kofin Duniya yana da mahimmaci - ni ce ta farko daga Faransa da kuma Turai da zan yi alkalanci, saboda hada na san yadda zan hura karawar,'' in ji Frappart. K﻿afin fara Gasar Cin Kofin Duniya a Qatar, shugaban kwamitin alkalan Fifa, Pierluigi Collina ya ce ''Alkalan uku da aka zaba, ba an gayyace su bane don suna mata, sai don raflin Fifa ne. Za su hura kowanne iri wasa a Qatar.'' A﻿ rukuni na biyar Sifaniya ce ta daya da maki hudu, sai Japan da Costa Rica masu maki uku-uku kowacce da kuma Jamus mai maki daya kwal.	https://www.bbc.com/hausa/articles/cx9eqznpxddo
sports	An tuhumi Toney da keta dokokin caca	Hukumar kwallon kafa ta Ingila ta tuhumi dan wasan gaban Brenford Ivan Toney, da keta dokokin caca guda 30. A watan da ya gabata ne aka zargi dan wasan da keta dokokin cacar sau 232. Toney  ya ci kwallaye 10 a gasar Premier League kawo yanzu, to amma duk da haka bai samu shiga tawagar Ingila ba, da ta je gasar kofin duniya da aka kammala a Qatar. A sanarwar da kungiyarsa Brentford ta fitar, ta ce '' Muna kan tattaunawa da Ivan da lauyoyinsa. Za mu cigaba da tattaunawar cikin sirri.'' Sanarwar ta kara da cewa '' Ba za mu sake cewa komai ba har sai mun kai karshen tattaunawa.'' Toney na da daga nan zuwa 4 ga watan Janairu ya yi wa hukumar ta FA bayani, wadda ta hana yan wasa cacar wasanni, ko kuma bada bayani game wasa ga masu caca. Idan har aka kama Toney da laifi, to kuwa zai fuskanci dakatarwa ta tsawon lokaci. A 2020 an taba dakatar da dan wasan Newcastle da Ingila Kieran Trippier makonni 10, saboda bai wa wasu mutane bayanai suka shiga cacar komawarsa Atletico daga Tottenham. Ko a 2017 an dakatar da Joey Barton watanni 18, bayan amsa laiifn cacar wasanni. A hira da manema labarai farkon watan nan, Toney ya ce zai bai wa hukumar FA hadin kai wurin gudanar da bincike.	https://www.bbc.com/hausa/articles/c51q1x9k0e3o
business	London za ta mayar wa Najeriya kayanta da aka sace lokacin mulkin mallaka	"Wani gidan ajiye kayan tarihi a birnin Landan ya amince zai mayar wa Najeriya kayayyakin da aka sata daga ƙasar a ƙarni na 19 daga Masarautar Benin. Gidan kayan tarihi na Horniman Museum ya ce zai miƙa kayan 72 ga gwamnatin Najeriya. Kayayyakin sun ƙunshi tagullar Benin 12, da kuma makullin shiga fadar sarki. Hukumar kula da wuraren ajiye kayan tarihi ta Najeriya ce ta miƙa buƙatar mayar mata kayayyakin a cikin watan Janairu. Gidan tarihin da ke kudancin Landan ya ce ya shawarci mazauna unguwar da masu ziyara da yara 'yan makaranta da malaman jami'a da ƙwararru kan al'adu da masu zane-zane da ke Burtaniya da Najeriya kafin ɗaukar matakin. ""Dukkanin korafin da suka gabatar kan makomar Benin mun gamsu, da kuma bukatar al’umma,” a cewar gidan tarihin. Shugaban gidan tarihin ya ce hakan shi ne mafi “dacewa da da’a” mayar da kayayyakin. A shekarun baya-bayan nan, an samu karuwan matsin lamba ta fuskar siyasa kan gwamnatocin ƙasashen Turai da gidan adana kayayyakin tarihinsu na su mayar da kayayyakin da suka sace a Afirka. Wannan ya hada da abubuwan da aka ƙera da haure da wanda aka yi amfani da karafa wajen ƙerawasu na masarautar Benin. Eve Salomon, shugaban gidan tarihin, ya ce: ""Shaidu sun nuna ƙarara cewa waɗannan kayayyakin da karfi aka sace su, kuma tuntubar da muka yi ya goyi-bayan ra’ayinmu cewa akwai rashin dacewa da ɗa’a don haka a mayar da su ga ainihi mutanen da suka mallakesu a Najeriya. ""Gidan tarihin Horniman na farin cikin samun damar daukar wannan mataki kuma muna fatan mu yi aiki tare nan gaba da hukumomin Najeriya wajen dawo musu da irin wadannan kayayyaki masu muhimmanci."" Kayayyakin da Horniman zai dawo da su tsiraru ne cikin irin abubuwan tarihin Najeriya da aka gano a wasu gidan adana kayayyakin tarihi ƙasashen yamma. A watan da ya gabata, Kwalajen Jesus da ke Cambridge da Jami’ar Aberdeen suka dawo da wasu gumakan tarihin masu sifar zakara da kan sarki. Mahukutan Jamus sun kuma dawo da gumaka sama da 1,100 ga ƙasar da ke yammacin Afirka. Hukumar kula da wuraren ajiye kayan tarihi ta Najeriya ta ce wasu daga cikin kayayyakin masu matukar muhummanc za a adanasu a gidan tarihin Benin sauran kuma ana Legas. Gidan tarihin Burtaniya ne ya fi riƙe da tarin gumakan masarautar Benin. Ya ce yana fuskantar takunkumi kan dawo da kayayyakin baki ɗaya daga tanadin dokokin gidan tarihin Burtaniya na shekara ta 1963, da kuma dokar kare abubuwan tarihi da al’adu na 1983 na kasa."	https://www.bbc.com/hausa/articles/clw4dvdrg2lo
health	An yi wa mutum kusan dubu 400 allurar rigakafin korona a Najeriya	Kusan makonni uku bayan da Nijeriya ta soma yi wa al'umarta allurar rigakafin cutar korona, mutum sama da dubu 370 ne suka karbi rigakafi na farko. Alkaluman da hukumar kula da lafiya a matakin farko ta fitar sun nuna cewa adadin wadanda aka yi wa allurar ya kai dubu 374,585 a ranar Juma'a. Alkaluman na hukumar ta NPHCDA sun nuna cewa dukkanin jihohi da ke kasar ban da jihar Kogi sun kaddamar da shirin rigakafi a kan annobar korona wadda ta yi sanadin mutuwar mutum sama da dubu biyu a kasar. Ba a samarwa jihar Kogi da allurar ba saboda ana kan gyaran wurin adana rigakafin da aka lalata lokacin zanga-zangar EndSARS in ji shugaban hukumar, Dr Faisal Shu'aib. Alkaluman sun nuna cewa, jhar Legas wadda ita ce matattarar masu korona a Nijeriya ta yi wa kusan mutum dubu 92 rigakafi, sai jihar Ogun wadda ta yi wa mutum sama da dubu 36. Jihar Bauchi ita ce ta uku da mutum sama da dubu 31 yayin da jihar Kaduna ita ce ta hudu da mutum sama da dubu 29. Jigawa ta yi wa mutum sama da dubu 222 yayin da Kwara ta yi wa mutum sama da dubu 20. Jihohi masu mutane kalilan da aka yi wa rigakafi sun hada da Kebbi da Taraba da kuma Abia. A farkon watan da mu ke ciki ne Najeriya ta karbi allurar rigakafin korona ta kamfanin Oxford AstraZeneca miliyan 3.94.	https://www.bbc.com/hausa/labarai-56546063
business	Najeriya za ta rage man fetur da take hakowa	"Najeriya ta bayyana cewa ta bi sahun kasashn kungiyar OPEC masu arzikin man fetur wajen rage adadin man da take hakowa a kowacce rana domin taimakawa wajen habaka farashinsa a kasuwar duniya. Karamin ministan man fetur a kasar, Timipre Sylva ne ya bayyana hakan a wata sanarwa da ya fitar ranar Juma'a. Ministan ya ce daga yanzu Najeriya za ta rika hako gangar mai miliyan 1.412 a kowacce rana da miliyan 1.495 da miliyan 1.579 a tsakanin watannin Mayu zuwa Yuni, Yuli zuwa Disamba da kuma Janairun 2021 zuwa Afrilun 2022. Har wa yau, Najeriya ta bayyana fatanta cewa ""idan abin ya dore"" farashin man zai karu da akalla dala 15 a kan yadda yake a yanzu. Bisa kiyasin hako danyen mai na Oktoban 2018, a yanzu Najeriya na hako ganga miliyan 1.829 a kowacce rana. Wannan ragin ya biyo bayan yarjejeniyar da kasashen na OPEC tare da wasu kasashe masu arzikin fetur na rage ganga miliyan 10 na adadin da suke hakowa a kullum a yunkurinsu na farfado da darajar man. Sai dai har yanzu yarjejeniyar ba ta kullu ba sakamakon jinkirin da kasar Mexico ta yi na saka hannu a kanta. ""Muna fatan idan wannan yarjejeniyar mai dumbin tarihi ta tabbata za a samu karuwar farashin mai da akalla dala 15 kan kowacce ganga a nan kusa,"" in ji Timipre Sylva."	https://www.bbc.com/hausa/labarai-52249404
sports	Qatar 2022: Croatia ta doke Maroko, ta zama ta uku	Croatia ta kammala zamanta a Qatar bayan da ta lashe matsayin na uku a nasarar da ta yi kan Maroko. An tashi wasan 2-1, kuma an ci kwallayen ne tun kafin a tafi hutun rabin lokaci. Croatia ce ta fara cin kwallo ta hannun dan bayanta Gvardiol, amma tun ba a je ko'ina ba Dari ya farkewa Maroko. Ana kuma dab da zuwa hutun rabin lokaci ne Orsic ya ci wa Croatia kwallo ta biyu. Sai dai bayan an dawo hutun rabin lokaci Maroko ta yi ta kokarin ganin ta farke amma hakan bata yiwuwa ba. An rika samun rashin jituwa tsakanin yan wasan na Atlas Lions da mai busa wasa bayan da suka yi zargin yana nuna musu bambanci. To amma a karshe wasan ya tashi 2-1 duk da matsin da Marokon ta rika kaiwa. Croatia ce ta buga wasan karshe a gasar kofin duniya ta 2018, kuma a Qatar 2022 ta kammala tafiyarta a na uku. A gobe Lahadi ne za a buga wasan karshe tsakanin Argentina da Faransa a filin wasa na Lusail da karfe hudu agogon Najeriya.	https://www.bbc.com/hausa/articles/c6pvme564gyo
politics	Kalubalen da ke gaban jam'iyyar APC gabanin babban taronta	"A wannan makon ne ake sa ran jam`iyyar APC mai mulkin Najeriya za ta gudanar da babban taronta na zabar sabbin shugabanni da za a danka wa ragamar jam`iyyar. Mutum takwas ne ke takarar shugabancin jam`iyyar, duk kuwa da rahotannin da ke cewa Shugaba Muhammadu Buhari na goyon bayan guda daga cikin su. Masana dai na cewa babban taron yana da  tasiri sosai a kan  makomar  jam`iyyar APC. Duk da cewa shugaban riko na jam`iyyar APC, wato gwamnan jihar Yobe, Alhaji Maimala Buni da `yan kwamitinsa na cewa shiri ya yi nisa game da babban taron jam`iyyar na kasa, a bangaren masu neman takara za a iya cewa tana kasa tana dabo ganin cewa mutum takwas ne ke neman shugabancin jam`iyyar. Bakwai daga cikin su, wato da  Mallam Saliu Mustapha da da Mallam Mohammed Etsu  da Senata Mohammed Sani Musa da Senata Tanko Al-Makura da Senata George Akume da Senata Abdullahi Adamu duka sun fito ne daga shiyyar arewa ta tsakiyar Najeriya. Sai na takwas, shi ne  tsohon gwamnan jihar Zamfara, Abdulaziz Yari daga shiyyar arewa maso yamma. Ko da yake akwai Senata Ali Modu Shariff, wanda ya ce ya koma gefe saboda rahotanni na cewa akwai wani shiri da ake yi don daidaitawa a bar kujerar ga wani dan takara, kuma a cewarsa shugaba Buhari na goyon bayan shirin maslaha ko daidaitawar. Sai dai Senata Ali Modu Sharif ya gicciya sharadin cewa idan maganar ta sauya, to fa, yana nan kuma da shi za a yi zawarcin kujerar. Rahotanni dai na cewa jiga-jigan APC a shiyyar arewa ta tsakiya, musamman ma  gwamnoni da kuma Sanatoci daga bangarorin Najeriya daban-daban sun dukufa suna ta tuntuba don cimma maslaha ta yadda za a daidaita a kan mukamin shugaban jam`iyya da sauran mukamai. Amma wasu rahotannin na cewa ana fuskantar turjiya. Alal misali, tsohon gwamnan jihar Zamfara, Abdulaziz Yari ya ce maganar maslaha ba za ta hana shi jarraba irin nasa farin jinin ba. Alhaji Ibrahim Dan Malikin Gidan Goga na cikin na hannun daman tsohon gwamnan kuma ya shaida wa BBC cewa ""yana cikin wannan takara amma abin da muka sani shi ne  an ce an kebe kujerar shugaban kasa ta koma kudu, kujerar shugaban jam'iyya ta dawo arewa.Wata magana a kebewa wani yanki mu duk ba mu san wannan ba"".i Sai dai inda za a fuskanci kalubale  shi ne barazanar da bangaren Abdulaziz  Yari  a kan cewa za su iya ficewa daga jam'iyyar idan ba a yi mu su adalci ba. Su ma masana kimiyyar siyasa na ganin cewa jam`iyyar APC za ta iya lallaba `ya`yanta su yi babban taro. Sai dai bayan taron ne wasu daga cikin `ya`yan nata za su nuna kalarsu. Farfesa Husseini Tukur malami ne a jami`ar jihar Nasarawa, kuma ya ce ""kowa yana kokari ne ya samu abin da yake bukata, a halin yanzu akwai 'yan takara da dama, akwai wadanda suka fito daga tsakiyyar Najeriya da arewa maso gabas da kuma arewa maso yamma. Wannan yana nuna cewa wajibi ne tunda tsarin mulkinsu bai nuna za a ware mukamin ba, toh a ba kowa dama ya yi takara"". Masanin ya ce a bayanne take cewa jam'iyyar tana cikin rudani  saboda akwai  bangarori da dama. Shugabannin jam`iyyar APC dai sukan ce duk jam`iyyar da ta cika ta batse ta gaji hayaniya, ballantana APC mai mulkin kasa kuma suna daukar matakan daidaita kan `ya`yan jam`iyyar ta yadda za su samu mafita ga kowane irin rintsin da za su shiga."	https://www.bbc.com/hausa/labarai-60830032
entertainment	Waka ta takwas a 2019 'Sabada'	Waka ta takwas a 2019 'Sabada'	https://www.bbc.com/hausa/labarai-50905503
entertainment	Sarauniya Elizabeth II: Bayani dalla-dalla game da jana'izar Sarauniyar Ingila	Bayan an kwashe kwanaki da dama da shimfide gawar Sarauniyar Elizabeth II,  a yau ake gudanar da jana'izarta ta ban-girma - da farko za a yi addu'o'i a gaban dubban mutane a Cocin Westminster Abbey, sannan za a tafi gidan Sarauta na Windsor Castle domin ci gaba da addu'o'i, kuma daga bisani makusantanta za su binne ta. Ranar za ta kasance mai cike da sosa rai, da bukukuwa wadanda ba a taba yi ba tun bayan jana'izar  Winston Churchill, kusan shekaru 60 da suka gabata. Sarauniyar ta yi kari na kashin kanta game da yadda za a yi mata jana'iza, a cewar Fadar Buckingham. Ga abubuwan da za su faru game da janai'zar Sarauniyar Ingila Elizabeth II. An kawo karshen shimfide gawar Sarauniya a Babban dakin Westminster da ke tsakiyar birnin London, inda mutane suka yi layi domin yin bankwana da gawarta. A wurin da ba shi da nisa daga babban dakin na Westminster, a Cocin Westminster Abbey, an bude kofofi ga baki da ke siwowa kafin jana'izar da za a soma da misalin karfe 11:00. Shugabannin kasashen duniya da sarakai da sauran manyan baki sun isa Birtaniya domin halartar jana'izar Sarauniya Elizabeth. Su ma manyan 'yan siyasar Birtaniya da tsofaffin firaiministoci sun je wurin jana'izar. Sarakai da sarauniyoyi daga fadin Turai, wadanda suke da alaka ta jini da marigayiya Sarauniya Elizabeth - Sarkin Belgium Philippe da Sarauniya Mathilde da Sarkin Sifaniya Felipe da Sarauniya Letizia za su halarci jana'izar. A wannan lokaci ne za a soma bikin cikin gaggawa, a yayin da aka dauki akwatin gawar sarauniya daga catafalque inda take shimfide tun ranar Laraba da rana, zuwa Westminster Abbey, inda za a yi mata jana'iza. Za a dora akwatin akan keken daukar bindiga, inda sojin ruwa 14 za su ja shi. A shekarar 1079 aka yi wa  keken ganin karshe lokacin da kawun Yarima Philip, Lord Mountbatten ya rasu, akan shi aka kai gawar mahaifin Sarauniya, Sarki George VI, a shekarar 1952. Cikin manyan masarautar Birtaniya za su kasance a wurin, ciki har da Sarki da 'ya'yansa Yarima William da Yarima Harry wadanda za su take wa keken baya. Makadan badujala da busa sarewa na yankin Ireland da Scotland za su jagoranci wannan bangare na bikin da tawaga, ciki har da sojojin sama na masarauta. Sojin ruwa da na girmamawa za su yi jerin gwano har zuwa dandalin majalisa wanda ya kunshi rundunar soji uku, da sojin ruwa za su mara wa baya. Zaman addu'o'in ga sarauniya da ake sa ran baki 2,000, za su halarta, daga Westminster Abbey aka faro shi. Janazar kasa ce, ta ban girma, taron da babu wanda ake yi wa in ba sarakuna da sarauniyoyi ba, taro ne da ake bin tsauraran matakai daki-daki, misali faretin sojoji da harbin bindigar ban-girma. Wurin da ake zaman makokin, wuri ne mai cike da tarihi ga sarakuna da sarauniyoyin da aka taba nadawa, ciki har da na Sarauniya Elizabeth ta II a shekarar 1953. A wannan wuri aka daura auren Gimbiya Elizabeth da mijinta Yarima Philip a shekarar 1947. Tun karni na 18, rabon da a yi addu'ar jana'izar wani basarake a cikin Westminster Abbey, ko da yake an yi jana'izar mahaifiyar Sarauniya a shekarar 2002. Shugaban Westminster, David Hoyle ne zai jagoranci addu'o'in, ta sanya albarkar Archbishop na Canterbury Justin Welby, zai kuma yi huduba a wurin. Firaiminista Liz Truss za ta gabatar da jawabi. Zuwa karshen addu'o'in (duba hoton karshe) za a buga wata kararrrawa, daga nan sai ayi shiru na mintina biyu. Za  arera taken kasa, daga nan sai masu busa na sarauniya su yi busar da ke nufin an kawo karshen zaman addu'o'i a Abbey, lokaci zai nuna rana ta take. Daga nan za a fara jan akwatin gawar Sarauniya, ana tafe ana addu'a, har a fito daga Westminster Abbey zuwa Wellington Arch, da ke Hyde Park a birnin Landan. Sojoji da 'yan sanda da sauarnb masu damara za su yi jeruin gwano gefe-da-gefe, ana tafiya sannu a hankali, a ratsa babban titin birnin. Duk bayan minti guda za a harba bindiga daga wurin shakatawa na. An kafa manyan allunan majigi ta ko ina domin mutane su sha kallo. 'Yan sandan Canadian Mounted ne za su jagoranci tafiyar, an kuma kasa su rukuni bakwai, kowanne da makadan badujalarsu na musamman,  Mambobin sojojin Birtaniya da na kasashen Commonwealth, rundunar 'yan sanda da jami'an lafiya na NHS za su shiga faretin. Anan ma Sarki ne zai jagoranci sauran iyalan masarauta, su na tafe sannu a hankali, biye da keken gawar Sarauniya. Matar Sarki wato Camilla, da gimbiyar Wales da  Countess ta Wessex da Duchess ta Sussex za su mara mu su baya a cikin mota. A an isa Wellington Arch, da misalin karfe 1 na rana,  za a maida akwatin gawar cikin wata motar ta daban, a karo na karshe na binne Sarauniyar a karon karshe cikin hubbaren da ke Fadar Windsor. Wannan fada ta kyankyashe sarakuna 40 cikin shekara 1,000 da ta gabata, ta na da dadadden tarihi ga rayuwar Sarauniya. Lokacin ta na matashiya, lokacin yakin duniya, can ta zauna da 'yar uwarta lokacin da birnin Landan ya fuskanci ruwan bama-bamai, a baya-bayan nan kuma ta maida fadar gidanta, musamman lokacin annobar korona. Ana sa ran motar da ke dauke da gawar za yi tafiya da ita zuwa fadar Windsor a kafa. Tafiyar mil 5 ce da sojoji za su marawa baya ta kowacce kusurwa. Za a bar mutane su ga yadda za ai tafiyar mai nisa da gawar. Nan ga a yau din dai,Sarki da manyan iyalan masarauta za su tadda gawar a fadar Windsor. Za a dinga kada kararrawar hasumiyar fadar Windsor bayan kowanne minti, da harba bindigar ban girma a farfajiyar Fadar. Za a shigar da gawar cikin St George's Chapel domin zaman addu'o'i. Yawanci iyalan masarauta na zabar majalimi'ar St George, domin gudanar da bukukuwan aure, da radin suna, da kuma jana'iza. A wannan majami'ar aka daura auren Duke da Duchess ta Sussex, Yarima Harry da Meghan, a shekarar 2018, anan aka uoi jana'izar mijin Sarauniya, Yarima Philip. Mutanen da za su shiga cikin majami'ar ba za su wuce 800 ba, shugaban Windsor David Conner, ne zai jagoranci addu'o'in, da sanya albarkar Archbishop naCanterbury Justin Welby. Addu'o'in za su kunshi wasu abubuwa da aka gada na sarautar gargajiya da zai kawo karshen zamanin Sarauniya. Wanda alhakin kula da daukar fitaccen kanbin sarauta, da sandar girma da mulmulallen kwano mai kama da koko, shi zai dauke su daga kan akwatin gawar. Zai raba gawar Sarauniya da kanbinta a karo na karshe. Daga karshen addu'o'in da ake rerawa, Sarki zai dora tutar dakarun kasa a kan akwatin gawar. Dakarun Grenadier su ne mafi girma cikin sojin kasa da ke cikin bukukuwan da suka shafi masarauta da Sarauniya. A dai wannan lokacin ne tsohon shugaban rundunar M15, Lord Chamberlain, Baron Parker, zai karya sandar shi ta aiki ya dora akan akwatin gawar.  Wannan shi ya kawo karshen aikinsa a matsayin babban mnai fada a ji a Masrautar Birtaniya. Daga nan za a yi kasa-kasa da akwatin gawar zuwa cikin hummbaren masarauta, mai busar masarauta zai yi busar karshe sai fatan alkairi ya biyo baya, kafin a daukar kabbara cikin rera wakar ''Allah ya ja zamanin Sarki. Fadar Buckingham, ta rawaito da kan ta Sarauniya Elizabeth ta II, ta bukaci mai busar masarauta ya yi mata busar karshe kafin a binneta, kuma wannan na cikin wasiyyar da ta bari. Daga nan za a kawo karshen bikin binnewar, Sarki da iyalan masarauta za su fice daga hubbaren sarakunan. Da yammacin wannan rana, a kebantaccen makokin da iyalan masarauta ne kadai za su halarta, za a binne Sarauniya  tare da minjinta Marigayi Duke din Edinburgh,  a cikin dakin tunawa da Sarki George na VI , wanda ke cikin hubbaren St George's Chapel. Za a rufe kabarin da murfin da aka yi shi da zallar dutsen Mabul, dauke da rubutun ELIZABETH II 1926-2022.	https://www.bbc.com/hausa/rahotanni-62955016
technology	Matsalar tsaro: Majalisar wakilan Najeriya ta bukaci a toshe layukan wayar mutanen da 'yan bindiga suka sace	"Yayin da matsalar tsaro ke ci gaba da ƙamari a Najeriya musaman a yankin arewa maso yammaci da tsakiyar kasar, majalisar wakilan ƙasar ta buƙaci a soma toshe layukan wayoyin mutanen da aka yi garkuwa da su. Majalisar ta ce ta hanyar toshe layukan waɗanda aka sacen, 'yan fashin daji za su rasa hanyar cinikin kuɗin-fansa da dangin mutumin da suka sace. 'Yan fashin daji na ci gaba da cin karensu babu babbaka a haren-haren da suke kai wa kauyuka da garuruwa inda suke yin awon gaba da mutane domin garkuwa da su a basu kudin fansa. Sai dai duk da cewa jami'an tsaron kasar na cewa ana daukar matakan dakile matsalar,  kawo yanzu dai taƙi ci taƙi cinyewa Honorabil Abdullahi Balarabe Salame, ɗan majalisar wakilai ne kuma yana cikin wadanda suka gabatar da wannan bukata a zauren Majalisar. Ya ce; ""Mutanen nan dai mun ga duk manufarsu ita ce kudi sannan don kudin da suke samu shi yasa suke kashe mutane, shi ya sa suke daukar mutane. ""Ya kamata mu samu wata hanya wadda za ta hanasu samun wannan kudi, idan sun dauki mutum ba za su sami kudi ba."" Ɗan majalisar ya ci gaba da cewa ""ni na yi tunanin cewa mu ba ma'aikatar sadarwa umarni daga yanzu duk mutumin da aka dauke tare da wayarsa su toshe layin, saboda da wayoyin mutane ake cinikin kudin-fansa."" Honorabil Salame ya ce ya nemi majalisar ta umarci ministan sadarwa na kasar da su toshe duk wani layi wanda ya ke da alaka da laifi na daukar mutane ko na kashe-kashe ko na Boko Haram da sauransu kuma majalisa ta amince da wannan bukata ta sa. Sai dai kuma ko matakin zai yi tasiri musamman idan aka dubi cewa 'yan uwa wadanda aka sace kan shiga mawuyacin hali da firgici sakamakon 'yan uwansu da ake garkuwa da su. Wasu na ganin cewa wannan zai iya jefa rayuwar wanda aka sace cikin hadari. Majalisar ta nuna damuwa a kan yadda ake ci gaba da samun karuwa a yawan mutanen da suka rasa rayukansu sakamakon hare haren 'yan fashin daji. Hari na  baya-baya nan wanda ake gani shi ne ya fi muni ya faru ne a jihohin Filato da Taraba da Binuwai inda mutum kusan 200 sun rasa rayukansu."	https://www.bbc.com/hausa/61102336
politics	Abubuwa 5 da Sarki Sanusi II ya fada da ya ziyarci Ganduje	"Sarkin Kano Muhammadu Sanusi na biyu ya yi kira ga al'ummar jihar da su bai wa shugabanni goyon baya domin su samu damar yi wa mutane ayyukan ci gaban da suka kamata. A ranar Litinin ne Sarkin ya yi wannan jawabi a lokacin da ya raka Oba na Benin Omo N'Oba N'Edo Uku Akpolokpolo Ewuare II gidan gwamnatin jihar domin ganawa da Gwamna Abdullahi Umar Ganduje, tare kuma da yi wa gwamnan murna. Wannan ziyarar ta zo ne a ranar da sauran sarakunan jihar suka kai wa Gwamna Ganduje ziyara domin yi masa murna kan nasarar da ya samu a kotun koli. BBC ta tattaro abubuwa biyar daga cikin kalaman sarkin a yayin ziyarar, wanda ta samu muryar tasa daga masarautar. Sarkin Kano Muhammadu Sanusi na biyu ya fara jawabin ne da taya Gwamna Abdullahi Umar Ganduje murnar samun nasararsa a Kotun Kolin kasar a makon da ya gabata. Sarkin ya ce da yake wannan lokacin ne karo na farko da ya ziyarci fadar gwamnati tun bayan hukuncin kotun. Ya ce ya ji dadi da ya samu damar zuwa da kansa don yin amfani da wannan damar ya yi murna, maimakon aiko da 'yan majalisar sarki kamar yadda da farko suka yi niyyar yi. ""Zan so na yi amfani da wannan damar a madadina da masarautata na yimaka murnar nasararka a Kotun Koli."" A lokacin da sarkin ya taya gwamna murna, wajen ya rude da tafi. Sarki Sanusi ya ce ya saurari jawabin gwamna bayan hukuncin kotun ya kuma ji shi yana kira ga al'umma da su hada kai. ""To ni ma ina son na kara muryata a kan wannan na yi kira ga jama'a su hada kai."" ""Muna kira ga jama'a da su ji wannan kira na hadin kai su kuma bayar da hadin kan,"" in ji sarkin. Ya kuma tabo batun yarda da duk wani hukunci da Allah ya zartar da bukatar mutane su rungumi hakan da hannu biyu. ""A matsayinmu na Musulmai mun san cewa mulki na Allah ne kuma yana bai wa wanda ya so a sanda ya so. Kuma idan ya ga dama ya bayar to akwai bukatar kowane Musulmi ya ajiye abin da ke ransa ya yarda da hukuncin Allah. ""Ya wajaba a kanmu mu yi wa shugabanninmu addu'a saboda idan suka yi da kyau suka kuma yi aiki nagari mutane ne za su mori hakan, sannan idan ba su yi abin da ya dace ba mutane ne za su wahala."" Bai wa gwamnati goyon baya Sarkin ya sha alwashin cewa za su ci gaba da bai wa gwamnati goyon baya da hadin kai a kan duk wasu abubuwa da suka shafi walwala da ci gaban jama'a. Sannan ya yi addu'ar ""Allah ya ci gaba da bai wa jihar Kano zaman lafiya da cigaba."""	https://www.bbc.com/hausa/labarai-51282442
religion	Ku San Malamanku tare da Malam Yakubu Musa	"Latsa hoton da ke sama don kallon bidiyon: Malam Yakubu Musa, shi ne shugaba na farko na majalisar Shari'ar Musulunci a Najeriya mai suna Supreme Council for Shari'a in Nigeria kuma masanin Shari'a wanda ya yi karatu a wurare daban-daban. Malamin, wanda ɗan ɗariƙar Tijjaniyya ne a baya, shi ne shugaban ƙungiyar Izala na Jihar Katsina ya zuwa lokacin haɗa wannan rahoton. An haifi Yakubu Musa a garin Gagaryaga da ke cikin Ƙaramar Hukumar Gwaram - ta Jihar Jigawa a yanzu - ranar 1 ga watan Janairun 1950. Ya yi karatun Alƙur'ani a garuruwan Kano da Jigawa da Katsina da Jos. Yanzu mazaunin Katsina ne, inda ya shafe kusan shekara 40 a garin. Iyayen Malam Yakubu sun kai shi birnin Kano tun yana shekara bakwai da haihuwa domin ya ci gaba da karatun Alƙur'ani a wajen ƙanin mahaifinsa mai suna Malam Mamuda, wanda aka fi sani da Malam Mudi a unguwar Karofin Zage. Bayan ya fara karatun Iziyya da Risala, sai malam ya koma gida domin taya mahaifinsa aiki. Ya ci gaba da karatu a hannun Malam Yahaya Tamaji a garin Gwaram wanda ke cikin Jihar Jigawa a yanzu, inda ya karanta litattafai da dama. Ya koma garin Jos na Jihar Filato a shekarar 1970 domin yin kasuwanci, amma sai ya ɓige da ɗorawa da karatu a hannun malamai guda uku. Ya shiga makarantar dare mai suna Misbahudden. An zaɓe shi a cikin ɗalibai mafiya hazaƙa kuma aka buɗe musu ɓagaren sakandare, inda suka ci gaba da karatun Ƙur'ani da Nahawu da Tafsiri a wajen wani malami ɗan ƙasar Bangaledash. A shekarun 1980 malam ya samu tallafin karatu zuwa Masar amma bayan ya yi shawara da jagoran ƙungiyar Izala, Mahmud Abubukar Gumi, da kuma iyalinsa sai ya fasa tafiya. Daga bisani ya shiga kwalejin Shari'a ta Katsina, inda ya samu difiloma a Shari'a. 'Na gode wa Allah da ya sa na bar ɗarika' ""Gaskiya babu abin da nake murnarsa kamar yadda Allah ya fitar da ni daga ɗariƙa ya sanya ni cikin mabiya Sunnar Annabi,"" a cewar Malam Yakubu Musa. Malam ya ce karatun da ya fi masa tasiri a rayuwarsa shi ne Alƙur'ani. Wannan dalili ne ya sa malamin da ya fi tasiri har wa yau a rayuwarsa shi ne Muslim Khan, ɗan asalin Shehin malamin ya ce ya yi sana'o'i da yawa da suka haɗa da ƙira, wadda ya koya a Kano. Bayan ya koma Gwaram, ya yi sana'ar fenti da kuma ƙera akwatuna, har ma ake kiran sa da Malam Yakubu Mai Adaka. Komawarsa garin Jos ke da wuya, sai ya shiga sana'ar hayar keke. Kazalika, ya yi sana'ar faci da kuma sayar da taya, inda suka dinga sayo su daga wasu jihohi suna sayarwa a matsayin sakanhan. Ya zuwa lokacin wannan hira, Malam Yakubu Musa na da mata uku da 'ya'ya 26 - maza 15 da kuma mata 11. Kazalika, malam na da jikoki kusan 80."	https://www.bbc.com/hausa/shirye-shirye-na-musamman-57272636
religion	Kano: Malamai sun ce gwamnati ta fara yi wa 'yan siyasa da sarakuna gwajin ƙwaƙwalwa kafin su	"Majalisar malamai a Kano ta ƙalubalanci matakin gwamnatin jihar na samar da wata doka ta hana malaman jihar wa'azi har sai sun kawo takardar shaida daga asibiti da ke nuna cewa ba su da matsalar ƙwakwalwa. Majalisar malaman ta Kano ta shaida wa BBC cewar 'yan siyasa masu riƙe da muƙamai ya kamata a fara saka wa wannan doka, kafin a ce an waiwayi kan su malamai. A cewar shugaban majalisar malaman ta Kano Malam Ibrahim Khalil, bai kamata a yi musu kuɗin goro ba don mutum ɗaya daga cikinsu ya yi kuskure. ""Gwamna ne, sarki ne, duk wani wanda yake da wani muƙami, masu tura sojojin baka da sojojin baka su ya kamata a fara yi wa wannan don su suka fi kowa jan mutane ga hanyar da ba su dace ba,"" in ji Sheikh Ibrahim. Ya kuma ce babu wanda ya isa ya hana malamai yin wa'azi tun da aiki ne na annabawa kuma aikin Allah ne inda ya ce bai ka mata a saka malamai a wannan rukunin ba domin sun fi kowa hankali, a cewarsa. Wannan dokar dai da gwamnatin Kano take so ta yi, ba ta rasa nasaba da batun gwajin ƙwaƙwalwa da kotun jihar ta sa a yi wa ɗaya daga cikin malaman jihar wato Sheikh Abduljabar Nasiru Kabara bayan gaza amsa tambayoyin da alkalin kotu ya yi masa ranar 2 ga watan Satumba. Malam Ibrahim Ƙhalil ya kuma ce duk wani wanda aka kama da laifi ko kuma kuskure a Kano ko waye shi ya kamata a duba ƙwaƙwalwarsa. Malam Ibahim ya ce ba a tuntuɓe su ba kafin a fara tunanin ɗaukar wannan mataki amma ya ce idan aka tuntuɓe su za su bayar da bayani. Sai dai a nasa ɓangaren, kwamishinan harkokin addini na Kano, Dakta Muhammad Taha Adam wanda aka fi sani da Baba Imposible, ya ce wannan doka da ma'aikatarsa ke son gabatarwa gaban majalisar dokoki ta jihar Kano, daidai take da dokar da gwamnatin jihar ta yi ta duk wanda za a bai wa duk wani muƙami sai an yi masa gwaji na miyagun ƙwayoyi. A cewarsa, daga ma'aikatarsa ta kula da harkokin addini za su aika da kudiri zuwa majalisar zartarwa ta jihar sai kuma majalisar dokoki . ""Duk malamin da zai gabatar da wani wa'azi, sai ya kawo satifiket na ƙwaƙwalwarsa lafiya kuma ba ya shaye-shaye. ""Cututtukan da malamai suke harbawa cikin al'umma sun fi cutar AIDS cutarwa,"" in ji Baba Impossible."	https://www.bbc.com/hausa/labarai-58591695
business	Gane Mini Hanya kan yadda ake safarar jakuna a Najeriya 14/03/2020	Latsa alamar lasifikar da ke sama don sauraro: Jaki dabba ce da ake amfani da ita wajen sufuri da dakon kaya da kuma ayyukan gida da na gona a mafi yawan kasashe masu tasowa, musamman a yankuna na karkara,  har ma da wasu birane. Sai dai a baya-bayan nan, jakunan sun fara fuskantar barazanar gushewa a bayan kasa sakamakon yadda ake cin namansu da kuma amfani da fatarsu wajen samar da wasu magunguna musamman a kasar China. Wani bincike da wata kungiyar kare jakuna, wadda ke gabashin Afirka mai suna Brooke East Africa ta gudanar, ya nuna cewa a shekara ta 2018 kusan jakuna 16,000 aka sace daga kasashen Afirka 22. Wannan yasa wasu kasashe da dama a nahiyar, kamar su Uganda da Tanzania da Senegal da Kenya suka hana fataucin jakunan  zuwa kasashen waje. A filinmu na Gane Mani Hanya na wannan makon, Muhammad Annur Muhammad ya duba  barazanar  da  jakunan ke fuskanta, ga kuma  rahoto na musamman din da ya hada mana:	https://www.bbc.com/hausa/shirye-shirye-na-musamman-51916166
sports	T﻿ottenham na tsaka mai wuya a wasa da Marseille a Faransa	T﻿ottenham ta ziyarci Olympic Marseille, domin buga wasa na shida a cikin rukuni na hudu a Champions League ranar Talata. W﻿asan shi ne zai tantance kungiyar da za ta kai zagayen gaba ko kuma wadda za ta koma buga Europa League. A﻿ wasan farko da suka kara a rukuni na hudu, Tottenham ce ta yi nasara da ci 2-0 ranar 7 ga watan Satumba. H﻿aka kuma ranar Talata za a kece raini a daya wasan rukuni na hudun tsakanin Sporting da Frankfurt. T﻿ottenham ce ta daya mai maki takwas, Sporting da Frankfurt, kowacce tana da bakwai-bakwai da kuma Marseille ta karshe mai maki shida. T﻿o sai dai Tottenham ta ziyarci Faransa, inda Antonio Conte ba shi ne zai ja ragamar karawar ba, bayan jan kati da aka yi masa a fafatawa da Sporting. T﻿ottenham ba ta taba doke kungiyar Faransa ba a waje a gasar Zakarun Turai a wasa shida da rashin nasara biyu da canjaras hudu. Bayan da Conte zai zauna cikin 'yan kallo ya kalli karawar, Tottenham tana fama da 'yan wasan da ke jinya da suka hada da mai cin kwallaye, Richarlison. S﻿auran sun hada da mai wasa daga tsakiya Dejan Kulusevski da mai tsaron baya Cristian Romero.	https://www.bbc.com/hausa/articles/cd1l7ke9xr7o
health	Kasashe marasa arziki na fama da masu mummunar kina da kuma tamowa	"Daya daga cikin uku na kasashe matalauta a duniya na fama da kiba mai yawa da kuma rashin cin abinci mai gina jiki a lokaci guda, wanda hakan ke jefa mutane da yawa cikin matsananciyar rama, kamar yadda rahoton The Lancet ya bayyana. Rahoton ya ce matsalar na faruwa ne sakamakon cin abincin da aka sarrafa fiye da kima da kuma karancin motsa jiki. Mawallafan rahoton na kira da aka wo sauyi ga tsarin sarrafa abinci na zamani, wanda suka ce yana haifar da matsalar. Kasahsen da matsalar ta fi shafe su ne kasashen yankin Afrika da na nahiyar Asiya. Rahoton ya yi kiyasin cewa kusan mutane biliyan biyu da miliyan dari uku ne a fadin duniya da suka hadar da yara da manya ke fama da mummunar kiba. Wasu yara miliyan 150 kuma na fama da matsalar rashin girma. Kasashe da yawa masu karanci da matsakaicin samu na fama da duka matsalolin biyu a lokaci guda, wadda aka fi sani da matsalar tamowa da rashin cimaka. Wannan na nufin kaso 20 cikin dari na mutanen na fama da mummunar kiba; kaso 30 cikin dari na yara 'yan kasa da shekara hudu kuma ba sa girma yadda ya kamata; yayin da ake ganin cewa kaso 20 cikin dari na mata ke fama da rashin kiba. Al'ummomi da iyalai za su iya fama da wadannan matsaloli na tamowa, kazalika daidaikun mutane a lokuta daban-daban a rayuwarsu, kamar yadda rahoton ya bayyana. Rahoton ya ce, a shekarun 1990 kasashe 45 ne cikin 123 suka yi fama da wannan matsalar, yayin da kasashe 48 cikin 126 suka kamu a 2010. By the 2010s, 14 countries with some of the lowest incomes in the world had developed this 'double problem' since the 1990s. A shekarun 2010 kuma, kasashe 14 cikinsu har da masu kasashe karancin kudin shiga a duniya sun fara fama da matsalolin biyu ne tun daga 1990. Rahoton ya ce akwai bukatar gwamnatoci da Majalisar Dinkin Duniya da cibiyoyin ilimi su dauki mataki domin shawo kan matsalar, wadda ke nuni ga bukatar sauyin abinci. Yadda mutane ke cin abinci makwalashe yana sauyawa.Yawaitar kantinan zamani, saukin samun abinci marar gina jiki, da kuma raguwar motsa jiki, na kara yawaitar mutane masu mummunar kiba. Wadannan sauye-sauyen na haifar da matsala ga kasashen karanci da masu matsakaicin samun kudin shiga, har ma da masu wadata. Duk da cewa yaran da basa girma yadda ya kamata na raguwa a wasu kasashen, ana alakanta rashin girma yadda ya kamata da cin abincin da aka sarrafa fiye da kima a yarinta. ""Muna fama da sabuwar matsalar abinci,"" inji babban daraktan sashen lura da abinci mai lafiya da gina jiki na Hukumar Lafiya ta Duniya Dakta Francesco Branca wanda ya jagoranci wallafa rahoton. ""Ba zamu iya rabe kasashe ba a matsayin masu karancin samu marasa abinci mai lafiya ko kuma masu samu sosai, amma kuma mu fi damuwa da batun kiba fiye da kima."" ""Duka na'o'i rashin cin abinci mai lafiya na da abu daya - tsarin abincin da ya gaza wajen samar wa mutane lafiyayyen abinci, mai saukin kudi da saukin samu."" Dr Branca said changing this needed changes in food systems - from production and processing, through trade and distribution, pricing, marketing, and labelling, to consumption and waste. Dakta Branca ya ce sauya wannan na bukatar sauya tsarin abinci- tun daga noma zuwa sarrafawa da kasuwanci, jigila da dillanci, sanya farashin har zuwa yadda ake sanaya masu alama da  sauransu. ""Wajibi ne da sauya dukkan tsare-tsare masu alaka da tsarin abinci,"" a cewarsa. Rahoton ya ce shi ne abinci da akwai: Irin wadannan abinci na rage hadarin samuwar rashin lafiyayyen abinci da rashin girma yadda ya kamata. Sannan yana ba wa jiki kariya daga kamuwa da cututtuka."	https://www.bbc.com/hausa/labarai-50812370
sports	Atletico ta mallaki Griezmann a arha daga Barcelona	Atletico Madrid ta sake daukar dan kwallon tawagar Faransa, Antoine Griezmann daga Barcelona kan kwantiragin da zai kare a 2026. Griezmann ya zama na shida mafi tsada a tarihi a duniya a lokacin da Barcelona ta dauke shi kan £108m a 2019 daga Atletico. Ya kuma ci kwallo 35 a wasa 102 da ya yi wa Barcelona, wadda ta bayar da shi aro ga Atletico kan yarjejeniyar kaka biyu. Mai shekara 31 ya ci kwallo uku ya kuma bayar da biyu aka zura a raga a bana, wasa uku daga ciki aka fara tamaula da shi, sauran daga baya ake saka shi. Wani rahoto daga mai fashin bakin tamaula dan Sifaniya, Guillem Balague ya ce a lokacin da Grizmann ya koma aro an shimfida ka'idar cewar Atletico za biya fam miliyan 40 idan har ya buga wasa minti 45 a sama da kaso 50 cikin 100 na fafatawar kungiyar. Hakan ne ya sa kociyan Atletico Madrid, Diego Simeone baya fara wasa da Griezmann sai dai ya yi canji, bayan minti 60 da fara tamaula sau 11 a bana. Simeone ya yi hakan ne don kada su sayi dan kwallon kan yadda aka gindaya ka'ida tun farko, har yarjejeniyarsa ya kare a kungiyar Camp Nou. Griezmann zai fara wasa na farko a matakin dan kwallon Atletico a karawar Champions League da za ta yi da  Club Brugge ranar Laraba. Dan wasan da ya lashe kofin duniya da Faransa a 2018 a Rasha, shi ne na hudu a kan gaba a cin kwallaye a tarihin kungiyar. Ya ci kwallo 144 a wasa 304 a karo biyu da yake taka leda a Atletico Madrid tun bayan da ya koma kungiyar daga Real Sociedad a 2014. Zaman da ya yi a Atletico ya lashe Europa League da Spanish Super Cup da kuma Uefa Super Cup.	https://www.bbc.com/hausa/articles/cpr791977jgo
sports	Kalidou Koulibaly: 'K﻿asar Afrika za ta iya lashe Kofin Duniya a Qatar'	"Dan wasan bayan Senegal da Chelsea Kalidou Koulibaly ya ce tawagarsu ta Teranga Lion za ta zama kasar Afrika ta farko da za ta fara lashe kasar cin kofin duniya - wannan na zuwa ne wata guda gabanin fara gasar da za a yi a Qatar. Babu wata kasa a nahiyar Afrika da ta taba tsallaka wasan kusa da dab da na karshe, bayan Kamaru da ta dakata a nan a 1990, sai Senegal a 2002 na kusan nan shi ne wanda Ghana ta je a 2010, wanda aka cire a mtakin kungiyoyi takwas din karshe, duka an cire su ne bayan an buga karin lokaci ko bugun daga kai sai mai tsaron gida. Na wannan shekarar za a fara shi ne a ranar 20 ga watan Nuwamba a wasan farko da Qatar mai masaukin baki za ta buga da Ecuador a rukunin A, yayin da itama Senegal za ta yi wasanta da Netherland a wannan ranar. Koulibaly, wanda kullum yake buga wasa a gasar Premier a Blues, ya ce ya kamata kasashen Afrika su rika tunani mai fadi sama da na zuwa matakin 'yan takwas. ""Kasashen Afrika na da karancin yarda da kansu da kuma jin cewa sun kai, za su iya lashe Kofin Duniya,"" kamar yadda dan wasan mai shekara 31 ya bayyana. ""Muna daukar fitowa daga cikin rukuni abu mai kyau cikin gaggawa, amma dole mu koyi yadda za mu rika. ""Bana jin Faransa ko Ingila na faran ciki da rukunin da suka tsinci kansu - amma kuma sai sun tsallaka zagaye na gaba. ""Irin wannan tunanin nake son kawowa Senegal. ""Ina ganin lokaci ya yi da wata kasa daga Afrika za ta yi abin da ake so ta lashe Kofin Duniya, saboda mun iya kwallo muna da masu basira. Muna da manyan 'yan wasa."" A watan Faburairu ne Senegal ta lashe kofin Afrika ta kuma koma ta 18 a jerin kasashen da suka fi kokari a duniya da za su tafi Qatar, kuma ita ce ta daya a nahiyar Afrika tun watan Nuwambar 2018. Tana cikin kasashen da za su wakilci Afrika zuwa gasar duniya da za a yi a Qatar tare da Kamaru da Ghana da Morocco da kuma Tunisia."	https://www.bbc.com/hausa/articles/cw87gq6dxjyo
entertainment	Wasu daga cikin fina-finai da za su fito a farkon shekarar 2020	Mun zabo maku wasu daga cikin fina-finan Kannywood da za a fitar a farkon shekarar 2020. LIKITA Kamfanin Aji Papa ne ya shirya fim din kuma Ibrahim Bala ne ya bayar da umarni. Manyan taurarin wannan fim sun hada da Sadiq Sani Sadiq da Hafsat Idris KARAMIN SANI Falalu A Dorayi daraktan fim din. Taurarin fim din sun hada da Adam Zango da Jamila Nagudu da Hadiza Muhammad da sauran su. KAR KI MANTA DA NI Ali Nuhu ne daraktan fim din kuma manyan taurarin sun hada da Umar M Shareef da Maryam Booth. HADIZA MAKAUNIYA Ibrahim Bala ne ya bayar da umarni. 'Yan wasa sun hada da Sadiq Sani Sadiq da Hadizan Saima da Azumi Bebeji. KARSHEN TIKA TIKI Kamfanin Halima Atete ne ya shirya fim din kuma tana cikin jaruman ita da Ali Nuhu. MATI A ZAZZAU Kamfanin Sadau Pictures Production ne ya hada wannan fim din. Fitaccen jarumin nan Sadiq Sani Sadiq da kuma mawakiyar nan Dija na cikin wadanda suka fito a cikin sa.	https://www.bbc.com/hausa/labarai-51122108
technology	An kama mutum 17 da laifin yaɗa bidiyon zolaya da tsorata mutane a Instagram a Iran	"Yan sanda a Iran sun kama mutum 17 a kan jerin bidiyon da suka wallafa a shafin Instagram suna zolaya da bai wa mutane tsoro a kan titi. Masu zolayar sun ɗauki bidiyon kansu ne suna nuna kisan ƙarya tare da jefa kek kan mutanen da ke tafiya a matattakala mai sarrafa kanta, ta yadda ana iya ganin yadda suka razana mutanen da ke wajen. Yan sanda sun ce masu zolayar na yin hakan ne don samun ƙaruwar mabiya a shafukansu. Mahukunta a Iran sun ƙara a ido matuƙa kan intanet kuma kamen ya zo ne daidai lokacin da ƴan sanda ke ƙara faɗaɗa yunƙurinsu na daƙile amfani da kafofin sada zumunta. A wani bidiyo da aka ɗauka a ɓoye, ya nuna wani mutum yana yi wa matsar sa faɗa saboda ta aika wa wani saƙon tes mai alamar soyayya, sannan ya nuna alamar fille mata kai, lamarin da ya tsorata wani ɗan tasi da ke gefe yana kallo. A wani bidiyon daban an ga wani da abin ya faru ga wani mutum da ke tafiya  akan matattakala mai sarrafa kanta da aka jefa da kek a fuska, kafin daga bisani ya fahimci abin da ke faruwa ya bi masu zolayar a guje yana jifansu. Shugaban yan sandan Tehran ya zargi masu amfani da Instagram da ƙoƙarin tayar da hankulan mutane da kuma barazana ga zaman lafiya da tsaron al'umma. Ya kuma ce an ɗauki bidiyon ba tare da izinin da ya dace ba. Ɗaya daga cikin masu zolayar da aka kama ya shaida wa masu labarai a Iran cewa ya nemi izinin wadanda ya yi wa abun kafin yaɗa bidiyon, ya kuma ƙara da cewa ya biya su dala 20 a matsayin diyya na duk wata wahala da suka sha. ""Ina son kawai in sa mutane raha ne in kuma bunƙasa shafina na Instagram da mabiya"", ya yi bayani. BBC ta gano cewa wani da shi ma aka kama shi ya amsa laifinsa a wata zantawa da aka yi da shi daga gidan yari. ""Da na sani na nemi izini"", ya ba da haƙuri. Yan sanda sun soki masu amfani da shafukan sada zumunta kan abun da ba su sani ba. ""Duk masu zolayar 17 da aka kama sun yi karatun gaba da sakandare kuma ma'aikatan kamfanoni masu daraja ne."" Har yanzu babu tabbacin ko an tuhumi waɗanda ake zargin a hukumance, hakan yana nuna za su iya tsira zaman gidan yari. Kamen ya zo ne daidai lokacin da mahunkunta a Iran ke ƙara faɗaɗa yunƙurinsu na daƙile amfani da kafofin sada zumunta. A ranar Alhamis ƴan sanda a Tehran sun sanar da ƙara kama mutum 94 a bisa zargin ɓarna da nuna zalunci a shafukan sada zumunta. A wani lamarin ƴan sanda sun ce sun kama mutum 16 da yaɗa wasu sabbin ɗabi'u marasa kan gado a shafukan sada zumunta, sun kuma ƙara da cewa an rufe shafukan nasu."	https://www.bbc.com/hausa/labarai-60158653
technology	TikTok ya goge bidiyo miliyan 49 da ke yaɗa batsa	"TikTok ya goge bidiyo miliyan 49 da suka karya ƙai'idojinsa tsakanin watan Yuli zuwa Disamban 2019. Kashi daya bisa hudu na wadanan bidiyon na kunshe da tsiraicin mutane da ayyukan batsa, a cewar sabon rahotan da manhajar ta fitar. Manhajar yada bidiyo ta bankado yadda ta karbi bukatu 500 na neman bayanan mutane daga gwamnatoci da 'yan sanda, kuma ta amsa 480 cikin wadannan bukatu. Amurka ta ce tana duba yiwuwar ""haramta"" shafin mallakin China. A ranar Litinin, Sakataren harkokin wajen Amurka Mike Pompeo ya bayyana cewa amfani da shafin TikTok tamkar ""mika bayanan mutum ne a hannun gwamnatin China da Jam'iyyar Communist ke mulka"". Ya kara da cewa gwamnatin Amurka na duba yiwuwar ko za ta haramta amfani da shafin na China: ""Da gaske muke a kan wannan batu. Muna duba batun sosai,"" a cewarsa, a tattaunawarsa da tashar Fox. Gwamnatin India dai tuni ta haramta amfani da manhajar, kan dalilan da ta danganta da cin zarafi ta intanet. TikTok mallakar wani kamfanin China ne, ByteDance. Sai dai ba a amfani da manhajar a China, amma ByteDance na amfani da makamanciyar wannan manhajar mai suna Douyin. TikTok ya ce bai karbi wasu bukatu ba daga gwamnati ko 'yan sandan China kan bayanan mutane ba, haka zalika bai karbi wata bukata daga gwamnatin China na goge wani shafin mutum ba. A ranar Alhamis, mujallar Wall Street ta wallafa rahoto da ke cewa kamfanin kasuwancin na duba yiwuwar bude sabuwar hedikwata a wajen birnin China. TikTok ya shaida wa BBC a wata sanarwa cewa: ""Lura da burinmu shi ne ci gaba. ByteDance na duba yiwuwar sauye-sauye kan ayyukansa da suka shafi TikTok. ''Burinmu shine kare muradai da bayanan masu amfani da shafinmu da kuma tsaro. Mun kikiri wannan mahanjar da niyyar fito da hazaka da kawo farin ciki a fuskar miliyoyin mabiyanmu a fadin duniya."" Mahukunta a Amurka na nazari kan ko TikTok ya mutunta yarjejeniyar 2019 kan kare bayanan sirrin 'yan kasa da shekara 13. Manhajar ta ce ta takaitawa, da ba da tsaro bin dokokin da aka shimfida kan 'yan kasa da shekaru 13. Ga bayanan rahoton TikTok: A shekarar 2017 aka kirkiri TikTok - kuma saboda bai jima ba har yanzu bai yi fice ba kamar Facebook, a misali. Wannan rahoto ya dan yi bayani kan irin abubuwan da shafin ya kunsa. Kwanan nan ana mayar da hankali kan shafukan da ke ba da kafa ga kiyayya da tsattsauran ra'ayi kamar Tiktok, sai dai ana sake jan hankali kan wallafa abubuwan batsa da wadanda suka shafi tsaro. Sai gashi kusan rabin bidiyon daya goge ya fada a wannan rukunin. Abin da bamu sani ba, shi ne yawan bidiyon kiyayya ko wanda ba su dace ba da watakil na'ura ko masu sa ido a shafin ba su kula da su ba."	https://www.bbc.com/hausa/labarai-53365758
business	Yadda tsadar tikitin jirgi ta jefa matafiya cikin mawuyacin hali a Najeriya	"Fasinjojin da ke hawa jiragen sama a Najeriya na ci gaba da kokawa kan yadda kamfanonin jirage ke tsauwala kudin tikiti a ƙasar. Wannan kari ya zo ne sakamakon ƙarancin man jiragen sama na JetA1 da ƙarancin kuɗaɗen ƙasashen waje domin sayayyar kayayyaki masu nasaba da zirga-zirgar jiragen. Karin kudin jirgi ya sa farashin tikiti kan kai har sama da naira 100,000, misali daga Legas zuwa Kano da sauran birane, lamarin da ya tilasta wa fasinjoji komawa bin mota. Amma fasinjojin na cewa hakan ya zama gaba kura baya sayaki sakamakon masu garkuwa da mutane da suke tare hanyoyin ƙasar. Da yawa daga cikin ‘yan Najeriya, hatta wadanda ake kira matsakaicin samu, na cikin wani mawuyacin hali na ko dai ɗaukar kasadar tafiyar mota, ko kuma su yi hakuri da karin kudin tikitin su bi jirgin sama. Sai dai a wasu lokutan bin jirgin da kudinka ma kan zama tashin hankali, saboda yadda kamfanonin ke yawan soke tafiya bayan mutane sun je filin jirgin saman, ko kuma a ɓata lokaci sosai kafin a tashi. Rahotanni sun nuna cewa kudin tikitin jirgin sama a halin da ake ciki daga  Kano zuwa Abuja ya kan kai kusan kai Naira 160,000 idan a kwatanta da ‘yan kwanakin baya da yake kan naira N95,000. Sannan idan aka kwatanta da wata uku da suka wuce za a ga cewa ƙarin ya shallake hankali, saboda a farkon shekarar nan tikiti bai cika wuce naira 35,000 ba. Bincike ya nuna hakan ba zai rasa nasaba da sanarwar da gwamnati ta bayar na cire tallafi kan harkar jirgin sama ba a makon jiya. Wannan ya kara sanya ana samun jinkiri da soke zirga-zirgar jiragen sama a kasar. Wasu daga cikin fasinjojin da BBC Hausa ta ji ta bakinsu sun bayyana cewa matsalar ababen hawa da ta hanyoyi a kasar, musamman na jirgin sama a yanayin da ake ciki na dagula musu al’amura. ""A gaskiya sai dai mu ce Inna lillahi wa inna ilaihi raji’un. A da mukan hau jirgi mu yi tafiye-tafiyenmu, amma a yanzu ba zai yiwu ba, kuma hanyar motar ma ta gagara bi,"" a cewar Alhaji Abubakar, wani mai yawan bin jirgi don hidimomin kasuwancinsa. Ya ƙara da cewa da mai kudi da talaka kowa yana ji a jikinsa. Ya ce: “Idan ka je iyafot a da sai ka ga kamar mutum 100 da za su hau jirgi amma a yanzu da wuya ka ga 30.” Shi ma wani fasinjan da da ya buƙaci a sakaya sunansa ya ce a halin da ake ciki gaba kura baya sayaki ne. “Ka hau mota ka sayar da rai, ka bi jirgi kuma babu kudin. “Gaskiya idan dai tafiya ba ta zama dole ba ina shawartar mutane da gara su haƙura da ita kawai,” ya ce. Akwai dubban ‘yan Najeriya ko fasinjoji na cikin gida da tuni suka yanke kaunar hawa jirgin sama anan kusa inda suka koma tafiya ta hanyoyin mota. To sai dai a yanayin da a yanzu ake ciki na tare hanyar mota saboda masu garkuwa da mutane da ƴan bindiga a arewa da kuma na ‘yan kungiyar IPOB a kudu sun sa bin hanyoyin ma babu dadi. Baya ga wadannan dalilai akwai kuma wasu manufofi na gwamnatin kasar da suka ci karo da harkokin kamfanonin jiragen sama a kasar. Alhaji Abdulmunaf Musa shi ne shugaban masu kamfanonin jiragen sama a Najeriya,  ya ce wasu daga cikin manyan dalilan da yasa aka kara kudin jirgi sun hada da karancin kudin kasar waje da karancin man jiragen sama na JetA1 da kuma tsadar sayen sassan jikin jirgin sama daga kasashen waje. Sai dai ya ce farashin jirgi daga wannan jihar zuwa waccar ya dogara da lokacin da fasinja ya yi cinikin samun tikitin. Tun ba yau ba masana kan harkokin jiragen sama a kasar ke kira domin lalubo hanyoyin warware wannan matsala da a yanzu ta zama gagarabadau. Tsohon manajan daraktan hukumar kula da sararin samaniya ta NAMA, kuma ƙwararre ne a fannin tuƙin jiragen sama, Kyaftin Ado Sanusi ya ce tun farko ba a shawo kan matsalar da wuri ba ne. “An sami kuskure tun daga farko lokacin da man jirgi ya fara tashi, kuma ƙungiyar jirgin saa ta je wajen gwmanati don a talkfa musu. “A lokacin gwamnati ta tallafa musu kiuma ba a samu karin kudin jirgin ba. Amma kuma duk sati biyu zuwa uku ana samun ƙrin farashin kuɗin man jirgin., kuma gwamnati ba ta samar musu man yanzu. “Don haka dole su saya da tsada yadda ake kawo shi. Shi ya sa za a duk mako sai an kara kudin. Kyafin Sanusi ya ce mafita ga wannan lamari ita ce a samu man ya wadata kuma ya zama ana samun sa da rangwame. “Sannan gwamnati ta dinga tallafa wa kamfanonin jiragen ta wajen dauke musu haraji da kuma samar musu dala da sauki don sayo kayayyakin da suke bukata. “Kuma idan matatar man Dangote ta fara aiki ma to komai zai yi sauƙi,” a cewarsa. Wani bincike da na gudanar ya gano cewa matsalar tashin kudin jirgi ba ta tsaya a Najeriya ba kawai. Su ma kamfanonin kasashen waje sun yi gargadin halin da ake ciki cewa yana iya kara tabarbarewa da kuma sanya matafiya a Najeriya biyan sama da kudin da suka sani a baya. Sai dai sun ce idan gwamnatin tarayya ta shigo domin daidaita makudan kudaden kamfanonin kasashen waje da suka kai dala miliyan 450 da suka makale a kasar a iya samun sauki. Masana tafiye-tafiye ta jiragen sama sun ce akasarin kamfanonin na kasashen waje sun daina siyar da tsohon tikiti akan farashi mai rahusa a Najeriya, lamarin da ya bar matafiya da zabin biyan makudan kudade. To sai dai daga bangarensu akwai wani dalili da ya banban da na kamfanonin jiragen sama na Najeriya."	https://www.bbc.com/hausa/articles/c995njerk2ro
sports	G﻿hana ta kara yi wa Najeriya fancalen shiga gasar CHAN	T﻿awagar Najeriya da ta Afirka ta Kudu ba za ta shiga gasar kofin nahiyar Afirka ta 'yan wasan da ke taka leda a nahiyar da za a yi a Algeria da ake kira CHAN ba. S﻿ai dai a karon farko Madagascar za ta samu shiga gasar wadda za a yi a 2023. G﻿hana ce ta yi waje da Najeria a bugun fenariti, bayan da suka tashi 2-2, ita kuwa Afirka ta Kudu ta sha kashi da ci 4-1 a hannun Angola, jumulla 6-1 gida da waje. Madagascar wadda ita ce kadai bakuwa a wasannin da za a kara nan gaba ta yi 1-1 da Botswana a Antananarivo ranar Juma'a, amma ta kai bantenta da ci 2-1 gida da waje. K﻿awo yanzu an samu kasashe bakwai da za su buga CHAN karo na bakwai tun lokacin da aka kirkiro gasar da suka hada da mai rike da kofin Morocco da Kamaru da Jamhuriyar Congo da Ivory Coast da kuma Senegal. Tuni dai mai rike da kofin Morocco da mai masaukin baki Algeria da Libiya suka samu gurbin buga gasar, bayan da Masar da Tunisia suka janye daga wasannin Arewacin nahiyar. G﻿asar ta CHAN da aka kara ta zuwa kasashe 18 jumulla, za a fara tsakanin 13 ga watan Janairu zuwa 4 ga watan Fabrairun 2023. Za a raba jadawalin wasannin a Algeria ranar 1 ga watan Oktoba. Ghana ce ta hana Najeriya zuwa gasar cin kofin duniya da za a yi a Qatar a 2022. Tawagogin da za su buga CHAN 2023: Algeria (Mai masaukin baki), Morocco, Libya, Senegal, Mauritania, Mali, Niger, Ghana, Ivory Coast, DR Congo, Congo, Cameroon, Sudan, Ethiopia, Uganda, Madagascar, Angola, Mozambique. S﻿akamakon wasannin zagaye na biyu, karawa ta biyu Yammacin Afirka A Guinea 1-0 Senegal (1-1 agg - Senegal win 5-3 on pens) Mali 2-0 Sierra Leone (4-1 agg) Mauritania 1-0 Guinea-Bissau (2-0 agg) Yammacin Afirka B Burkina Faso 0-0 Ivory Coast (0-0 agg - Ivory Coast win 5-3 on pens) Niger 3-1 Togo (3-2 agg) Nigeria 2-0 Ghana (2-2 agg - Ghana win 5-4 on pens) Shiyyar Afirka ta tsakiya Congo 1-0 Central African Republic (2-2 agg - Congo win on away goals) Cameroon 2-0 Equatorial Guinea (2-1 agg) DR Congo 5-0 Chad (7-1 agg) Tsakiyar gabashin Afirka Rwanda 0-1 Ethiopia (0-1 agg) Uganda 3-0 Tanzania (4-0 agg) Sudan 3-2 Djibouti (7-3 agg) Shiyyar Kudancin Afirka South Africa 1-4 Angola (1-6 agg) Madagascar 1-1 Botswana (2-1 agg) Mozambique 0-0 Malawi (1-1 agg - Mozambique win on away goals)	https://www.bbc.com/hausa/articles/c3gvvwe7l4mo
health	Coronavirus: Abubuwan da har yanzu ba mu sani ba kan cutar	A watan Disambar bara duniya ta san da coronavirus, amma yadda ta kankane duniya, sai a ga kamar ta dade da bayyana. Duk da matukar kokarin da masana kimiyya ke yi a fadin duniya, akwai abubuwa da dama da har yanzu ba mu fahimta ba, kuma a yanzu, dukkanmu mun zama wani bangare na gwaji a fadin duniya wajen gano amsoshi. Ga wasu daga cikin manyan amsoshi dangane da wannan cuta. Wannan ita ce tambayar da aka fi yi, kuma daya daga cikin tambayoyi masu muhimmanci. An tabbatar da kamuwar dubban mutane da cutar a fadin duniya, amma wannan dan bangare ne kawai na gaba daya mutanen da suka kamu a duniya. Kuma akwai dumbin mutane da ba su nuna alamomin cutar amma suna dauke da ita- wannan na kara rikita alkaluma. Samar da gwajin 'antibody' wato sinadaren da ke cikin jini, zai bai wa masu bincike sani idan mutum na dauke da kwayar cutar. Ta yin haka ne kawai za a fahimci yadda cutar ke yaduwa. Idan ba a san yawan mutanen da ke dauke da cutar ba, babu yadda za a yi a gano yawan mutanen da take kashewa. A halin yanzu, kiyasin shi ne kusan kaso daya cikin 100 na mutanen da ke dauke da cutar ke mutuwa. Amma idan akwai, mutanen da ke dauke da cutar kuma ba sa nuna alamominta, wato bata bayyana a jikinsu karara ba, yawan mace-macen na iya raguwa. Manyan alamomin coronavirus su ne zazzabi da tarin da bai zuwa da majina- wadannan ne ya kamata a lura sosai a kansu. Wasu mutanen sun ce sun fuskanci ciwon wuya da ciwon kai da gudawa, kuma ana tunnain wasu kan kasa shaker kamshi. Amma tambaya mafi muhimmanci ita ce ko wasu na fuskantar alamomin mura kamar zubar majina ko atishawa. Bincike ya nuna cewa akwai yiwuwar haka kuma mutane na iya yada cutar ba tare da sun san cewa suna dauke da ita ba. Tabbas yara na iya kamuwa da coronavirus. Amma ba ta cika wahalar da su ba kuma ba ta cika kashe su ba idan aka hada da sauran mutane. Yara na kan gaba wajen yada cutar, babu mamaki saboda suna cudanya da mutane masu yawa (musamman a wurin wasa), amma idan ana batun wannan cutar, babu tabbas kan girman yadda suke taimakawa wajen yada ta. Cutar ta fito ne daga Wuhan a China a karshen shekarar 2019, inda aka gano wasu masu dauke da ita a wata kasuwar sayar da nama. Coronavirus, wadda a hukumance ake kiranta Sars-CoV-2, na da alaka ta kusa-kusa da wasu cutuka da ke shafar jemagu, sai dai ana tunanin ita wannan cutar jemagun ne suka shafa wa wata dabba da ba a gano ko wace iri ba ce, ita kuma ta shafa wa mutane. Har yanzu dai ba a gano takamaimai asalin dabbar ba, don haka tana iya ci gaba da yada wa mutane cutar. 6. Masu dauke da cutar za su ragu a lokacin bazara An fi yin mura a lokacin sanyi maimakon a lokacin zafi, amma har yanzu ba a sani ba idan lokacin zafi zai shafi yaduwar cutar. Masu bai wa gwamnatin Burtaniya shawara kan kimiyya sun yi gargadin cewa kawo yanzu, ba su sani ba idan yanayi zai shafi cutar. Idan aka samu ragi a yaduwar coronavirus lokacin zafi, akwai hadarin za a samu karin yaduwarta a lokacin sanyi, lokacin da asibitoci ke fama da yawan marasa lafiya da ke mura. Ga mutane da yawa, covid-19 ciwo ne mai sauki. Amma cutar kan zama mai muni ga kusan kashi 20 cikin 100 na mutane. Ko me ya sa? Matsayin garkuwar jikin mutum na iya zama dalili, haka kuma akwai wasu abubuwa a jiki da mutum ke gada daga iyayensa da ke taka rawa. Fahimtar wannan na iya samar da hanyoyin kare mutane daga shiga mawuyacin hali. Ana ta ce-ce-ku-ce kan yadda karfin garkuwar jiki ke iya kashe cutar amma babu wata shaida da ta nuna hakan. Idan har masu dauke da cutar suka warke, to hakan na nufin garkuwar jikinsu ta gina matakan yaki da cutar. Amma da yake cutar ba ta dade ba, babu wasu bayanai masu yawa. Ana jita-jitar cewa akwai mutanen da cutar ke kamawa sau biyu, kuma babu mamaki an samu wannan ne saboda an yi gwajin ba daidai ba. Batun garkuwar jiki na da muhimmanci a fahimtar abin da zai faru nan gaba. Kwayoyin cuta na 'virus' na sauya fasali ko yaushe, amma sauye-sauyen da ke faruwa ga asalin kwayoyin halittarsu ba shi da yawa. Ana sa rai kwayoyin cuta su sauya su rage karfi nan gaba, amma babu tabbacin haka. Fargabar ita ce idan coronavirus ta sauya, garkuwar jiki ba za ta gane ta ba kuma riga-kafinta ba zai kare mutane daga kamuwa da ita ba.	https://www.bbc.com/hausa/rahotanni-52092467
business	Abin da 'yan Najeriya ke cewa kan  matakin CBN na taƙaita yawan kuɗin da za a iya cirewa kullum	"'Yan Najeriya na ci gaba da bayyana ra'ayoyinsu game da sabon matakin da babban bankin ƙasar CBN ya ɗauka na taƙaita yawan kuɗin da za a iya cirewa daga asusun ajiyarsu na banki. A ranar Talata ne dai babban bankin Najeriya CBN ya fitar da sababbin dokoki na hada-hadar kuɗaɗe a bankunan ƙasar. A cikin sabbin dokokin, CBN ya ce daga ranar tara ga watan gobe yawan kuɗin da mutum ɗaya zai iya fitarwa a banki a sati shi ne naira 100,000 yayin da kamfani zai cire naira 500,000 ne kawai a sati. Haka kuma CBN ɗin ya ce yawan kuɗin da mutum zai iya cirewa ta hanyar amfani da na'urar cirar kuɗi ta ATM a sati shi ne naira 100,000, wato yawan abin da za a cire a rana naira 20,000 ne kacal a na'uran ATM da kuma wajen masu amfani da POS. Tun bayan fitar da sabbin dokokin 'yan ƙasar ke tofa albarkacin bakinsu, a yayin da wasu ke sukar matakin wasu kuma cewa suka yi suna maraba da matakin. Haka kuma tun bayan da muka wallafa labarin a shafinmu na Facebook ranar Talata da yamma, zuwa ranar Laraba da safe mutum 26,000 ne suka so labarin, sannan kusan mutum dubu bakwai ne suka yi tsokaci game da labarin inda aka raba shi fiye da sau 1,000. Ga ra'ayoyin wasu daga cikin masu bibiyar shafin namu: A yayin da wasu ke sukar wannan mataki, a gefe guda kuma wasu maraba suke yi da sabon matakin da CBN ɗin ya ɗauka. Wasu mutanen kuma da wannan sabon mataki zai shafa su ne masu sana'ar cire kuɗi ta na'urar POS, waɗanda a cewarsu ke sauƙaƙa wa mutane shafe dogayen layuka a na'urar cirar kuɗi ta ATM. Abdulganiyyu Muhummad wani mai sana'ar POS ne a ƙasar ya kuma shaida wa BBC cewa haƙiƙa wannnan mataki zai shafi duka masu sana'ar tasu. ''Akwai mai zuwa ya cire 200,000, ko 300,000 ko ma 500,000 a lokaci guda, kuma a kowacce 100,000 akan ba mu naira 500, to ka ga idan a ka ce a rana iya 20,000 kawai mutum zai cire to ka ga abin da zai ba mu bai fi 200 ba, to ka ga ai ya shafe mu sosai,""  in ji Abdulganiyyu. Ya ƙara da cewa ba iya su kaɗai abin zai shafa ba har bankunan da suke hulɗa da su, da manyan 'yan kasuwa masu zuwa cire kuɗi masu yawa domin sarin kaya su ma abin zai shafe su. Suma masana na ci gaba da tsokaci kan wannan batu, Farfesa Kabiru Isa Dandago wani masanin tattalin arziki ne a Najeriyar ya kuma shaida wa BBC cewa adadin ya yi kaɗan. ''Wannan tsari ne wanda ba shi da wani muhimmanci ga rayuwar al'umma, abu ne da za a takurawa mutane da dama wajen hada-hadarsu ta cinikayya'' ''Na biyu kuma mutanen da suke da bankuna mutane ne da ke zaune a birane mutanen karkara ba su ma san menene ke guda na ba'', in ji ji. Farfesan ya ƙara da cewa duk da cewa matakin na da fa'ida ta rage yawan hada-hadar da takarkar kuɗi a hannu, tare da komawa amfani da hada-hadar kuɗi ta banki. To amma ya ce mutanen da suke da dama hada-hadar banki a ƙasar ba su kai yawan da ake buƙata ba. ''In dai kuɗi bai zo hannun mutane ba to hada-hada ma ba za ta yi wa ba, yayin da kuwa aka tsaurara, to su waɗanda suke da halin da ke sa ran za su riƙa bayar da gudunmowa ga waɗanda ke ƙasa-ƙasa marasa ƙarfin tattalin arziki, sai ka ga ƙuncin ya daɗa yi wa mutane yawa''. A wani jawabi da shugaban ƙasar Muhammadu Buhari ya yi a lokacin ƙaddamar da sabbin takardun kuɗin ƙasar ranar 23 ga watan Nuwamba ya ce sababbin takardun kuɗin za su taimaka wa Najeriya ta wajen warware matsaloli da dama da suke addabar ƙasar."	https://www.bbc.com/hausa/articles/c99gx0y8pv2o
religion	Bidiyon Ku San Malamanku tare da Malama Murjanatu Ibrahin Kaita	Ku latsa hoton da ke sama don kallon bidiyon: A wannan makon shirin Ku San Malamanku ya tattauna ne da Malama Murjanatu Ibrahin Kaita daga jihar Katsina. Malama ta bayyana irin gwagwarmayar da ta sha wajen neman ilmi kafin Allah ya kai ta ga samun nasarar kai wa ga matakin karatun da take kai a yanzu. Ta kuma ce tana da burin yin amfani da karatun da ta yi wajen fadakarwa, da koyar da al'umma, musamman mata a bisa tafarkin addinin Musulunci.	https://www.bbc.com/hausa/media-57688287
entertainment	Mutanen da suka shafe awa 30 a layin yin bankwana da gawar Sarauniya Elizabeth	"Dubban mutane ne suke ta tururuwar zuwa yin bankwana da gawar Sarauniya Elizebeth, a yayin da ya rage kwana uku a binne ta. Wakilin BBC Kristian Johnson, ya shiga cikin mutanen da suka shafe dare a kan layin shiga ganin gawar Sarauniyar inda har ya yi sabbin abokai a zaman da suka yi cikin zubar ruwan sama a Landan. Da misalin karfe 10 na yammacin ranar Talata ce aka bude wajen shiga ganin gawar Sarauniyar. Mutanen da suka yi sabo da juna a wajen kafin su shiga ganin gawar na da dama sosai, kuma sun rinka amfani da lemar juna saboda ruwan da ya sauko a wajen. Ina daga cikin wadanda suka yi sa'ar shiga wajen. Ya ce, ""Na samu wajen fakewa a jikin ginin wani banki saboda ruwan da ake yi, to amma duk da haka sai da wandona ya jiƙe. Ba kuma ni kadai ne hakan ta faru da ni ba."" Wata mata da ke wajen ma ta ce sun jiƙe sharkaf, amma daga bisani sun bushe. Yawan 'yan jarida a wajen ya fi na mutane a ranar Litinin, a lokacin da Vanessa Nathakumaran, ta je wajen ta shiga gaban layin. Daga ita sai 'yar jakarta ta je wajen kuma tana da sa'a fiye da 48 da suka rage mata kafin ta shiga cikin dakin da aka ajiye gawar. Kristian Johnson, ya ce a lokacin da je wajen da rana ya tarar da ita kuma ya samu an ba shi lamba 17 a cikin wadanda ke kan layi. Michael Darvill, mai kimanin shekara 85 tare da 'yarsa Mandy Desmond mai shekara 55, sabbin makwabtan dan jaridar ne da tuni suka samu kujeru suka zauna don jiran shiga ganin gawar. Babu wasu litattafai ko wasu abubuwan da za su iya dauke musu kewa a wajen, illa kawai hira tsakanin wadanda ke wajen. Babu wanda yake duba wayar salularsa ko kuma ya sanya ta a caji, akwai batutuwan yin hira a kansu a wajen. A lokacin da ruwan sama ya sauko da rana a ranar Talata, mutum 50 ne kadai suka rage a kan layin in ji dan jaridar. Wani mutum mai suna Gary Keen, ya rinka bin layi yana raba wa mutane gutsuren pizza. Jacqueline Nemorin, daga Mauritius, ta rinka rarraba wa matan da ke kusa da ita a kan layi inibi, can kuma sai ga wasu mutane sun isa wajen sun raba kofin shayi da na gahawa. Yaqub Yousuf, wanda ke zaune a kusa da Gadar Lambeth, ya kawo nasa taimakon wajen, don taimaka wa mutanen da ke kan layin shiga ganin gawar Sarauniya. Daga bisani mutane da dama sun rinka kai nasu taimakon ciki har da masu kai abinci wajen. Duk da kasancewar ana tsakiyar ruwan sama a wajen a lokacin, Andrew Israels-Swenson, ya ci gaba da samun labarai daga wajen wannan dattijuwa mai shekara 85, Truus Nayman. Ta kuma bayar da labarai daban-daban. Andrew, wanda ya je wajen daga Minnesota a daren ranar Asabar, ya ce ya samu tikitin zinare saboda samun damar zuwa wajen da wuri har ya shiga layin ganin gawar Sarauniya, ya kwana a kan benci a zaune. Truus, ta zo ne daga Netherlands, ta shaida mini cewa ta je Landan ne a shekarar 1954, shekara guda bayan nadin Sarauniya Elizebeth. Ta ce, ""Na dan yi tsufa a yanzu musamman wajen bin layin, ni da mijina mun taba bin layi irin wannan a lokacin da Winston Churchill ya mutu a 1965, sai da muka shafe dare muna tsaye a nan."" ""A lokacin da Gimbiya Diana ta mutu a 1997, ni da ɗana mun sake bin layi a Fadar Kensington don rubuta ta'aziyyarmu a cikin littafin da aka ware. ""Sannan a lokacin da mahaifyar Sarauniya Elizebeth ma ta mutu a 2002, na zo da kaina na bi layi, ni asalina mai biyayya ce."" Da misalin karfe biyu na dare na shiga tantina na ɗan kwanta. Ko da na tashi bayan sa'o'i biyu, sai na ga Micheal da 'yarsa Mandy suna dariya duk da rashin baccin da ba su yi ba. Micheal ya ce, ""Mun jiƙe da ruwa tun misalin karfe biyu na dare, kuma ga shi ba mu bushe ba, saboda ruwan yana zuwa ya kuma dauke don haka a cikin ruwa muka zauna."" Cikin ikon Allah, sai ruwa ya dauke a lokacin rana ta fara fitowa. A nan mutane wasu fara shan gahawa wasu kuma na goge idanunsu yayin da ya rage musu sa'o'i su shiga gani da kuma bankwana da gawar Sarauniyar. Monica Farag, wadda 'yar asalin Philippines ce, ita ce ta shida a kan layi. Ba ta samu kujerar zama ba, a haka matar mai kimanin shekara 61 da haihuwa ta rinka kai komo har gari waye. Ta ce, ""Ina matukar daukin gani da bankwana da gawar Sarauniya, ko da yake ban ko rintsa ba. ""Lokaci ne mai matukar tarihi a gare ni saboda na shafe shekara 36 a Ingila."" ""Jim kadan bayan wayewar gari aka umarci ta naɗe tanti na, can na hango cuncurundon mutane ga shi kuma kowa ya hau kan layi. ""Da misalin karfe 3 na yamma, sai aka umarci mu shiga amma an kiyasta cewa mutum 20 ne za su rinka shiga a lokaci guda. ""Na bi sahunsu Truus da Andrew da Micheal da Mandy da kuma Paul, wadanda suka kasance makwabtana a wannan dare a lokacin da aka umarci su fara tafiya a hankali zuwa Westminister. Da misalin karfe 5 na yamma, aka bude kofar majalisar dokoki a hankali daga nan sai aka fara shiga a hankali kuma kowa ya tsit. A tsakiyar zauren taron na Westminister akwatin gawar Sarauniya ne a ajiye. Wata mata da ke bayana sai na ji ta fara shesshekar kuka, a gabana kuma Andrew da Truus ne suke tafiya kadafa da kafada. Na ji dadin shiga wannan zaure bayan na shafe sa'o'i 30 ina jira."	https://www.bbc.com/hausa/articles/cy03vv8k532o
technology	'Yadda kamfanin 'yan Indiya ya kulle mu tsawon wata uku a Kano'	"Hamza Ibrahim mai shekara 28 wanda ya kammala karatunsa a Jami'ar Bayero Kano yana daya daga cikin mutum 300 da 'yan sandan Najeriya suka ceto daga wani kamfanin shinkafa bayan da suka yi korafin cewa kamfanin ya rufe su tsawon wata uku. Hamza wanda ya shaida wa BBC cewa ya fara aiki da kamfanin mallakin 'yan Indiya a shekarar 2019, kuma albashinsa naira 28,000 ne, ya ce lamarin ya fara ne a lokacin da aka sanya matakin kulle sakamakon annobar cutar korona. ""Ina daga cikin ma'aikatan da 'yan sanda suka ceto daga Kamfanin Popular Farms a ranar Litinin, kuma abin ya fara ne a lokacin da aka saka dokar kullen annobar cutar korona, maimakon kamfanin ya bi dokar gwamnati ya rufe, sai kawai suka kira mu suka ce duk mai son zama ya zauna ya ci gaba da aiki tare da alkawarin kara mana naira 5000 a kan albashinmu. Wannan dalilin ne ya sa mutane da yawa suka yarda su zauna.'' ""Bayan wani dan lokaci sai aka kira mutanen da suka ki zama aka ce musu idan ba su zo ba to za su rasa ayyukansu. Don haka wasu da dama iri na sai suka ji tsoro suka je. ""Kawai sai suka rufe mu muka dinga aiki, sai dan lokacin hutu gajere da suka ware mana, ba a bari mu yi salla, babu ziyartar 'yan uwa, a haka wasun mu suka shafe wata uku a nan, akwai wani abokin aikina da yake shafe sa'a 24 yana aiki ba kakkautawa."" Hamza ya ce ya yi farin ciki da 'yan sanda suka ceto su daga wajen kuma ba karamar murna danginsa suka yi ba a ranar Litinin. ''Iyalaina sun yi farin ciki sosai don sun dade ba su ganni ba. Ina rokokn gwamnati da ta samar mana da ayyukan da suka fi wannan don 'yan kasashen waje su daina zuwa suna bautar da mu irin haka,'' kamar yadda ya ce. 'Neman taimako' Shugaban wata kungiyar kare hakkin dan adam ta Global Human Rights Network, Karibu Yahaya Kabara ne ya fara samun labarin abin da ke faruwa a kamfanin. ""Wajen karfe biyar na yamma a ranar Lahadi aka kira ni a waya na ji mutumin na kuka, yana rokona cewa mu zo mu taimake su, ya ce wani kamfani ya kulle su tsawon wata uku kuma an ki ba su damar yin sallah da zuwa ganin iyalansu da ma ba su kulawa idan ba su da lafiya.'' ''Nan da nan na tambaye shi adireshin wajen daga nan sai na sanar da 'yan sanda na kuma bi su muka je har kamfanin a jiya don kubutar da mutanen.''""Abin da idona ya gani na da ban takaici. Wajen da aka ajiye ma'aikatan nan suna kwana ko dabbobi bai kamata a ajiye su a nan ba. babu isasshen abinci, ba a biyan su sannan ba a ba su ko da magani idan ba su da lafiya,'' in ji Kabara. Mai magana da yawun rundunar 'yan sandan jihar Kano DSP Abdullahi Haruna ya ce, ana gudanar da bincike a kan lamarin ''amma lamari ne na cin zarafin mutane'' ta hanyar rufe mutane ba da son ransu ba. ""Mun je mun fitar da ma'aikatan daga wajen kuma muna ci gaba da bincike kan abin da ya faru, nan ba da dadewa ba za mu sanar da al'umma sakamakon binciken. Wata majiyar daga 'yan sandan da ta bukaci a sakaya ta ta fadi yadda take kallon lamarin. ''Wadannan mutanen su da kansu suka je suka nemi aiki a wajen nan sannan ba su yi korafi ba a baya, su kuma kamfanin da suka ga an shiga dokar kulle sai suka ga ba za su iya hakura da dakatar da aikinsu ba, sai suka yi amfani da halin talaucin da mutanen ke ciki suka yi musu alkawarin karin kudi idan sun ci gaba da aikin. ''Don haka babu wani kokwanto kamfanin nan sun tafka babban laifi kuma shugabannin kamfanin sun amsa laifinsu.'' BBC ta tuntubi masu kula da kamfanin Kareem Saka da Mallam Hassan don jin ta bakinsu amma lambobin wayarsu ba sa tafiya kuma ba su amsa sakon da aka tura musu ba. Tuni dai hukumomi suka rufe kamfanin sannan ana tsare da mutum biyar don bincikar su."	https://www.bbc.com/hausa/labarai-53154040
technology	Matar da ta ƙirƙiri fasahar sarrafa kashi don magance matsalar tsaftar muhalli	Danna hoton da ke sama don kallon bidiyon: Kusan mutum biliyan 4.2 ne ba su da makewayin da za su dinga zagayawa a duniya, kuma da yawanmu muna da matsala da abin da ya shafi ban ɗaki. Dr Parikh, wacce sunanta ya fito a cikin mata 50 da suka yi zarra a fannin injiniya a duniya a 2022, ta bayyana dalilin da ya sa take neman mafita ga lamarin da ya shafi bahaya da ban ɗaki.	https://www.bbc.com/hausa/articles/cw97d9ed429o
technology	Matashin da ke zane-zane da fasahar 3D	Danna hoton da ke sama domin kallon bidiyon: Abdulmumin Idris, wani matashi ne mai shekara 30, da ke zane-zane masu magana ta tsarin fasahar 3D, inda hotunan ke motsi. Matashin yakan rubuta wasannin kwaikwayo da zummar fadakar da yara masu tasowa - dangane da tarbiyya da tarihi da kuma yada al'adun Hausawa. Daya daga cikin manyan labaran da Abdulmumin ya zana ta wannan fasaha ta 3D shi ne fitaccen labarin Magana Jari ce.	https://www.bbc.com/hausa/media-61149807
religion	Bidiyon hira da Sheikh Karibullah a shirin Ku San Malamanku	Ku latsa hoton da ke sama don kallon bidiyon: Shirin Ku San Malamanku na wannan makon ya tattauna ne da Sheikh Karibullah Nasiru Kabara, shugaban ɗariƙar Ƙadiriyya na Afirka. A cikin shirin Sheikh ya ce yana da gashin Annabin Allah Muhammad SAW a ajiye a wajensa. Malamin ya faɗi hakan ne a cikin shirin Ku San Malamanku na BBC Hausa, har ma kuma ya nuna wa Yusuf Ibrahim Yakasai gashin.	https://www.bbc.com/hausa/media-55263386
business	Karancin dalar Amurka na kokarin durkusar da masana'antu a Najeriya	Kamfanoni masu zaman kansu a Najeriya sun koka kan yadda ba sa iya samun dalar Amurka daga babban bankin kasar don shigo da hajoji a daidai lokacin da farashinta ya tashi a kasuwar bayan-fage. Kungiyar masu masana'antun ta ce sun dade suna kokawa ga gwamnati kan yadda tashin dalar da karancinta yake shafar kasuwancinsu, amma ba a yi komai kan hakan ba. Masu masana'antu na wannan furuci ne a daidai lokacin da ake ci gaba da samun karuwar farashin kayan masarufi tare da tashin farashin dala a kasuwannin bayan-fage da ke kasar. Alhaji Aliyu Sufyanu Madugu, mataimakin shugaban kungiyar masana'antu masu zaman kansu a Najeriya, ya shaida wa BBC cewa rashin samun dalar Amurka yana gab da durkusar da masana'antunsu, sakamakon yadda ba sa iya samar da kayayyakin da suka dace. Ya ce: ''Ba wai tashin farashin dala kadai ake magana anan ba, a'a babu dalar ce ma baki daya, duk wanda ya ke da masana'anta a Najeriya ya ke sarrafa wani abu, ya kuma ke kawo kayan aiki daga waje, ko na gyara ya na cikin matsanancin hali. Mu da muke da kamfanoni a Najeriya, mu na yin bidding a babban bankin Najeriya wato CBN, amman abin damuwar shi ne kai da ka ke neman $100,000 a sati, sai ka yi sati biyu har zuwa uku ba ka samu ko da $2000 ko $3000 ba. Idan da za ka iya zuwa ka saya  abayan fage ka same ta ma da sauki, to nan din ba babu wani sauki, sai dai wai idan wani ya sayar da kaya a waje ya samu dalar ka bi shi ka saya, nan din ma babu tabbas. Ta yaya za ka gudanar da aikin ka? ta yaya za ka biya ma'aikatan da ake karkashin ka tun da ka samar da abubuwan da ake bukata wajen yin kayan ba, wanda sai an saida su sannan za ka biya ma'aikata, maganar gaskiya mu na cikin mummunan yanayi,'' in ji shi Ali Sufyanu Madugu. Tashin farashin dalar Amurkar dai ya janyo tashin farashin kayayyaki musamman ma masarufi a Najeriyar, ya yin da karancin ba da ita daga bankuna da su kuma suke samu daga babban bankin Najeriyar ke kara janyo kunci ga wadanda suka dogara da ita domin hada-hadar kasuwanci. Masana na ganin cewa za a iya magance matsalar rashin ayyukan yi da ake fama da ita, musamman tsakanin matasa, inda masana'antun da ake da su a fadin kasar na aiki yadda ya dace.	https://www.bbc.com/hausa/labarai-61641803
sports	Nunez ya yi sanadin da Liverpool ta raba maki a Fulham a Premier	Sabon dan kwallon da Liverpool ta dauka a bana Darwin Nunez, ya yi sanadin da Liverpool ta tashi 2-2 a gidan Fulham a gasar Premier League ranar Asabar. Liverpool wadda ta yi ta biyu a Premier a kakar da ta wuce ta ziyarci wadda ta lashe Championship a bara, wadda ta samu gurbin babbar gasar tamaula ta Ingila. Fulham ce ta fara cin kwallo ta hannun Aleksandar Mitrovic, na 44 da ya yi wa Fulham tun daga bara a wasa 45 kenan. Hakan ya sa yana da tazarar kwallo 15 tsakaninsa da duk wani gwanin zura kwallo a raga tun daga bara a gasar tamaulla ta Ingila daga Premier zuwa kasa. Liverpool ta farke ta hannun Nunez, wanda ya shiga wasan daga baya, sannan shi ne ya taba kwallon da Mohamed Salah ya farke na biyu da aka ci kungiyar Anfield. Da wannan kwazon Nunez ya zama na uku da ya ci kwallo ya kuma bayar aka zura a raga a wasansa na farko a Premier, bayan da ya shiga daga baya. Masu wannan bajintar sun hada da Sergio Aguero a 2011/12 da kuma Álvaro Morata a kakar 201718. Liverpool ta raba maki da Fulham kernan, wadda ta hada maki 115 a gasar Premier League karkashin Jurgen Kloop, bayan an doke ta ta farke daga baya. Kloop ya karbi aikin kociyan Liverpool daga Oktoban 2015. Haka kuma Liverpool ta kawo karshen wasa 51 a Premier League ba tare da bayar da fenariti ba, kuma karon farko da Virgil van Dijk ya yi ketar fenariti tun Oktoban 2018 a fafatawa da Manchester City. Liverpool ta fara wasan makon farko da 'yan kwallo shida da suke da shekara 30 ko fiye da haka da suka hada da Firmino da Henderson da Matip da Salah da Thiago da kuma Van Dijk. Rabon da ta yi hakan tun a wasa da Southampton a Fabrairun 1994 da saka 'yan wasa shida masu shekara daga 30 zuwa fiye da suka hada da Barnes da Grobbelaar da Nicol da Rush da Whelan da kuma Wright.	https://www.bbc.com/hausa/articles/cz4epq0vwe4o
sports	Man United za ta tsawaita kwantiragin Rashford, Juve na son karɓar Luiz ta bayar da Kean	Manchester United na shirin tattaunawa da dan kwallon tawagar Ingila, Marcus Rashford, mai shekara 24, kan tsawaita zamansa a Old Trafford, bayan da ya fara kakar bana da kafar dama. (Sun) Dan wasan Southampton, mai shekara 28 dan kwallon Ingila, Nathan Redmond na dab da zuwa Besiktas domin a auna koshin lafiyarsa a shirin da yake na komawa kungiyar da taka leda kafin a rufe kasuwar saye da sayar da ‘yan kwallo a kasar Turkiya ranar Alhamis. (Turkish Football, via Hampshire Live) Juventus na shirin yin musaya da dan wasan Aston Villa mai shekara 24 dan kasar Brazil, Douglas Luiz, domin ta bayar da Moise Kean, mai shekara 22, zuwa Ingila da taka leda. (JuveLive, via HITC) Ana sa ran Luiz zai bar Villa a karshen kakar bana a matakin wanda kwantiraginsa zai kare a kungiyar.  (UOL, via Sun) Galatasaray ta amince ta dauki aron dan kwallon Paris St-Germain mai shekara 29 dan kasar Argentine, Mauro Icardi. (Fabrizio Romano) Haka kuma tsohon dan kwallon Manchester United da tawagar Sifaniya, Juan Mata, mai shekara 34, na dab da komawa taka leda Galatasaray. (Ali Naci Kucuk) Thomas Tuchel ya yi mamaki da Chelsea ta sallame shi daga Stamford Bridge, bayan da ya bukaci mahukuntan kungiyar su kara masa lokaci. (Sun) Da kyar ne idan Everton za ta nemi mai tsaron raga bayan da golan Ingila, Jordan Pickford, mai shekara 28, zai yi jinyar watanni, bayan ya ji rauni a wasan hamayya na Merseyside derby da Liverpool ranar Asabar a Premier League. (Sky Sports) Barcelona ta ki amincewa da tayin da mai tsaron bayanta mai shekara 35 mai tsaron bayan tawagar Sifaniya, Gerard Pique mai son sayen hannun jari a Barca Studios. (ESPN) Shakhtar Donetsk na neman sama da £30m kudin da za ta sayar da dan kwallon Ukraine Mykhaylo Mudryk, mai shekara 21, bayan da Everton da Arsenal ke son sayen dan kwallon (Gianluca di Marzio, via HITC)	https://www.bbc.com/hausa/articles/cd1qv6gp64no
technology	WhatsApp ya ɓullo da sabon tsarin ɓacewar hotuna da bidiyo	"Manhajar WhatsApp ya ɓullo da sabon tsarin da zai bai wa masu amfani da shafin damar ɓatar da hotuna da bidiyon da aka aiko musu bayan dan wani lokaci. Bayan wanda aka aikawa hoton ko bidiyon ya bude su a karon  farko, za su ''kalla sau daya'', daga nan sai ya goge da kan shi ba tare da ya fada ma'ajiyar hotuna da ke cikin wayarsa ba. WhatsApp ya ce an dauki matakin ne domin bai wa masu amfani da shi karin damar sarrafa shi yadda suke bukata, da samun karin kariya. Sai dai, masu kare hakkin yara su na nuna damuwa kan bacewar hotunan ko sakwannin ko da kuwa mutum bai bukaci hakan ba, zai taimaka kan boye wata shaida musamman idan an ci zarafin yara ta hanyar lalata. Dama dai ana takun saka tsakanin hukumar yaki da cin zarafin kananan yara ta kasa da kasa  da uwar manhajar WhatsApp, wato Facebook kan amfani da sakon sirri. Irin wadannan sakonnin na sirri, na nufin jami'an tsaro, ko 'yan sanda ba za su ga sakon da aka aikawa mutum ba, sai wanda aka aikewa da wanda ya aiko ne kadai za su gani. Amma tsarin goge sako na kai tsaye na nufin idan jami'an tsaro suka kwace wayar wanda ake zargi da aikata laifi babu abin da za su gani cikin sakwannin da aka aiko ma sa ko ya aika. ""Tsarin goge hotuna ko bidiyo na kai tsaye, ka iya sanya rayuwar yara cikin babban hatsari fiye da lokutan baya. ""Musamman idan an ci zarafinsu, ko ana neman wata shaida da ta shafi cin zarafi ta hanyar lalata da su,"" in ji Alison Trew, jami'in gidauniyar ba da kariya ta shafin internet. Sai dai shi WhatsApp na kokarin tallata hajar ne ga abokan hulda na kud-da-kud, tare da kare matakin da cewa zai yi amfani idan mutum baya bukatar hotunan. Misali idan mutum ya je sayan kya a wani shago sai ya gwada riga ko wando, to hotunan da ya aika domin  taya hi zabe ba su dauki dogon lokacin da za su zama hadari ba tun da bacewa za su yi, ko aikawa wani lambobin ka na sirri. ""Ba kowanne sako ko hoto da muka aika ne muke so ya kasance cikin hotunan da ke cikin akwatin adanawa da ke wayoyinmu ba"" in ji WhatsApp. ""Yawancin wayoyi ,daukar hotuna da adanasu na cushe ma'adanar ajiye hotunan."" Kuma za a fara amfani d wannan sabon tsarin na bacewar hotuna ""kuma kowa zai fara fuskantar hakan a cikin makon nan"". Masu amfani da manhajar za su gane idan an kalli hoto ko bidiyon sau daya, saboda abin da ke nuna an gani ba lallai ya nuna ba, sai dai wata babbar alama ta ""1"" za ta nuna maimakon abin da muka saba gani a baya. Kamar dai yadda sakwanni da hotuna ko bidiyo da wanda aka wallafa da wanda ba a wallafa ba suke bacewa a manhajoji kamar other apps such as Snapchat, matukar ba mu yi gaggawar adana shi ba, to shi ma haka sabon tsarin na WhatsApp zai kasance. Sai dai mau amfani da manhajar ko wanda aka aikewa sakon zai yi saurin kwafar shi, ko saurin nadar muryar da zarar an bude, ko kuma daukar hoton allon wayar ko bidiyo da wata wayar ta daban, shi ne kadai hanyar da za a iya samun wannan abun da ya goge. Sai dai tsarin zai zo da wasu tsare-tsare da ƙa'idoji: A watan Nuwamba ne WhatsApp ya gabatar da wani tsari na gogewar sakwanni. introduced a disappearing-messages function Ana goge duk wasu sakwannin rubutu na wanda ya aika da wanda aka aikawa bayan mako guda, wannan shi ne daya daga cikin damuwar da gwamnatin Birtaniya ta nuna. Dokokin Birtaniya, sun ce duk wasu bayanai da suka shafi wata tattaunawa ko mataki, ana bukatar adanawa saboda idan baukatar su ta taso ka san inda za ka samu. Yawancin jami'an gwamnatoci na amfani da manhajar WhatsApp ko makamantansu akai-akai, lamarin da ya sa wata kungiya ke gangamin ya kamata a tuhumi jami'an gwamnati da ke aikawa da sakwannin. Sai dai 'yan majalisa sun ce ana daukar matakan da suka dace, domin tabbatar sakwannin da jami'an gwamnati ke aikawa juna ba su sabawa doka ba."	https://www.bbc.com/hausa/labarai-58091079
sports	Najeriya ta ci Kamaru ta samu gurbin gasar kofin duniya	Tawagar kwallon kafa ta mata ta Najeriya ta doke ta Kamaru da ci 1-0 a wasan daf da na kusa da na karshe a gasar cin kofin Afirka da suka kara ranar Alhamis. Minti 11 da komawa zagaye na biyu Falcons ta ci kwallo ta hannun Rasheedat Ajibade a wasan na hamayya da suka kara a Casablanca. Da wannan sakamakon Super Falcons ta samu kai wa zagayen daf da na karshe ta kuma samu gurbin shiga gasar kofin duniya da za ta wakilci Afirka a badi. Wannan shi ne karo na 12 da Supeer Falcons ta kai daf da karshe a gasar kwallon kafa ta mata ta cin kofin Afirka. Haka kuma karo na tara a jere da Falcons za ta wakilci Afirka a gasar cin kofin duniya da za a yi a 2023. Tun farko an tsara cewar duk kasahe hudun da suka kai daf da karshe a wasannin bana, za su wakilci Afirka a gasar cin kofin duniya da za a yi a New Zealand da Australia. Koda yake an yi waje da Indomitable Lionesses daga gasar kofin Afirka, sai dai tana da damar samun gurbin kofin duniya a badi da za a tantance ranar Lahadi. Bayan da Afirka ta Kudu ta doke Najeriya a wasan farko, daga nan Falcons ta kara sa kaimi, inda ta doke Burundi da kuma Botswana. Falcons za ta buga karawar daf da karshe da mai masaukin baki Morocco.	https://www.bbc.com/hausa/articles/c03p4q0l34yo
health	Lafiya Zinariya: Dalilan da ke sa mace ta haifi ɗa ba rai	Najeriya ita ce kasa ta uku a cikin jerin kasashe shida da aka fi samun mace-macen jariran a duniya. Kasar Indiya ce ta farko, sai Pakistan ke biye da ita. Ragowar kasashe ukun kuma su ne Jamhuriyar demokradiyyar Congo, sai China, sannan Habasha wato Ethiopia. Bayanin hakan na kunshe ne a cikin wata makala da aka wallafa a shafin intanet na hukumar lafiya ta Duniya. Makalar da aka wallafa a shekarar 2019 ta bayyana cewa, kimanin 'yan tayi miliyan biyu ne ke mutuwa duk shekara daga shekarar 2000 zuwa ta 2019. A cewar makalar asarar da aka samu ta bambanta daga wani bangare zuwa wani a duniya. Inda matsalar ta fi kamari a yankin kudu da hamadar saharar Afrika. Sai kuma kudancin Asiya.A cewar makalar, a cikin kasa guda ma ana samun wasu wuraren da suka fi wasu, samun matsalar ta matan da ke haihuwar jarirai ba rai. Kamar misali a yankunan karkara a kudancin kasar Nepal, inda yawancin mata suka fi haihuwa a gida ba tare da kwararriyar ungozoma ba, mace-macen jariran ya kai kashi 30 zuwa hamsin cikin dari sama da abin da ake samu a biranen kasar. Hakazalika, matsalar ta rubanya a yankunan karkara da ke yammacin kasar Sin, idan aka kwatanta da abin da ake samu a kasar gaba daya. Dalilan da ke janyo wadannan bambance-bambance a cikin kasa daya kuwa, inji makalar sun hada da rashin samun damar yin awon ciki da karbar haihuwa mai inganci. Da rashin kyakkyawan tsarin tura mai ciki babban asibiti a lokacin da ya dace da kuma rashin samun yin tiyata domin a  cire da. Masu makalar sun ce samar da abubuwan da ake bukata da kuma cin gajiyar jarin da ake zubawa don magance matsalar, zai taimaka gaya wajen kare aukuwar haihuwar jarirai ba rai, a wadannan yankunan da matsalar ta fi muni. Makalar ta kuma yi karin bayani kan yadda ake ci gaba da samun wannan matsalar a tsakanin wasu mutane a kasashe masu karfin kudaden shiga. Inda ta ce kabilu marasa rinjaye a kasar Canada ba sa samun kula sosai a yayin da matansu ke da ciki, lamarin da ke janyo karuwar mutuwar jarirai a wajen haihuwa. Haka kuma mata bakaken fata Amurkawa, sun fi fuskantar barazanar haihuwar jarirai ba rai har sau biyu, idan aka kwatanta da mata Amurkawa fararen fata. Makalar ta kuma kara da cewa zurfin ilimin mace shi ma yana tasiri wajen bambanci da ake samu, abin da ke janyo haihuwar jarirai ba rai a kasashen da ke da karfin kudin shiga.	https://www.bbc.com/hausa/rahotanni-56374869
religion	Sarkin Musulmi ya amince a yi Sallar Idi 'a masallatan Juma'a'	"Fadar Mai Alfarma Sarkin Musulmi Alhaji Muhammad Sa'ad Abubakar III ta amince jama'a su yi jam'in Sallar Idi a ""masallatan Juma'a amma ba sai an fita filin Idi ba"" saboda annobar korona. Wannan na ƙunshe ne a wata sanarwa da kwamiti mai bai wa Sarkin Musulmi shawara kan harkokin Musulunci ya fitar ranar Alhamis. Wannan na zuwa ne bayan wata sanarwar da ƙungiyar Jama'atu Nasril Islam (JNI) ƙarƙashin jagorancin Mai Alfarma Sarkin Musulmi ta fitar, inda kwamitinta na fatawa ya ce ""bai kamata a yi jam'in sallar ba kuma kowa ya yi ta a gidansa"". Sai dai ko a sanarwa ta farko, fadar sarkin ta ce idan ya zama dole sai an yi jam'i - musamman a jihohin da aka bayar da dama - to a yi sallolin a masallatan cikin unguwanni. Amma a sanarwa ta biyu fadar ta ce: ""An umarci dukkanin iyayen ƙasa da hakimai da limaman Juma'a da su gabatar da Sallar Idi a masallatansu na Juma'a a garuruwansu ba tare da an fita filin Idi ba."" Ta ƙara da cewa: ""Haka kuma an hana mata da ƙananan yara zuwa Sallar Idin bana, sannan babu dukkan bukukuwa da tarukan al'adun gargajiya da gaisuwar sallah."" Daga ƙarshe fadar ta yi kira ga al'ummar Musulmi da su ci gaba da addu'o'in neman Allah ya kawo ƙarshen annobar. Da ma dai tuni wasu gwamnonin jihohi suka bai wa jama'arsu damar ci gaba da gudanar da sallar Juma'a da kuma yin Sallar Idin ta bana. Sai dai gwamnatin tarayyar Najeriya na ƙorafi kan sassauta dokokin kulle da gwamnonin ke yi a jihohinsu, inda ta ce ""muna tufka jihohi na warwarewa"" a yaƙin da ake yi da annobar korona a ƙasar. Kazalika shi ma Sakataren Gwamnatin Tarayyar Najeriya, Boss Mustapha, ya shawarci gwamnonin da ke sassauta dokar kulle su yi taka-tsan-tsan."	https://www.bbc.com/hausa/labarai-52771177
technology	A﻿n yi wa gidan talabijin ɗin Iran kutse ana tsaka da labarai	"A﻿n yi kutse ga labaran da ake gabatarwa na talabijin kai tsaye a gidan talabijin ɗin ƙasar Iran. A﻿n yi kutsen ne da niyyar zanga-zanga ga jagoran ƙasar. A daidai lokacin da ake gabatar da labaran, kawai sai aka ga hoton fuska wadda aka rufe ta fito a gaban talabijin, sai kuma hoton jagoran addini na ƙasar Ali Khamenei da kuma wuta tana ci a bayansa. W﻿aɗanda suka yi kutsen na kiran kansu da ""Adalat Ali"" wato Adalcin Ali. Wannan na zuwa ne aƙalla kwana uku bayan an harbe aƙalla mutum uku a cikin masu zanga-zangar a lokacin da suka yi arangama da jami'an tsaro a wani sabon rikici kan rasuwar Mahsa Amini. M﻿s Amini dai ta kasance wata mata wadda ƴan sandan Hisbah na Iran suka kama ta saboda zargin ƙin rufe kanta yadda ya kamata. K﻿ama ta da aka yi ya jawo ce-ce-ku-ce matuƙa a ƙasar inda aka yi ta gudanar da zanga-zanga. L﻿abaran ƙarfe shida na yamma ne dai aka yi wa kutsen inda bayan nuno hoton jagoran addini a ƙasar sai kuma aka nuno hotunan Ms Amini da wasu mata uku waɗanda aka kashe su a yayin zanga-zanga ta baya-bayan nan da ake yi. Ɗ﻿aya daga cikin abubuwan da suka rubuta a jikin talabijin ɗin a yayin kuten shi ne ""ku tashi ku bi mu,"" inda wani rubutun kuma ke cewa ""matasanmu, jini na zuba daga hannunku"". W﻿annan kutsen an yi shi ne na ƴan daƙiƙoƙi kafin aka katse labaran. Irin waɗannan zanga-zangar da ake yi ga jagoran addinin ba a saba ganinsu ba inda yake da ƙarfi matuƙa a Iran. S﻿ai dai bayan rasuwar Ms Amini, sai aka soma fitowa ƙiriƙiri ana ƙalubalantar sa. H﻿aka kuma ko a ranar Asabar sai da wasu bidiyoyi na kafofin sada zumunta suka rinƙa yawo inda aka rinƙa ganin wasu mata ƴan jam'ia suna ihun ""ka ɓace"" a lokacin wata ziyara da Shugaba Ebrahim Raisi ya kai. H﻿aka kuma a ranar ma sai da aka kashe mutum biyu a Sanandaj, ciki har da wani mutum da aka harba a cikin motarsa bayan ya matsa odar motarsa domin goyon bayan zanga-zangar. H﻿aka kuma wani bidiyo ya nuna yadda aka harbi wata mata a wuya inda aka ganta kwance a ƙasa. R﻿asuwar Ms Amini dai ita ta jawo duk waɗannan rikice-rikicen duk da cewa gwamnatin ƙasar ta tabbatar da cewa rashin lafiya ce ta yi sanadin mutuwarta ba wai azabtarwa ba. Ƙ﻿ungiyoyin kare haƙƙin bil adama sun ce sama da mutum 185 ne aka kashe tun bayan da aka soma irin wannan zanga-zanga a Iran a ranar 17 ga watan Satumba."	https://www.bbc.com/hausa/articles/c808pqg5npvo
politics	Tantance gaskiya: Da gaske Elon Musk na goyon bayan Peter Obi a zaben 2023?	"Ana ta yada wani bidiyon bogi da ke cewa fitaccen attajirin nan na duniya mai kamfanin  SpaceX da Tesla Motors Elon Musk ya goyi bayan dan takarar shugaban Najeriya na jam'iyyar Labour Party, Peter Obi. A bidiyon an nuna cewa Mr Musk ya yi alkawarin yin aiki tare da Mr Obi. Wannan bidiyo, mai tsawon dakika 11, ana ta rabbara shi a shafukan WhatsApp, Twitter da kuma Facebook. An jirkita kalaman Mr Musk  awata hira da ya yi da Sam Altman na Y Combinator a watan Satumbar 2016. A bidiyon da aka jirkita, an juya muryar Mr Musk da kalamansa inda aka sa shi yana magana a kan Peter Obi. Tuni dai bidiyon ya jawo zazzafar muhawara a shafukan sada zumunta inda wasu magoya bayan Peter Obi suka bayyana jin dadinsu kan wannan goyon baya na bogi. Wani mai amfani da Twitter, Benson, ya ce ""tuni Elon Musk ya soma magana kan hada gwiwa da Peter Obi. Wannan kyakkyawan fata ne ga Najeriya."" Wasu kuma irin su Lanre 'Obi' Lagos sun yi ta kiraye-kirayen a tantancen sahihancin bidiyon na bogi. Bidiyon wata manuniya ce ta irin girman matsalar labaran karya maus sarkakiya, wadanda suke da wahalar tantancewa.. Ana yin amfani da salo irin na fasahar zamani ta kwamfyuta wajen jirkita bidiyo domin yin irin wadannan labarai na karya. Binciken da Sashen Tantance Gaskiya na BBC ya gudanar ya nuna cewa an samar da bidiyon ne ta hanyar amfani da wani shafi mai suna https://elontalks.com/, wanda ya bayar da damar jirkita bidiyon Elon Musk da sauya kalamansa."	https://www.bbc.com/hausa/labarai-62715042
sports	Tottenham na dab da daukar Ivan Perisic daga Inter Milan	Ana sa ran likitoci za su auna koshin lafiyar dan wasan Inter Milan, Ivan Perisic ranar Litinin a shirin da yake na komawa Tottenham da taka leda. Dan wasan zai saka hannu kan kwantiragin da zai kare a karshen kaka biyu a kungiyar da ke buga Premier League, wadda za ta kara a Champions League a badi. Tottenham ta karkare a mataki na hudu a kan teburin Premier League a saman abokiyar hamayyarta Arsenal, wadda ta yi ta biyar, za ta fafata a Europa League. Yarjejeniyar dan kwallon mai shekara 33, za ta kare a karshen watan Yuni a Inter Milan da hakan ya bashi damar tattaunawa da wasu kungiyoyin. Perisic dan kwallon tawagar Croatia ya yi aiki tare da kociyan Tottenham, Antonio Conte, a lokacin da ya ja ragamar Inter Milan ta lashe Serie A a kakar 2020/21. Dan kwallon ya buga wasa 49 da cin kwallo 10 a kakar tamaula da aka karkare ta bana, inda Inter ta dauki Coppa Italiya, kuma ita ce ta biyu a kan teburin Serie A na kakar nan. Watakila ya zama na biyu da Tottenham za ta dauka, bayan da ake sa ran za ta sayi mai tsaron bayan Southampton, Fraser Forster.	https://www.bbc.com/hausa/wasanni-61636586
health	Amfanin dabino ga lafiyar dan Adam	Dabino nau’in dan itace ne da ake samun sa daga bishiyar dabino, wadda bishiya ce da aka fi samun ta a yankin Gabas ta Tsakiya. Ana samun bishiyar a yankin kasashen da ke gabar Teku, da nahiyar Asiya, da kuma Amurka da Mexico. Dabino na fitowa a dunkule waje guda sakale a jikin bishiya. Yakan sauya launi zuwa uwan kasa, sannan ya motse yayin da ruwa yake fita daga cikinsa. Hakan na afkuwa ne a lokacin da ake je cirarsa da hannu ta ko dai a sam wani ya hau bisiyar ko ta amfani da inji. Dabinon da ya bushe mai nauyin giram 30  na samar da: 81 kcal / 345KJ Girma 1.0 na Abinci mai gina jiki Giram 0.1 na ma su sa kiba Girma 20.4 na abinci mai kara kuzari Giram 20.4 na Suga Giram 1.6 na nau'in narkar da abinci. Giram 210 na sinadarin potashiyom Bai wa jiki kariya Dabino na da sinadarin da ke bai wa jiki kariya mai yawa. Cikinsu akwai sinadaran polyphenols, da carotenoids, da lignans. Dukkansu sinadiran gina jiki ne da ke kare jikin ɗan Adam daga kamuwa daga cutuka masu tsanani. Ƙara lafiyar ciki Bincike kan abubuwan ci masu narkar da abinci na ci gaba da taka rawa mai mahimmanci ga lafiya, da taimakawa wajen tabbatar da lafiyar ciki, har ma da rage hadarin fama da cutuka masu tsayi. Wani karamin bincike na 2015 ya gano cewa cin dabino zai iya rage kamuwa da ciwon kansa sakamakon sinadarin narkar da abinci na polyphenol, da amfanin da yake da shi wajen samar da sinadaren da ke taimakawa wajen kashe cutuka. Ƙara lafiyar ƙashi Dabino na da mahimmaci wajen kula da lafiyar ƙashi, saboda yadda yake dauke da sinadarin phosphorus, da potassium, da calcium da na magnesium. Haka kuma dabino na da sinadarin karin lafiya na vitamin K da ke kara ƙarfin ƙashi. Taimakawa wajen haihuwa cikin sauki Cin dabino a makon karshe na mai ciki kafin haihuwa na taimakawa wajen rage tsayin naƙuda, sannan yana sa bakin mahaifa ya dinga budewa. Haka kuma, ana kallon irin mahimmancin da suke da shi wajen takaita amfani aiki tsawon awanni. Cikin sinadaran da dabino ya kunsa akwai oxytocin, wanda ke saukaka tsananin ciwon nakuda. Ana Iya Amfani Da shi a Madadin Sukari Ana shan ruwan dabinon bayan an jika shi a cikin ruwa. Ruwan dabinon na da karancin sinadarin glycemic index (GI) da  karancin sukarifiye da sauran na'ikan kayan zaki. Dabino na yi wa wasu mutane illa, kari kan haka wasu sinadarai da ake kira sulfites ka iya zama illa ga wasu mutane. Ɗaya daga cikin illolin da dabino ka iya yi wa wasu mutanen shi ne kaikayin baki da na harshe, sai kuma atishawa da yoyon hanci. Idan ka ga daya daga cikin irin wadannan alamu bayan cin dabino, ka tuntubi likita. Idan kuma an samu illa da ta fi haka, to a gaggauta zuwa asibiti.	https://www.bbc.com/hausa/articles/c2lq27231vqo
health	Coronavirus: Ƴar shekara 90 da aka fara yi wa allurar riga-kafin cutar korona a duniya	Ku latsa hoton da ke sama don kallon bidiyon: Wannan bidiyon na nuna yadda aka yi wa mutum ta farko allurar cutar riga-kafin korona a duniya bayan an kammala gwajinta. Margaret Keenan, wacce za ta cika shekara 91 a mako mai zuwa ta zama ta farko da aka yi wa allurar riga-kafin kamfanin Pfizer/BioNTech da ba ta gwaji ba. Birtaniya ta zamo ƙasa ta farko a duniya da ta fara amfani da riga-kafin na Pfizer bayan da hukumomi suka amince da ita a makon da ya wuce. A yanzu an kammala shirin yi wa ƴan sama da shekara 80 allurar da kuma wasu ma’aikatan lafiya, sai dai ba kai tsaye ake yi ba saboda salon yadda ake bi ana adanata. Wasu labaran da za ku so ku karanta	https://www.bbc.com/hausa/media-55239252
politics	'Abin da ya sa gwamnatin Najeriya ta kwace kaddarorin Buba Galadima'	"Latsa alamar lasifika da ke sama domin sauraren hirar da BBC ta yi da Buba Galadima: Wata babbar kotu a Abuja, babban birnin Najeriya ta umarci hukumar da ke sanya ido kan masu taurin bashi AMCON a kasar ta kwace wasu kaddarorin Buba Galadima. Kotun ta ba da umarnin ne saboda tarin bashin da AMCON take bin fitaccen dan siyasar da suka kai kusan N900m. Cikin sanarwar da AMCON ta fitar, ta ce Buba Galadima ya karbi rancen ta hannun Unity Bank a shekarar 2011 kuma tun lokacin, hukumar ta yi kokarin ganin an samu maslaha. mma Galadima da kamfaninsa Bedko Nigeria Limited sun gaza biyan kudaden da hukumar ta ke binsu, a cewar sanarwar. Umarnin kotun wanda mai shari'a A.I Chikere ya zartar da shi ya bai wa hukumar damar ta kwace ragamar kadarorin na dan siyasar. Kadarorin da aka kwace sun hada da gida mai lamba 15 a Addis Ababa Crescent da ke Wuse Zone 4 a babban birnin kasar da kuma gida mai lamba 4 a Bangui Street, Wuse 2 shi ma a Abuja. Sanarwar ta kara da cewa Shugaban AMCON, Jude Nwauzor ya ce hukumar za ta dauki duk matakan da suka kamata kan kamfanin Bedko Nigeria Limited da kuma daraktocinsa bisa hukuncin kotun da kuma dokokin hukumar da aka yi wa gyran fuska. Sai dai tuni Buba Galadima ya mayar da martani inda ya fada wa BBC cewa wannan lamari na da nasaba da takaddama kan wani bashin banki wanda ya shafi wata kwangilar sayen taki da gwamnatin jihar Kano ta ba shi a shekarar 2003. Ya ce ""Ni ne na samu kwangila ta kawo taki a zamanin Gwamna Ibrahim Shekarau a 2003, da aka bani kwangila na je bankin Tropical Commercial Bank na nemi a bani kudi bashi na kawo kayan. ""Ban karbi kudi a wajensu ba, kudinsu yana gunsu, duk inda na je neman kaya sai a ce ba za a karbi takardar bashi daga bankin ba domin bankin ya na da matsala da hukumar Amurka,"" in ji Buba Galadima. Ya kara da cewa: ""An yi haka har shekara uku, ni ban karbi ko kwabo ba, su ake bude takardar bashi a wurinsu, a dalilinsu ne aka ki karbar kudin nan domin ai ba wanda za ka je wurinsa yana da kayan sayarwa da kudinka, ya hana ka."" Ya ce daga baya bankin Tropical ya aiko masa da bill cewa kudin ruwa ya taru na naira miliyan 349 ""suka tafi kotu a kan a tilasta ni na biya wadannan kudade."" A cewar fitaccen dan siyasar, ""Babu abin da na bayar ajiya idan an biya saboda yarjejeniyarmu da shi shi ne idan kaya ya zo za a biya kudin kayan ta hanyarsu, tun da kaya bai zo ba, shi ne suka shigar da kara cewa na biya kudin."" Buba Galadima ya ce bayan sun shigar da kara a kansa sannan rashin gamsuwa da hukuncin kotun ya sa ya garzaya kotun daukaka kara kuma kotun ta ce hukuncin farko ""ba daidai ba ne."" Ya ce tun da ya daukaka kar yau shekara guda ke nan amma ""bankin sai ya ki zuwa Kotun Koli don daukaka kara, sai ya je babbar kotu wadda kuma ta yanke wannan hukunci aka yin min wulakanci. Aka kore ni daga gidana da ni da mutane fiye da 40 da muke kwana, yanzu kila yau mu kwana a kan titi."""	https://www.bbc.com/hausa/51643266
politics	NNPP: 'Ba za mu sa hannu kan   shirin zaman lafiya lokacin zabe a Kano ba'	"Jam'iyyar adawa ta NNPP da ɗan takararta na gwamna a jihar Kano dake arewa maso yammacin Najeriya, sun yi barazanar ƙauracewa sa hannu a yarjejeniyar zaman lafiya don tabbatar da ganin an gudanar zaɓuka cikin kwanciyar hankali da lumana. Shugaban jam’iyyar a Kano, Alhaji Umar Haruna Doguwa, ya shaida wa BBC cewa, su a tsarinsu ba zasu je su sanya hannu a kan abin da suka san cewa idan aka tabasu ba zasu kyale ba. Ya ce, an yi irin haka ba sau daya ba to a yanzu sun kai makura. Shugaban na NNPP a Kano, ya ce ko baya bayan nan shugaban APCn, Abdullahi Abbas sai da ya ce koda tsiya-tsiyar sai sun ci zabe. Alhaji Umar Haruna Doguwa, ya ce “ Mu muna wakiltar jama’a ne don haka ba zamu rungume hannu mu tsaya muna kallo ana gaya mana maganar da aka ga dam aba, don haka muma mun shirya mun kuma tanadi matakan da zamu rinka dauka domin duniya taji abin da ke faruwa a Kano.” Ya ce, “ Kowa a Kano ya yarda cewa mu masu son zaman lafiya ne kuma masu son yin abin da yakamata ne, abin haushin shi ne irin kalamai da APC ke yi a gaban jami’an tsaro ake yi kuma ba a daukar wani mataki.” A don haka muna ganin zamu kauracewa sanya hannu a kan yarjejeniyar zaman lafiyar, saboda mutanen da muke gani zasu ba da takardar da za a sanya hannu sune jami’an tsaro, to a gabansu aka yi wadannan abubuwan kuma basu ce komai ba, inji shi. Shugaban na NNPP a Kano, ya ce su abin da suke so shine jami’an hukuma su duba takardar korafinmu, su duba mutanen da suka kira sunayensu a ciki a bincike sus ai ayi abin da ya dace. Ya ce, “ Kuma a rinka hukunta duk wanda ya yi laifi koma a tagawar wa yake a kamo shi a hukunta shi, wannan shi ne zai kawo dauwamammen zaman lafiya a jihar Kano.” Shima a nasa bangaren, dan takarar kujerar gwamna a jam’iyyar ta NNPP a Kano, Injiniya Abba Kabir Yusuf, ya ce ba za su shiga yarjejeniyar ba muddin hukumomi ba su kama tare da gurfanar da shugaban jam’iyyar APC mai mulki a Kano, Alhaji Abdullahi Abbas gaban kotu ba, bisa zarginsa da furta kalaman da ka iya ta da rikici. Abdullahi Abbas ya musanta zarge-zargen da ake masa na amfani da kalaman tunzura gangamin yaƙin neman zaɓe da tarukan siyasa. Kalmar ""ko da tsiya ko da tsiya-tsiya, sai mun ci zaɓe"", ba baƙon abu ne domin an sha jiyo Abdullahi Abbas na ambato wadannan kalamai a tarukan siyasa tun daga zaben 2019. Ƴan adawa a jihar na cewa irin wadannan kalamai na Abdullahi Abbas, wata alama ce da ke nuna cewa mai yiwuwa akwai wani mummunan nufi da APC ta yi game da babban zaɓe da ke tafe a jihar. Sai dai a tattaunawarsa da BBC, shugaban APCn a Kano ya ce an yi wa maganganunsa mummunar fahimta ce kawai. A makon da ya gabata ne BBC ta kawo rahoto kan zargin da ake yi wa shugaban jam'iyyar APC na yin kalaman tunzura rikici. ""Tsiya-tsiya takobi ce? Tsiya-tsiya mashi ne? Tsiya-tsiya wuƙa ce? Tsiya- tsiya bindiga ce? Ai dagewa ce lallai ka tsaya sai an ci zaɓe, abin da ake nufi kenan. Abdullahi Abbas ya ce ai ""abokan hamayyar mu shaƙiyanci ne, ai sun san abin da muke nufi, batu ne na jefa ƙuri'a kuma mu kuri'a da ake jefawa muke nufi da tsiya-tsiya, domin ita ce tsiyar ai da muke nufin zamu saka musu a zaɓe"". Y﻿a yin da ya rage kasa da kwanaki 100 a gudanar da babban zabe a Najeriyar, abin jira a gani shi ne irin matakin da jami'an tsaro za su dauka musamman dakile kalaman tunzuri tsakanin 'yan siyasa a yakin neman zabe."	https://www.bbc.com/hausa/articles/cz58ydj7grpo
entertainment	Daga Bakin Mai Ita tare da Shehu Hassan Kano	Latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 23, shirin ya tattauna da fitaccen ɗan fim na Kannywood Shehu Hassan Kano, inda ya amsa tambayoyin da za su sa ku dariya.	https://www.bbc.com/hausa/media-54819532
business	Zargin danne wa kananan sojoji hakkinsu a Najeriya na iya zama gaskiya - Bincike	"Yayin da hukumomin sojin Najeriya suke watsi da wani zargi da kananan sojoji ke yi wa manyansu na tauye musu hakkoki, wadansu bayanai da BBC ta samu na cewa akwai lokutan da ake samun jinkirin biyan kudaden alawus, kuma idan ba a yi sa'a ba sun makale ke nan. Masana sha'anin tsaro dai na cewa rashin biyan hakkokin jami'an tsaron, na iya sanyaya gwiwar sojojin da ke fagen fama. Wadansu kananan sojoji ne suka rubuta budaddiyar wasika ga shugaba Buhari suna zargin cewa ana cinye musu kudadensu na alawus. A martanin da ta mayar dangane da zargin danne hakkin kananan sojojin, rundunar sojin kasa ta Najeriya ta ce ana biyan jami'an ne ta wani tsari na asusun bai-daya. Ta ce a bisa wannan tsari ba ta yadda za a ware wani soja a yi masa kwange a kudinsa na alawus. To amma a binciken da BBC ta yi ta gano cewa kananan sojojin suna korafi ne kan kudaden alawus da ake ware musu na kwanan daji, a lokacin da suke bakin-daga, idan an tura su aiki. Wani soja da BBC ta tattauna da shi, ta sirri ya ce, ana biyansu naira dubu 45 ne a duk wata, idan suna bakin-daga. Sai dai ya ce inda Gizo ke sakar shi ne, wajen biyan musamman ma idan kana sabon zuwa kamar yadda ya ce: ''To amma a dubu 45 din sai ka ga ka zo sabo-sabo nan ne aka fi samun matsalar.'' ''Sai ka ga ka yi wata biyu, uku wani ma ya kai biyar ba ya samunsu.'' In ji shi. Ya ce a irin haka ana tara sunayen sai kwamandan ya ce ku tattara sunayen wanda ya san yana da matsalar biya. Daga nan kuma sai ku jira idan mutum ya yi sa'a sai ka ga abin ya fara aiki. ''Ni nawa an rike min wajen wata hudu haka amma sauran duka sun biya ni da suka bude. ""Sai da na yi wajen wata biyar to a wata na biyar din sai suka fara biya na to wancan wata hudu da suka wuce duka ba su ba ni ba.'' In ji sojan. Dangane da kayan sarki kuwa, sojan ya ce a yanzu ba a ba su sai dai su saya, amma a da ana raba musu ne. Sai dai kuma jami'in ya ce galibi kyautata wa ko akasin haka, abin ya dogara ne ga kwamandanku, kasancewar wasu masu kirki ne wasu kuma marassa kirki ne. To amma kuma ya ce a yanzu rayuwar sojojin ta fara inganta tun bayan da aka nada sabon hafsan sojin kasa na yanzu. Ra'ayin masu sharhi Masu sharhi kan harkokin tsaro irin su Manjo Muhammad Bashir Galma (mai ritaya) na ganin dole ne a rika samun irin wadannan korafe-korafe na sojojin idan dai akwai kudi. Saboda ba a taru an zama daya ba a shugabannin, wasu suna da kiriki wasu kuwa bata-gari ne. Ya ce dole ne a bincika aga inda lamarin yake faruwa domin a yi gyara, kasancewar rashin yin gyaran na iya raunana kwarin guiwar sojojin, tun da suna da iyalai da kuma bukatunsu. Game da barazanar da wasu sojojin ke yi ta yin yajin aiki, masanin tsaron ya ce ai yajin aiki ko bore babban laifi a aikin soja ko dan-sanda, wanda ake hukuntawa da dauri mai yawa ko ma harbewa. Ya ce a aikin soja ko dan-sanda tun kafin ma ka shiga za a gaya maka ba zanga-zanga, domin babban laifi ne."	https://www.bbc.com/hausa/labarai-61503579
business	Kasafin kudin 2022: Buhari ya ce za a kammala ayyukan da aka soma	Shugaban Najeriya Muhammadu Buhari ya gabatar da ƙudurin kasafin kuɗin shekarar 2022 a gaban zaman haɗin gwiwa na 'yan majalisun tarayyar ƙasar. Shugaban ya ce kasafin na shekarar 2022, zai mayar da hankali ne wajen kammala ayyukan da gwamnatinsa ta soma kuma ƙudurin kasafin kuɗin na 2022, wanda ya kai naira tirliyan 16 da ɗigo 39. Kuɗin dai, ƙari ne a kan naira tiriliyan 13.98 na kasafin kuɗin shekara 2021. Gwamnatin shugaban kasar ta bayyana shirinta na ciyo karin bashi don samun karin kudi har Naira tiliyan 6 da biliyan 258, da zata cike gibin da za a samu a kasafin kudin da shugaban zai gabatar na shekarar 2022. Daga cikin kudin da shugaban kasar ya gabatar a kasafin kudin na 2022, har da muhimman bangarorin da za a warewa kudade kamar hukumar zaben kasar, wadda ake sa ran tanadar mata karin naira biliyan 100, don shirin kasar na tunkarar babban zaben 2023. A yayin gabatar da kasafin kudin dai, shugaban na Najeriya ya sanar da ajiye gangar man fetir daya a kan farashin dala 57, da kuma hako man fetir ganga kusan miliyan biyu a kullum. Sai kuma canjin dala daya a kan Naira 410 da silai 15, da kuma hasashen samun kudin shiga Naira tiriliyan 3 da digo 15 daga bangaren man fetur.	https://www.bbc.com/hausa/labarai-58832049
technology	Saƙonnin WhatsApp za su iya ɓacewa bayan kwana bakwai	Manhajar Whatsapp za ta fito da wani sabon tsari na bai wa masu amfani da manhajar damar ɓatar da saƙonnin da aka turo musu ko kuma suka tura bayan mako guda. Manhajar ta Whatsapp, wadda mallakar shafin Facebook ce, na da mutane masu amfani da ita biliyan biyu a faɗin duniya, haka kuma kamfanin ya ce wannan matakin zai taimaka wajen sirrinta saƙonnin da aka aika. Sai dai manhajar ta ce waɗanda aka aika wa saƙon za su iya su ɗauki hoton saƙon da aka turo musu ko kuma sake aika saƙon ko hoto ko bidiyon da ba sa so manhajar ta goge. Ana sa ran zuwa ƙarshen watan Nuwamba ne masu amfani da manhajar ta Whatsapp za su fara amfani da wannan tsarin. A wani shafi na intanet, kamfanin ya bayyana cewa mutum zai iya sakawa bayan mako guda saƙonnin wayarsa su ɓace, domin bai wa mutum sanyin zuciya na cewa saƙonnin ba za su zauna din-din-din ba. A watan Afrilun 2019, shugaban kamfanin Facebook, Mark Zuckerberg ya yi alƙwarin yin sauye-sauye da dama ga tsarin shafin domin bai wa masu amfani da shafin tabbacin sirri. Kamfanin kuma na so ya gwamutse wasu daga cikin manhajojin aika saƙon, inda za a game Whatsapp da Instagram da Facebook Messenger su zama suna iya musayar bayanai. Manhajar Snapchat, wadda takwararsu ce daga wani kamfani daban, na da irin wannan tsarin na ɓacewar saƙonni bayan wani ɗan lokaci.	https://www.bbc.com/hausa/labarai-54830918
politics	Zaɓen 2023: Fitattun 'yan siyasa da suka sha kaye a zabukan fitar da gwani na APC da PDP	Zaɓukan da aka gudanar na fitar da gwani na masu neman takara a matakai daban-daban a manyan jam'iyyun siyasar Najeriya biyu a makon jiya, sun bar baya da kura inda wasu 'yan takara, musamman wadanda suka sha kaye, suka yi zargin tafka magudi. Kazalika zaɓukan na cike da ruɗani da zarge-zargen tafka kura-kurai da nuna son kai tsakanin 'yan siyasa da ke fafutukar neman tikitin takara a jam'iyyar APC da ke mulki a kasar da kuma babbar jam'iyyar adawa ta PDP. Yanzu dai kusan jam'iyyun sun kammala tsayar da mutanen da suke son yi musu takara, ban da APC da ta dage nata zaɓen na fitar da gwani a matakin shugaban kasa zuwa ranar 6 zuwa 8 ga watan Yuni. Rahotanni sun nuna cewa akalla sanatocin 14 da 'yan majalisar wakilai 23 masu-ci ba za su iya komawa kujerunsu ba. Akwai kuma wasu cikinsu da suka samu tikitin gwamna a jihohinsu daban-daban. Mataimakin shugaban majalisar dattawa, Ovie Omo-Agege; Sanata Aishatu Dahiru Binani, mai wakiltar Adamawa ta Tsakiya, da Sanata Sandy Onor, sun lashe tikitin neman gwamna na APC da PDP a Delta, Adamawa da Cross Ribas. Mun yi nazari kan wasu daga cikin fitattun 'yan siyasa da suka sha kaye a zabukan fitar da gwani na manyan jam'iyyun siyasar kasar biyu, wato APC da PDP: Ɗan majalisar da ke wakiltar Kano Municipal, Sha'aban Ibrahim Sharada, ya sha kaye a zaɓen fitar da gwanin neman gwamna a hannun mataimakin gwamna mai-ci, Nasir Yusuf Gawuna. Hakan ya bai wa tsohon Kwamishinan Ayyuka na musamman, Muntari Ishaq Yakasai damar samun tikitin takarar majalisar wakilai ta tarayya, a karkashin jam'iyya APC. Akwai tsohon Hadimin shugaban kasa, Bashir Ahmed, da a karon farko shi ma ya shiga takara aka fafata da shi domin neman tikitin wakiltar Gaya/Ajingi/Albasu, sai dai ya sha kaye a hannun dan majalisar da ke kan kujerar, Abdullahi Mahmoud Gaya. Sannan akwai irin su Barrister Isma'il Ahmed da Sanata Bashir Lado da duk suka sha kaye a zabukan fitar da gwani na APC. A PDP Kano, akwai Jafar Sani-Bello da ya sha kaye a takarar neman gwamna, inda Mohammed Sani Abacha ya yi nasara. Sai dai akwai rabuwar kawuna a jam'iyyar PDP reshen jihar Kano domin Sadiq Wali ya fito yana cewa shi ne sahihin dan takarar jam'iyyar a bangaren da Bello Hayatu Gwarzo ke shugabanta. Sanatoci uku a Jigawa sun sha kaye a neman damar sake komawa kujerunsu a zabukan fidda gwani na jam'iyyar APC. Biyu daga cikinsu, Sanata Sabo Muhammad Nakudu da ke wakiltar Jigawa ta Tsakiya da Sanata Ibrahim Hassan Hadeja da ke wakiltar arewa maso gabashin Jigawa sun rasa damar samun tikitin gwamna. Sanatocin biyu sun sha kaye a hannun Malam Umar Namadi da ya yi nasara. Sanatan da ke wakiltar Arewa maso Yammacin Jigawa, Abdullahi Danladi Sankara ya rasa damar sake komawa kujerarsa bayan ya janye sa'o'i kafin zaben. Wannan na nufin a yanzu Sanatoci uku daga Jigawa a APC ba za su koma zama majalisa ba a zaben 2023. Akwai kuma ɗan majalisar wakilai, Muhammad Gudaji Kazaure, da shi ma ya sha kaye a zaben fitar da gwani a yankin Kazaure/Roni/Gwiwa/Yankwashi. Gudaji Kazaure ya yi rashin nasara ne a hannun Mukhtar Zanna da ke shugabantar karamar hukumar Kazaure. A PDP, Sale Shehu, tsohon Karamin Ministan Ayyuka, ya sha kaye a hannun Mustapha Lamido, ɗa ga tsohon Gwamna Sule Lamido. Sanata Aishatu Dahiru da ke wakiltar Adamawa ta Tsakiya ta doke dan majalisar wakilai Honorabul Abdulrazaq Namdas da tsohon shugaban EFCC Nuhu Ribadu wajen samun tikitin takarar gwamnan Jihar. Komati Laori ya sha kaye neman sake komawa kujerarsa karkashin jam'iyyar PDP domin wakiltar Numan/ Lamurde/ Demsa. 'Yan majalisa takwas a APC da yanzu ke kan kujera sun rasa tikitin sake komawa takara a Katsina, ciki har da ɗa ga 'yar uwar Shugaba Muhammadu Buhari, Fatuhu Muhammadu da ke wakiltar Daura/Mai'Adua/Sandamu a jam'iyyar APC. Muhammad ya sha kaye ne a hannun Aminu Jamo wanda ya samu yawan kuri'u 117, Fatuhu kuma ya samu 30. Hakazalika akwai Murtala Isa, da ke wakiltar Faskari/Sabuwa/Dandume da ya sha kaye a hannun mataimakin kakakin majalisar Jiha, Dalhatu Tafoki. A Katsina ta Tsakiya, tsohon Kwamishinan Wasanni da Ci gaba, Sani Danlami, ya doke dan majalisa na yanzu, Salisu Isansi. Haka abin yake a yankin Batagarawa/Rimi/Charanci da Usman Banye ya kada Hamza Dalhatu. Ashiru Mani da ke wakiltar Mani/Bindawa ya doke Ahmed Yusuf  da hana shi sake komawa kujerarsa. Shi ma Ahmed Dayyabu da ke wakiltar Safana/Danmusa/Batsari ya rasa damar komawa kujerarsa bayan shan kaye a hannun Kwamishinan Ayyuka na Musamman, Abdulkadir Zakka. Aminu Balele ya kwace tiketin Kurfi/Dutsin Ma. Abdullahi Aliyu ya doke Ahmed Usman Liman da ke kan kujerar a yanzu. A Sokoto, Sanata Ibrahim Gobir ya sha kaye a takarar neman gwamna a APC. Rahotanni sun nuna cewa Gwamna Aminu Tambuwal, wanda ya janye domin mara wa tsohon shugaban kasa Atiku Abubakar baya a zaben fitar da gwani, yanzu haka na hararar kujerar Sanata. Ana tunanin zai karbi tikitin takarar a hannun Aminu Bala Bodinga wanda ke rike da tikitin a yanzu. Sanata Dino Milaye ya sha kaye a hannun Tajudeen Yusuf da ke wakiltar yankin Kabba-Bunu/Ijumu a majalisar wakilai a PDP, inda yanzu ya rasa takara karkashin PDP ta sake komawa kujerarsa ta Sanata mai wakiltar Kogi ta Yamma. Sanata mai ci Smart Adeyemi ya rasa damar takarar nemawa kujerarsa domin wakiltar Kogi ta Yamma. Ya sha kaye ne a hannun Sunday Karimi. Karimi ya samu kuri'u 288 inda ya doke Adeyemi da sauran mutane hudu da ke takarar a Kabba.	https://www.bbc.com/hausa/labarai-61631539
health	Covid-19: Abu 8 da muka koya shekara ɗaya bayan ɓullar annobar cutar	"Lokacin da aka fara gano bullar kwaya cutar korona ko kuma Covid-19 (Sars-CoV-2) shekara daya da ta gabata, kwayar cutar ta rikirkita lissafi da tunanin masana kimiyya, da likitoci da marasa lafiya. Bayan shekara guda, annobar ta lakume rayukan mutane fiye da miliyan daya da rabi tare da yaduwa kan mutane miliyan daya da dubu dari goma sha bakwai a fadin duniya (daga 10 ga watan Maris), an kuma yi tunanin cewa za ta dan yi sauki. Amma kuma a daidai wannan lokacin, likitoci, da masana kimiyya sun samu manyan shaidu game da sabn mau'in cutar korona - kuma yanzu mun san yadda take yaduwa, da kuma yadda za a iya magance ta cikin sauki. Ga wasu manyan abubuwan takwas da muka koya game da cutar ta korona: 1. Takunkumin fuska na da muhimmanci wajen rage yaduwar cutar korona Saka takunkumin fuska kadai ba zai iya yin kariya daga yaduwar cutar korona ba, amma kuma yana taimakawa matuka wajen rage yaduwar ta, kamar yadda bincike da dama suka nuna. A baya-bayan nan, Cibiyoyin Kula da Dakilewa da Rigakafin kamuwa cututtuka (CDC) a Amurka, sun ce saka takunkumin fuska mai inganci sosai ( na kyalle a kan na asibiti) ka iya rage yaduwar kwayar cutar da kashi 90 bisa dari. Kamar yadda kwararru suka bayyana, takunkumin fuska na da muhimman abubuwa akalla biyu: kariya ga wadanda suka saka, da kuma kariya ga wadanda suka zo kusa da wanda ya kamu kuma yana sanye da takunkumin. Tun a cikin watan Yuni, Kungiyar Lafiya ta Duniya WHO ta goyi bayan amfani da takunkumin fuska na kyalle ga duka mutane da ke bukatar fita daga gida. A cikin watan Disamba, Majalisar Dinkin Duniya ta sabunta amincewarta kana ta yi kira da a tsaurarra fadakarwa game da saka takunkumin fuska, musamman a cibiyoyin kiwon lafiya. Ita ma cibiyar dakiliewa da rigakafin kamuwa da cututtuka (CDC) ta yi irin wannan furucin a baya cikin watan Aprilu. A baya-bayan nan, wasu kasashen Turai sun yi gargadin- ko kuma hana - amfani da takunkumin rufe fuskar da aka dinka da kyallayen da aka yi amfani da su a cikin gida, inda ta bukaci amfani da nau'in  N95 and PFF2, da ke bayar da ingantacciyar kariya. ""Takunkumin rufe fuskar da aka yi da kyallaye har yanzu suna da amfani, ama su kan kawai kare wasu mutane daga kai ta hanyar rage fitar wasu kananan abubuwa da ka iya fita daga wadanda ska saka,'' Vitor Mori, wani masanin kwayoyin halittu kuma dan kungiyar sa ido kan cutar ta korona ya shaida wa 2. Ba tofaffi kadai cutar korona ke kamawa ba Barazanar kamuwa da cutar korona mai tsananoi na ta fi yawa ga yawan shekaru, da ke saka tsofaffi ko wadanda suka manyanta cikin barazana. Dalilin faruwar hakan mai sauki ne kuma bai shafi batun kwayar cutar korona ba: a yayinda muke kara shekaru, garkuwar jikinmu na kara yin rauni, tare da barin jikinmu ba tare da isasshiyar garkuwar da za ta iya fada da kwayoyin cuta ba. Don haka, ba yana nufin masu kananan shekaru ko matasa suna da garkuwar da za ta hana su kamuwa da cutar ta korona ba, ko wadanda ba su da wata zaunanniyar cuta kamar ciwon suga, da hawan jini, da taiba. Kamar kowa, matasa za su iya kamuwa da tsananin cutar korona, su bukaci kwanciya a asibiti, ko kuma ma su rasa rayukansu daga cutar. Kuma duk da cewa barazanar mutuwa daga cutar korona a tsakanin masu kasa da shekaru 50(kuma musamman ma kasa dashekara 30) ana ganin ba ta da yawa. BBC ta samu bayanai daga ma'aikatan jinya a kasa Spain da suka ce cutar numfashi ko kuma pneumonia da ta samo asali daga cutar korona na kara zama matsanaciya a tsakanin marasa lafiya masu kananan shekaru. ""Kwayar cutar ka iya saka masu kananan shekaru kwanciya a asibiti har na tsawon makonni, ko kuma ma hallaka su,'' Darakta Janar Kungiyar Lafiya ta Duniya WHO Tedros Adhanom Ghebreyesus ya shaida wa BBC a cikin watan Maris na shekarar 2020. Ghebreyesus ya kuma yi gargadin cewa duk da matasa ko masu kananan shekaru ka iya kasancewa ba su kau da cutar mai tsanani ba, halayyarsu za ta iya nufin''banbanci tsakanin rayuwa da mutuwa ga wani mutum.'' 3. Korona ba 'mura mai sauki ba ce' Alamun cutar korona ka iya kasancewa iri daya da na mura da muka sani: Wasu mutane kan fuskanci ciwon gabobi, da ciwon kai, da yiwuwar yin amai da gudawa. Kana kamar mura, cutar korona tana iya yaduwa ba tare da nuna alamu ba, ko kuma marasa lafiya ka iya kasancewa ba masu nuna wata alama ba. Amma kuma, abubuwan da suka biyo bayan cutar korona sun kasance masu tsanani ga mutane da dama. 'Yan siyasa kamar shugaban kasar Brazil  Jair Bolsonaro ko tsohon shugaban Amurka Donald Trump sun so su boye tsananin da cutar korona take da shi wajen cewa kamar '' mura mai sauki ce'' - amma alkaluman bincike sun nuna cewa duka kasashen biyu sun fadi labarin da suka sha banban da juna. A Amurka, korona ta kasance kan gaba wajen haddasa asarar rayukan jama'a a cikin watannin baya-bayan nan (mutane sama da 525,000 ne suka mutu a yanzu haka), yayin da a kasar Brazil alkaluma suka nuna cewa mutane 266,000 ne suka mutu ( fiye da yadda cututtukan shanyewar barin jiki, da cutar numfashi ta pneumonia ke haddasawa). 4. Cutar korona ta samo asali ne daga dabbobi (ba daga dakin binciken kimiyya aka kirkiro ta ba) Tawagar Kungiyar Lafiya ta Duniya WHO wacce ta binciki asalin kwayoyin cutar Sars da Covid 2 a birnin Wuhan (kasar China) ta ce duka shaidun da aka tattara sun nuna ''dabba'' ce asalin sabuwar nau'in cutar korona. ""Duka bayanan binciken da muka tattara sun kai mu ga gano cewa asalin cutar korona daga dabbobi ne,"" jagoran tawagar ta WHO Peter Ben Embarek ya shaida wa manema labarai. Kamar yadda Embarek ya bayyana, shaidu sun nuna cewa sabuwar nau'in cutar korona ta fara samo asali ne daga jemagu: '' Amma wadannan dabbibi ba lallai ne a ce an same su a birnin Wuhan bane. Da wuya aka iya gano dabbar da ke da alhakin yada kwayar cutar,'' ya bayyana. Embarek ya ce har yanzu ana cigaba da bincike game da asalin cutar ta korona, amma kuma ya kara da cewa yiwuwar cewar kwayar cutar ta korona ta bullo ne daga dakin binciken kimiyya '' ba lallai ya zama gaskiya ba''. 5. Magugunan Chloroquine da hydroxychloroquine ba sa aiki wajen warkar da cutar korona A farko-farkon barkewar annobar, an rika tunanin cewa chloroquine - maganin da a al'adance ake amfani da shi wajen warkar da cutar zazzabin cizon sauro - da kuma hydroxychloroquine, za su iya aiki wajen warkar da cutar korona. Duka tawagar masu bincike na kasashen Chinese da Faransa sun bayyana cewa magungunan ka iya yin aiki, amma kuma tun a lokacin bincike da dama da aka gudanar sun bayana cewa wadannan magunguna ba su da wani amfani ko kuma ma za su iya haifar da damuwa. A cikin watan Yulin shekarar da ta gabata, kungiyar lafiya ta dniya n July of last year WHO ta dakatar da gwaje-gwaje da maganin hydroxychloroquine bayan da ta gano cewa ba a samu raguwar yawan mace-macen marasa laiya da ska kamu da cutar ta korona ba. A yanzu haka, babu wata shaida da ta tabbatar da tasirin amfani da wadannan magunguna a kan cutar korona. 6. Za ka iya kamuwa da cutar korona daga zuzzuba abincin kanti a cikin mazubansu Akon barkewar annobar, dubban mutane sun bayar da rahoto a shafukan sada zumunta game da damuwa kan yadda za a rika kula da tsafta wajen zuzzuba abincin kanti a koda yaushe. Amma kuma kamar yadda WHO ta bayyana, babu wasu bayanai da aka tabbatar cewa ana yada cutar korona ta hanyar abinci ko ta hanyar yadda ake zuba abincin.''. Har ila yau, WHO din da fitar da jerin matakai kauce wa yada kwayoyin cuta, kamar amfani da sinadarin goge hannu kafin a shiga shagunan sayar da kaya, da kuma ''wanke hannaye bayan ka dawo gida, bayan taba gwangwanaye ko mazuban abinci, kana kafin cin abinci.'' Hukumar Lura da Igancin Abinci da Magunguna ta Amurk (FDA) ta fitar da wani rahoto da ke muhimmantar da wannan batu, kana ta ce babu tabbacciyar shaida da ta nuna cewa ana yada kwayar cutar korona ta hanyar abinci ko kuma abubuwan da aka zuba abincin kanti. Don haka kai sakon kayan abinci har gida kada ya zama abin damuwa, amma yana da muhimmanci a rika wanke hannu bayan karbar sakonnin abincin. Kwararru kuma sun bayar da shawarar amfani da jakunkunan leda sau daya kawai. 7. Za ka iya kamuwa da cutar korona fiye da sau daya Binciken da hukumar kula da lafiyar al'umma da Birtaniya ta gudanar, ya gano cewa akasarin mutanen da suka kamu da cutar korona kashi 80 bisa dari na da garkuwa ta akalla watanni biyar. Amma batun sake kamuwa da cutar, duk da ba kasafai yake faruwa ba, a kan samu a kasashe da dama - kuma babbar damuwa ga kwararru a fannin kiwon lafiya ita ce sake kamuwa da sabuwar nau'in cutar. Muddin adadin mutane da yawa da suka warke daga cutar ta korona suka sake kamuwa, zai iya kasancewa saboda sabuwar nau'in cutar ne. Akwai dubban nau'uka da dama na kwayar cutar ta korona da ke zagayawa, amma abubuwan da suka fi zama da damuwa su ne: Ba wani abin ba-zata bane cewa sabbin nau'ukan sun bayyana - duka kwayoyin cuta kan sauya kamanni kana suka sake yin irin kamanninsu su kuma yadu cikin sauri. Akasarin irin wadannan banbance-banbance ba su da wanu muhimmanci. Kadan ne su kan zama masu hadari ga rayuwar kwayoyin cutar. Amma wasu kan sa ta zama mai yaduwa da kuma barazana. A duka abubuwa ukun, nau'in sabuwa, mafi saurin yaduwa na taka muhimmiyar rawa wajen haifar da yawan karuwar masu kamuwa da kuma jinya a asibitoci. 8. Ya kamata alluran rigakafin sun cigaba da aiki a kan sabouwar nau'in kwayar cutar - a yanzu Ruwan alluran rigakafin an hada su ne saboda nau'in farko na cutar korona, amma maana kimiyya sun yi amanna cewa za su iya aiki, duk da cewa me yiwuwa ba yadda ya kamata ba. Binciken baya-bayan nan ya nuna cewa nau'in kwayar cutar ta kasar Brazil ka iya bijirewa zaunannun kwayoyin cutar da ke fada da su a jikin mutanen da ya kamata a ce suna da gakuwar jikin saboda sun taba kamuwa da cutar suka warke daga nau'in cutar ta farko. Sakamkon farko na dakin binciken kimiyya ya nuna cewa magugunan rigakafin kamfanin harhadamagunguna na za su iya yin kariya daga sabuwar nau'in cutar ta korona, duk da cewa ba yadda ya kamata ba. Sabbin uwan alluran rigakafin cutar korona biyu da za a iya amincewa da su nan ba da dadewa ba - daya daga kamfanin harhada magunguna na Novavax kana daya daga kamfanin Janssen - da alamu su ma  za su iya bayar da kariya. Bayanan da aka tattara daga tawagar hada ruwan allurar rigakafi na Oxford-AstraZeneca sun nuna cewa tana bayar da kariya ga sabuwar nau'in cutar. Amma kariya kadan ta ke bayar wa nau'in kawayar cuyar ta kasar Afirka ta Kudu  - duk da cewa ya kamata da bayar da kariya daga cuta mai tsanani. Sabon sakamako daga kamfanin harhada magunguna na Moderna ya nuna cewa ruwan allurar na da tasiri kan nau'in kwayar cutar ta kasar Afirka ta Kudu, duk da cewa yanayin garkuwar jikin ba zai kasance yana da karfi ko kuma mai dorewa ba. Nan gaba za a iya sake samun bullar sabbin nau'ukan kwayar cutar, amma kuma ko a cikin yanayi mai tsanani za a iya sake sabunta ruwan allurar rigakafin da zai dace - a cikin makonni ko watanni, idan bukatar haka a taso, in ji masana. Me yiwuwa za mu wayi gari muna magance cutar korona kamar yadda muke magance cutar mura, idan aka rika sake samar da sabbin ruwan alluran a ko wace shekara don duna yanayin sauye-sauyen da kayoyin cutar murar kan yi."	https://www.bbc.com/hausa/labarai-56357967
technology	"Coronavirus da 5G: Alakanta annobar da batun fasaha ""shirme ne'"	"Masana kimiya a duniya sun yi allawadai da zargin wata kullalliya da ake ikirarin cewa fasahar intanet ta 5G ta taimaka wajen yada cutar coronavirus. An ta yada wani hoton bidiyo a kafofin sadarwa na intanet da ke nuna turakun sadarwa na wayoyi na ci da wuta a Birmingham da Merseyside, inda ake zargin kullalliya ce ta fasahar 5G. An rarraba bidiyon a Facebook da YouTube da Istagram - ciki har da shafukan mutane masu dubban mabiya. Amma masana kimiyya sun ce tunanin alakanta Covid 19 da 5G ""shirme ne"" kuma wanda ba zai taba yiwuwa ba. Babban Daraktan hukumar lafiya ta Ingila, Stephen Powis ya bayyana wannan kutinguilar ta 5G a matsayin ""labarin kanzon kurege mafi muni."" Zargin kullalliya Yawancin wadanda ke yada kullalliyar da ke ikirarin cewa 5G -  tsarin Intanet mai karfi da wayoyin salula ke amfani da shi- shi ne dalilin cutar coronavirus. An fara yada wannan kullalliyar ne a Facebook a karshen watan Janairu, lokacin da aka fara samun bullar cutar a Amurka. Zarge-zargen sun kasu rukuni biyu: Dukkanin wadannan tunanin ""shirme ne,"" a cewar Dr Simon Clarke, Farfesa a bangaren nazarin kwayoyin halittu a Jami'ar Reading da ke Birtaniya. ""Tunanin cewa 5G na karya garkuwar jiki bai ma cancanci a yi bincike ba,"" in ji Dr Clarke. ""Garkuwar jikinka na iya raguwa daga abubuwa da dama - ta hanyar gajiya wata rana, ko rashin cin abincin da ya dace. Wadannan ba su da girman da zai sa har ka kamu da cututtuka."" ""Duk da yake tururin da waya ke fitarwa mai karfi na iya haifar da zafi, amma 5G ba ya da karfin da zai zama illa ga mutane."" Tururin da wayar salula ke fitarwa na iya shafar halittar jikinka yayin da zafinsu ya shafe ka, ma'ana garkuwar jikinka ba za ta yi aiki ba. Amma karfin tururin 5G kanana ne kuma ba su da karfin da za su yi illa ga garkuwar jiki. An yi nazari sosai kan wannan."" Sakon maganadisu da ya shafi 5G da sauran fasahohi da suka shafi wayoyin salula ba su da karfin da za su lalata kwayoyin halitta - sabanin hasken rana wato Sun rays da kuma na hoton gabobi wato x-rays. Adam Finn, Farfesa a fannin nazarin lafiyar yara da cuttukan da suka shafe su a Jami'ar Bristol ya kara da cewa abu ne mai wahala 5G ya yada cuta. ""Wannan annoba ta samo asali ne daga cutar da ke yaduwa daga wani da ya kamu zuwa wani. Mun san wannan gaskiya ne. Muna da cutar da muke bincike a dakin bincikenmu, da muka samu daga wani da ke dauke da ita. Cuta da kuma tururin maganadisu da ke aiki a wayoyin salula da intanet wani abu ne daban,"" a cewarsa"" Yana da muhimmanci a fahimci wani raunin da ke tattare da wannan kullalliyar ta 5G - coronavirus na yaduwa a biranen Birtaniya wadanda ba su amfani da 5G, da kuma kasashe kamar Iran wadanda ba su ma fara amfani da fasahar ba. Akwai labarai da dama na ban tsoro game da 5G da ke yawo kafin barkewar cutar coronavirus, inda tuni cibiyar da ke bin diddigi ta Reality Check ta yi bincike akai, kamar wannan labarin: Ko 5G baranazana ne ga lafiya? Tun a farkon wannan shekarar, wani babban binciken hukumar kare tururi ta Non-Ionizing Radiation Protection (ICNIRP) ta yi watsi da wannan ikirarin, tana cewa babu wasu hujjoji cewa amfani da wayar salula na haifar da cutar kansa ko wasu cututtuka. Amma idan akwai wani bu, labarin karyar tuni ya bazu. Cututtuka na mamaye mutane ko kwayoyin halitta kuma suna amfani da su don hayayyafa, wanda shi ke haifar da cuta.  Cututtuka ba su dade wa sosai a wani abun da ba mai rai ba, dole su samu hanyar shiga - yawanci ta hanyar wani abu mai ruwa daga tari ko atishawa. Kwayoyin halittar wannan coronavirus sun nuna suna yaduwa ne daga dabbobi zuwa dan Adam - sannan daga baya ta ci gaba da yaduwa daga mutum zuwa mutum. Bibiyi Reality Check a Twitter"	https://www.bbc.com/hausa/rahotanni-52185087
sports	Avram Grant ya zama sabon kocin Zambia	Zambia ta nada tsohon kocin Chelsea Avram Grant a matsayin wanda zai horar da tawagar kasar ta Chipolopolo. Dan kasar Israilar ya aminta da zama kocin na Zambia tsawon shekara biyu, kamar da yadda hukumar kwallon kafar kasar ta sanar. ''Ina son in fuskanci sabon kalubale, don haka na zabi Zambia,'' in ji Grant a hira da manema labarai a Lusaka. Grant ya kara da cewa burinsa shi ne ya gina wani abu da Zambia za ta yi alfahari da shi a nan gaba. Avram Grant na da kwarewa wurin horarwa a Afrika, don ya taba kai Ghana wasan karshe na gasar kofin nahiyar Afrika, inda Ivory Coast ta doke su a bugun fenareti. To amma ya yi murabus ne bayan karewa na hudu a gasar ta AFCON shekaru biyu bayan haka. A baya Grant ya taba horar da Chelsea da West Ham sai kuma Ghana a matakin kasashe.	https://www.bbc.com/hausa/articles/c6p62lj2r2do
technology	Google zai kara yaruka 24 cikin fassararsa	Katafaren kamfanin harkokin fasaha na duniya Google, ya sanar da ƙara sabbin harsuna guda 24 a rumbunsa na fassara. Matakin ya kawo jimillar harsunan da Google ke fassarawa zuwa 133. Goma daga sabbin harsunan da Google din ya ƙara yaruka ne na al'ummar Afirka. Yarukan Afirka da Google din ya kara sun hada da Lingala da Twi da kuma Tigrinya. Google ya ce ya dauki matakin ne domin taimaka wa wadanda yarukansu ba sa kan yawancin shafukan fasaha. Sauran yarukan da ya kara sun fito ne daga al'ummar Bhojpuri wanda mutum miliyan 50 a arewacin India ke amfani da shi, da Nepal da kuma Fiji wadanda su ma akwai masu amfani da su da dama. A shekarar 2020 ne Google ya ƙara yaruka biyar.	https://www.bbc.com/hausa/labarai-61421949
sports	Karim Benzema ya kara yaga barakar Chelsea	Real Madrid ta je da doki Chelsea da ci 3-1 a wasan quarter finals zagayen farko da suka kara ranar Laraba. Real ta fara cin kwallo ta hannun Karim Benzema a minti na 12 da fara wasa, sannan dan kwallon Faransa ya kar na biyu a wasan. Chelsea ta farke ta hannun Kai Havertz saura minti biyar su je hutu, daga baya Benzema ya kara na uku a karawar. Da wannan sakamakon Benzema ya zama na farko da ya ci Chelsea kwallo uku rigis a Champions League. Haka kuma dan wasan ya zama na farko daga Faransa da ya ci kwallo 10 ko fiye da haka a kaka daya a Champions League. Dan wasan Real Madrid, David Alaba ya buga gumurzun, kuma na 100 a Champions League na farko daga Austria da ya yi wannan bajintar. Kuma cikin wasa 100 da ya yi a gasar kofin zakarun an ci karawa 67 da shi a fafatawar da ya yi wa Bayern Munich da Real Madrid. Wannan shine karon farko da Real Madrid ta doke Chelsea mai rike da Champions League a karawa shidan da suka yi a kofin Zakarun Turai. Chelsea ta yi nasara a uku, Real ta ci daya da canjaras biyu. Ko a bara Chelsea ce ta yi da Real Madrid a Champions League daga baya ta hadu da Manchester City ta lashe kofin. Chelsea ta karbi bakuncin Real Madrid a lokacin da ta sha kashi a hannun Brentford da ci 4-1 a gasar Premier League ranar Asabar. Chelsea wadda aka ci kwallo bakwai a wasa biyu a jere, za ta ziyarci Southampton ranar Asabar a gasar Premier League. Ita kuwa Real Madrid wadda ke jan ragamar teburin La Liga za ta karbi bakuncin Getafe ranar Asabar.	https://www.bbc.com/hausa/wasanni-61018676
politics	PDP: Waɗanda suka yi nasara a zaɓen fitar da gwani na gwamnoni a Najeriya	A ranar 25 ga watan Mayun 2022 ne aka gudanar da zaɓen fitar da gwani na gwamnonin babbar jam'iyyar adawa a Najeriya wato PDP inda aka yi gumurzu tsakanin ƴan takara da dama. Duk da cewa an yi zabe a kusan duka jihohin, amma akwai wuraren da aka yi maslaha kamar Jihar Sokoto. Ga waɗanda suka yi nasara a zaɓen fitar da gwanin: Mohammed Abacha A Jihar Kano, Mohammed Abacha ne ya yi nasara a zaben fitar da gwanin da aka gudanar. An fafata ne tsakaninsa da Adamu Yunusa Ɗan Gwani da Ibrahim Al-Amin Little da Muhiyi Magaji Rimin Gado da Jafar Sani Bello da kuma Injiniya Mu'azu Magaji wato Ɗan Sarauniya. Isa Mohammed Ashiru A Jihar Kaduna, Isah Mohammed Ashiru ne ya yi nasara a zaɓen fitar da gwani. Ko a 2019 ma shi ne ya yi nasara a zaɓen fitar da gwani inda a ƙarshe ya kara da Nasiru El-Rufai na APC. A cikin waɗanda Isa Ashiru ya kara da su a wannan karon akwai Sani Sidi da Mukhtar Ramalan Yero da Sani Abbas da Haruna Kajuru da Shehu Sani. Mustapha Sule Lamido A Jihar Jigawa, Mustapha Sule Lamido wanda ɗa ne ga tsohon gwamnan jihar Sule Lamido, ya yi nasara a yayin zaɓen fitar da gwanin. Ya kara ne da Alhaji Saleh Shehu Hadejia duk da cewa kafin zaɓen rahotanni sun ce Alhaji Bashir Adamu ya janye. Dauda Lawal A Jihar Zamfara, Dauda Lawal ne ya yi nasara a zaɓen fitar da gwanin da aka gudanar. Kafin zaben, tsohon mataimakin gwamnan jihar Barrister Mahdi Aliyu Gusau ya sanar da janyewarsa daga takarar. Hakan ya sa aka kara tsakanin Dauda Lawal da Ibrahim Shehu Bakauye da Hafiz Usman Nahuche da Wadatau Madawaki. Umar Saidu A Jihar Sokoto, Umar Saidu ne ya zama ɗan takarar gwamnan PDP a jihar bayan maslahar da aka samu da ƴan takarar. Waɗanda suka janye masa sun haɗa da mataimakin gwamnan jihar Mannir Ɗan Iya da ɗan gidan tsohon gwamna jihar wato Sagir Bafarawa da Shugaban Jam'iyyar PDP a Sokoto Bello Aliyu Goronyo. Jibrin Barde A Jihar Gombe, Jibrin Barde ne ya lashe zaɓen fitar da gwani na jam'iyyar PDP. Barde ya kara ne da Jamil Gwamna da Ali Gombe da Adamu Suleiman da Gimba Ya'u da Adamu Suleiman da Babayo Ardo. Aminu Muhammad Bande A Jihar Kebbi, Janar Aminu Muhammad Bande shi ne ya yi nasara a zaben fitar da gwani na jihar inda ya kara da Dakta Buhari Bala da Garba Haruna da Samaila Sambawa. Ibrahim Kashim A Jihar Bauchi, Alhaji Ibrahim Kashim wanda shi ne tsohon sakataren gwamnatin jihar shi ne ya yi nasara ba tare da hamayya ba. Sai dai ana ta raɗe-raɗin cewa yana riƙe wa gwamnan jihar Bala Mohammed tikitin takarar ne ko da gwamnan bai yi nasara a zaɓen fitar da gwamni na shugaban ƙasa ba. David Ombugadu A Jihar Nasarawa, David Ombugadu ne ya yi nasara a zaɓen fitar da gwanin da aka yi a jihar inda ya kara da General Nuhu Angbazo. Wasu rahotanni sun bayyana cewa kafin zaɓen Mista Labaran Maku ya janye daga takarar. Alhaji Ali Mohammed Jajari A Jihar Borno, Alhaji Ali Mohammed Jajari ne ya yi nasara a zaben fitar da gwanin bayan karawarsa da Mohammed Imam. Ahmadu Umaru Fintiri A Jihar Adamawa, gwamnan jihar mai ci Ahmadu Umaru Fintiri ne ya yi nasara a yayin zaɓen fitar da gwani. Rahotanni sun ce jam'iyyar Gwamnan ya yi nasara ne ba tare da hamayya ba bayan wata kotu a Abuja ta sanar da rashin cancantar abokin takararsa Ambasada Jamil Abubakar Waziri. Olajide Adediran (Jandor) A Jihar Legas, wanda jam'iyyar PDP ta sanar ya yi nasara a zaɓen fitar da gwani shi ne Olajide Adediran wanda aka fi sani da Jandor Mista Adediran ya yi nasara ne bayan ya kara da abokin takararsa Dacova David Kolawole. Titus Uba A Jihar Benue kuwa, kakakin majalisar jihar Titus Uba ne ya yi nasara a yayin zaben fitar da gwanin bayan ya kayar da mataimakin gwamna mai ci a jihar Injiniya Benson Abounu. Sheriff Oborevwori Kamar jihar Benue, kakakin majalisar dokokin Jihar Delta Sheriff Oborevwori ne ya yi nasara a zaɓen fitar da gwanin da aka gudanar. Mista Sherrif ya kara ne da Olorogun David Edevbie sai kuma sanatan jihar mai wakilar kudancin jihar James Manager.	https://www.bbc.com/hausa/labarai-61591086
business	Me ya sa Buhari ya amince a kara haraji kan kayayyaki?	Gwamnatin Najeriya ta amince a kara haraji kan kayayyaki daga kashi biyar cikin dari zuwa kashi 7.2 cikin dari. Mininstar kudin kasar, Hajiya Zainab Ahmed, ta shaida wa manema labarai ranar Laraba cewa an dauki matakin ne lokacin taron majalisar ministoci. Amma wannan sabon karin haraji ba zai soma aiki ba sai ya samu amincewar 'yan majalisar dokokin kasar. Idan suka amince da sabon karin, zai soma aiki a shekarar 2020. Zainab Ahmed ta ce an kara harajin ne domin gwamnati ta samu damar iya biyan albashin da aka kara wa ma'aikata na dubu talatin mafi karanci. A cewar ta, majalisar ministocin ta bukaci a tattauna da jihohi da kananan hukumomin kasar kan yadda za a tabbatar da karbar Karin harajin kasancewa suna cikin masu morar sa. Gwamnatin mulkin soja karkashin jagorancin marigayi Janar Sani Abatch ce ta fito da sabon tsarin haraji inda ake karbar kashi biyar cikin dari kan kayayyakin da aka saya. Amma gabanin saukarsa daga kan mulki a shekarar 2003, tsohon shugaban kasar Cif Olusegun Obasanjo ya kara haraji zuwa kashi goma cikin dari. Sai dai gwamnatin marigari shugaba Umaru Musa 'Yar Adua ya komo da harajin zuwa kashi biyar cikin dari bayan kungiyar kwadago ta bayyana rashin jin dadin ta.	https://www.bbc.com/hausa/labarai-49663363
technology	TikTok zai dauki mataki a kan bidiyon koyar da cin abinci da basu dace ba	Kamfanin shafin sada zumunta da muhawara na TikTok ya sanar da wasu sauye-sauye ga ka'idojin amfani da shafin domin kawar da hotunan da suke yada dabi'ar cin abincin da ba ta dace ba. Sahafin zai rika cire duk wani hoton bidiyo da ke karfafa wa mutane guiwa kan su rika motsa jiki da yawa da kuma yin azumi na dan lokaci. Haka kuma kamfanin zai faɗaɗa ayyukansa ta yadda shafin zai riƙa ganowa tare da cire hotunan bidiyo na tsirara na manya da ayyukan da suka saba ƙa'ida ko kuma masu jefa rayuwar ƙananan yara cikin haɗari. Kamfanin zai yi sauye-sauye ne saboda damuwar da ƴan siyasa da hukumomi ke nunawa. Shafukan sada zumunta da muhawara na fuskantar matsin-lamba a ƴan watannin nan a kan yadda suke barin abubuwan da suka shafi rayuwar matasan da ke amfani da su sakaka. Gwamnatin Birtaniya na shirin ɓullo da wata sabuwar doka, da ta shafi amfani da shafukan intanet, wadda za ta ɗaura tara mai yawan gaske ga shafukan sada zumunta da muhawara, wadanda aka ga ba sa tashi tsaye sosai wajen hana sanya saƙonni ko hotuna ko bidiyo masu haɗari ko cutarwa. Kamfanin shafin na TikTok na China ya fuskanci tambayoyi a Amurka a watan Oktoba a kan kariya daga hotunan bidiyo masu haɗari. Sanatocin da suka halarci zaman sun nuna cewa ana yawan sanya hotunan bidiyo da ke koyar da tsarin cin abinci da bai dace ba. Tsarin cin abinci A watan Satumba, TikTok ya bayar da rahoton cewa kusan mutane miliyan dubu daya ne ke amfani da shafin a duk wata. Kamfanin da ke da shafin ya kuma ce daga hotunan bidiyo miliyan 91 da ya cire daga watan Yuli zuwa Satumba na shekarar 2021, kashi 88 cikin dari an tare su ne kafin jama'a su kalla. Kamfanin yace duk da cewa  tuni ya hana sanya abubuwa masu yada aƙida ta ƙyama ko tsangwama ko tsana, kamar nuna bambanci ga jinsin mata ko maza ko tsanar mata da sauran abubuwa makamantan haka. TikTok ya ce a yanzu ya ƙara sanya wasu tsare-tsare na fayyace dokokinsa ga masu amfani da shi. TikTok ya kuma ce yana kokarin ƙirƙiro da hanyar da zai riƙa ganowa da kuma hana yara ganin wasu hotunan bidiyo. Kamfanin ya ma ce a yanzu haka yana gwajin hanyoyin da masu amfani da shafin za su iya tsarin da sai wanda suka zaɓa zai ga bidiyon da suka sa. A wannan shekarar kamfanin zai buɗe cibiyoyin sanya ido tare da gudanar da bincike a kan abubuwan da ake sanya wa a shafin a Washington da Dublin da kuma Singapore a bana. Matakin na daga cikin tsare-tsaren kamfanin TikTok na faɗaɗa ayyukansa na kokarin hana kutse domin ganin abubuwan da ake sanyawa a cikinsa da satar shiga shafin wani ko kuma satar bayanai.	https://www.bbc.com/hausa/labarai-60306852
sports	Carlos Tevez ya sanar da yin ritaya daga taka leda	Tsohon dan wasan tawagar Argentina da Manchester United da Manchester City da West Ham, Carlos Tevez ya sanar da yin ritaya daga taka leda. Rabon da Tevez mai shekara 38 ya taka leda tun bayan Yunin 2021, bayan da ya bar kungiyarsa da ya fara wasa tun yana matashi Boca Juniors. Dan kwallon ya sanar cewar ya yi dukkan abin da zai yi a kwallon kafa, amma mutuwar mahaifinsa a bara, tana daga dalilin da ya ajiye takalma, duk da wasu kungiyoyi sun bukace shi. Tevez ya taka leda a Juventus da kungiyar Brazil, Corinthians da zuwa Boca Juniors karo biyu da Shanghai Shenhua ta China. A shekarar 2004, Tevez ya lashe lambar zinare a Olympic a Athens tare da Argentina, wadda ya yi wa wasa 75.	https://www.bbc.com/hausa/wasanni-61691949
religion	Yadda bukukuwan Kirsimeti suka gudana a faɗin duniya	A ranar Lahadin nan ne Mabiya addinin Kirista suke gudanar da bukukuwan Kirsimeti wadda ake yi kowace ranar 25 ga watan Disamba. Ana gudanar da bikin Kirsimeti ne domin tunawa da ranar haihuwar Yesu Almasihu. Mabiya addinin Kirista a wurare daban-daban a faɗin duniya na ci gaba da bayyana murna da yin shagulgula don nuna farin ciki da zagayowar wannan rana Ana gudanar da bikin Kirsimeti ne domin tunawa da ranar haihuwar Yesu Almasihu. Sarki Charles III ya gaisa da dandazon mutane a Sandringham bayan ya halarci addu'o'in Kirsimeti karon farko a matsayinsa na sarki. Sarkin na tare ne da matarsa, da kuma Yarima mai jiran gado tare da sauran iyalan gidan sarautar. Sarki Charles III ya hau kan karagar mulkin Birtaniya ranar 8 ga watan Satumba 2022, yayin da ake shirin yin bikin naɗinsa ranar 6 ga watan Mayun 2023. Yarima William, da matarsa gimbiyar Wales, da 'ya'yansa Yarima George, da Gimbiya Charlotte, da Yarima Louis su ma sun halarci taron addu'o'in da aka gudanar. Majami'ar Nativity kenan da ke Bethlehem a kudu da gaɓar yamma da kogin Jordan wurin da aka yi amanna cewa a nan ne aka haifi Yesu Almasihu. Babban limamin Kiristocin birnin Jerusalem Pierbattista Pizzaballa ne ya jagoranci taron addu'o'in a majami'ar. An gudanar da gasar ninƙaya ta (Christmas Cup) karo na 113, a birnin Barcelona na ƙasar Sifaniya. Gasar wacce ake tseren ninƙayar mita 200 ana gudanar da ita ne a kowacce ranar Kirsimeti a birnin. Wasu mata kenan a cocin St. John's Cathedral na ƙasar Pakistan. Wasu mazu ziyarar ibada kenan daga wasu ƙasashe a lokacin da suka kai ziyarar ibada zuwa majami'ar da aka haifi Yesu a birnin Bethlehem na ƙasar Falasɗinu. Limamin cocin  Aya Yorgi, Patriarch Bartholomew ke jagorantar addu'o'i a birnin Satanbul na ƙasar Turkiyya.	https://www.bbc.com/hausa/articles/c51989e1dyno
religion	Matan da ke alfahari wajen iya ƙira'ar Ƙur'ani	Ku latsa hoton da ke sama don kallon bidIyon: A ko ina a faɗin duniya kowane yanki da yadda suke daukar batun karatun Ƙur'anin mata a bayyane. Wasu suna ganin bai kamata mace ta dinga bayyana karatunta a fili ba sai a wajen da mata zalla suke, saboda gudun kar muryarta ta jawo hankalin wadanda ba muharramanta ba. Amma a wasu yankunan da dama, ana bai wa mata ƙwarin gwiwa kan su dinga ƙoƙarin ƙwarewa a wannan fanni na iya karatu da rera shi. Nusaiba tana karanta Ƙur’ani a bainar jama’a tun tana ƙarama. Yanzu tana koyar da wadanda suke so su koya irin ƙira’arta.	https://www.bbc.com/hausa/media-54417432
politics	Zaɓen 2023: Abin da masana ke cewa kan sabon jadawalin zaɓe a Najeriya	"Masana sha'anin siyasa a Najeriya sun fara tsokaci kan sanarwar hukumar zabe mai zaman kan ta INEC, na jadawalin babban zaɓe na 2023, inda za a gudanar da zaɓen shugaban ƙasa ranar Asabar 25 ga watan Fabarairun 2023. Wannan ya biyo bayan rattaba hannu kan sabon daftarin dokar zaɓen da shugaba Muhammadu Buhari ya sanyawa hannu a ranar Juma'a, ko da yake da fari an kai ruwa rana kafin shugaban ya amince da dokar. Dakta Abubakar Kari malami ne a jami'ar Abuja, kuma mai sharhi kan lamuran siyasa a Najeriya wanda ke shaidawa BBC cewa daman hurumin hukumar zaben ne ta fitar da jadawalin, kuma doka ta tanadi a yi hakan shekara guda gabannin zabe. Kari ya ce ko da yake a baya sun fitar da irin jadawalin, amma saboda sauye-sauyen da aka samu dole ta sanya su sake sabon lale. Ya ce  kuma dole su yi hakan bayan nazari kan dokar da tantance komai ya yi daidai da wannan doka. ''Duk da ya ke akwai bambance-bambance da dama tsakanin dokar zabe ta shekarar 2010 wadda a kai amfani da ita a zaben 2015 da wannan sabuwar ta 2023, a gani na manyan bambancin da ke tsakaninsu shi ne; ɗole jam'iyyun siyasa su yi zabukan fidda gwani, da mika sunayen wadanda suka samu nasara, akalla watanni shida gabannin babban zabe wanda a baya ba haka lamarin ya ke ba. A yanzu jam'iyyu su na da damar fara gangamin yaƙin neman zabe da wuri, kamar yadda sashe na 94 na wannan sanbuwar dokar ya nuna, wato kwanaki 150 kafin ranar zabe, wannan ma babban sauyi aka samu a kan jadawalin zaben.'' Wasu dai na ganin wannan jadawali zai fuskanci cikas, saboda shugaba Muhammadu Buhari ya bukaci 'yan majalisar dokoki su sake gyara a wani sashe na dokar da ya haramtawa masu rike da mukamai a gwamnati shiga zabukan jam'iyya da sauransu. Sai dai Dakta Kari ya ce, sashe na 84 karamin sashe na 12 da ake takaddama a kai na hana masu rike da mukamai shiga zabukan fidda gwani da sauransu, idan za su yi hakan sai dai su ajiye aikinsu, ba zai taba shafar kwaskwarimar da za a yi wa jadawalin zabe ba sannan majalisa ta na damar sake nazari ta yanke hukunci. Ko sauyin da aka samu a ranakun zaben shugaban kasa da na 'yan majalisun tarayya da na gwamnoni zai iya kawo cikas ga zaben? Abubakar Kari ya ce ko kadan, saboda sauyin baki daya na mako guda ne, saboda jadawalin farko da hukumar zaben ta fitar da wanda aka yi a yanzu bambancin mako guda ne kacal tsakaninsu, dan haka babu wani tasiri ko cikas da zai yi wa zabukan da ke tafe na 2023. Hukumar zaben ta ce za a gudanar da zaɓen 'yan majalisun tarayya tare da na shugaban ƙasar. Zaɓen gwamnoni da na 'yan majalisun jihohi zai gudana ranar 11 ga watan Maris na 2023 ɗin. Shugaban Hukumar Farfesa Mahmoud Yakubu, ya ce an zaɓi ranar ce saboda a tabbatar an yi aiki da sabuwar dokar zaɓe, wadda ta tanadi cewa wajibi ne a bayyana ranar zaɓen aƙalla kwana 360 kafin kaɗa ƙuri'a. Ya ƙara da cewa hukumar za ta wallafa sauran tanade-tanaden dokar zaɓen ""a lokacin da ya dace""."	https://www.bbc.com/hausa/labarai-60542317
sports	PSG ta kammala mallakar Nuno Mendes daga Sporting	Nuno Mendes ya saka hannu kan kwantiragin kaka hudu a Paris St Germain, bayan da ta biya kunshin yarjejehiyarsa a Sporting. Tun farko dan kwallon ya koma buga wasannin aro a PSG a bara daga Sporting Lisborn, lokacin da Lionel Messi ya bar Barcelona da Sergio Ramos ya hakura da Real Madrid ba don yana so ba. Bayan da Messi da Ramos suka kasa taka rawar gani a kakar farko a PSG, shi kuwa Mendes ya yi abin azo-a-gani a kungiyar da ta dauki league 1 na kakar nan. Dan kwallon tawagar Portugal ya yi wasa 37 a dukkan karawa a PSG har 27 a Ligue 1 da wasa 18 da aka fara da shi a cikin fili - wanda ya samu damar-makin cin kwallaye sau 19.	https://www.bbc.com/hausa/wasanni-61648476
entertainment	An karrama Ali Nuhu a India	"An karama tauraron fina-finan Hausa Ali Nuhu a Indiya, kamar yadda ya bayyana wa BBC. Wasu dalibai 'yan Arewacin Najeriya da ke karatu a kasar Indiya da malamansu Indiyawa ne suka gayyaci jarumin bikin Ranar Al'adu kuma suka karrama shi a wajen taron. ""Daliban na karanta fanni daban-daban kama daga fannin likita zuwa hada magunguna da injiniya da dai sauransu,"" in ji Ali Nuhu. Jarumin ya ce baya ga wadannan dalibai, wasu makarantu a kasar sun ba shi lambobin yabo. Ali Nuhu ya ce ""akwai makarantar Dayananda Sagar School of Physiotherapy su ma sun ba ni lambar yabo kuma sun nuna jin dadinsu kan yadda daliban Najeriya ke mayar da hankali kan karatunsu."" Tauraron ya ce ya yi matukar farin ciki da wannan karramawa da kuma yadda malaman wadannan makarantu ke da sha'awar al'adun Hausawa. ""Wasu daga cikin malaman har fina-finan Hausa suke kallo saboda su ga yadda yanayin rayuwar Bahaushe ta ke."" ""Shi ya sa idan wani dan wasa ya zo taro irin wannan su kan karrama shi,"" in ji Ali Nuhu."	https://www.bbc.com/hausa/labarai-50095381
politics	Kun san jam’iyyun da INEC ta soke?	Hukumar zaben Najeriya INEC ta soke rijistar jam'iyyu 74 a kasar. Jam'iyyar tsohuwar ministar ilimin kasar, Oby Ezekwasili da tsohon dogarin tsohon shugaban kasar wato Manjo Hamza Al-Mustapha da wasu fitattun 'yan kasar na daga cikin wadana aka soke. Shugaban hukumar INEC Mahmood Yakubu ne ya sanar da soke rajistar jam'iyyun a lokacin wani taron 'yan jarida a Abuja a ranar Alhamis. Matakin da hukumar ta dauka ya rage yawan jam'iyyun siyasar kasar daga 92 zuwa 18 a halin yanzu. INEC ta dauki matakin ne bayan nazari a kan jam'iyyun kasar da yadda suka tabuka a zaben da ya gabata. Yanzu jam'iyyun da suka rage a kasar kamar yadda INEC ta sanar su ne: Biyu daga cikin jam'iyyun 18 da suka rage a kasar wato APP da BP na gaban kotu inda suka yi karar hukumar. Hakan ya sa ba a bayar da tabbaci game da matsayin jam'iyyun guda biyu ba. Me yasa aka soke jam'iyyun? Dokar kasar ta ba wa INEC damar yi wa jam'iyyu rijista, da kuma soke rijastar jam'iyyu-  damar da shugaban INEC ya ce hukumar ta yi amfani da shi wajen soke rijistar jam'iyyun. Sashe na 225A kundin tsarin mulkin kasar ya na cewa INEC na da ikon soke rijistar duka wata jam'iyya bisa wadannan ka'idojin: Jam'iyyun da INEC ta soke wa rijista Cikin jam'iyyun da INEC ta soke wa rijistarsu saboda gaza cika ka'idojin, har da na wasu fitattun mutane a kasar. Daga ciki akwai jam'iyyar PCP da ta zo ta uku a zaben 2019 da kuma jam'iyyar NCP wadda Gani Fawehinmi ya kafa. Jam'iyyar ACPN wadda tsohuwar ministar ilimin kasar kuma shugabar kungiyar rajin dawo da daliban makarantar 'yan mata da ke Chibok, Oby Ezekwesili ta kafa kuma ta tsaya takarar shugaban kasa na daga cikin wadanda sokewar ta shafa. Akwai kuma jam'iyyar PPN wadda Manjo Hamza Al-mustapha (mai ritaya), dogarin tsohon shugaban mulkin sojin kasar Marigayi Sani Abacha, ya yi takarar shugaban kasa. Sauran sun hada da jam'iyyun PCP da Fresh Party ta fitaccen mai wa'azin addinin Kirista Rev. Chris Okotie, wanda kuma shi ne dan takararta. INEC ta sanar da 14 ga watan Maris a matsayin ranar da za ta gudanar da zaben cike gurbi na dan majalisar tarayya a Magama/Pategi a jihar Neja. A ranar ne kuma za ta gudanar da zaben dan majisar dokokin jihar Kwara mai wakiltar mazabar Pategi da takwaransa mai wakiltar mazabar Kebbe a majalisar dokokin jihar Sokoto. Farfesa Mahmood Yakubu ya kuma sanar da cewa hukumar za ta gudanar da zaben gwamnan jihar Edo a ranar 29 ga watan Satumban 2020.	https://www.bbc.com/hausa/rahotanni-51407392
technology	Abis Fulani: Abin da ya sa ake yi wa masu amfani da TikTok kallon marasa tarbiyya	"Danna hoton da ke sama domin kallon bidiyon: Fitaccen mai amfani da TikTok, Abubakar Bello Isma'il wanda aka fi sani Abis Fulani, ya ce manhajar tamkar hatsin-bara ne, wanda ya hada kowa da kowa. Ya bayyana haka ne a hirarsa da BBC Hausa. Matashin ya ce ""wasu suna ganin sharrin TikTok ya fi alfaninsa yawa, amma gaskiya su suna da algorism [tsarinsu]; idan kana kallon bidiyon marasa tarbiyya, to irin wadannan bidiyon za su rika turo maka; idan kuma kana kallon bidiyon masu abin arziki, to irin wadannan bidiyon za su rika turo maka."" A cewarsa, komai ya ta'allaka ne da abin da mai amfani da manhajar ya je nema a kanta."	https://www.bbc.com/hausa/labarai-61352369
technology	Africa internet: Gwamnatocin Afrika da ke toshe hanyoyin intanet	"Babu Facebook ko Twitter ko Whatsapp. Wannan na kara zama ruwan dare a wasu kasashen Afrika, inda gwamnatoci ke toshe intanet ko shafukan sada zumunta lokaci zuwa lokaci. Uganda ce kasa ta baya bayan nan da ta takaita intanet daf da fara zaben shugaban kasar ran 14 ga watan Janairu. Masu fafutukar kare hakkin amfani da intanet sun ce wannan tauye hakkin bayyana ra'ayi ne, amma gwamnati ta ce hakan na taimakawa wajen tabbatar da tsaro. Gwamnati na iya takaita amfani da intanet ta hanyar bai wa kamfanonin da ke samar da shi umarnin hana masu amfani da itanet dama. A karon farko, wannan na iya kasancewa toshe shafukan sada zumunta da aka fi amfani da su. Idan ta yi tsanani, ana iya ba kamfanonin umarnin toshe hanyoyin intanet din ma gaba daya. Batun toshe intanet na karuwa sosai a Afrika. Uganda ta bai wa kamfanonin da ke samar da intanet umarnin toshe duka shafukan sada zumunta da manhajojin aika sakonni. Dama dai masu amfani da intanet da shafukan sada zumunta a kasar na ta korafin rashin iya shiga wasu shafukan. Tanzania ta takaita damar amfani da intanet da shafukan sada zumunta a lokacin zabenta a watan Oktobar bara. A watan Yunin bara, ita ma Habasha ta rufe gaba daya intanet din kasar tsawon kusan wata guda a wani martani na tashin hankali da ya biyo bayan kashe shahararren mawaki kuma mai fafutuka Hachalu Hundessa. Zimbabwe da Togo da Burundi da Chadi da Mali da Guinea duk sun toshe intanet a bara. A shekarar 2019, an toshe wani bangare ko duka intanet a kalla sau 25 idan aka hada da sau 20 a shekarar 2018 da sau 12 a 2017 a cewar Access Now wata kungiya mai sa ido mai zaman kanta. Kuma kungiyar ta ce a 2019, bakwai daga cikin kasashen 14 da suka toshe intanet sun taba toshewa a shekaru biyu na baya da suka wuce. Sabbin kasashen su ne Benin da Gabon da Eritrea da Liberia da Malawi da Mauritania da Zimbabwe. Wannan wani salo ne da ya karade duniya, inda kasashe da dama ke rufe intanet. Kungiyar ta ce a shekarar 2019, sau 21 cikin sau 25 da aka toshe intanet ya shafi duka kasashe ko mafi yawan kasashen. A Sudan da Habasha ne kawai aka toshe intanet din a wasu sassan kasar. ""Wannan ya nuna cewa rufe intanet na karuwa kuma suna shafar Karin mutane a Afrika,"" a cewar kungiyar. A ko wace kasa, ya danganta da ko wane kamfanin samar da intanet ya bi umarnin hukumomi. Wani tsari da ake amfani da shi shi ne toshe wasu shafukan intanet. Mai amfani da shafin na iya ganin sakon ""server not found"" ko kuma ""this site has been blocked by the network administrator"". Wani salon kuma shi ne wanda ake kira 'throttling' ko kuma rage karfi ko gudun intanet din. Wannan zai nuna wa mai amfani da shafin kamar babu network ne, har ya gaji da gwadawa ya hakura. Amma kuma ana iya sa kamfanonin su kasha intanet din gaba daya a kasa bude shafukan intanet. Ya danganta da idan gwamnati za ta iya nuna iko kan kamfanonin. Gwamnati c eke bai wa kamfanonin lasisi, wanda ke nufin za a iya cin tararsu ko a ƙwace lasisinsu. Kamfanonin na iya kai batun kotu, amma a zahiri ba su cika yi ba. Amma a shekarar 2019 kotuna a Zimbabwe sun yanke hukuncin sake bude intanet bayan da gwamnati ta bayar da umarnin rufe shi. Gwamnatin ta mayar da martani ta hanyar sanya sabbin dokoki da za su ba ta damar ikon kan intanet a kasar. Ministar sadarwar Zimbabwe Monica Mutsvangwa ta ce wannan ""zai tabbatar intanet da sauran lamurran fasaha sun amfani al'uma maimakon saba wa tsaron kasa."" Idan dai ba an toshe intanet din gaba daya ba, akwai hanyoyin da mutane za su iya bi su shiga intanet din. Hanya mafi shahara ita ce ta hanyar amfani da VPN. Wannan wasu hanyoyi ne na intanet masu tsaro, wanda kuma zai yi wuya kamfanonin su iya tsohe su. Gwamnati na iya toshe VPN amma ba su fiye yi ba saboda suna tsoron shiga hakkin manyan jakadai na kasashen waje da manyan kamfanoni da ke amfani da su. Wasu gwamnatocin Afrika sun bayyana cewa ""labaran karya"" a shafukan intanet ne ke sa wa a taikaita amfani da intanet. Amma wasu masana da masu adawa na cewa wannan kawai wata dama ce ta hana mutane sukar gwamnati, wanda sau da yawa ake yi a Faceboo da WhatsApp. ""Kafin da yayin da kuma bayan zabe, gwamnati na toshe intanet saboda 'yan adawa,"" a cewar Mista Bekele."	https://www.bbc.com/hausa/rahotanni-55652233
politics	Ra'ayi Riga: Ƙudirin soke shirin NYSC a Najeriya	Latsa lasifikar da ke sama domin sauraren shirin	https://www.bbc.com/hausa/rahotanni-57290922
religion	Hajji 2020: Shin wajibi ne taɓa Ka'aba lokacin Hajji da Umara?	Burin duk wani Musulmin da ya je aikin hajji shi ne ya taɓa ka'aba ya yi addu'o'i ya kuma mika kokensa ga Ubangij. Sai dai a bana an yi tunani ba ma lallai a yi hajjin ba saboda annobar korona, amma kwatsam a watan da ya gabata Saudiya ta tabbatar za a yi Hajjin amma bisa wasu sharuda. A ranar litinin an wayi gari da wadannan sharudan na hukumomi a Saudiya wanda daga ciki akwai haramta taba Ka'aba. Sharudan da hukumomin suka fitar musamman haramta taɓa Ka'aba kusan shi ne abin da al'ummar Musulmi ke ta diga ayar tambata a kai, da kuma yadda hakan zai shafi ibadar wadanda aka amince ko za su samu damar sauke farali a bana. A tattaunawar da BBC ta yi da fitaccen malamin addinin Musulunci, Sheikh Ibrahim Daurawa ya ce abubuwan da ake yi wa Ka'aba guda biyu ne dama, akwai zagayeta da kuma taɓa Hajar al-Aswad da Rukn al-Yamani. Wadannan wurare biyu an sunnanta taɓa su ko sumbata, sannan a inda Hajar al-Aswad ya ke ana son mutum ya sumbace shi ko ya taɓa da hannu ko sujada ko kuma a yi amfani da sanda wurin nuna shi, in ji Daurawa. ''Idan kuma aka samu akasi na cunkosa ko wani dalili tun da wuri ne da mutane ke burin taɓawa sosai, sai a yi amfani da dan 'yatsa a nuna shi.'' Sheikh Daurawa ya ce ''babu wanda ya ce taɓa ka'aba wajibi ne a musulunci bayan wandanan wurare guda biyu da kuma Multazzam wato daidai kofar ka'aba. ''Multazzam kuma wuri ne da ake son idan mutum zai yi addu'a ya rungumi wurin ya fada wa Ubangiji bukatunsa.'' A cewar Sheikth Daurawa, dukkan wadanan wurare guda uku babu wanda ya zamo cikin rukunan aikin Hajji ko farilar hajji, kawai dai yana cikin sunnoni, idan ka yi zaka samu lada. ''Saboda cunkoson ganin yadda milyoyin mutane ke zuwa hajji da zagaye ka'aba aka baka damar cewa idan akwai cunkosa ko cutuwa to ka nuna shi daga nesa ka ce Allahu Akbar. ''Kowa na da dama guda biyu idan baka iya taɓa ko wadanne wannan wurare ba to ka nuna su dan 'yatsa ka yi kabbara ka wuce.'' Muhimmancin taba Ka'aba - Sheikh Daurawa Sheikh Ibrahim Daurawa ya ce, ''da a ce an hana taɓawa an kuma hana nuna shi da dan 'yatsa to sai a ce an hana sunnoni guda biyu''. Rashin taɓa Ka'aba ba zai shafi ingancin ibadar duk wani mutum da ya je aikin Hajji ba. Taɓa wa ko rashin taɓa ka'aba ba shi da alaka da ibadar mutum, a cewar Daurawa Malamin ya ce rukunan aikin Hajji su ne dawafi daga dakin Allah da Safa da Marwa da daukar niyya daga mikati sannan ka yi tsayuwar Arfa. Wadanan rukunai su ne idan ba a yi su ba Hajji bai cika ba, don haka idan aka taɓa daya daga cikin wadanan to aikin Hajji ya fuskanci tasgaro Baya ga wadanan duk sauran sunnoni ne kawai ko ba a yi su ba babu damuwa. Mutum 10,000 ne kawai za su yi aikin Hajjin bana amma mazauna Saudiyya kawai, ciki har da 'yan wasu kasashen da ke zama a can. Sai dai a baya can mazauna Saudiyya suna yin aikin Hajji ne kawai duk bayan shekara biyar. Duk wani wanda zai yi Hajji a bana sai an yi masa gwajin cutar korona kafin ya fara aiki, sannan za a killace ka bayan an kammala aikin da kuma sa ido kan yanayin lafiyar kowane mahajjaci. Za a rinka gudanar da ayyukan matakan aikin hajji rukunu-rukuni na mutane kadan-kadan saboda tabbatar da dokar yin nesa-nesa da juna. Mazauna kasar da 'yan kasar 'yan kasa da shekara 65 ne kawai za su gudanar da aikin hajjin bana. Ba za a bar mutanen da ke fama da munanan cututtuka kamar su ciwon suga da ciwon zuciya su yi aikin hajjin ba, kuma a bude asibiti na musamman a Makkah don ayyukan gaggawa.	https://www.bbc.com/hausa/labarai-53309312
politics	Godwin Obaseki: Gwamnan Edo ya shiga jam'iyyar PDP	"Gwamnan jihar Edo da ke kudancin Najeriya Godwin Obaseki ya koma jam'iyyar PDP. Gwamna Obaseki ya bayyana shiga jam'iyyar ta PDP ne ranar Juma'a da rana a sakatariyar jam'iyyar da ke Benin, babban birnin jihar, kamar yadda PDP ta wallafa a shafinta na Twitter. Ya shiga jam'iyyar ne kwana kadan bayan ya fice daga jam'iyyar APC wacce a cikinta aka zabe si a karon farko. Gwamnan ya ce ya shiga PDP domin ""na samu cimma burina na sake lashe zaben gwamnan jihar Edo."" A makon da ya wuce ne jam'iyyar APC ta ce Obaseki ba zai iya shiga takara a zaben fitar da gwani ba saboda a cewarta akwai bambamce-bambamce a takardun makarantarsa. Sai dai masu lura da harkokin siyasa na ganin rikicin ubangida da yaronsa da ke tsakaninsa da tsohon gwamnan jihar Adams Oshimohle kuma shugaban APC da kotu ta dakatar ne ya yi sanadin hana shi sake takara. Ranar Talata Gwamna Obaseki ya fita daga jam'iyyar APC bayan ganawarsa da Shugaba Muhammadu Buhari a fadarsa da ke Abuja yana mai cewa zai koma wata jam'iyyar domin neman takara a wa'adin mulki na biyu. A makon da ya wuce ne jam'iyyar APC ta ce Obaseki ba zai iya shiga takara a zaben fitar da gwani ba saboda a cewarta akwai bambamce-bambamce a takardun makarantarsa."	https://www.bbc.com/hausa/labarai-53113665
business	Abin da ƴan Najeriya ke cewa kan yawan bashin da ake bin ta	"Matsayin Najeriya a jerin ƙasashen da suka fi fama da yawan bashi a duniya ya ja hankalin ƴan ƙasar inda suke ta tsokaci da mahawara musamman a shafukan sada zumunta. Rahoton da Bankin Duniya ya fitar ya bayyana cewa Najeriya na cikin kasashe 10 da suka zarta sauran kasashe yawan karɓar rance a duniya. Bankin duniyar ya fitar da wannan bayanin ne a cikin rahoton ƙungiyar da ke kula da ci gaban ƙasashen duniya a ranar Laraba. Rahoton wanda aka  fitar a ranar Litinin, ya ƙunshi jerin kasashe 10 da ke fama da bashi a duniya. Rahoton ya nuna cewa Najeriya ita ce ƙasa ta biyar a ƙasashen da suka fi fama da bashi, kasancewar ana bin ta kusan dala biliyan 12. Indiya ce ta sha gaban sauran kasashen da bashin da ake bin ta da ya kai dala biliyan 22, yayin da Bangladesh ta rufa mata baya da ake bi bashin dala biliyn 18 da ɗoriya, sai kuma kuma Pakistan ta zo ta uku da bashin da biliyan 16 da ƴan kai. Kasar Vietnam ta kasance ta hudu da ake bin bashin dala biliyan 14 da ɗoriya. Sauran kasashen da ke goman farko daga nahiyar Afirka suke, wadanda suka hada da Habasha wadda ta kasance ta shida da bashin dala biliyan 11 da miliyan 200, da Kenya, wato kasa ta bakwai mai bashin dala biliyan 10 da miliyan 200. Tanzania ce ta takwas da bashin dala biliyan takwas da miliyan 300, Ghana kuma ta tara bashin dala biliyan biyar da miliyon 600, yayin da Uganda ta kasance ta 10 da bashin dala biliyan huɗu da miliyon 400. A cewar rahoton, irin wannan yanayi da kasashen suka samu kan su yana iya jefa su cikin haɗari da zai shafi amincinsu a tsakanin masu ba da rance, idan suka gaza cika wani ɓangare na yarjejeniyar da ake ƙullawa da su. Zuwa yanzu babu wani martani daga ɓangaren mahukuntan Najeriya. Ƴan Najeriya musamman masu bibiyar shafin Facebook na BBC Hausa sun ta yin tsokaci da tafka mahawara game batun yawan bashin da ake bin Najeriya da kuma matsayinta a rahoton Bankin duniya. Da dama suna ganin kamar yadda duniya ta san da yawan bashin da ke wuyan Najeriya ya kamata a ce ""suna gani a ƙasa, wasu kuma na cewa suna ganin ayyukan gwamnati."" Wasu na ganin ci gaba da ba waɗannan ƙasashe rance da bashi ya yi wa katutu zai iya zama kasada, idan aka yi la'akari da irin halin da suke ciki ta fuskar biyan bashin. Amma a lokuta da dama hukumomin Najeriya sun sha bayyana cewa bashin da ake bin kasar ba shi da wani haɗari, saboda ana kashe shi ne a kan abubuwan da za su bunkasa tatattalin arziki, tare da samar da abin biyan bashin. Ita ma ƙasar Kenya, wadda ta kasance ta bakwai, kamar  yadda shugaban kasar, Uhuru Kenyatta ke cewa bashin ba wani abin ta da hankali ba ne, saboda kamar yadda ƴan magana ke cewa: bashi hanji ne yana cikin kowa. Don haka babu wata kasa a duniya da ba ta cin bashi. Bayan haka gwamnati na iya sauke wajibcinta nahanyar biyar albashin ma`aikata da kuma samar da abubuwan more rayuwa ga al`umma. Sannan uwa-uba, gwamnatinsa ba ta gaza wajen rage  bashin da ake bin ta."	https://www.bbc.com/hausa/rahotanni-58172426
politics	Ra'ayi Riga: Wane ɓangare ne zai samar da shugaban ƙasa a Najeriya?	Latsa hoton sama ku saurari shirin: Shirin Ra'ayi Riga na wannan makon ya tafka muhawara kan ɓangaren da zai samar da shugaban ƙasa a Najeriya tsakanin Kudu da Arewa.	https://www.bbc.com/hausa/shirye-shirye-na-musamman-61449917
religion	Mu ranar Lahadi za mu yi Idi a Najeriya - Sarkin Musulmi	"Mai Alfarma Sarkin Musulmi, Muhammad Sa'ad Abubakar na III ya ce sai ranar Lahadi za a yi Sallar Idi a Najeriya sakamakon rashin ganin jaririn watan Shawwal a kasar. A wata sanarwa da ta fito daga fadarsa, ta ce ""fadar mai alfarma da kuma kwamitin ganin wata na kasa ba su samu labarin ganin watan Shawwal na shekarar 1441 ba daga ko'ina a fadin kasar, ranar Juma'a. Saboda haka ranar Asabar za ta zama rana ta 30 ga watan Azumin Ramadan."" Hakan ne ya sa Mai Alfarma Sarkin Musulmi da Majalisar Koli ta Addinin Musulunci suka yanke cewa ranar Lahadi 24 ga watan Mayu wadda ta yi daidai da 1 ga Shawwal 1441 ce ranar Idi a Najeriya. Wannan dai na zuwa ne 'yan sa'o'i bayan da kasar Saudiyya ta ce ba ta ga jaririn watan Shawwal ba a saboda haka za a yi Sallah ne ranar Lahadi. Ita kuwa makwabciyar Najeriya, Jmahuriyar Nijar ta sanar da ganin watan na Shawwal inda za a yi Idi a ranar Asabar. Ba wannan ne karon farko da ake samun babban ba tsakanin kasashen duniya dangane da ganin wata na fara Azumin Ramadan da kuma karkare shi."	https://www.bbc.com/hausa/labarai-52775726
entertainment	Kathy Sullivan: Matar da ta je sararin samaniya da kuma ƙarƙashin teku	"Wata tsohuwar 'yar sama-jannati ta zama mutum ta farko da ta je sararin samaniya da kuma can karkashin teku. Dakta Kathy Sullivan ta kafa tarihin tattakin da ta yi da kafarta na sawu 35,810 a cikin teku ranar Lahadi. ""Na ji ni kamar wata bakuwa a wata duniya da kuma tsallake watan da na yi kamar wata iyakar kasa. Ba karamin abin farin ciki ba ne,"" in ji 'yar shekara 68 din kamar yadda ta shaida wa BBC. Ta zama ta takwas cikin jerin wadanda suka taba zuwa, kuma mace ta farko da ta taba zuwa karshen karkashin teku, yana kai kilomita 11 daga samar ruwan teku kafin aje karkashin tekun. Dakta Sullivan ta shafe kimanin sa'a daya da rabi tana neman hanyar da za ta bi ta je kasan ruwan ta cikin wata na'ura, wadda aka haɗa domin jurewa hanƙoron ruwan teku. Wanda ya fara zuwa teku daban-daban har biyar Victor Vescovo ya yi wa Sullivan rakiya. ""Bai taba zuwa raina ba cewa wata rana zan samu irin wannan damar, ko kuma Victor zai neme ni muje tare,"" in ji Dakta Sullivan. A kasar hanyoyin cikin tekun kamar Mariana, ruwan ya zama kankara, ga shi babu haske ko kadan, kuma ɗumin ruwan yana karuwa sosai tare da diddiga. A shekarar 1960 aka fara zuwa can kasan tekun, kuma wani sojan ruwan Amurka Laftanal Don Walsh da wani Injiniyan Switzerland Jacques Piccard, ne suka je ta wata tashar jirgin ruwan da ake kira Bathyscaphe. Wani mai shirya fina-finai James Cameroon ne ya kirkiri wani kayan shiga ruwan da su, tsawon rabin karni kenan a 2012. Amma an kirkiri sabbin kayan da za a rika sakawa ana zuwa kasan tekun da su daga baya. Sullivan ta zama 'yar sama jannati ne a 1979 kuma ta kafa tarihin zama macen farko 'yar Amurka da ta fara zuwa duniyar wata a 1984. Ta kuma shafe sama da sa'a 532 a sararin samaniya kuma a 2004 ta kafa tarihin zama 'yar sama-jannatin da ta fi kowa shahara. Daga baya ta hade da kungiyar masu zuwa samaniya da ta masu zuwa cikin teku, wadda daga baya kuma ta shugabance ta. A wata hira da ta yi da BBC ta waya, lokacin da take cikin tekun, Dakta Sullivan ta bayyana teku da samaniya a matsayin ""wasu manyan abubuwan tarihi da aka samar tun kafin halittar dan adam"". Yanzu ita ce mutum ta farko da ta je duka yankunan biyu, cikin yanayin da duka suka sha bamban da juna. ""Na samu horo biyu ne na kwararriya a kimiya da kuma injiniya don haka ina da kwarewar sarrafa na'urorin da ake zuwa duniyoyin biyu da su,"" ta bayyana. ""Sun zamar min kamar wata shinfiɗa da ke ba mu damar zuwa wuraren da dan adam baya iya zuwa in babu su."" Kafin zama 'yar sama-jannati Dakta Sullivan ta gama karatun digirinta na uku a jami'ar Dalhousie inda suka rika ziyartar teku daban-daban da kuma zane-zanensu. Yayin da damar zuwa karkashin ruwa ta zo nan da nan Dakta Sullivan ta amsheta hannu biyu. Rob Mccallum shi ne ya kirkiri wata kungiya ta masu shiga ruwa WYOS ya ce, "" Tana da kwarewar da ake nema wajen amfani da na'urorin da ake aikin da su."" Bayan sun kammala tafiyarsu Dakta Sullivan da Victor sun kira hukumar da ke kula da tashar sararin smaaniya daga kimanin kilomita 400 gaba da guniyar nan da muke ciki. ""Kamar sake gamuwa da wanda ka dade baka gani ba ne."" ""Sama da gwamman shekaru ina daukar kaina a matsayin 'yar sama jannati, masaniyar kimiyya kuma mai bankado sabbin ilimmai."" ""Ina fatan sanya wa wasu jin suna da sha'awar bankado abin da yake boye, da kuma yadda za a ci gaba da fito da wasu sabbin wurare da ke wajen duniyar nan tamu."""	https://www.bbc.com/hausa/labarai-53005724
technology	Facebook: Masu amfani da shafin a kullum sun ragu karon farko cikin shekara 18	Katafaren shafin sada zumunta da muhawara Facebook, ya samu raguwar masu amfani da shi a kullum (DAUs) karon farko a tarihinsa na shekara 18 da kafuwa. Ainahin babban kamfanin Meta Networks, ya ce yawan masu amfani da shafin a kullum ya ragu zuwa 1.929bn a  cikin wata uku   zuwa karshen watan Disamba, idan aka kwatanta da da yawan da yake da shi na 1.930bn a watanni uku na baya. Kamfanin ya kuma yi gargadin samun raguwar kudinsa saboda hamayya da yake  fuskanta daga sauran shafuka irin su TikTok da YouTube, yayin da masu tallata kayansu a shafin suma suke rage kudin da suke kashewa. Darajar hannun jarin kamfanin na Meta ta ragu da sama da kashi 20 cikin dari a cinikayyar 'yan sa'o'i a kasuwar New York. Faduwar darajar ta haifar da asarar kusan dala biliyan 200 (£147.5bn). Haka kuma darajar hannun jarin sauran shafukan sada zumunta da muhawara da suka hada da Twitter da Snap da Pinterest, ita ta fadi sosai a kasuwar. Shugaban kamafanin na  Facebook ya ce cinikin da kamfanin yake yi ya ragu saboda masu amfani da shafin musamman ma matasa sun koma wasu shafukan, abokan gogayyar facebook din. Kamfanin Meta, wanda ya mallaki kafar talla ta intanet mafi girma a duniya (Facebook) bayan Google, ya ce matsalar ba ta tsaya a nan ba, domin hatta dokar kare sirrin masu amfani da shafuka wadda kamfanin Apple ya yi ta shafe su. Sauye-sauyen sun sa abu ne mai wuya ga kamfanonin kayayyaki su iya sa ido sosai tare da tantance tallansu a Facebook da Instagram, wanda kuma hakan zai sa kudin da kamfanin na Facebook ke samu ya ragu da dala biliyan 10 a wannan shekara, in ji babban jami'in kudi na kamfanin na Meta, Dave Wehner. Jumullar kudaden da Meta ke samu wadanda yawanci daga tallace-tallace ne ta karu zuwa $33.67bn a cikin lokacin da ake magana, inda abin ya dan zarta   hasashen da aka yi na kasuwa. Haka kuma kamfanin ya yi hasashen samun kudin da ya kai tsakanin $27bn zuwa $29bn a wata uku na gaba, wanda hakan ya yi kasa da abin da masu hasashe suka ce zai samu. Yayin da kamfanin ke zuba kudade domin bunkasa bangarensa na amfani da hotunan bidiyo domin gogayya da TikTok, wanda mallakin  katafaren kamfanin fasaha na China ByteDance ne, kudin da kamfanin yake samu daga harkar bidiyon bai kai ainahin wanda yake samu ba a kafarsa ta  Facebook da Instagram. To amma duk da haka Mista Zuckerberg ya ce yana da kwarin guiwar cewa kudin da suke zubawa a fannin bidiyon kwalliya za ta biya kudin sabulu, kamar yadda a baya suka yi a fannin talla a wayoyin hannu da Instagram. Sai dai shugaban ya yi waiwaye cewa a wancan lokacin kamfanin bai yi fama da gogayya da wasu manyan kamfanoni ko kafofi ba a tsare-tsarensa. Ya ce jami'ansu sun dukufa suna aiki sosai kuma suna ganin amfanin hakan sosai, sai dai kuma shugaban na Facebook, ya  ce, ''abin takaicin shi ne, abokin gogayyarmu TikTok yana da girma sosai kuma yana ci gaba da habaka da sauri.'' Sharhi daga James Clayton Facebook a kodayaushe kamfani ne da yake bunkasa. A duk rukunin wata uku-uku na shekara yawan masu amfani da  Facebook karuwa suke yi tun lokacin da aka kirkiro shi. Amma duk da haka a 'yan shekarun da suka gabata, karuwar ta tsaya a Turai da Amurka. Sai dai yawan karuwar da ake samu kuma a sauran sassan duniya ta sa ba a ganin waccan matsalar. A yanzu dai farin jinin Facebook ya ragu a wurin matasa. Kamar yadda kamfanin shafin da kansa ya bayyana cewa TikTok na dakusar da shi. To amma akwai wasu dalilan kuma da masu zuba jari  suka damu da su game da kamfanin na Meta. facebook ya sauya sunansa zuwa Meta saboda yana son ya  fadada tare da bunkasa abubuwan da yake yi, to amma wannan za a iya cewa fata ne kawai domin har yanzu bai kama hanya sosai ta zama abin da ce yana so ya zama ba. Sai dai kawai dimbin kudade da yake ta zubawa na biliyoyin dala domin ya kai ga wannan buri nasa, ba don m komai ba sai don kawai Mark Zuckerberg yana ganin ana sha'awar hakan, saboda haka yake wannan kasada. Ko a iya cewa watakila hanyar magance matsalar da Meta ke ciki a yanzu ta gasa, ita ce ya saye TikTok? To a nan hukumomin Amurka ba za su taba barin hakan ba saboda dokokin hana gogayya. Kuma yanzu yawancin masu harkar fasaha da suka yi fice a Amurka, suna kallon Facebook a matsayin wani bataccen abu. Shakka babu ba wuri ne mai dadin aiki ba kamar yadda yake shekara goma baya ba. Wannan ya sa abu ne mai wuya ga Facebook ya iya janyo hankalin kwararrun matasa masana fasaha su yi aiki da shi. A takaice a iya cewa Meta yana da gagarumar matsala a gabansa, halin da yake ciki a yanzu ka iya kasancewa masomi ne kawai.	https://www.bbc.com/hausa/labarai-60241005
entertainment	...Daga Bakin Mai Ita tare da Musa Mai Sana’a	Latsa hoton sama domin kallon bidiyon Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 79, shirin ya tattauna da fitaccen jarumin fina-finan Kannywood, Musa Mai Sana’a mai yawan fitowa a fina-finan barkwanci. Tsarawa da gabatarwa: Halima Umar Saleh Ɗaukar bidiyo/Tacewa: Abdulsalam Usman Abdulkadir	https://www.bbc.com/hausa/media-59822286
politics	Zaɓen 2023: PDP ta ce ba za ta ba wa wani yanki takara ba	Babbar jam'iyyar hamayya a Najeriya PDP, ta ce babu wani yanki da za ta kebe wa takarar shugabancin kasar a zaben 2023. Shugabannin jam'iyyar sun cimma wannan matsaya ne a karshen taron da suka kammala a tsakar daren da ya gabata, na Laraba, a Abuja, inda jiga-jigan jam'iyyar da dama suka halarta suka kuma amince da wasu babutuwa da dama. Sai dai a hirarsa da BBC mataimakin sakataren watsa labarai na jam'iyyar ta PDP Ibrahim Abdullahi,  ya ce a yayin taron 'yan yankin kudu maso gabashin kasar, wato 'yan kabilar Igbo, sun yi roko da a ba su damar fitar da dan takara daga yankin, amma, taron bai amince da haka ba, inda aka zartar da cewa kowanne daga cikin sassan kasar shida yana da damar fitar da mai neman takara. Jami'in ya ce, ''Tsohon ciyaman na jam'iyyar ta mu Okwesilieze Nwodo, ya dan nemi cewa, duk da dai sun ba jam'iyyar nan goyon baya, kuma suna kawo kuri'u kusan fiye da duk wani bangare na Najeriya wadannan shida da ake da, kuma suna rokon a dan taimake su a ba su takara. ''Amma wannan magana ce ta girma da arziki wadda ya nema ne ya roka, inda hali a yi musu, amma sun kai ga amincewa da matsaya ta jam'iyya na cewa za a bar takara ga kowa dan Najeriya, duka bangarorin shida na Najeriya kowa ke da hajarsa na neman shugabancin kasar ya fito ya yi tallar kansa.'' In ji shi. Sai dai ya ce yana iya yuwuwa a can gaba kafin a yi zabe jam'iyya ta ga ya kamata sauran mutane su janye wa mutum daya, amma kuma wannan za ta kasance ne yarjejeniya tsakanin 'yan takara, amma dai a yanzu kowane dan Najeriya ya ce yana da hakkin ya nema. Ya ce, batun maganar karba-karba ko ware kujerar shugabancin Najeriyar ga wani bangare na kasar ba ya cikin tsarin mulkin jam'iyyarsu, abu ne kawai na girma da arziki, na yarjejeniya. Dangane da yadda wasu ke kallon kamar jam'iyyar tana dabara ne, ta hanyar jinkiri ta ga wanda abokiyar hamayyarta, jam'iyya mai mulki APC za ta fitar da dan takararta, mataimakin sakataren na PDP ya ce sam-sam ba haka abin yake ba. Ya ce watakila su dai APC ne suke wannan amma su ba wani abu da za su jira su gani daga abokiyar hamayyar tasu. ''To taku wane iri kake jira ka gani daga mutanen da suka sa kasa a cikin wannan hali na ha'ula'i.'' In ji shi. Ya kara da cewa su yanzu a APC abin da suke yi shi ne sai sun tsaya sun tantance, domin gudun kwatanta kura-kuran da suka yi a baya, domin su yi abin da zai zama maslaha ga 'yan Najeriya, sakamakon mawuyacin halin da ya ce APC ta jefa kasar. Masu neman takara Zuwa yanzu sama da mutane goma ne suka bayyana aniyarsu ta neman yi wa jam'iyyar ta PDP takarar shugabancin Najeriyar a zaben da za a yi a 2023. Kuma hudu daga cikin gwamnoni 19 na jam'iyyar na daga cikin masu nema, hadi da tsohon mataimakin shugaban kasar, Atiku Abubakar, da tsohon shugaban majalisar dattawa, Bukola Saraki.	https://www.bbc.com/hausa/labarai-61417932
politics	Wace ce ta dauki bidiyon Aisha Buhari tana fada?	"Baraka ta kunno kai a Fadar Shugaban Najeriya a daidai lokacin da ake yada jita-jitar cewa Shugaba Muhammadu Buhari zai yi wa matarsa kishiya. A 'yan kwanakin nan wani bidiyo ya rika yawo a shafukan sada zumunta wanda a cikinsa aka ga uwargidan Shugaban Najeriya Muhammadu Buhari tana ta fada da harshen Turanci tana gaurayawa da Hausa. Jama'a da dama a shafukan sada zumunta sun rinka alakanta wannan bidiyon da cewa Aisha Buhari ce ta dawo daga Ingila tana fada cewa an rufe mata kofa. BBC ta samu jin ta bakin Aisha Buhari inda ta tabbatar da cewa ita ce aka dauka a cikin bidiyon amma ta ce tsohon bidiyo ne. Ta kuma yi karin haske cewa Fatima 'yar gidan Mamman Daura ce ta nadi bidiyon da ake tafka mahawara a kai. Sai dai ko da BBC ta tuntubi Fatima Mamman Daura, ba ta musanta daukar bidiyon ba, sai dai ta ce ta dauki bidiyon ne domin ta nuna wa iyayenta da jami'an tsaro a matsayin shaida ko da wani abu ka biyo baya. Latsa alamar lasifika da ke sama domin sauraren bayanin Aisha Buhari. Bayan saukar Aisha Buhari a filin jirgi a Abuja, ta samu ganawa da 'yan jarida inda ta yi bayanai da harshen Hausa da kuma Turanci. A cikin bayanin da ta yi a harshen turanci, ta bayyana cewa lallai ita ce a wannan bidiyo kuma lamarin ya faru ne a cikin fadar shugaban kasa da ke Abuja. Ta ce: ""Jami'an tsarona suna wurin amma sun kasa yin komai domin 'yar gidan Mamman Daura - Fatima ce ta dauki bidiyon kuma har yau ni da su mun kasa yin komai kan lamarin."" Haka zalika a hirar da aka yi a harshen Hausa ta nanata cewa Fatima ce ta dauki bidiyon, har tana yi ma ta dariya kuma ita ce ta rufe ma ta kofar dakin ajiyar kayayyaki. Latsa alamar lasifika da ke sama domin sauraren martanin Fatima Mamman-Daura. A hirarta da BBC, Fatima ta bayyana cewa tun bayan hawan Shugaban Najeriya Muhammadu Buhari, shugaban ya bai wa mahaifinta (Mamman Daura) wurin zama a cikin fadar shugaban kasa wanda ake kira ''Glass House.'' Ta ce a lokacin da Yusuf Buhari ya samu hatsari a kwanakin baya, Shugaba Buhari ya bukaci Mamman Daura da ya koma wani gida da ake kira ''House No. 8'', wato gida mai lamba 8 domin a yi jinyar Yusuf a gidan da Mamman Daura da iyalansa suke zaune domin wurin ya fi kusa da inda Aisha Buhari ta ke. Fatima ta bayyana cewa ko da hakan ya faru iyayenta ba su Najeriya, sai dai mahaifinta ya ba ta umarnin ita da 'yar uwarta, cewa su kwashe kayansu daga gidan a ranar wata Asabar. Ta bayyana cewa suna cikin kwashe kayansu ne sai ta ji hayaniya, domin ita tana can cikin kuryar daki 'yar uwarta kuma tana dakin waje wanda ya fi kusa da kofar shiga gidan. Ta ce kofar da ke waje an saka mukulli an rufe domin yawanci idan suna ciki su kan rufe ta. Ta bayyana cewa ko da Aisha ta zo ta ga kofar a rufe, ''ta yi amfani da kujerar karfe wajen balle kofar.'' A cewar Fatima, wannan dalili ne ya sa ta dauko waya domin yin bidiyo don ya zama shaida. Shin akwai 'yar tsama tsakanin iyalin Mamman Daura da Aisha Buhari ne? An dade ana jita-jita musamman a kafofin sada zumunta cewa Aisha Buhari ba ta ga maciji da Mamman-Daura wanda yake amini ne ga shugaban kasa kuma dan uwansa ne na jini. Ko a wurin taro ta sha yin shagube kan wasu mutane da ake zargin sun zagaye shugaban kasa sun hana shi aiki duk da cewa ba ta taba ambatar sunansa ba. Amma da alama a wannan karon tura ta kai bango tun da har ta kama suna kuma ta ce an kasa yin wani abu sakamakon 'yar gidan Mamman Daura ce. Ko da BBC ta tambayi Fatima Mamman-Daura ko tun can dama ana samun rashin jituwa tsakanin Mamman-Daura da Aisha Buhari, ta bayyana cewa kafin Shugaba Buhari ya hau kan karagar mulki, suna zumunci lafiya kalau, amma tun bayan nan ne komai ya sauya aka fara samun matsaloli."	https://www.bbc.com/hausa/50037703
health	E﻿bola ta tilasta rufe makarantu a Uganda	Gwamnatin Uganda ta bayar da umarnin rufe makarantun kasar makonni biyu kafin lokacin da aka tsara saboda barkewar annobar Ebola. Hukumomin kasar sun yi haka ne a kokarin dakile barkewar cutar mafi yaduwa a tarihin kasar. Ministar kiwon lafiya ta kasar Dr Jane Ruth Aceng ta fada wa BBC cewa an dauki matakan tabbatar da tsaron lafiyar yaran da ke fita da kuma shiga cikin  yankin da cutar ta yi kamari  da aka sanya wa dokar kulle. Matakin ya biyo bayan kamuwa da cutar da mutum 141 suka yi a babban birnin kasar, Kampala, inda 55  da suka rasa rayukansu.  Kwashe yara daga gundumomin Mubende da kassanda  wadanda wurare  ne da aka fi samun yawan mutanen da suka harbu da cutar sun kasance wuraren  da ministar kiwon lafiyar ta fi  nuna damuwa. Ministar ta ce za a hana iyaye zuwa  wadannan yankuna biyu da aka sanya wa dokar kulle. A maimakon haka za a yi amfani da motar makaranta domin zuwa da su Kampala babban birnin kasar daga nan kuma za su shiga motocin bas-bas da gwamnati ta bayar wadanda za su wuce da su gidajensu. An dauki wannan matakin ne domin tabbatar da cewa yaran  ba su yi mu'amulla da al'ummomin yankunan da aka samu barkewar annobar ta Ebola ba. Yayin da suke barin makarantun kwana wadanda kawo yanzu ba a samu wani da ya kamu da cutar a ciki ba.  Sai dai duk da cewa dalibai sun samu damar zuwa gida da wuri  domin hutun Kirismeti wasu na ganin cewa gwamnati ta yi hanzarin daukar matakin rufe makarantu makonni biyu kafin a kammala karatun zango. Ana ganin ta yi hakan ne domin dakile  bazuwar annobar Ebola wadda ba a taba ganin irinta ba a tarihin kasar ta gabashin Afirka. Wasu masana  sun nuna rashin jin dadinsu game da matakin rufe makaruntun saboda a cewarsu idan aka bar yaran suka kara makonni biyu a cikin makaruntu  wannan zai fi tasiri wajen dakile yaduwar cutar. Saboda a ganinsu kwayar cutar kan dauki kwana biyu zuwa makonni uku kafin ta soma bayyana a jikin mutum.  A cikin  kwanakin watanni biyu da suka gabata mutum 55 suka rasa rayukasu ciki har da yara 23.  Kwayar cutar Ebolar ta Uganda nau'in ta Sudan ce, wadda babu wani tabbataccen  riga-kafinta a yanzu.  Ba kamar irin ta Zaire ba wadda ta yadu a kwanan nan a Jamhuriyar Dumukuradiyyar Kongo.	https://www.bbc.com/hausa/articles/cqe97jl5ny6o
health	Cutar Coronavirus za ta iya habaka tattalin arzikin Amurka - Wilbur Ross	"Sakataren kasuwanci na Amurka Wilbur Ross ya ce annobar coronavirus a China na iya zama ci gaba ga tattalin arzikin Amurka. Yayin wata hira da wani gidan talabijin Mista Ross ya ce: ""Ina tunanin za ta taimaka matuka wajen hanzarta dawo da ayyukan yi zuwa Arewacin Amurka"". Bazuwar coronavirus ta sanya fargaba game da tasirin cutar ga tattalin arzikin China da kuma ci gaban duniya. Wadannan kalaman sun fuskanci suka daga masu adawa da gwamnatin Shugaba Trump. Da yake amsa wata tambaya kan ko barkewar cutar hadari ne ga tattalin arzikin Amurka, Mista Ross ya ce: ""Ba na son magana game da samun nasara kan mummunar cuta."" Daga bisani, ma'aikatar kasuwancin Amurka ta sake jaddada kalamansa: ""Kamar yadda Sakatare Ross ya fada, mataki na farko shi ne dakile bazuwar cutar sannan a taimaka wa wadanda suka kamu da ita."" ""Yana da mahimmanci a duba illar yin kasuwanci da kasar da take da dadadden tarihin boye hadarurruka ga al'ummarta da kuma duniya baki daya,"" a cewarsa. An caccaki kalaman inda dan majalisa daga jam'iyyar Democrat Don Bayer ya shiga shafin Twitter domin kalubalantar batun gano ribar kasuwanci yayin da ake fama da annobar. Masana tattalin arziki su ma sun kalubalanci kalaman na Mista Ross. Simon Baptist na sashen kula da bayanan sirri na tattalin arziki a Singapore ya shaida wa BBC cewa kalaman na Ross sun yi matukar ba shi ""mamaki"". ""Kamfanoni ba za su dauki wasu matakan zuba jari ba kan barkewar wata cuta da ka iya shafe tsawon wata uku zuwa shida ana fama da ita,"" a cewarsa. Ya ce akwai yiwuwar kwayar cutar za ta iya yin mummunan tasiri ga Amurka maimakon samun ci gaba: ""A zahiri, Amurka za ta yi babbar asara saboda ko da komai, China har yanzu babbar abokiyar kasuwancin Amurka ce, idan kuma tattalin arzikin China ya fuskanci koma baya hakan zai iya shafar Amurka. """	https://www.bbc.com/hausa/labarai-51325247
health	Amsoshin Takardu: Abin da ke jawo minshari da maganinsa	Ku latsa hoton da ke sama don sauraron cikakken shirin A cikin shirin Amsoshin Takardunku na wannan makon, likitoci sun yi bayani kan bin da ke jawo minshari mai karfi yayin bacci da kuma maganinsa. Shamsiyya Haruna ce ta gabatar da shirin, wanda ke zuwa muku duk ranar Asabar da safe sannan a maimaita shi ranar Lahadi da dare.	https://www.bbc.com/hausa/shirye-shirye-na-musamman-51526075
entertainment	Dauda Kahutu Rarara: Ba zan sake yi wa Buhari waƙa ba sai talakawa sun ba ni naira dubu ɗai-ɗai	"Fitaccen mawakin siyasa nan na Hausa Dauda Kahutu Rarara, wanda ya yi fice wajen yi wa Shugaba Muhammadu Buhari na Najeriya waka, ya ce ba zai sake yi masa waka ba sai an biya shi. Rarara ya shaida wa BBC cewa zai sake yi wa Shugaba Buhari waka ne kawai idan talakawan da suka zabe shi kowannensu ya mika masa ₦1000. ""Talakawa masoya Buhari na ainihi wadanda kuma akwai su, su ne za su ba ni naira dubu ɗai-ɗai sannan zan yi wa Buhari waka,"" in ji mawakin. Ya ce ya yanke shawarar hakan ne sakamakon yadda ake yada jita-jita a shafukan sada zumunta cewa Shugaba Buhari ya gaza a mulkinsa shi ya sa ya ce ba zai sake yin waka don talakawa su ji dadi ba sai sun biya kudi. Dauda Rarara ya kara da cewa har yanzu yana goyon bayan shugaban kasar. Mawakin ya musanta cewa wasu da ke kusa da Shugaba Buhari ne suka daina ba shi kudi shi ya sa ya yanke shawarar komawa wajen masoyan Buhari na hakika don su dauki nauyin wakar da yake shirin fitarwa nan da 'yan kwanaki. Rarara ya yi wa shugaban Najeriya wakoki da dama cikinsu har da 'Masu Gudu Su Gudu', 'Ka Fi Su Gaskiya Baba' 'Baba Dodar', 'Sai Ka Yi Takwas Uban su Zarah' da sauransu."	https://www.bbc.com/hausa/labarai-54105742
entertainment	Ba wanda ya dakatar da ni - Rahama Sadau	Rahama Sadau ta shaida wa Nasidi Adamu Yahaya cewa ba bu wanda ya dakatar da ita daga fina-finan Hausa, inda ta ce ita ma ta ji ana fadar batun dakatarwar ne kawai a kafafen yada labari. A bara ne kungiyar masu shirya fina-finai ta ce ta dakatar da Rahma bayan da aka zargeta da rungumar wani mawaki a lokacin da ta fito a wata waka. Lamarin dai ya janyo ce-ce-ku-ce a masana'antar Kannywood, abin da ya sa daga bisani jarumar ta bai wa magoya bayanta hakuri. Sai dai BBC ta fahimci cewa jarumar ba ta sake yin wani fim ba tun bayan sanar da dakatar da ita. Hatta fim din Rariya da ta fito a ciki kwanan nan, an yi shi ne kafin batun dakatarwar da aka ce an yi mata.	https://www.bbc.com/hausa/labarai-40537611
sports	World Cup: Ba za a sayar da giya a filayen wasa ba - Fifa	"Ba za a sayar da giya ba a filayen wasa takwas da za a gudanar da gasar Kofin Duniya a ƙasar Qatar, a cewar Hukumar Ƙwallon Ƙafa ta Duniya Fifa. A da an amince a sayar da giyar ga ‘yan kallo “a wasu lokuna na filayen wasannin”, duk da cewa an haramta sayar da ita a fili a ƙasar da ke bin tsarin addinin Musulunci. Hakan na nufin mutanen da ke cikin ofisoshi ko wuraren kasuwanci ne kaɗai za su iya samun damar sayen barasar. A ranar Lahadi za a fara gasar Kofin Duniyar, inda mai masaukin baƙi Qatar za ta take wasa da Ecuador. Kamfanin Budweiser, ɗaya daga cikin masu ɗaukar nauyin gasannin Fifa, yana ƙarƙashin kamfanin AB InBev mai sarrafa giya kuma shi kaɗai ne ke da haƙƙin sayar da ita a gasar Kofin Duniyar. B﻿ayan tattaunawa tsakanin Fifa da mahukuntan Qatar, an ɗauki matakin tsayar da sayar da giya a dandalin 'yan kallo na Fifa kawai da kuma wuraren da aka yarje wa, amma ban da wuraren wasannin Kofin Duniya,"" a cewar sanarwar Fifa. ""﻿Fifa da masu masaukin baƙi za su tabbatar da cewa magoya baya sun ji daɗin zuwansu cikin girmamawa."""	https://www.bbc.com/hausa/articles/c7264d3537eo
sports	Benzema ya koma atisaye a Real Madrid bayan jinya da ya yi	Real Madrid ta fara atisaye a shirin da take na fuskantar wasan La Liga karawar mako na bakwai da za ta karbi bakuncin Osasuna ranar Lahadi. Cikin wadanda suka yi atiaye a safiyar nan har da dan kwallon tawagar Faransa, Karim Benzema, wanda ya sha jinya. Dan kwallon ya ji rauni a wasan da Real Madrid ta je ta doke Cetic 3-0 a wasan farko a cikin rukuni a Champions League ranar 6 ga watan Satumba. Benzema, wanda ya buga wa Real Madrid wasa biyar har da Champions League daya a bana ya ci kwallo uku. Dan wasan ya yi atisaye karkashin Ancelotti ranar Laraba, wanda ya samu halartar wasu 'yan kwallon, bayan da suka buga wa tawagoginsu wasanni. Wadanda suka koma atisaye har da Courtois da Hazard da Camavinga da Alaba da Mendy da Tchouameni da kuma Rudiger. Lucas Vázquez na ci gaba da murmurewa, yayin da Modric ya motsa jiki a rufaffen daki. Wasannin da Real Madrid za ta buga nan gaba Spanish La Liga Lahadi 2 ga watan Oktoba Champions League Laraba 5 ga watan Oktoba Spanish La Liga Asabar 8 ga watan Oktoba Champions League Talata 11 ga watan OOktoba Spanish La Liga Lahadi 16 ga watan Oktoba	https://www.bbc.com/hausa/articles/cjm2d9xkv49o
politics	Zan tare a Sambisa idan na zama shugaban Najeriya - Al-Mustapha	Tsohon babban dogarin shugaban Najeriya na mulkin soja, marigayi Janar Sani Abacha, wato Manjo Hamza Al-mustapha ya ce idan har ya zama shugaban kasar, a cikin wata shida zai kawo karshen matsalar tsaro ta Boko Haram da ta addabi Najeriya. Almustapha ya ce, zai je ya tare a dajin Sambisa, da ke jihar Borno, inda nan ne ake ganin matattarar mayakan Boko Haram, tsawon sati daya domin daukar duk matakin da ya wajaba a dauka domin ganin karshen mayakan. Ya ce idan har ya zama shugaban kasa to lalle ne abin Allah ya shimfida za a yi wa dole ne a yi shi, ya ce, ''komai zafinsa a idon ko su waye'',  yana mai bayar da misali da matsalar tsaron da kasar ke fama da ita. Ya nuna takaicinsa da damuwa kan yadda yake ganin sojojin Najeriya yanzu sun lalace ba su da kishi da kuzari kamar da, inda ya ce, ''Ka ga soja, duk sojan Najeriya ni ina ganinsa daidai yake da dan-sanda na da, saboda sun riga sun zama dan-sandan, kuma 'yan-sandan da kuke da su sun gurbata, sun gurbata. Ni akwai abin da in zan yi a wata shida za ka ji tsoron abin da za a yi amma kuma shi ne gaskiya.'' Ya ce zai yi wa sojojin Najeriya garambawul a cikin wannan wa'adi na wata shida, wanda hakan abu ne da zai kasance da zafi amma kuma ya zama wajibi domin ya dawo da karfi da kuzarin sojojin Najeriya kamar yadda aka san su a baya. ''Misali ba shegantakar nan ta Boko Haram ba, wallahi ni zan ce a wata shida indai ba ta yi ba, duka manyan nan sai an rage muku girma, kuma za ku tafi gida, kuma za a hukunta ku kudin da aka ba ku sai kun fid da shi, sai an yi musu probe (bincike), a wata shida a matsayina na shugaban kasa zan je Zambiza can zan koma can zan yi hutu, zan yi hutun sati wurin in wani abu ya taba ni ma gani '' in ji shi. Tsohon dogarin na Abacha yana magana ne a hira ta musamman da BBC, inda ya bayyana shigarsa jerin masu neman takarar shugabancin kasar a zaben da za a yi a shekara mai zuwa ta 2003, inda zai nemi takara a karkashin jam'iyyar Action Alliance. Manjo Al-Mustapha wanda yake nuna takaicinsa kan irin halin da kasar ta shiga na tabarbarewar tsaro, ya ce lokaci ya yi da zai shiga siyasa gadan-gadan. Ya ce wasu kungiyoyi ne suka hada kudi, suka sai mishi takardar neman takarar suka ce ga gumummawarsu ga kuma jam'iyyar da zai yi takara. Dangane da kin shigarsa wata daga cikin manyan jam'iyyun kasar, sai ya nuna cewa ya yi hakan ne domin wadannan manyan su yake gain sun gurbata kasar, inda ya yi misali da cewa, Shugaba Buhari, mutum ne da suka sanshi tun suna kanana. Ya ce, ''amma wadanda suka kewaye shi su ne gurbatattun Najeriya, suna nan da yawa.Yanzu in ka zauna ka ce ka dora wannan gwamnati a sikeli, ta'adin da suka yi ranar da zai fara fahimta, na san ranar zai sake tunani da yawa '' in ji Al-Mustaphan. Haka kuma ya nuna sakacin gwmnatin Buhari na yadda, ya ce idan Shugaban ya danka wa mutane amana ba ya bibiya, inda ya ce shi idan ya samu shugabancin daga kansa zai nuna misali na bin doka, kuma idan ya dauki rantsuwa to ba zai sassautawa kowa ba, domin doka kamar ruwan zafi take, duk wanda ya saba doka, to doka za ta hau kansa.	https://www.bbc.com/hausa/labarai-61517788
sports	Barcelona na neman mai cin kwallaye ruwa a jallo	Kungiyar Barcelona na neman mai ciin kwallaye a shirin da take na fuskantar kakar gaba, bayan da za ta buga Champions League a badi. Tuna ake ta rade radin cewar Barcelona na duba yiwuwar daukar Robert Lewandowsi daga Bayern Munich don shawo kan matsalar kamfar zura kwallaye a raga da kungiyar ta yi fama a kakar nan. Dan wasan ya ci kwallo 50 a kakar nan - yayin da Barcelona za ta karkare a mataki na biyu a La Liga - za kuma ta buga Champions League a badi. To sai dai Barcelona za ta karkare kakar bana da karancin cin kwallaye a karon farko tun bayan 2004/05. Kawo yanzu kungiyar Camp Nou ta ci 86 daga ciki  68 a La Liga ta zura a raga - kuma Memphis Depay ne kan gaba da cin 13 a dukkan fafatawa. Tun daga kakar 2014/15, kwallayen da Barcelona ke ci sai raguwa suke yi a kowacce shekara, wadda a 2015/16 ta zura 173, sai ta ci 171, 141, 138, 110, sannan wannan kakar ta zura 86 a raga kawo yanzu, saura wasa daya a karkare kakar nan.	https://www.bbc.com/hausa/wasanni-61509537
technology	Sauyin yanayi: Amurka da China sun shammaci duniya	"A wani mataki na ban mamaki, Amurka da China sun fitar da wata sanarwa ta hadin guiwa, wadda a ciki suke cewa za su kara kokari wajen shawo kan matsalar sauyin yanayi tare. Yayin da aka shiga kwanakin karshe a taron koli na duniya da ake yi a kan matsalar ta dumamar yanayi a Glasgow, kasashen biyu wadanda suka fi fitar da hayakin da ke haifar da matsalar sun ce ana bukatar matakin gaggawa da kuma gagarumin hadin kai a cikin shekara goma nan gaba domin cimma burin da ake so na shawo kan wannan matsala ta sauyin yanayi. Sanarwar ta hadin guiwa da kasashen biyu suka fitar wadda ta zo da mamaki ganin irin takun sakar da ke tsakaninsu kan batutuwa da dama ciki har da batun na sauyin yanayi, tana kunshe ne da alkawari na daukar mataki na ceto duniya daga halin da take ciki a sabili da ayyukan dan adama da ke haifar da illolin da dumamar yanayin ke jawowa. Kasashen biyu sun jaddada muhimmancin rage tazarar da ke akwai tsakanin abin da ake bukata. Domin takaita karuwar dumin duniya zuwa tsakanin lamba daya da rabi zuw lamba biyu a ma'aunin selshiyas, da kuma ainahin abin da ake yi don tabbatar da raguwar, ba maganar baka ba kawai. Da yake magana a wurin taron kolin a Glasgow, babban wakilin China a kan sauyin yanayin, Xie Zhenhua, tare da takwaransa na Amurka, John Kerry, sun ce matakin nasu ya nuna ta hadin kai ne kawai za a kai ga samun cigaba. Sanarwar tasu ta biyo bayan kusan taruka talatin da aka yi ta yi ta intanet a tsawon wata goma, sannan kuma sanarwar ta saba da ikirarin da Shugaba Biden ya yi a makon da ya gabata cewa, Shugaba Xi Jinping, na China ya kaurace wa matsalar sauyin yanayin, ta hanyar kin halartar babban taron na Glasgow. Babban jami'in Tarayyar Turai a kan yanayi, Frans Timmermans, ya yi maraba da sanarwar ta China da Amurka, inda ya ce, ""Baya ga abin da take nufi ga taron sauyin yanayin, tana kuma da muhimmanci sosai ga duniya saboda, idan har Amurka da China, duk da sabanin da da ke tsakaninsu a kan sauran batutuwa, a yanzu sun nuna wannan batu ne da ya sha kan sauran batutuwa. Wannan ya fi muhimmanci, abu ne da ya shafi dorewar rayuwar dan adam, wannnan zai taimaka sosai wajen ganin al'ummar duniya ta yarda cewa akwai bukatar mu dauki mataki a yanzu, kuma ba shakka wannan yana da tasiri mai kyau a kan tattaunawarmu a nan Glasgow.'' Wannan sanarwa ta hadin guiwa daga kasashen biyu, China da Amurka, wadanda su biyun suke da alhakin fitar da kashi 40 cikin dari na hayakin da ke haifar da sauyin yanayi a duniya, ta nuna hadin kai na ban mamaki a tsakaninsu. Kuma ta kara nuna cewa ko China ba ta fito fili ta furta ba , lalle ta yarda cewa matsalar sauyin yanayi tana bukatar matakan gaggawa, kuma za ta taka muhimmiyar rawa wajen ganin duniya ta tunkari matsalar"	https://www.bbc.com/hausa/labarai-59243686
entertainment	Michael Jackson: Waƙoƙin da kuka fi so na mawaƙin	"A ranar Alhamis 25 ga watan Yuni ne tauraron mawaƙi Michael Jackson ya cika shekara 11 da mutuwa bayan shekara kusan shekara 40 yana jan zarensa a fagen waƙa. Mawaƙin ɗan Amurka ya karaɗe lungu da saƙo na duniya da waƙoƙinsa, waɗanda da ya fara tun bai balaga ba kuma da alama har duniya ta tashi ba za a manta da su ba. Michael Jackson ya rasu ranar 25 ga watan Yunin 2009 yana da shekara 49 bayan ya sha wasu kwayoyi fiye da kima, a cewar rahotanni. Daga cikin irin ra'ayoyin da kuka bayyana mana, mun tsakuro irin waƙoƙin da suka burge ku kuma kuke tuna shi da su. Waƙar They Don't Care About Us ta yi fice matuƙa tun bayan sakinta a shekarar 1995 kuma samari a ƙasar Hausa musaman waɗnda ba su ƙware a Ingilishi ba kan ba ta sunaye iri-iri. Wani mai bibiyarmu mai suna @bukarkundila a shafin Twitter ya ce shi waƙar da ta fi burge shi ita ce ""awara da yaji da ɗumi-ɗuminta"", yana nufin ""They Don't Care About Us"". Yayin da @bendalhat ya ce shi waƙoƙin Thriller da Beat it ne ke tuna masa da Michael, shi kuwa @ybmmaskira Bellie Jean ya fi tunawa. A shafinmu na Facebook kuwa, Mayor Muhammad Yusuf ya bayyana cewa ya taɓa ganin tauraron mawaƙin a ƙasar Hadaddiyar Daular Larabawa wato UAE kuma waƙar Heal The World ya fi so. Babangida Nayilwa Bungudu ne ya ce duk da cewa shi ba ma'abocin waƙe-waƙe ba ne amma ya san cewa mawaƙin ya shahara. Shi ma Ahmad Ibn Aliyu Khamaaraway shi ya yi cewa waƙoƙi biyu ne suke burge shi - Thriller da Man in The Mirror- kamar yadda ake iya gani a ƙasa. Shafinmu na Instagram ma ba a bar shi a baya ba, inda mutum fiye da 250 suka bayyana ra'aytyoinsu game da shahararren mawaƙin. @zeezee_sko ta ce waƙar Human Nature ce ta fi burge ta, sai kuma @aminu_keanuwess da ya ce waƙoƙin You Are Not Alone da kuma Billie Jean ne nasa."	https://www.bbc.com/hausa/labarai-53183534
politics	Wasu dattawan Arewa sun ce sun koma bayan Atiku Abubakar	Wasu da suke yi wa kansu lakabi da kungiyar shugabannin al'ummar arewacin Najeriya sun ce sun  yanke shawarar zaben dan takarar shugaban kasa na jam'iyyar PDP, Alhaji Atiku Abubakar. `Yan kungiyar, wadda suka ce ta kunshi Musulmi da Kirista sun dauki wannan matakin ne don nuna rashin amincewarsu da abin da jam`iyyar APC ta yi na tsayar da Musulmi da Musulmi a matsayin dan takarar shugaban kasa da mataimaki.  Jiga-jigan kungiyar shugabannin al`ummomin arewacin Najeriyar, sun ce tafiyar tasu ta Musulmi da Kirista ce daga jam`iyyun siyasa daban-daban. Kuma sun bayyana cewa sai da suka dauki lokaci suna tuntuba tare da nazarin siyasar kasar, musamman ma manyan jam`iyyu da masu yi musu  takarar shugaban kasa, kana suka yanke shawarar mara wa na jam`iyyar PDP baya. A cewarsu babu adalci a tsarin da jam`iyyar APC ta yi na hada Musulmi da Musulmi a matsayin dan takarar shugaban kasa da mataimaki.  Tsohon mataimakin gwamnan Jihar Sokoto Alhaji Muktari Shagari wanda yana cikin jagororin kungiyar ya shaida wa BBC cewa kungiyoyin sun yi la'akari da hakki na kowa da kowa  da yadda tsarin zama na kasar yake.  Ya ce, ‘’Idan kungiyoyin siyasa za su tsayar da ‘yan takara, suna la'akari da hakki na kowa a Najeriya da yadda tsarin zamanmu yake  …Musulmi da Kiristoci.'' ''Ba za mu yarda a yaudare mu ba saboda haka da Kiristocin Najeriya da Musulmin Najeriya mu hada kai mu zabi  wannan jam'iyya da wannan dan takara Alhaji Atiku Abubakar da mataimakinsa.” In ji shi.  ‘’Su ne  suka nuna cewa lallai-lallai babu shakka za a yi wa kowa adalci a cikin wannan kasa tamu ta Najeriya,’’ a cewarsa. Kungiyar ta yi  misali da  wasu jihohi da ke da gwamna Musulmi da mataimaki Kirista wadanda suka hada da Adamawa da Osun .  Dattawan arewan sun yi amannar cewa kauracewa jam’iyyar da suka yi saboda hadin da ta yi na takarar shugaban kasa zai yi tasiri kan jam’iyyar ta APC ta yadda ba za ta yi nasara ba.  Farfesa Doknan Sheni, wanda tsohon shugaban jami`ar Jihar Filato ne  ya ce sun hada kai ne domin  ta wannan hanyar ce  kawai za su iya samun nasara.  ''Da mun hada kai dole za mu ci zabe, APC ba za ta ci zabe ba,  APC za ta ci zabe  ne kawai idan ba mu hada kai ba, ” in ji shi.  Ya kuma yi ikirarin cewa  suna da magana ne da yawun dukkan Kirista  da ke  Arewa.  Sai dai wanann abu ne mai wuya a tabbatar saboda akwai wasu Kiristoci da  har yanzu  suna tare da dan takarar jam’iyyar APC.   Cikin manyan wannan kungiya da suka rada mata suna kungiyar shugabannin al`ummomin arewacin Najeriya har da tsohon kakakin majalisar wakilai, Hon Yakubu Dogara.	https://www.bbc.com/hausa/articles/c0vqxlxq13go
health	Kauyen da cutar tundurmi ta yi wa katutu a Uganda	"Duk da kasancewar tana zaune tana gyara wake a kofar gidanta, kafafun Margaret Tindimutuma a kumbure suke suna kuma yi mata ciwo. Matar 'yan kasar Uganda mai fada a ji ce, amma kuma tana da wani irin ciwon tundurmi wanda ya sha bamban da sauran abin da yasa iyalanta ke ta fama da ita. ""A ko da yaushe na kan samu wani sauyi a jikina musamman idan na ci wani abu a lokacin ina karama"". Ta ce daga baya sai kafafunta suka fara kumbura da kuma ciwo. Margaret Tindimutuma, ta ce idan suna ciwo sai ta rasa abin da ke mata dadi, wani lokaci har fita take kofar gida ta shimfida tabarma ta zauna don ta samu dan sauki. Ta ce ""A hankali radadin ciwon na karuwa, sai na fara ji kafafuna na farfashewa, fatar da ke tsakanin yatsuna ta fara fashewa, daga nan sai 'ya'yana biyu maza suka fara rashin lafiya"", ""Na zaci ko su ma sun gaji ciwon ne"". Manyan 'ya'yanta biyu sun mutu sakamakon kumburin kafar da ciwo. Ta ce sun zauna a kan wani benci a harabar gidansu a lokacin matar daya daga cikin 'ya'yanta da suka rasu Hope Amooti ta nuna musu hotunansu a lokacin da suke jin dadinsu. Margaret Tindimutuma, ta ce ""Dana dogo ne kyakkyawa ga fara'a, amma a lokacin da ciwo ya fara cin karfinsa duk sai kamanninsa suka sauya"". Matar marigayin cikin kuka ta ce ""A lokacin da muke iya sayen maganin rage radadi ya kan dan tattaka, amma daga baya ko gadon da yake kwance ba ya iya bari"". Daya daga cikin 'ya'yan Mrs Tindimutuma mata wadda ta yi aure a wani kauye daban ita ma ta fara rashin lafiya, hannunta daya ya fara kumbura. Daga nan sai ciwon ya koma kafafunta, kawai sai mijinta da 'yanuwansa suka fara tsanar ta har ta kai sun kore ta, ta tattara 'ya'yanta ta koma kauyensu Kyakatoma. Mrs Tindimutuma ta ce, ""Na saba nomawa iyalaina abinci mai yawan gaske da zai ishe mu tsawon lokaci, domin ba ma rasa abinci, amma a yanzu babu abinci a gidana"". Ta ce da nake muku magana yanzu, akwai wani makwabcinsu da ya kamu da irin wannan ciwo na tundurmi, domin har ta ci kafarsa sosai ga wari, saboda sabo ta ce har ta daina rufe hancinta ma. A shekarar 2015, wata tawagar masana kimiyya suka ziyarci kauyen domin gano abin da ke janyo ciwon a kauyen, wanda Hukumar Lafiya Ta Duniya ta ce an fi samunsa a kasashen da suke da zafi. Sun dauki samfurin kasar wajen, sannan suka yi wa masu ciwon wasu gwaje-gwaje. Sakamakon masana kimiyyar ya nuna cewa nau'in cutar da ba kasafai ake samunsa ba wanda aka sani da suna podoconiosis shi ke damun mazauna kauyen wanda ke a lardin Kamwenge a yammacin Uganda. To amma irin tundurmin da aka sani, shi tsutsotsi ne ke janyo shi ko sauro. Kazalika kasar wajen ma na bayar da gudunmuwa wajen kamuwa da cutar tundurmi. Wasu rahotonni sun nuna cewa akwai yiwuwar mutum 300 za su iya kamuwa da cutar a lardin Kamwenge kadai. Akwai dai masu irin wannan nau'in cuta ta tundurmi a Habasha da Kamaru. Hukumar Lafiya Ta Duniya ta kiyasta cewa akwai mutum kusan miliyan hudu da za su iya kamuwa da irin wannan nau'in cuta. Bayan samun bayanai a game da wannan nau'in cuta, masana kimiyya sun shawarci mazauna kayen da su rinka sanya kayan kariya, sannan kuma su rinka wanke hannayensu da kafafunsu idan sun gama aiki a gona. Bayan nan kuma su rinka sa takalmi idan za su fita daga gida. Masana kimiyyar sun ce yin hakan zai taimaka wajen raguwar masu kamuwa da nau'in cutar tundurmi. Wata da take dauke da wannan cuta, ta ce bayan ta wanke kafarta, ta kan zuba ruwa a babbar roba, sannan sai ta debi gishiri cikin cokalin cin abinci uku ta zuba a cikin ruwan, daga nan sai ta tsoma kafarta a ciki tsawon minti 15. Ta ce ""Idan na yi hakan sai na ji wani sauki da dadi a raina, har ma na fita hayyacina, to amma a wasu lokutan ba na samun kudin da zan sayi gishirin, sai ciwon ya dawo"". Wani likita a Uganda Dr Kihembo ya ce, akwai magungunan magance cutar tundurmin da ba nau'in podoconiosis ba, amma masu dauke da mai nau'in podoconiosis, su babu magani sai dai kawai su rinka shan maganin kashe radadi."	https://www.bbc.com/hausa/labarai-51559722
religion	Bidiyon Ku San Malamanku tare da Sheikh Dr Jabir Sani Maihula	Ku latsa hoton da ke sama don kallon bidiyon: An haifi Sheikh Jabir Sani Maihula ranar Juma'a 3 ga watan Yulin shekarar 1981 a garin Sifawa da ke jihar Sokoto. Ya fara karatun addini wajen mahaifi da mahaifiyarsa a gida na Fiƙihun Malikiyya da Iziyya da Ahalari, sannan ya halarci makarantar addini da ke cikin gidansu inda ya karanci Ƙur'ani da Hadisi. Ya kuma halarci makarantar soro wajen Malam Ibrahim Auro. Ya yi makarantar firamare a Sokoto sai sakandare ta Kwalejin Fasaha ta Rinjin Sokoto. Bayan nan sai ya samu gurbin yin digiri A Madina a shekarar 1999, amma sai da ya fara koyon Larabci na tsawon shekara ɗaya. A lokacin shi ne ɗalibi mafi ƙarancin shekaru Najeriya.	https://www.bbc.com/hausa/media-56203837
sports	Ronaldo na harin Chelsea, Real Madrid na son Mbappe	Chelsea za ta biya yuro miliyan 70 domin sayen dan wasan Faransa Christopher Nkunku, daga RB Leipzig a watan Yuli a kwantiragin da zai kai har 2028. Har yanzu Real Madrid na sha’awar sayen Kylian Mbappe, daga Paris St-Germain, amma sai an cimma wasu sharuda. Cristiano Ronaldo, na matukar jin sha’awar tafiya Chelsea bayan barinsa Manchester United.  Matashin dan wasan gaba na kungiyar Lille Jonathan David, dan Kanada, mai shekara 22 ya ce burinsa a yanzu shi ne ya taka leda a gasar Premier. Bayer Leverkusen na tuntubar kungiyar Club Pachuca domin sayen Luis Chavez bayan ganin yadda dan wasan tsakiyar ya taka rawar-gani a gasar Kofin Duniya a tawagar Mexico. Dan wasan Real Madrid Eden Hazard na shawarar ritaya daga buga wa kasarsa kwallo a shekara 31, bayan fitar da Belgium din daga gasar Kofin Duniya da wuri. Kociyan Netherlands Louis van Gaal, mai shekara 71, ya nuna alamun karbar aikin horada da Belgium, kasancewar Roberto Martinez ya kammala wa’adinsa na shekara shida. Jurgen Klopp ba shi da sha’awar maye gurbin Hansi Flick, idan aka salami kociyan na Jamus, bayan da ya kasa kai tawagar kasar zagayen ‘yan 16 a gasar Kofin Duniya, kasance kociyan na Liverpool ya kuduri aniyar kaiwa har karshen kwantiraginsa a Anfield a 2026. Darektan bincike na Liverpool Ian Graham, ya kasance jami’in kungiyar na baya-bayan nan da zai bar ta, kuma Anfield na fargabar zai koma Manchester United ne. Watakila masu kungiyar Liverpool Fenway Sports Group, su sayar da wani kaso na hannun jarin kungiyar yayin da tattaunawar sayenta a kan fam biliyan 4 ke karuwa.	https://www.bbc.com/hausa/articles/cekvd8lnvyro
sports	Karo na uku Leicester ta ki sallama tayin Fofana ga Chelsea	Leicester City ta kara kin sallama tayi karo na uku da Chelsea ta yi wa Wesley Fofana kan kudi da ake cewar zai kai fam miliyan 60 zuwa 70. An fahimce cewar tayin da ta yi wa dan wasan mai shekara 21, mai tsaron baya daga tsakiya ya kunshi har da na tsarabe-tsarabe, wanda Leicester ba ta amince ba. Leicester wadda a wasa uku ba ta ci karawa ba a gasar Premier ta bana ta dage cewar dan kwallon tawagar Faransa ba na sayarwa bane. Chelsea wadda ta kashe sama da fam miliyan 170, wajen sayo sabbin 'yan wasa a bana, ta taya Anthony Gordon na Everton fam miliyan 40, amma ba a sallama mata ba. Haka kuma Thomas Tuchel na tattaunawa da Barcelona kan a sayar masa da tsohon kyaftin din Arsenal, Pierre-Emerick Aubameyang. Fofana baya cikin 'yan wasan Leicester a ranar Asabar da ta yi rashin nasara 2-1 a hannun Southampton, inda Brendan Rodgers ya ce dan wasan baya cikin karsashin da ya kamata ya yi fafatawar. Mai tsaron bayan, wanda ya koma King Power da taka leda daga St Etienne a 2020, ya saka hannu kan yarjejeniyar taka leda a kungiyar ta kaka biyar. Kawo yanzu ba a tabbaci ko Fofana zai buga wa Leicester City wasa a karshen mako, wadda za ta ziyarci Chelsea, domin buga wasan mako na hudu a Premier League.	https://www.bbc.com/hausa/articles/c72k2x2xlwyo
sports	Watakila Neymar ya buga wa Brazil wasa da Koriya ta Kudu	W﻿atakila Neymar ya buga wasan da Brazil za ta fafata da Koriya ta Kudu ranar Litinin a karawar zagaye na biyu a Gasar Cin Kofin Duniya a Qatar. M﻿ai shekara 30 bai yi wa Brazil wasan da ta ci Switzerland ba da wanda Kamaru ta yi nasara a fafatawar cikin rukuni na bakwai. D﻿an kwallon mai taka leda a Paris St Germain ya ji rauni a wasan farko a cikin rukuni da Brazil ta ci Serbia 2-0. Brazil wadda ake sa ran za ta iya daukar kofin Qatar ta kai zaga na biyu tun kan ta fuskanci Kamaru a wasan karshe a rukuni na bakwai. K﻿oriya ta Kudu kuwa ta yi ta biyu ne a rukuni na takwas da maki hudu. W﻿annan shi ne wasa na takwas da za a kece raini tsakanin tawagogin biyu, amma na farko a babbar Gasar tamaula ta Duniya. B﻿razil ta yi nasara a wasa shida aka doke ta karawa daya - wasan karshe da suka fuskanci juna shi ne a watan Yuni, inda Brazil ta ci 5-1. D﻿uk wadda ta yi nasara a wasan Litinin za ta buga daf da na kusa da na karshe tsakanin Japan da Croatia. C﻿roatia ita ta yi ta biyu a Gasar Kofin Duniya da aka yi a Rasha a 2018, wanda Faransa ta lashe.	https://www.bbc.com/hausa/articles/czq38y2lx0xo
entertainment	Tauhidi ne a cikin wakar Dawo-Dawo - Naziru Sarkin Waka	"Latsa hoton da ke sama domin kallon hira da Naziru Sarkin Waka: Fitaccen mawakin nan na Hausa, Naziru M. Ahmad wanda aka fi sani da Naziru Sarkin Waka ya ce yana matukar kaunar wakarsa ta Dawo-Dawo Labarina saboda tauhidin da ya saka a cikinta. Ya bayyana haka ne a tattaunawarsa da BBC Hausa. Ya ce: ""Nan kusa yanzu ban da wakar da nake ji da ita saboda nasarar da na samu wajen jefa wannan tauhidin ya shiga ciki, irin wannan wakar gaskiya,"" in ji shi. Wakar, wadda ya zuwa yanzu mutum fiye da miliyan daya da dubu dari bakwai suka kalla, tana cikin wakokin da aka sanya a shahararren shirin nan na shirin Labarina Series. Ya kara da cewa wakar ""ba wani shirri take da shi ba illa waka ce ta fim din Labarina."""	https://www.bbc.com/hausa/59392332
entertainment	Sarauniya Elizabeth II: Waiwaye kan gudunmawar Sarauniyar Ingila da Commonwealth	"Lokacin da Sarauniya Elizabeth II ta hau karaga a 1952, Daular Birtaniya na nan daram Yayin da kasar Indiya, mai lakabin ""kawar adon kambin sarauta,"" ta samu 'yanci, daukacin taswirar duniya na damfare da launin ja. Shekaru 20 da suka biyo baya an yi ta sauke tutar Birtaniya a kasashe da dama, wadanda suka kasance karkashin mulkin mallakarta a da, inda suka samu 'yanci. Mafi yawan sababbin shugabannin kasashen rainon Birtaniya tsararrakin Sarauniya ne, don haka ta sansu, tare da dimbim matsalolinsu. Matsayinta ya zama tambarin daidaiton adalcin hadin kai, da ke wakiltar kasashen rainon Ingila ke son cimmawa. Sarauniyar ta fayyace irin matsayin ta hanyar nuni da ra'ayinta na son huldar aiki tare da kungiyar. A cewar Sir Shridath ""Sonny"" Ramphal, Sakatare-Janar na kungiyar Commonwealth tun daga 1975 zuwa  1979: ta sarayar da rayuwarta da dabararta tarbiyyart tare da dangantakarta, wajen nuna halin kula ga kungiyar kasashen rainon Ingila ta Commonwealth."" Sakamakon haka Mai martaba Sarauniya ta samu kimar darajar mutuntaka. ""Sarauniya ta kasance wani babban al'amari da ya samu kungiyar Commonwealth,"" a cewar tsohon shugaban kasar Najeriya Olusegun Obasanjo a shekarar 2002. ""Ta kasance babbar jigon daidaita al'amura da ban mamaki, ga ta mace mai abin mamaki."" Sarauniya ta ziyarci daukacin kasashen da ke kungiyar rainon Birtaniya ta Commonwealth a kalla sau daya, inda ta fara kai ziyarar rangadi a kasashen Austiraliya da New Zealand a shekarar farko da hawanta karagar mulki. Sannan ta fito da tsarin ganawa da shugabanin Commonwealth, inda ake gayyatarsu halartar wata takaitaciyar ganawa a bainar jama'a bayan shekaru bibiyu. ""Takan gana da kowane shugaban gwamnati a tsakanin mintuna 20 zuwa 30 a kebe,"" kamar yadda Sonny Ramphal zai iya tunawa. ""Ko da yaushe ana bata managarcin bayani a takaice. Sai dai 'yan Republican ko shugabanni masu tsattsauran ra'ayi sukan kasance, sun tabbatar da cewa ganawa da Sarauniya muhimin al'amari ne."" A matsayin Sarauniya na shugabar je-ka-na-yi-ka ba ta da karfin iko. Amma dai tana da tasiri. Idan shugabanni suka zo mata da matsaloli, a wasu lokuta takan dora su kan hanyar da za a samu warwarar matsalar. Sarki Mswati III na Swaziland zai iya tuna al'amura da dama da suka faru. ""Takan karfafi gwiwar dimbin mutanen da muke bukatar gani kan wata matsala da muke gabatar mata, ko wani abu mai kama da haka. Daga nan sai mutanen da muke bukatar gani sai su yi wani dan yunkuri."" Kimar hadin kan Sarauniya an sha gwada su a lokuta da dama tun gabanin taron shugabannin kungiyar kasashen Commonwealth da aka gudanar a Babban birnin Zambiya Lusaka cikin shekarar 1979. Ta sha matukar wahala ganin yadda Firayiministarta Margaret Thatcher ta shiga rikici da mafi yawan shugabannin kasashen kungiyar Commonwealth kan yadda ta ki amincewa a kakaba wa Afirka ta Kudu takunkumi. Haka kuma a lokacin da makomar kasar da a da ake kira Rhodesia ya haifar da rabuwar kawuna a tsakanin shugabannin kungiyar Commonwealth. Sojojin Ian Smith sun yi luguden bama-bamai kan sansanin 'yan adawa da ke Lusaka kwanaki kadan gabanin taron. Matakin da ya dauka ya bai wa wasu shugabannin damar yin uzuri, musamman Robert Muldoon na New Zealand, wanda ya roki Sarauniya ka da ta halarci taron. Amma, a kamar yadda Sonny Ramphal ya tuna cewa, ta yi matukar jajircewa. ""Ta bayyana wa shugabannin karara da daukacin Firayiministan kasashen, farare da bakake, tsofaffi da sababbi cewa ba za a raba kungiyar Comonwealth ba, dole ne kungiyar ta Commonwealth ta cimma matsayar daidaita al'amura cikin lumana. ""Hakika wannan shi ne kimar karfin tasirinta da kimar mutuncinta da ake gani."" Sarauniya ta yi aiki tukuru wajen cimma yarjejeniyar zaman lafiya kan al'amarin da mafi yawan mutane ke ganin shi ne lokaci mafi kyawunlamari ga kungiyar Commonwealth. Duk da irin jajircewarta kan kungiyar Commonwealth, kungiyar ba ta kasance ba face 'yar ku ci, ku ba mu kan harkokin duniya, in an kwatantata da kungiyoyi ko hukumomi masu karfi, wadanda suka hada Asusun Lamuni na duniya 'IMF' da Bankin Duniya. Nasarorin da tacimmawa sun kasance kimarsu ba ta da girma a fanonin da suka hada da al'adu da kimiyya da ilimi. Sannan da kafar tattaunawa tsakanin Arewa da Kudu. Makomar shugaban kungiyar Commonwalth ba a san inda ya nufa ba. Domin jagora bai cika zama shugaba ba, kaitsaye, kuma wasu kan iya bijiro da alamar tambaya kan jajircewar sabon Sarki game da kungiyar. Sannan babu wata masaniya kan cewa mutuwar Sarauniya na iya haifar da kasurar tsarin jamhuriya na zaben shugabanni (Repubicanism) a wasu kasashen da har yanzu sarautar Birtaniya ke jan ragamar shugancin kasashen. Masu adawa da sarauta a Austiraliya, alal misali suna da tabbacin cewa mutuwar Sarauniya za ta bayar damar gudanar da zaben raba gardama don sauya kundin tsarin mulki. Kuma an bijiro da irin wadannan bukatun a Jamaica, sannan da ire-irensu a New Zealand. Kasancewa a kungiyar kasashen rainon Birtaniya ta Commonwealth sa-kai ne, kuma wasu kasashen da ke nahiyar Asiya yankin Pacific, ta yiwu su yanke matsaya wajen ficewa dungurungum, inda za su dumfari sababbin al'amuran harkokin rayuwa masu tasiri, kodayake kada kuri'ar Birtaniya na ficewa daga Tarayyar Turai na iya bai wa kasar damar kulla kawance da tsofaffin kawayenta na da. Ba a dai bijiro da irin wadannan tambayoyin ba, game da Elizabeth II kan matsayinta a kungiyar kasashen Comonweath. Fatanta da na iyalanta kamar yadda ta taba furtawa - ""Karfin warwarar matsala na tattare da hakuri da juna da abokantaka da nuna kauna"" al'amarin da in aka bijiro da su za su yi tasirin juya akalar harkokin duniya. ©Dukkan hotunan na da hakkin mallaka"	https://www.bbc.com/hausa/labarai-45087313
business	EndSars: Yadda zanga-zangar EndSars za ta shafi tattalin arzikin ƙasashen Afirka	Wata babbar illa da zanga-zangar nuna adawa da zaluncin 'yan sanda da ta rikiɗe ta zama tarzoma a Najeriya, ita ce yadda take shafar wasu ƙasashen Afirka. Najeriya dai ita ce kan gaba ta fuskar girman tattalin arziki a nahiyar don haka akwai gagarumar fargaba kan tasirin da zanga-zangar za ta yi ga tattalin arzikin ƙasashe da dama. Yanayin da tattalin arzikin Najeriyar ya shiga sakamakon zanga-zangar, ya shafi wasu daga cikin kasashen Afirka, daya daga cikin wadannan kasashe ita ce kasar Ghana. A cewar Majalisar Dinkin Duniya, Ghana na shiga da kaya Najeriya wanda aka kiyasta cewa zai kai dala miliyan dari a duk shekara. Yawan al'ummar da Najeriya ke dashi da kuma arzikin danyen man fetur, na daga cikin dalilin da yasa take d amuhimmanci wajen tafiyar da harkoki a yammacin Afirka. Najeriya dai na bawa kasashen kamar Ghana iskar gas don samar da wutar lantarki, sannan mafi yawancin 'yan kasuwar kasar na samun kayayyaki daga Ghanan. Wani masani kan harkokin kasashen duniya ya ce wannan zanga-zangar zata shafi bangarori da dama musamman ta fuskar tattalin arziki zai shafi cinikayya, Haka harkokin ua da kulluma ma zasu tsaya saboda otel da bankuna za su tsaya cak, haka shima bangaren kasuwar hannayen jari zai tabo kadan inji masanin harkokin kasashen duniyar. Ya ce hatta bangaren tsaro ma zai tabo, domin idan har aka samu rikici a Najeriyar, to ko shakka ba bu mutane da dama zasu tsere daga kasar. Najeriya dai ita ce kashin bayan Afirka a saboda haka zaman lafiya ke da muhimmanci bama ga kasar kadai ba, har ma na nahiyar.	https://www.bbc.com/hausa/labarai-54654705
politics	Yadda Jam'iyyar APC ta shiga 'ruɗani' na jagoranci	"Jam`iyyar APC mai mulkin Najeriya ta faɗa wani sabon ruɗani bayan gwamnan Jihar Neja, Alhaji Abubakar Sani Bello, ya yi iƙirarin karɓar jagorancin jam`iyyar a matsayin muƙaddashin shugaba na riƙo. Wasu rahotanni sun ce Shugaba Muhammadu Buhari ya amince da sauke shugaban riƙon jam`iyyar, wato Gwamnan Jihar Yobe, Alhaji Mai mala Buni daga shugabancin jam'iyyar. Sai dai, wasu ƴan kwamitin riƙon jam'iyyar sun musanta hakan. Masana siyasa dai na cewa irin wannan dambarwar shugabanci da APC ke ciki na iya rage ƙarfinta a Najeriya. Duk da cewa an ɗauki lokaci mai tsawo ana ta ce-ce-ku-ce kan jagorancin Gwamnan Jihar Yobe Mai Mala Buni ke yi wa kwamitin riƙon Jam'iyyar APC na ƙasa, wani abu da ya ɗaure kai, shi ne yadda aka wayi gari a ranar Litinin aka ga Gwamnan Jihar Neja Abubakar Sani Bello ya bayyana a matsayin muƙaddashin shugaban jam'iyyar. Gwamna Sani Bello ya jagoranci manyan jiga-jigan jam'iyyar, kuma ya yi haka ne a daidai lokacin da wasu rahotanni ke cewa Shugaba Buhari ya amince da cire Mai Mala Buni a matsayin shugaban kwamitin riƙon, sakamakon zargin da aka yi cewa ba shi da niyyar gudanar da babban taron jam'iyyar. Sai dai duk bayan wannan dambarwar, Gwamnan Jihar na Neja Abubakar Sani Bello, ya ce bai san inda maganar ya karɓi shugabanci daga hannun Mai Mala ta fito ba. A yayin wata hira da manema labarai ya ce abin da ya kawo shi sakatariyar APC shi ne ya je tattaunawa da kwamitin riƙo na APC ya shirya gabannin babban taron jam'iyyar da za a yi. Haka kuma gwamnan ya ce wani abin da ya kai shi sakatariyar shi ne rantsar da ciyamomi na jam'iyyar inda ya ce bai san tushen zancen da ake cewa ya karɓi kujerar Mai Mala Buni ba. Ya ce akwai ƙa'idoji da ake bi idan ba zai karɓi jagorancin inda ya ce shi ya je ne a matsayin muƙadashin shugaban jam'iyyar domin ci gaba da aikin jam'iyya. Wannan hawa karagar riƙo ta Gwamna Mai Mala da Gwamna Sani Bello ya yi a matsayin muƙaddashi, ya sa mutane da dama suna dasa ayar tambaya a kan lamarin, inda wasu ke cewa da alama salo ne na mamaya. Haka kuma rashin samun bayanai daga fadar shugaban ƙasa kan iƙirarin da ake yi na Shugaba Buharin ya amince da sauke shugaban riƙon ko kuma kore batun ya ƙara dagula lamura. Sai dai a ranar Litinin Jamiyyar APC mai mulki a Najeriyar ta musanta rahotannin da ke cewa an samu sauyin shugabanci a cikinta. Hakan na ƙunshe ne a wata sanarwa da jam'iyyar ta fitar mai ɗauke da sa hannun sakatarenta John James Akpanudoedehe. Dakta Abubakar Kari, masanin siyasa kuma malami a Jami'ar Abuja, ya shaida wa BBC cewa alamu ne da ke nuni da cewa ana tsananin gwagwarmaya tsakanin bangarori daban-daban na Jam'iyyar APC wadda kowace ke ƙoƙarin ganin ta ƙwace mulki a hannunta. ""Wannan ya haddasa tsananin rashin yarda da kuma rashin haɗin kai ta yadda duk wani mataki da aka ɗauka a jam'iyyance sai an ba shi fassarori mabambanta,"" in ji Dakta Kari. Duk da cewa wasu na ganin rigimar da ke tattare da shugabancin kan iya sanadin kawo ƙarshen APC, sai dai Dakta Kari yana ganin da wuya APC ta mutu sai dai watakila ta sha wuya. Ya bayyana cewa rashin yarda da rashin jituwa babbar matsala ce ga Jam'iyyar APC, amma a ganinsa bai kai a ce jam'iyyar za ta wargaje ba musamman ganin cewa jam'iyya ce wadda take da mulki da gwamnatin tarayya da kuma kusan biyu bisa uku na jihohin Najeriya, kamar yadda Dakta Kari ya bayyana. Amma ya ce abin da ke faruwa a halin yanzu yana da matuƙar haɗari a Jam'iyyar ganin cewa idan abubuwa suka ci gaba da faruwa, ko da jam'iyyar ba ta wargaje ba za ta iya rasa ƙarfin da take da shi."	https://www.bbc.com/hausa/labarai-60656213
religion	Bikin ranar Valentine ya saba wa Musulunci - Sheikh Abdullah Gadon Kaya	Latsa hoton da ke sama don kallon bidiyon: Sheikh Abdullah ya ce ware rana don yin bikin Valentine haramun ne. Ya kara da cewa akwai hanyoyi da dama da Musulunci ya tsara don nuna kauna da soyayya.	https://www.bbc.com/hausa/media-51497135
religion	Coronavirus: Me ya sa wasu masallatai ke hana mata ibada a watan Ramadan?	"Miliyoyin Musulmai na yin ibadar azumin Ramadan a faɗin duniya a yanzu haka. Sai dai wasu masallatai a Birtaniya na hana mata shiga domin yin sallah, yayin da a gefe guda kuma wasu ke cewa lokaci ya yi da za a samu sauyi. Da kyar Almas ke samun lokacin yin ibada. Bazawara ce mai 'ya'ya uku kuma tana karatun digiri a jami'a. Dalilin da ya sa kenan take kallon Ramadan a matsayin wata dama ta musamman. ""Na yi ta hanƙoron fara sallar Tarawihi musamman a ƙarshen mako, lokacin da muke da isasshen lokaci,"" a cewarta. ""Sai dai da na tuntuɓi masallacin unguwarmu sai suka ce 'ban da tsofaffi, ban da yara, ban da mata'."" Ba Almas kaɗai ba, sauran masallatai da yawa a faɗin Birtaniya sun yanke shawarar hana mata shiga a wannan watan. Akasari sukan ce saboda annobar korona. Mata irinsu Almas ba wai sallar Tarawihi kaɗai suke gaza yi ba, wadda nafila ce da ake yi a watan Ramadan, da yawa ba sa iya yin ibadar ma gaba ɗaya a masallatai, ciki har da Juma'a. 'Marasa gata' Yayin da iyalai da dama ke yin sallarsu a gida, da alama ibada a masallatai na ta'allaƙa ne da jinsin mutum, inda mutane da yawa ke ganin cewa hakan yana ba da damar natsuwa wajen gudanar da ibadar ga maza. Wani lokaci mata kan yi sallah a bayan maza a wuri ɗaya. Sai dai akasari akan samar da ɗaki biyu ne na maza daban na mata daban, yayin da maza ke yin sallah a ainahin masallacin su kuma mata a keɓaɓɓen wuri kuma ƙarami. Amma ba duka masallatai ne ke ware wurin mata ba. Fiye da ɗaya cikin huɗu na masallatai a Birtaniya ba su da ɓangaren mata. A wuraren da babu ɓangaren mata, akasari girman wurin yana bambanta. Anita Nayyar, wadda ke fafutikar Open My Mosque don nema wa mata 'yancin addini, ta ce da yawa ana bai wa mata ""kujerar baya"" ne. ta ce ɓangarensu ya yi ƙanƙanta, inda ake ba su wurare kamar gidan ƙasa ko kullellun ɗakuna ko kuma fili fetal. Ita ma annobar korona ta ta'azzara lamarin. ""A lokacin dokar kulle, mun samu rahotanni cewa masallatan da mata ke zuwa sun hana su shiga, ko dai don su bi dokokin bayar da tazara ga maza ko kuma dai ba za su iya tabbatar da dokar ba a ɓangaren matan,"" in ji ta. BBC ta tuntuɓi manyan masallatai guda 29 a Birtaniya domin jin tsare-tsarensu na watan Ramadan. Biyar dagaa ciki ba su da ɓangaren mata, yayin da shida suka ce ba za su iya barin mata ba saboda kariya daga annobar korona. Guda 12 sun bar mata, amma bakwai daga ciki ba su ba mu amsa ba. Daga cikin masallatan akwai Greenwich Islamic Centre da Baitul Futuh na Landan da  Jamia Al-Akbaria da ke Luton Masallacin Lanarkshire da ke Scotland. Masallacin su Almas mai suna  Milton Keynes Islamic Centre bai amsa buƙatar BBC ba da farko, amma daga baya ya ce ya hana mata da yara da tsofaffi shiga yayin wani ""matakin gwaji"". ""Abin haushi shi ne akwai ɓangaren mata da kuma manyan ɗakuna uku a ƙasa,"" Almas ta bayyana. ""Akwai matan da na sani a masallacin waɗanda zawararwa ne da ba sa tare da yaransu da kuma masu fama da lalurar ƙwaƙwalwa. ""Yadda abin ke damuna, ina mamakin yadda zai dami sauran waɗannan matan su ma."" ""Abu ne da za a iya yi"" Julie Siddiqi, wata mata mai fafutikar sama wa mata masallatai a Birtaniya, ta wallafa wani bidiyo a shafinta na Instagram tana kokawa kan yadda masallacin unguwarsu Jamia Masjid and Islamic Centre suka ƙi barin mata shiga a Ramadan ɗin nan. Ɗaruruwan mata a Birtaniya sun tura mata saƙon cewa su ma suna fuskantar irin wannan halin. ""Na fahimci cewa akwai maganar kiwon lafiya,"" in ji ta. ""Amma masallacinmu na da girma sosai. Abu ne mai yiwuwa a masallacin. Magana ta gaskiya wannan abin ya fi ƙarfin korona. Da gangan ne kawai, aƙida ce cewa maza ne za su yanke hukuncin ko mata za su iya zuwa masallaci ko a'a."" Masallacin nata sun faɗa wa BBC cewa sun ɗaukji matakin ne bayan sun tuntuɓi wasu mata 'yan sa-kai ""waɗnda ke da burin haɓaka harkokin mata"". Ya ce ba zai so ya saka masu fafutikar cikin haɗari ba. Masallacin Baitul Futuh da ke Landan ya ce ba ""wajibi ba ne a Musulunci mata su yi sallar jam'i a masallaci, wajibin na maza ne"". Musulunci ya sharɗanta cewa sallar jam'i dole ce maza, amma ba dole ba ce kan mata waɗanda za su iya yin ta a gida. ""Da zarar an cire dokokin kulle mata za su ci gaba da zuwa masallaci don gudanar da ibadu,"" a cewar masallacin cikin wata sanarwa. Sheikh Ibrahim Mogra, wani limami a Leicester, ya ce ""ya kamata a bai wa maza da mata damar shiga masallaci"", yana mai cewa: ""Wasu malaman sun ce zai fi kyau mata su yi sallah a gida fiye da masallaci, saboda haka akwai saɓani."" Wasu masallatan sun sauya shawara. Da farko Masallacin Hounslow Jamia Masjid and Islamic Centre ya tsara maza ne kawai za su yi sallah, amma ya sauya bayan an fara tattauna matsalar rashin zuwan mata masallataia a intanet a farkon Ramadan. Zara Mohammed, shugabar ƙungiyar Musulmai ta Birtaniya, ta ce kiran da suke yi shi ne a bai maza da mata damar amfani da masallaci - ""a watan Ramadan ko kuma wajensa"". ""Dole ne a saka mata cikin shirin tafiyar da masallatai kuma muna ƙarfafa gwiwar ci gaba da tattaunawa mai amfani domin samar wa mata ƙarin damarmaki."""	https://www.bbc.com/hausa/labarai-56971360
politics	A﻿bin da ya sa APC ta dakatar da   kaddamar da yakin neman zaben shugaban kasa	"Jam`iyyar APC mai mulkin Najeriya ta yi karin haske a kan dalilin da ya sa ta dakatar da shirinta na  kaddamar da yakin neman zaben shugaban kasa da `yan majalisun dokoki. Jam`iyyar ta ce tana so ne ta fadada gangamin yakin neman zaben ta yadda kowane dan jam`iyyar zai ji cewa ana damawa da shi. Tun da farko APC ta tsara za ta fara yakin neman zaben ne ranar Laraba.\nWasu rahotanni dai sun ce akwai wasu jiga-jigan jam`iyyar, ciki har da gwamnoni, wadanda ba su ji dadin  gangamin da aka hada tun da farko ba. Yadda jam`iyyar APC ta yi shelar kaddamar da yakin neman zaben da kuma yadda ta sake sanar da dage ranar duka a cikin kwana guda ya sa wasu sun fara zargin cewa da walakin, goro a miya musamman ma yadda jam`iyyar ta dage ranar karo daya ana washegari za a fara yakin neman zaben, wanda ta tsara a gobe Laraba za a yi wana zama na adu`o`i da tattaki a cikin birnin tarayya. Amma jam`iyyar ta ce ba matsala ba ce ta sa aka fasa, illa tana so ne ta kara kyautata shirin da take yi, kamar yadda Honorabul Dattuwa Alin Kumo, dan kwamitin gudanarwar jam`iyyar  APC, ya shaida wa BBC. ""Ba janyewa aka yi ba; ka san siyasa abu ne na yawun jama'a da ake bukatar kowa da kowa. Zabe ake so a shiga na shugaban kasa kuma ba shi kadai muke so mu ci ba. Muna so mu ci zaben gwamnoninmu da sanatocinmu da 'yan majalisar dokoki, don haka ba ma so mu bar baya da kura,"" in ji Honorabul Alin Kumo. Ya kara da cewa babban abin da ya sa suka sauya ranar kaddamar da yakin neman zaben shi ne a tabbatar an tuntubi kowanne mai ruwa da tsaki a jam'iyyar ta yadda zai sanya hannu a kamfe din zaben.  Tun lokacin da dan takarar shugaban kasa na jam`iyyar APC, Bola Ahmed Tinubu, ya fitar da jerin sunayen mutanen da ke cikin gangamin yakin neman zaben aka yi ta samun bayanai da ke nuna cewa akwai wasu jiga-jigan jam`iyyar da aka mai da su saniyar-ware. Kazalika wasu rawar da aka nemi su taka ba ta wuce ta rufe-baki ba ko irin na tashi-ka-faye-nacin nan, ciki har da wasu gwamnonin jihohi. \nBayanai sun nuna cewa hakan ya fusata su. Irin wannan zargi ya yi karfi lokacin da aka fahinci cewa har da sunan mataimakin shugaban kasa, Farfesa Yemi Osinbajo da Sakataren gwamnatin tarayya a cikin wadanda aka yi kashi aka manta da su. Kodayake wasu mukarraban Shugaba Buhari sun ce shugaban kasar ne ya bukaci a yi hakan. Da dama dai ana tsammanin cewa jam`iyyar APC ta dakatar da kaddamar da gangamin ne domin ta sake sabon zubi. Amma Honorabul Dattuwa Alin Kumo ya ce suna da fahinta a tafiyar tasu.\n""Wannan duk ba shi ba ne. Dan adam zai iya yi kuskure ya kuma gyara balle a siyasa,"" a cewarsa."	https://www.bbc.com/hausa/articles/cd1xvz8ky87o
entertainment	Daga Bakin Mai Ita tare da Shu'aibu Kumurci	Daga Bakin Mai Ita shiri ne na BBC Hausa da ke kawo muku hira da fitattun taurari da mawakan masana'antar fim ta Kannywood kan abubuwa da suka shafi rayuwarsu zalla. A wannan kashi na 113, mun tattauna da tauraron fina-finan Hausa, Shu'aibu Lawan Ahmad wanda aka fi sani da Kumurci.	https://www.bbc.com/hausa/articles/cd15j14e3y2o
health	Mace ta farko da ake kyautata zaton 'ta warke' daga cutar HIV	Latsa hoton da ke sama domin kallon wannan bidiyon: An yi amannar cewa wata mace daga Amurka ce ta uku a duniya, kuma mace ta farko da ta fara warkewa daga cutar HIV. Matar mai matsakaicin shekaru tana da kansa ne inda aka yi mata dashen ƙwayoyin halitta da na wani da ke ƙwayoyin halittarsa suka fi ƙarfin ƙwayar cutar HIV. A yanzu watan matar 14 ba ta ɗauke da cutar. Amma ƙwararru sun ce tsarin dashen da aka bi, na amfani da jinin cibiya, yana da haɗari sosai ga mafi yawan mutane masu ɗauke da cutar HIV.	https://www.bbc.com/hausa/labarai-60420431
business	Za a saki mutumin da ya saci dala 50.75 bayan shekara 36 a daure	"Alkalin wata kotu da ke Alabama na kasar Amurka ya umurci da a saki wani mutum wanda ya yi fashin kudi dalar Amurka 50.75, kwatankwacin Naira dubu 19, daga daurin rai-da-rai da ake masa. An yanke wa Alvin Kennard mai shekara 58 a duniya hukunci mai tsanani na dauri, ne a karkashin wato doka da aka bullo da ita a shekarar 1970, domin zama darasi ga masu son maimata irin laifukan da suka aikata. Hukuncin dai ya janyo harzuka daga 'yan'uwa da aminai, wadanda su ne suka ci gaba da ziyartar sa a gidan yari tun bayan da aka yanke masa hukuncin. Lauyar da kare Kennard ta ce ya yi matukar murna da wannan mataki, kuma zai samu kulawa ne daga 'yan uwansa. Ta kuma ce yana son ya koma aikin kafinta da yake yi kafin a daure shi. A shekarar 1983 ne lokacin da Kennard ke da shekara 22 a duniya, ya yi amfani da wuka wajen yin fashi a wani gidan burodi. Duk da cewa babu wanda ya raunata, amma an yanke masa hukuncin dauri na ra-da-rai kai-tsaye. Kafin wannan lokaci ya taba amsa laifin yin wata satar, wanda hakan ke nufin ya saba dokar hukunta wadanda ke maimaita aikata laifuka. Yanzu haka dai an sauya dokar, yadda za a iya sakin wanda aka daure a karkashinta. Lokacin da ya bayyana a gaban alkali sanye da kayansa na fursuna, Kennard ya shaida wa alkali cewa ya amince da hukunci da aka yanke masa na laifin da ya aikata. Aminai da 'yan uwansa sun rungume shi bayan hukncin da kotun ta yanke na sakin sa. ""Dukkanin mu mun zubara da hawaye"" in ji wata 'yar'uwarsa Patricia Jones. Ta ce yana ta maganar cewa yana son a sake shi tsawon shekara 20 da suka gabata."	https://www.bbc.com/hausa/labarai-49533450
sports	Real Madrid za ta fafata da Levante a La Liga ranar Alhamis	Real Madrid da Levante za su fafata a gasar La Liga karawar mako na 36 ranar Alhamis a Santiago Bernabeu. Tuni dai Real Madrid ta lashe kofin babbar gasar tamaula ta Sifaniya ta bana, kuma na 35 jumulla. Kungiyoyin sun fara fuskantar juna a gasar bana ranar 22 ga watan Agusta, inda suka tashi 3-3 a gidan Levante. Wadanda suka ci wa Levante kwallayen sun hada da Roger da Jose Gomez Campana da kuma Rober, yayin da aka yi wa Aitor Fernandez jan kati. Ita kuwa Real ta ci kwallaye ta hannun Gareth Bale, sannan Vinicius Junior ya zura biyu a raga. Real Madrid wadda za ta buga wasan karshe a Champions League da Liverpool ranar 28 ga watan Mayu, tana ta daya a teburin La Liga da maki 81. Ita kuwa Levante mai maki 29 tana ta biyun karshe wato ta 19 a kasan teburin kakar bana. Tuni Real ta ci gaba da atisaye don fuskantar karawar mako na 36, bayan da 'yan wasa suka motsa jiki, sannan suka murza leda. 'Yan wasa da suka hada da Alaba da Bale da kuma Marcelo sun motsa jiki a waje da cikin fili. Shi kuwa Ceballos da Carvajal da Asensio sun motsa jiki a rufaffen dakin samun kuzari.	https://www.bbc.com/hausa/wasanni-61408102
sports	'﻿Yan Man United da za su buga Gasar Cin Kofin Duniya a Qatar	Q﻿atar za ta karbi bakuncin Gasar Cin Kofin Duniya da za a fara ranar 20 ga watan Nuwamba a kammala 18 ga watan Disambar 2022. R﻿anar 14 ga watan Nuwamba ita ce ranar karshe da tawagogin da za su buga wasannin za su mika sunayen 'yan wasan da za su wakilce su. M﻿anchester United tana da tarin 'yan wasan da za su wakilce ta a Gasar Cin Kofin Duniya da za a fafata tsakanin kasashe 32. K﻿oda yake wasu kasashen ba su sanar da 'yan wasan da za ta je da su buga babbar gasar tamaula ta duniya ma kawo yanzu. U﻿nited za ta ziyarci Fulham domin buga wasan mako na 16 a gasar Premier League, daga nan za a yi hutu a babbar gasar tamaula ta Ingila sai bayan wasannin Qatar. J﻿erin 'yan wasan United da za su buga Gasar Cin Kofin Duniya a Qatar: R﻿ukunin farko D﻿an wasan United, Tyrel Malacia zai wakilci Netherlands. R﻿ukuni na biyu '﻿Yan wasan United a wannan rukunin daga Ingila suke R﻿ukuni na uku Lisandro Martinez zai wakilci Argentina mai taka leda a United R﻿ukuni na hudu Denmark za ta je kofin duniya da Christian Eriksen mai wasa a United F﻿aransa za ta je da Raphael Varane, wanda ya ji rauni a wasan United da Chelsea Tunisia za ta je da Hannibal Mejbri mai wasan aro a Birmingham daga United R﻿ukuni na biyar Ba dan wasan United a wannan rukunin, bayan da Sifaniya ba ta kira David de Gea ba mai wasa a Old Trafford. Rukuni na shida Babu dan wasan United da zai buga kofin duniya a rukuni na shida R﻿ukuni na bakwai 'Yan wasa hudu daga United ne za su wakilci Brazil a Qatar Casemiro Fred Antony Alex Telles mai wasan aro a Sevilla daga United Rukuni na takwas K﻿yaftin din Portugal, Cristiano Ronaldo daga United, wanda ake sa ran wannan ita ce gasa ta karshe da dan kwallon zai buga.	https://www.bbc.com/hausa/articles/c88j6dz7261o
entertainment	Jikan sarauniyar Ingila da matarsa sun kai ziyara masallaci	"Duke da Duchess na Sussex, wato jikan sarauniyar Ingila da matarsa sun ci wani abincin gargajiya na Afrika Ta Kudu sannan sun ziyarci wani masallaci mai tsohon tarihi a kwana na biyu na rangadin kwana 10 da suke yi a nahiyar Afirka. Jikokin sarauniyar sun ziyarci Masallacin Auwal mai shekara 225 a Bo-Kaap da ke Cape Town a Ranar Al'adu ta Afirka Ta Kudu - wata rana da aka ware don raya al'adun kasar. Tun da fari dai ma'auratan sun ziyarci wata kungiyar agaji da take aiki tukuru kan batun lafiyar kwakwalwa don taimaka wa matasa. Rangadin shi ne tafiyarsu ta farko a hukumance da suka yi da dansu Archie. A yayin da suke tafiya zuwa masallacin, Yarima Harry da Meghan sun hadu da wasu malaman addini na yankin da suka hada da Sheikh Ismail Londt  da kuma shugaban addini na yankin mai suna Mohamed Groenwald. Meghan ta sanya dankwali a lokacin da za ta shiga masallacin, wanda aka gina shi a shekarar 1794 a gundumar Bo-Kaap, wacce ta bambanta saboda gidaje masu launi da ta kunsa. Gabanin ziyarar, an dauki hoton ma'auratan suna cin abinci a gidan wasu iyalai a yankin. Shaamiela Samodienmai shekara 63, ta shaida wa kamfanin dillancin labarai na AFP cewa: ""Dama mun saba dafa abinci mai yawa na walima ko na mutan gidan. Don haka a zuwan nasu ma ba wani abu daban muka yi ba. ""Sun ci wani abincin gargajiya na Afirka Ta Kudu mai zaki da ake kira koeksisters  da kuma wani da ake yi da tuffa."" Bayan wannan ziyara kuma ma'auratan sun ziyarci bakin tekun Cape Town don ganin wani shiri da ake na taimakawa matasa kan lafiyar kwalkwalwa. Ma'auratan sun kuma gana da masu koyawa mutane zamiya a tekun Monwabisi don jin cikakken bayani kan shirin mai suna Waves for Change. Harry da Meghan sun kuma ji karin bayani a kan wani shirin na tallafi mai suna Lunchbox Fund, wanda mutane suke bayar da gudunmowa bayan da haihuwar dansu Archie. Kungiyar Waves for Change sun bai wa ma'auratan wata dabara ta inganta lafiyar jiki da ta zuciya irin wanda suke tallafawa matasa marasa galihu kan lafiyar kwakwalwa. Kungiyar wacce ke tallafawa yara 1,200 tana da ofishi ne a wani waje da ake sauke kaya daga jirgin ruwa a kuda da gabar tekun. Sun karkare ranar da ganawa da wasu matasa da shugabannin al'umma a gidan jakadan Birtaniya na kasar."	https://www.bbc.com/hausa/labarai-49824395
entertainment	Daga Bakin Mai Ita tare Maimuna Wata Yarinya	Danna hoton da ke sama domin kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun mutane kan wasu abubuwa da suka shafi rayuwarsu zalla. A wannan kashi na 110, mun tattauna da fitacciyar tauraruwa a masana'antar Kannywood  Maimuna Mohammed wadda aka fi sani Maimuna Wata Yarinya. Ta amsa tambayoyin da suka shafi rayuwarta. Wasu Daga Bakin Mai Ita da suka gabata:	https://www.bbc.com/hausa/articles/cgx0elgnxpzo
entertainment	Waɗanne irin ƙalubale ne a gaban Sarki Charles III?	"A takarda, ba a cika samun miƙa mulki ya tafi lami lafiya kamar na Masarautar Birtaniya. Ƙasa da sa'a 48 bayan mutuwar Sarauniya Elizabeth II, aka ayyana Sarki Charles III a matsayin sabon sarkin Birtaniya. Sai dai abubuwa ba su da sauƙi kamar yadda ake gani: Charles ya hau kan karaga a daidai lokacin da Birtaniya da masarautarta ke fuskantar ƙalubale. M﻿asana tarihin da BBC ta tattauna da suna ganin sabon sarkin zai fuskanci ƙalubalen da ba a taɓa ganin irin sa ba wanda zai haska mulkinsa da waɗanda za su biyo baya. Daga  tunkarar tasirin matsalar makamashi a ƙasar zuwa fuskantar sauya ra'ayin mutane game da masarautar bayan shekara 70 da mahaifiyarsa ta yi tana mulki. Ga wasu daga cikin manyan batutuwan da ka iya buƙatar kulawar sabon sarkin. Miliyoyin iyalai a Birtaniya na fuskantar ƙarancin iskar gas a wannan lokaci na hunturu saboda hauhawar farashin makamashi sanadin yaƙin da ake yi a Ukraine. Hasashen da aka yi na cewa kusan mutum miliyan 45 ne za su shiga garari wajen biyan buƙatunsu - kusan kashi biyu bisa uku na al'ummar ƙasar. Da alama irin wannan yanayin ka iya sa a sanya ido kan kuɗaɗen masarautar saɓanin da. Koma kafin yaƙin, akwai raɗe-raɗin cewa tsohon Yariman Wales yana son rage yawan bukukuwan masarautar, wato naɗin sarautarsa. J﻿aridar Daily Telegraph ta yi hasashen cewa a ranar 13 ga watan Satumba taron ba zai kasance irin na marigayiya sarauniya ba da aka yi a 1953 - wanda shi ne biki irinsa na farko da aka nuna ta talabijin. Da take ambato wasu majiyoyi daga gidan sarautar, jaridar ta ce bikin naɗin Charles III, wanda ba a tsammanin za a yi shi kafin watan Yunin baɗi, zai kasance taƙaitacce, babu kashe kuɗi sannan zai haɗa al'adu daban-daban domin nuna banbancin al'ummar Birtaniya. A baya Charles ya yi magana kan sha'awarsa ta yi wa masarautar garambawul abin da ka iya zama taƙaita masarautar ga wani rukuni na masarautar, inda sarki da mai ɗakinsa Camilla da Yarima William da matarsa Catherine za su kasance a tsakiyarta. ""Tana iya yiwuwa muga an taƙaita abubuwa, musamman bikin naɗin,"" kamar yadda masaniyar tarihin masarautar Kelly Swab ta shaida wa BBC. ""Dole ne a ga iyalin masarautar domin sanin abin da ke wakana a ƙasar a irin wannan mawuyacin lokaci,"" in ji ta. Ƙ﻿udaden gidan sarautar wani lamari ne mai rikitarwa wanda a mafi yawan lokuta ake muhawara a kai: kuɗaɗen na zuwa ne daga harajin da mutane ke biya duk shekara da ake kira Sovereign Grant. T﻿sakanin 2021 zuwa 2022, an sa tallafin kan  $99.8m - ke nan kowane mutum a Birtaniya na biyan $1.49 amma bai haɗa da kuɗaɗen tsaro ba na iyalan masarautar. Goyon baya ga masarautar ya ragu matuƙa cikin sama da shekara 30, a cewar nazarin ra'ayin jama'ar Birtaniya wanda a kai a kai yake duba ra'ayin asu ƴan Birtaniya game da wasu yan gidan sarautar. Nazarin baya-bayan nan da aka wallafa a 2021 ya nuna kashi 55 na ƴan Birtaniya ne kaɗai suke ganin masarautar na da matuƙar muhimmanci. A shekarun baya, goyon bayan na tsakanin kashi 60 da kashi 70 cikin 100. A Mayun bana, Charles ya kasance na uku a jerin mutanen da aka fi so a ƴan gidan masarautar bayan Sarauniya da babban ɗansa, Yarima William. Yayin da ƙuri'ar jin ra'ayin da aka yi bayan mutuwar Elizabeth II sun nuna ƙaruwar goyon baya ga sabon sarki, akwai alamun akwai aiki ja a gaban Charles III game da martabar masarautar. ""﻿Ɗaya daga cikin ƙalubale ga sarki Charles III shi ne ƙara wa masarautar armashi domin janyo ra'ayin matasa,"" in ji masanin tarihin masarautar Richard Fitzwilliams. Ra'ayin Fitzwilliams ya yi dai-dai da na ra'ayin Jama'ar Birtaniya da ya nuna a 2021, kashi 14 cikin 100 ne kaɗai masu shekara 18 zuwa 34 suka nuna yana da matuƙar muhimmanci ga Birtaniya ta samu masarauta yayin da waɗanda shekarunsu suka haura 55 suka kasance kashi 44 cikin 100. A cewar ra'ayin jama'a na YouGov, da aka yi a watan Mayu, kashi 27 cikin 100 na al'umma na goyon bayan a rushe masarautar - hakan ƙari ne kan kashi 15 cikin 100 da aka saba samu a wannan ƙarnin. Sannan an fi samun rashin gamsuwa daga ɓangaren matasa. K﻿elly Swab ta ce ""abubuwa da dama sun sauya tun 1952"" (shekarar da Elizabeth II ta zama sarauniya). Ta yi magana ne kan zanga-zangar nuna ƙin jinin masarauta da aka gudanar a ƴan kwanakin baya-bayan nan. ""﻿Irin abin da Sarki Charles ya kamata ya yi la'akari da su ke nan."" Sarki Charles III shi ne jagora a Birtaniya. Amma a ƙarƙashin kundin tsarin mulkin masarautar Birtaniya, iyalan masarautar na tsame kansu daga siyasa. A baya Charles yana magana kan batutuwa daban-daban da suka shafe shi. A 2015, an gano ya rubuta wasu wasiƙu 10 zuwa ministoci inda yake bayyana damuwarsa kan batutuwan da suka shafi kuɗi da sojoji da maganin gargajiya. Shin zai sauya? Wani ƙwararren masanin kundin tsarin mulki Farfesa Vernon Bogdanor na ganin zai sauya. ""﻿Ya sani tun a baya cewa tsarinsa zai sauya. Jama'a ba za su so sarki mai kamfe ba,"" in ji Farfesa Bogdanor. A﻿ ranar 12 ga watan Satumba, yayin da yake jawabi ga ƴan majalisa, sabon sarkin tuni ya bada alamun sauya abubuwansa. Sannan da sanin cewa akwai abubuwa da dama da ba zai ci gaba da yinsu ba."" Bayan mutuwar mahaifiyarsa, Sarki Charles III ya zama shugaban ƙungiyar commonwealth, mai ƙasashe mambobi 56, galibinsu waɗanda Birtaniya ta mulka. Shi ne kuma shugaban ƙasashe 14 har da Birtaniya - da suka haɗa da Australiya da Canada da Jamaica da New Zealand. A ƴan shekarun nan ne wasu ƙasashen Commonwealth suka fara muhawara kan dangantakarsu da masarautar Birtaniya. A wani ɓangare na wannan mataki ne Barbados ta yanke shawarar zama Jamhuriya a ƙarshen 2021, matakin da ya cire marigayiya Sarauniya a matsayin shugabar ƙasar tare da kawo ƙarshen tasirin da Birtaniya take da shi kan tsibirin. Zagayen Yarima William zuwa yankin Carribean a farkon 2022 ya janyo zanga-zangar adawa da mulkin mallaka inda suka buƙaci Turawa su nemi afuwarsu.  F﻿iraministan Jamaica, Andrew Holness a bainar jama'a ya faɗa wa masarauntar cewa ƙasar za ta yi ta samun ci gaba. Sean Coughlan, wani wakilin BBC a masarautar na ganin sake fasalin alaƙarta da ƙasashen commonwealth zai kasance gagarumin ƙalubale ga Sarki Charles. Charles III shi ne sarki mafi tsufa da aka ayyana a matsayin sarki a Birtaniya. Ɗaya daga cikin tambayoyin kan yadda yake tafiyar da mulkinsa, shi ne ya nauyin ayyukan masarautar da ake sa ran zai tafiyar da su da kansa za su kasance? A﻿kwai jita-jita da dama cewa ɗansa kuma magajinsa, Yarima William, zai riƙa tafiyar da wasu ayyukan masarautar musamman tafiye-tafiye zuwa kasashe. Sarauniya Elizabeth II ita ma da kanta ta ajiye batun tafiye-tafiye zuwa wasu ƙasashen tun tana shekaru 80. ""﻿Charles Sarki ne da ya tsufa. Ba zai iya komai shi kaɗai ba,"" in ji Kelly Swab. Elizabeth II ta kasance basarakiya da ta yi suna ganin yadda mutane suka riƙa tururuwar nuna jimami a sassan kasar bayan mutuwarta. W﻿annan kaɗai ma ƙalubale ne ga sabon sarki - a cewa masaniyar tarihi Evaline Brueton. Ta ba da misali da yadda Edward VII ya gaji sarauta a 1901 sakamakon mutuwar Queen Victoria, wata basarakiyar da al'umma ke ƙauna. ""﻿Akwai kamanceceniya tsakanin yanayin da muke a ayznu da kuma na ƙarshen mulkin Victoria,"" in ji Brueton. ""Edward da Charles dukkansu sun karɓi ragama ne a lokacin da ake samun sauyi a tsakanin al'ummar Birtaniya. Sannan dukkansu ba su kai farin jinin mahaifansu ba."" Edward VII ya yi mulki ne tsawon shekara tara (1901 - 1910) amma ana tunawa da shi a matsayin sarkin da ya tsunduma cikin ƙoƙarin diflomasiyya wanda ya aza harsashi ga shahararriyar yarjejeniyar Entente Cordiale da aka ƙulla tsakanin Birtaniya da Faransa a shekarar 1904."	https://www.bbc.com/hausa/articles/cj5qny4v99go
religion	Amsoshin tambayoyinku kan Sheikh Dahiru Usman Bauchi	"Wannan makala ce da muka yi bayan da muka bukaci ku aiko tambayoyinku kan Sheikh Dahiru Usman Bauchi. BBC ta tattauna da Sheikh domin bayar da amsar tambayoyin naku. Shiekh Dahiru Usman Bauchi babban malamin darikar Tijjaniyya ne da ake ji da shi a nahiyar Afirka, sannan malami ne wanda ya sadaukar da rayuwarsa ga koyar da al'kur'ani, littafin musulmi mafi girma. Shehun malamin na daya daga cikin malamai a Najeriya da suke sadaukar da rayuwarsu wajen yi wa addinin Musulunci hidima. Wannan tambaya ce da muka samu daga dumbin mutane da suka hada da Ahmad Muhammad da Wada Muhammad Musa Danmaliki Kumbotso Kano BBC ta mika wannan tambaya ga Sheikh Dahiru Bauchi ga kuma amsar da ya bayar: An haifi Sheikh Dahiru ne a ranar 28 ga watan Yunin 1927, dai-dai da 2 ga watan Muharram 1346. An haife shi a wani gari da ake kira Nafada da ke jihar Gombe, wanda garin mahaifiyarsa ce, ""kasancewar a al'adar Fulani ana haihuwar dan fari ne a gidansu mahaifiyarsa,"" in ji shi. Ya kara da cewa: ""Ni Bafulatani ne ta wurin uwa da uba. Dukkanin kakannina hudu Fulani ne. ""Sunan mahaifiyata Maryam 'yar Hardo Sulaiman. Sunan Mahaifina Alhaji Usman dan Alhaji Adam."" Sheikh Dahiru ya haddace kur'ani a wurin mahaifinsa kafin daga bisani ya tura shi Bauchi domin neman tilawa. Mahaifinsa almajirin Shehu Ibrahim Nyass ne kuma mukaddami a cikin darikar Tijjaniyya ta hanyar Amadu Futiy kafin Shehi Ibrahim Nyass ya bayyana. ""Mahaifiyata ita ma ta je Kaulaha har sau biyu, kuma Shehu ya kaddamar da ita har ya ba ta carbi, saboda haka ni da mahaifina da mahaifiyata da 'ya'yana da jikokina duk gaba daya mun taru a cikin Shehu Ibrahim,"" Ya yi auren fari a shekarar 1948 lokacin yana da shekara 20 ""da wata daya."" Tambaya ce da muka samu daga Murtala Shu'aibu Gama Sheikh Dahiru ya ce yana da 'ya'ya kimanin 80 kuma 70 daga cikinsu sun haddace alkur'ani. ""Wasu daga cikin yarana sun haddace kur'ani tun suna shekara bakwai da haihuwa kuma tun ma kafin su iya rubutu a allo. ""Akwai yarana hudu da suka haddace kur'ani a shekara biyar kamar daya daga cikin 'ya'yana da ke Kaduna. Su da ka suke haddacewa amma dai ba zai hana su rubutu a allo ba idan suka girma. ""Sai dai ban sani ba ko a cikin 'ya'yan nawa akwai wanda ya rubuta kur'ani saboda su kan fita kasashen waje domin neman karatu na sauran fannonin addini da ma boko. ""Yanzu ma akwai daktoci a cikin yaran,"" a cewar Shehun Malamin. Matan Shehi nawa? Mun sami wannan tambayar ne daga Usman Sale Jimeta da Salisu Garba Warure. BBC kuma ta mika tambayar ga daya daga cikin 'ya'yan Sheikh Dahiru Usman Bauchi, inda ya bayar da amsa kamar haka: ""Matan Shehi hudu ne a yanzu haka. Sai dai kuma da dama sun mutu sannan kuma wasu da dama sun fita."" A ina ya Shehi ya yi karatu? Tambaya ce da muka samu daga mutane da dama amma da yawansu ba su fadi sunayensu ba. Sheikh Dahiru ya ce ya haddace kur'ani a hannun mahaifinsa Alhaji Usman dan Alhaji Adam ne domin shi ma mahaddacin alkur'ani ne. Daga nan ne ya tura shi wurin malamai da dama domin tilawa, ""kuma Alhamdulillahi na kan ji mutane na karin gishiri suna kira na gwani,"" in ji Malam. Malam ya je Bauchi domin karatu. Malaman da ya yi karatu a hannunsu sun hada da Malam Ahmadu na Sabon gari da Gwani dan Fika da malam Alhaji na Gombe da dai sauran su. Ya kara da cewa: ""Ba gaskiya ba ne cewa na yi karatu wurin Shehi Nasiru Kabara. Malam Abubakar Gumi ne ya yi karatu wurin Shehi Nasiru Kabara. ""Na kuma karbi darikar Tijjaniya a hannun mahaifina."" Ko Shehi ya rubuta Alkur'ani? Sheikh Dahiru Bauchi ya bayar da amsa kamar haka: ""Bayan na haddace Alkur'ani inda ake kira na gwani ko gangaran, na rubuta Alkur'ani na farko na bai wa babana kuma malamina kyauta. ""Na kuma rubuta na biyu wasu sun manta. Na fara rubuta na uku amma ban gama ba har yanzu. ""Ina da matsalar agana a idanuna dalilin da ya sa ba ni da nishadi kan duk abin da za a kalla,"" a cewarsa. Malamin ya ce matsalar idanun ce ta sa bai yi wasu rubuce-rubuce ba a fannoni. Dangane kuma da tafsirin Alkur'ani, ya ce ya fara ne a shekarar 1951 ko 1952. ""Ni kuma tafsirina ba na duba takarda saboda haka Annabi yake yi, sannan haka ma manyan bayin Allah suka yi. ""Idan mutane suka tambaye ni me ya sa ba na rike takarda a tafsirina, sai na tambaye su cewa kuna rike kur'ani idan kuna karanta Suratul Ikhlas a sallah. ""Na san kur'ani saboda haka ba sai na rike shi ba idan zan yi tafisiri,"" in ji Sheikh. Shehun Malamin ya ce: ""Sirri na Allah ne. Da farko dai muna kiran wani abu da ake kira fafau da muke rubuta wa mutum ya sha domin zuciyarsa ta fafe ya haddace kur'ani. ""Muna da wani sirri da muke rubuta wa yaro a duk Laraba sau uku. Ana rubuta masa ya lashe. Zai haddace kur'ani kuma duk garin da ya zauna sai an yi tafiyar wata uku kafin a samu mahaddaci kamarsa. ""Sai dai ba mu sani ba ko wata ukun na tafiyar kafa ne ko kuma a mota,"" kamar yadda ya ce. Ya ce ada can sai sun je garin Barebari sannan su haddace kur'ani amma yanzu ko ina ana iya haddace shi. Suna da makarantu kusan 300 na almajirai a Najeriya, kuma yaran ba sa wuce shekaru hudu ba tare da sun haddace kur'ani ba sai dai idan suna da nauyin kwakwalwa. Sheikh Dahiru Bauchi ya ba da amsa kamar haka; Tun daga shekarar 1970 kawo yau sau daya ne kawai bai je aikin Hajji ba. Hakan na nufin ya yi aikin hajji sau 48. Harshe nawa Shehi yake ji? Ita ma wannan tambayar mun same ta daga mutane da dama ""Ni dai Bafulatani ne kuma ko an ji ni ina Fulatanci babu mamaki. Mahaifina yana da tsangaya a kasar Borno inda yake da almajirai Hausawa da Barebari. ""Saboda haka tun a lokacin na iya Hausa da Barbarci kuma tun ina karami na tashi da wadannan. ""Da na girma kuma na iya Larabci kadan da yaren Wolof na su Shehi Nyass da Bolanci."	https://www.bbc.com/hausa/labarai-50465787
politics	Yadda Rasha da ƙasashen Yamma ke rububin samun goyon bayan Afirka	"Yayin da Rasha ke fuskantar tsangwama daga ƙasahen duniya, an yi wa Ministan Harkokin Wajen Rashar Sergei Lavrov kyakkyawar tarba a ziyararsa a ƙasashen Afirka huɗu. Ziyarar ta Mista Lavrov ta nuna cewa har yanzu Rasha na da ƙarfi irin na difilomasiyya da za ta iya karawa da ƙasashen Yamma wajen samun goyon bayan ƙasashen Afirka. Ministan ya ziyarci Masar, da Habasha, da Uganda da kuma Congo-Brazzaville. Akasarin ƙasashen Afirka - kamar Najeriya da Kenya, waɗanda su ne mafiya girman tattalin arziki a yamma da kuma gabashin Afirka - sun goyi bayan yin Allah-wadai da hare-haren Rasha a Ukraine a ƙuri'ar da aka kaɗa a zauren Majalisar Ɗinkin Duniya (MDD) a watan Maris, inda suka nemi ta janye daga ƙasar. Sai dai kuma kusan rabin ƙasashen da suka kauce wa kaɗa ƙuri'ar guda 17 daga Afirka suke. Cikinsu har da Afirka ta Kudu - wadda ke jin Rasha ta taimaka mata wajen yaƙi da gwamnatin wariyar launin fata. Da kuma Uganda wadda ke shirin karɓar shugabancin ƙungiyar ƙasashen 'yan ba-ruwanmu, wadda aka kafa lokacin Yaƙin Cacar-Baka tsakanin ƙasashen da ba sa son su ɗauki ɓangare a rikicin Tarayyar Soviet da ƙasashen Yamma. Yayin wani taron manema labarai tare da Mista Lavrov, Shugaban Uganda Yoweri Museveni ya jaddada matsayinsa na 'yan ba-ruwanmu kan yaƙin Ukraine. ""Ba ma son zama abokan gabar abokin gabar wani mutum,"" in ji shi. A wajen Lavrov, muhimmancin ziyarar shi ne ya musanta batun cewa Rasha ce ke haifar da yunwa a Afirka. Ya ɗora alhakin hauhawar farashin kayan da ake fuskanta kan takunkuman da ƙasashen Yamma suka ƙaƙaba wa ƙasarsa. Sai dai bai yi wa ƙasashen Afirka tayin komai ba don rage musu raɗaɗin halin da suke ciki. Idan aka kwatanta da sanarwar Amurka da ta ce za ta bai wa ƙasashen tallafin dala biliyan ɗaya da ɗoriya domin su rage, da kuma shirin Faransa na noma domin tallafa wa ƙasashe Afirka, za a ga bambanci mai girma. Shi ma Shugaban Faransa Emmanuel acron na yin tasa ziyarar a ƙasashen Afirka, inda yake ziyartar Kamaru, da Benin, da Guinea-Bissau. Ya faɗa a Kamaru: ""Wasu na zarginmu cewa takunkuman da ƙasashen Turai suka saka ne ke jawo matsalar ƙarancin abinci a Afirka. ""Wannan ba gaskiya ba ce. Rasha ta mayar da abinci da makamashi a matsayin makamin yaƙi."" Da yake mayar da martani kan wannan iƙirari, Lavrovya ce matsalar abincin ta fara ne daga lokacin annobar korona, amma ya yarda cewa ""halin da ake ciki a Ukraine ya shafi kasuwar abinci"". A Masar, Mista Lavrov ya ba da tabbaci cewa kamfanonin fitar da abinci na Rasha za su cika alƙawuransu. Tattalin arziƙin Masar ya fi dogara da Rasha fiye da sauran ƙasashen Afirka. Kusan kashi 80 cikin 100 na alkamar da take shigarwa cikin ƙasarta na fitowa ne daga Rasha da Ukraine, kuma ɗaya cikin uku na 'yan yawon buɗe-ido da ke zuwa ƙasar, daga Rasha suke. A al'adance, alaƙar Rasha da Afirka ta ta'allaƙa ne kan harkokin tsaro - inda ake cinikin bindigogi da kuma jiragen sama na yaƙi. A baya-bayan nan, an ga sojojin haya na Rasha da ke fafata yaƙi a Mali da kuma Jamhuriyar Afirka ta Tsakiya da zimmar taimaka wa dakarun gwamnati murƙushe 'yan tawaye. Yayin ziyarar tasa, Mista Lavrov ya mayar da hankali kan taron ƙawance da za a yi tsakanin Rasha da Afirka a Habasha a watan Oktoba mai zuwa, inda ake sa ran saka hannu kan yarjejeniyoyi da suka shafi tsaro da kasuwanci don yauƙaƙa alaƙa. Shi ma wakilin musamman na Amurka a kusurwar Afirka Michael Hammer,  Michael Hammer na ziyartar Masar da Habasha, yayin da shi kuma jakadan Amurka a MDD, Linda Thomas-Greenfield zai je Uganda da Ghana a mako mai zuwa. Ƙasashen Yamma sun zaƙu su nuna wa ƙasashen Afirka rawar da za su iya takawa da kuma tuna musu cewa suna yin hakan ta hanyar ba da tallafi da kuma kasuwanci."	https://www.bbc.com/hausa/articles/ckvx8wz5430o
sports	Qatar na son Fifa ta hana giya a Kofin Duniya, Argentina ta tafi gasar da tarin nama	Tawagar Argentina da ta Uruguay da suka tafi gasar Kofin Duniya sun yi dakon tarin nama mai yawa zuwa Qatar domin su rika tunawa da dandanon abincin kasashensu a lokacin gasar. ‘Yan kasar Qatar na son hukumar kwallon kafa ta duniya, Fifa ta sauya shawarar da ta yanke ta barin a sayar da barasa a dukkanin filayen wasannin da za a yi gasar Kofin Duniya. Watakila cinikin matashin dan wasan tsakiya Jude Bellingham na Ingila mai shekara 19 da Liverpool ya kammala, inda ake sa ran ya bar Borussia Dortmund. Tsohon dan gaban Liverpool Emile Heskey ya ce kungiyar ta Anfield ta tashi tsaye sosai har sai ta ga ta samu matashin dan wasa. Haka kuma Liverpool din da Juventus na jira su ga yadda za ta kaya a tattaunawar yarjejeniyar da ke wakana tsakanin dan wasan tsakiya na Ingila Mason Mount da Chelsea. Chelsea na kallon Mount a matsayin wanda zai iya zama kyaftin din kungiyar a nan gaba, amma kuma kwantiragin matashin dan wasan na yanzu ya sa ya zama daya daga cikin wadanda ke karbar albashi mafi karanci a kungiyar. Tsohon kocin Tottenham da Southampton da kuma Paris St-Germain Mauricio Pochettino ya ce a shirye yake ga duk wani tayi, lokacin da aka tambaye shi ko yana da sha’awar zama kocin tawagar Ingila. Fulham da Bayer Leverkusen da kuma Villarreal na sha’awar sayen dan bayan Portugal Cedric Soares, daga Arsenal a watan Janairu. Aston Villa ta yi watsi da damarta ta sayen dan wasan tsakiya na Portugal Joao Palhinha kafin dan wasan mai shekara 27 ya tafi Fulham.  Tsohon dan gaban Barcelona da Liverpool Luis Suarez, mai shekara 35,ya yi watsi da tayin zuwa kungiyar Gremio ta Brazil idan kwantiraginsa da Nacional ta kasarsa  Uruguay ya kare. Jiragen yaki sun yi wa tawagar kwallon kafa ta kasar Poland da za ta je gasar Kofin Duniya rakiya zuwa Qatar.	https://www.bbc.com/hausa/articles/c0419vl715no
technology	Matar da ke sa mabiyanta na shafukan sada zumunta kamanta mutuwa	"Gargadi: Wannan makalar na dauke da bayanan da ka iya tayar wa masu karatu hankali Zanen wata doguwar mace mai dogon gashi ya dade rataye a gidansu. Amma Sara ba ta taba tunanin wani abu akai ba. 'Yarta Casey kwararriyar mai zane-zane ce tana daukar lokaci don nazarin abin da za ta zana. Bayan dogon lokaci sai Sara ta fara tunanin akwai wani abu ga zanen kuma ta kudiri aniyar yin cikakken bincike. Ba a dade ba Casey ta lura wallafa zanen a internet. A kasan hoton an rubuta; ''Wannan kyakkyawar matar ita ce Teal Swan, shahararriyar malamar duba.'' Wace ce wannan matar da ta zamo abar sha'awa ga matashiya 'yar shekara 18? Teal Swan mace ce da ta ayyana kanta a matsayin malamar duba, kuma jagorar sauya juyin juya hali ta kashin kanta. An haifeta a Utah a matsayin Mary Teal Bosworth,  tana da mabiya a shafukan sada zumunta, kuma a shafinta ana kallon bidiyonta a Youtube sau miliyan 79. Cibiyar da ta bude, mai ikirarin bai wa mutanen da suke cikin damuwa shawara, yawanci wadanda suka samu kansu cikin tsananin tashin hankalin da hankalinsu ke neman gushewa ko kokarin hallaka kai. Ta yi imani da mutum na iya mutuwa kuma ya sake dawowa duniya, da karfin samar da waraka ga matsaloli, saboda a cewarta tana daya daga cikin wadanda suka tsira bayan yunkurin hallaka kanta, wannan ya ba ta kwarin gwiwar za ka iya gwada mutuwa kuma ka samu maganin matsalarka. Swan ta ce manufarta ita ce taimaka wa wadanda suka samu kansu cikin tashin hankali, kuma yawancin mutanen sun ce koyarwarta ta taimaka musu kwarai da gaske. Sai dai an fara zargin Swan tana kara sanya mutane cikin hadari musamman kan batun mutuwa, kuma masana halayyar dan adam sun fara kiran abin da take bai dace ba, kuma ba ya taimakawa sai sanya rayuwar mutane cikin hadari. Sara ce zaune a falonta da ke arewa maso gabashin Amurka, tana sauraren wakokin ikilisiya yayin da hasken rana ya ratso tagar da ke falon. Ita da mijinta sun shaida min cewa ta wayar tarho da aka kira su, aka fada musu labari mafi muni a rayuwa wato 'yarsu ta hallaka kanta. Sara ta san 'yarta na fama da bacin ran rabuwar da suka yi da saurayinta, ba ta taba kawowa a ranta 'yarta za ta iya daukar mataki irin wanda ta dauka ba. Sara ta fara duba shafukan sada zumunta da 'yarta ke amfani da su. Ta gano Casey ta wallafa alkalami a shafinta na Facebook, a kasan shi ta rubuta Teal Swan, nan da nan ta gane 'yarta ta shiga kungiyar ''Teal Tribe'', kuma ba kowa iya shiga shafin ba sai idan kai mamba ne. Sara ta yi shahadar kuda tare da shiga shafin, ta kadu matuka kan abin da ta gani. Ta karanta wani sako da 'yarta ta wallafa cewa ta yi kokarin kashe kanta. Hoton da aka sanya a kasan sakon ya nuna wata mace da yatsunta biyu a goshi kamar bindiga. An maida wa Caney martani ta hanyar sakwanni biyu daya daga ciki da ya taimaka wajen tura bidiyon Swan a jiki an rubuta: ''Ina son kashe kaina, abin da ya kamata ka yi idan za ka kashe kanka.'' A cikin bidiyon, malamar duba Swan ta bukaci wadanda suke son kashe kansu su tuntubi jami'an lafiya, amma sai ta ci gaba da cewa, ga wasu wannan matakin ba zai yi tasiri ba. Ta kafe cewa hallaka kai tamkar ''shi ne abu mai sauki da yake kusa da mu za mu iya yin hakan a kowanne lokaci.'' Ta bayar da shawarar kallon bidiyon zai bai wa mutane damar jinge wannan a gefe guda, su mayar da hankali kan abin da ya kamata su dan samu nutsuwa. Ta kuma bayar da misali da wani atisaye da masu kallon bidiyon za su gwada, inda ta kwanta a kasa ta saki jikinta kamar ta mutu, ta ce su kamanta su ne suka mutu. Ta ce duk wanda ya gwada mutuwa zai fahimci babu abin da ya fi dadi kamar ka sake rayuwa... don me za ka tafi? Ta ce kashe kai abu ne mai tayar da hankali, musamman ga masoyanka amma ba wani abu ba ne idan kana mace ko raye... ba ka son mutuwa, abin da kake bukata kawai shi ne ka fita daga halin kuncin da kake ciki. Babu tabbas din ko Casey ba ta kalli bidiyon ba, amma idan dai ta kalla tabbas hakan ya taka rawa kan matakin kashe kanta da ta dauka. Amma sakon da ta wallafa gabannin mutuwarta ya nuna wasu daga cikin kalaman da Swan da take yi, ciki har da sake haifar mutum bayan ya mutu. Mahaifiyarta Sara ta fusata matuka da ganin bidiyon, tare da cewa shi ne kadai sakon da Casey ta wallafa a kungiyar Teal Tribe aka ba ta amsa, kuma babu wanda ya shaida wa 'yan sanda ko kuma yunkurin tuntubar iyayenta. Ta wallafa sakon da makwanni biyu, kafin ta kashe kanta. ''Wannan babban kuskure ne da jefa rayuwar mutum cikin hadari,'' in ji Sara. ""Daman na yi tunanin akwai dalilin da ya sanya Casey kashe kanta, abin ya fi karfin tunanina, babu tantama kungiyar da Swan ke jagoranta ita ce ta bai wa 'yata karfin gwiwar kashe kanta. ""Babu wani abu da za a fada min da zai sauya min ra'ayina.'' ""Tamkar fa an ba ta aiki ne ta yi atisayen yadda za ta kashe kanta,"" Sarah ta bayyana abin da bidiyon ya ke koyarwa. Saboda kokarin gano ko akwai wani abu da ya kamata na kara sani, sai na shiga shafin Teal Tribe na Facebook,  yana da mabobi sama da 27,000, anan na ci karo da tashin hankalin da ya wuce wanda na gani da farko. A wannan shafi ana tattaunawa kan yadda mutum zai kashe kansa cikin sauki inda mutane da dama ke bayyana ra'ayinsu na son hallaka kansu, yayin da sauran mambobin kungiyar ke ba su kwarin gwiwa da karfafa musu gwiwar aikata hakan. Sara ta ci karo da wasu shawarwari da aka zayyano da wanda ke son kashe kansa zai kaucewa don kar a samu kuskure. Amma dukkan bidiyon da ake nunawa a matsayin misali, jagora Swan ce ke aikatawa. Makwannin da na dauka ina bibiyar abubuwan da ake tattaunawa da koyarwa a kungiyar, na gano matasa cikin mambobin kungiyar sun kashe kansu jim kadan bayan sanya bidiyon da yake koyarwar. Baya ga koyarwa a shafin intanet, Swan ta kan shirya taruka a Amurka da Turai kan yadda za ka kashe kanka. Tikitin shiga wannan abu dala 200 ne, na yi kokarin halartar daya daga cikin tarukan a birnin Chicago na ga dandazon matasa da suka halarci taron kuma a zahiri ake koyar da komai. Wani ya shaida min Swan na sauya yadda duniya ke tafiya. Wani kuma ya ce min macen kwarai ce da ta san abin da ke faruwa da hanyoyin warware matsalolin rayuwa cikin sauki. An dauki sa'a takwas a wajen taron, ana kuma kiran mambobin kungiyar da suke wajen su hau dandamali don Swan ta ba su shawara. Suna tattaunawa a kan batutuwa masu muhimmanci a rayuwarsu, daga cin zarafi, zuwa sha'awaar hallaka kansu. Wani mutum ya ce a kowanne daren Allah yana kallon bidiyonta na sa'a biyar. Bayan taron na samu ganawa da Swan, na kuma tambayeta shin me za ta ce wa wadanda suka zargeta da karfafa wa mutane gwiwar hallaka kansu? Kawai sai ta bushe da dariya, kafin ta kada baki ta ce; ''wannan abin dariya ne, gaskiya abin dariya ne a gare ni.'' Sai kuma ta sha mur. Ta ce bai dace a kira mabiyanta da masu hallaka kai ba, kuma duk wanda ya fadi hakan to bai taba kallon bidiyon da take wallafawa a shafin intanet ba. Da na fada mata matasa biyu mambobin kungiyarta sun kashe kansu, sakamakon bidiyonta da suka kalla. Sai ta fara masifa. ''Ban san da su ba,'' ita ce amsar da ta ba ni. Sai kuma ta kara fusata, fuskarta ta sauya launi zuwa ja-ja-ja, alamun bacin rai matuka, ta ce ai ita ce kuwa ke sauya wa mutanen da ke son kashe kansu tunani. ''Idan kika kalli yadda mutanen da suke sha'awar yadda nake magance musu matsaloli, za ki gane mutanen suna bukatar taimako. ''Idan kika ce wai ni, ina sa mutane na kashe kansu, ba maganar da hankali zai dauka ba ce.'' ""Da na yi magana kan shafinta na Facebook, ta amince tana damuwa da hakan. ''Shi ne abin tayar da hankali kan abin da nake yi,'' ta shaida wa Sara. ''Kamar fa kin samar da wata kungiya ta shafin sada muzunta da zummar za ta zamo dandalin mutane masu ra'ayi irin naki. ""Mu ce mamba a dandalin ya yanke shawarar kashe kansa, don haka ba laifina ba ne daman tun kafin su shigo kungiyar suna fama da matsaloli.'' Amma ta amince wadanda suke taimaka wa wajen tafiyar da shafinta ba su da cikakken horon yadda abubuwan ke gudana, ba su san abin da za su yi ba idan suka ga wani ya wallafa sakon son hallaka kai. Sara ta shaida mata shafukan sada zumunta ba su ne wuraren da ya kamata ta baje kolin koyarwarta ba. ""To ai ni ma ina yin wadannan tunanin na kashe kai a lokacin da nake shekara 15,"" in ji ta. Bayan tattaunawar Sara da Swan, an samu sauyi don ta wallafa wani bidiyo a ciki ta fadi matsayarta kan yunkuri ko hallaka kai. Swan ta bayyana karara ba ta amince da hakan ba, kuma ba ta goyon bayan masu yin hakan. Ta ce manufata ita ce taimaka wa wadanda suke cikin damuwa su samu sassaucin fita daga kangin da suka samu kansu a ciki amma ba hallaka kai. Wannan mataki shi ne abin da wani kwararre kan halayyar dan adam ya shaida min a lokacin da nake gudanar da bincike. Damuwar da kwararru suka nuna Dukka sun nuna damuwa kan salon koyarwar Swan. Daya daga cikin kwararrun mai suna Dr Jonathan Singer, shugaban kungiyar masu yaki da hallaka kai ta Amurka ne. Ya ce: ''A lokacin da na samu labarin kungiyar Teal Tribe mai koyar da yadda mutum zai kashe kansa hankalina ya tashi.'' ''Ana fadawa mabiya idan suka hallaka kansu, za su sake dawowa duniya ba tare da waccar matsalar da ta janyo suka dauki ransu ba.'' ''Swan ita ce mai wannan tunanin kuma tana ganin hakan zai taimaka wa mutane, ta hanyar sanya musu tunanin su aikata hakan.'' Shi ma shugaban kungiyar yaki da hallaka kai ta Birtaniya Ged Flynn, ya yi tsokaci kan bidiyon Swan da na nuna masa. ''Gaskiya wannan ba ya taimakawa rage matsala sai ma karuwa da bullar wata sabuwar matsalar. Masu kokarin kashe kansu da sun ga bidiyon kakarsu ta yanke saka, sun samu gangara, wannan abu ne mai hadari ne.'' Dr Singer ya ce ya kamata kamfanonin sadarwa kamar su Facebook da Twitter su dinga kokarin shiga suna toshe ""hauka"" irin na Swan. Har wa yau, wasu daga cikin mambobin kungiyar Teal Tribe sun kirkiri wata sabuwar kungiyar mai suna ""Phoenix Tribe."" Ba kuma Teal Swan ke jagorantar ta ba, amma daya daga cikin manyan mabobinta ke tafiyar da shi. Kuma wasu daga cikin mambobi na yawan batun kashe kai, amma babu wanda ke cewa uffan don taimakawa ko bayar da shawara. Da muka tuntubi Youtube matakin da suke dauka kan irin wadannan bidiyo? Sai suka ce suna kokarin daidaitawa tsakanin abin da mutane ke wallafawa. Mutane na da damar tattauna abin da ke damunsu ko idan sun samu kansu cikin wani hali."	https://www.bbc.com/hausa/labarai-50546068
business	Dalili biyar da ya sa tattalin arzikin China ke cikin matsala	"Daga Suranjana Tewari Wakiliyar kasuwanci a Asiya -﻿----------------------- Tattalin arzikin China na tafiyar hawainiya yayin da take daidaita kokarin kakkabe annobar korona da kuma raguwar bukatun sayen kaya a duniya. Nan gaba kadan ne, ake sa ran fitowar alkaluman hukuma kan bunkasar tattalin arziki na watan Yuli zuwa Satumba - idan tattalin arzikin na kasa ta biyu mafi girma a duniya ya samu komada, hakan zai kara yiwuwar samun karayar tattalin arzikin duniya. Burin mahukuntan Beijing - na samun bunkasar kashi 5.5% a shekara - a yanzu ya subuce duk da yake hukumomi suna shashantar da bukatar lallai sai an cimma burin. Da kyar China ta kauce wa komada a watan Afrilu zuwa Yunin bana. A wannan shekara, wasu masana tattalin arziki ba su yi tsammanin samun wata bunkasa ba. Kasar mai yiwuwa ne ba ta fama da gagarumin hauhawar farashi kamar Amurka da Burtaniya, amma tana da wasu matsaloli - masana'antu a fadin duniya kwatsam na samun masu sayen kaya kalilan a cikin gida da kuma a ketare. Hatsaniyar kasuwanci tsakanin China da kasashe masu ci gaban masana'antu kamar Amurka, tana dakile bunkasar. Darajar kudin China yuan ta kama hanyar faduwa warwas da ba ta taba yin irinta ba cikin shekaru gommai daidai lokacin da take sauka kasa idan an kwatanta da dalar Amurka. Kudi mai raunin daraja yana razana masu zuba jari, abin da ke rura wutar rashin tabbas a kasuwannin hada-hadar kudi. Haka kuma zai sa da wuya babban bankin kasar ya iya zuba karin kudi hannun jama'a. Duk wannan na faruwa ne a lokacin da al'amura suka kara zafi ga Shugaba Xi Jinping - yana sa ran samun wa'adin mulki na uku karon farko a tarihin kasar yayin babban taron Jam'iyyar Kwamunisanci da za a fara ranar 16 ga watan Oktoba. To, takamaimai a ina matsalar take? 1. Kokarin kakkabe cutar korona na haifar da mummunan sakamako Barkewar korona a birane daban-daban ciki har da matattarar masana'antu kamar Shenzhen da Tianjin, tana illa ga harkokin tattalin arziki a masana'antu. Mutane kuma ba sa kashe kudi a kan abubuwa kamar abinci da lemuka da kayan masarufi ko zuwa yawon bude ido, abin da ya sa muhimman ayyuka cikin matsi. A bangaren masana'atu, harkokin kamfanoni ga alama sun sake habaka a watan Satumba, a cewar Hukumar Kididdiga ta Kasar. Mai yiwuwa an samu farfadowar ne saboda gwamnati ta kara zuba kudi a harkokin ababen more rayuwa. Sai dai hakan na zuwa ne bayan an shafe wata biyu ba tare da samun bunkasa a masana'antu ba. Lamarin ya janyo tambayoyi musamman tun bayan wani bincike da ya nuna cewa harkokin kamfanoni tabbas sun yi kasa a watan Satumba, inda bukatun sayen kaya suka zarce abin da ake samarwa da sabbin odar kaya da aikin yi.Bukatar sayen kaya a kasashe kamar Amurka ta ragu saboda karin kudin ruwa da hauhawar farashi da yakin Ukraine. Kakkabe annobar korona na yi wa China illa. Kwararru sun amince cewa gwamnati na iya kara azama don zaburar da tattalin arzkin kasar, sai dai dalilan da za su sa a yi hakan kadan ne, matukar ba a ga karshen korona ba. ""Babu dumbin amfanin zuba kudi cikin harkokin tattalin arzikinmu idan harkokin kasuwanci ba za su iya bunkasa ko mutane ba za su iya kashe kudi ba,"" in ji Louis Kuijs, babban masanin tattalin arzikin Asiya a Cibiyar S&P Global Ratings. 2. Abin da hukumomin Beijing ke yi bai isa ba Hukumomin Beijing sun shigo cikin lamarin - a watan Agusta sun sanar da shirin zuba yuan tirliyan 1 ($203bn) don habaka kananan sana'o'i da ababen more rayuwa da harkar gina gidaje. Sai dai jami'ai na iya bin karin dumbin matakai don zaburar da mutane su kashe kudi, ta yadda za a cimma burin bunkasa da kirkiro ayyukan yi. Wannan ya hadar da zuba karin kudi cikin harkar samar da ababen more rayuwa da sassauta sharuddan ba da bashi ga masu sayen gidaje da harkar gidaje da harkokin kananan hukumomi da jingine wa magidanta biyan haraji. ""Martanin gwamnati ga raunin tattalin arzikin dai matsakaici ne kwarai idan an kwatanta da abin da muka gani a baya lokacin da tattalin arziki ya yi rauni,"" a cewar Mista Loius Kuijs 3. Kasuwar samar da gidajen China ta auka cikin matsala Raunin harkoki a bangaren samar da gidaje da bahaguwar fahimta a cikin harka babu ko tantama sun dakushe samun bunkasa. Hakan ya yi matukar nakasa tattalin arziki saboda harkar gidaje da sauran masana'antu da ke tallafa mata, cimma fiye da kashi daya cikin uku na arzikin da China ke samu a cikin gida. ""Lokacin da gwiwa ta yi sanyi a kasuwar samar da gidaje, hakan zai sa mutane su kasa samun tabbaci game da daukacin harkokin tattalin arziki,"" in ji Louis. Masu sayen gidaje suna kin biyan rancen da suka karba na gine-ginen da ba a kammala ba, kuma wasu sun auka cikin wasu-wasin anya ma za a taba kammala gininsu kuwa. Bukatun sayen sabbin gidaje sun ragu, hakan kuma ya tauye bukatar shigar da kayan da ake amfani da su wajen gine-gine. Duk da kokarin gwamnatin Beijing na zaburar da harkokin gina gidaje, farashin gidaje a gomman birane ya karye da fiye da kashi 20% a bana. Yayin da masu harkar gina gidaje suka shiga cikin matsi, masharhanta sun ce hukumomi na iya kara zage damtse wajen dawo da kwarin gwiwa a kasuwar samar da gidaje. 4. Sauyin yanayi yana ta'azzara lamurra Matsanancin yanayi ya fara illar da za a shafe dogon lokaci ana fama da ita a harkar masana'antun China. Tsananin zafi, wanda fari ya biyo baya sun auka wa lardin Sichuan na kudu maso yammacin kasar da birnin Chongqing da ke tsakiyar China a watan Agusta. Yayin da bukatun sayen na'urar sanyaya gida suka karu, hakan na zuke karfin lantarki a yankin da kusan kacokam ya dogara a kan lantarkin da ake samu daga kafofin ruwa. An tilasta wa kamfanoni ciki har da manyan masana'antu kamar Foxconn da Tesla masu yin wayar iPhone zaftare sa'o'in aiki ko rufe harkokinsu gaba daya. Hukumar kididdiga ta China ta ce a Agusta ribar da ake samu a masana'antun mulmula tama da karafa ta ragu da fiye da kashi 80% a cikin wata bakwai na farkon 2022, idan an kwatanta da irin wannan lokaci a bara. Hukumomin Beijing daga bisani sun kawo dauki ta hanyar zuba biliyoyin daloli don tallafa wa kamfanonin makamashi da manoma. 5. Hamshakan kamfanonin kere-kere na China suna rasa masu zuba jari Wata dirar mikiya da hukumomin tabbatar da bin doka suka yi wa hamshakan kamfanonin kasar - wanda tuni ya shiga shekara ta biyu - ba ya taimakawa. Tencent da Alibaba sun ba da rahoton samun raguwar kudin shiga karon farko a wata hudun baya-bayan nan - ribar kamfanin Tencent ta fadi da 50%, yayin da tsagwaron ribar da kamfanin Alibaba ya samu, ta ragu da rabi. Dubban matasan ma'aikata ne suka rasa ayyuka - abin da ya ta'azzara matsalar rashin aikin yi, inda duk 1 cikin mutum 5 na 'yan shekara 16 zuwa 24 ke fama da rashin aikin yi. Hakan kuma za ta iya yin illa ga zafin aikin kamfanonin China da bunkasar tattalin arziki a dogon lokaci mai zuwa. Masu zuba jari na jin cewa hukumomin Beijing na kokarin sauya alkibla- ana kara bin diddigi kan harkokin wasu kamfanonin 'yan kasuwa masu gagarumar nasara, yayin da kokarin rukunkume ikon Shugaba Xi ke karuwa. Daidai lokacin da kamfanoni mallakar gwamnati ga alama suka fi samun alfarma, masu zuba jari daga ketare na kwashe kudadensu. Katafaren Bankin Softbank na Japan ya kwashe makudan kudade daga kamfanin Alibaba, yayin da kamfanin Berkshire Hathaway na Warren Buffet yake sayar da hannayen jarinsa a kamfanin BYD mai kera motocin lantarki. An kwashe jarin fiye da $7bn daga kamfanin Tencent a kashi na biyu na wannan shekarar kadai. Amurka kuma na yin dirar mikiya kan kamfanonin China da suka bude harkoki a kasuwar hannayen jarin Amurka. ""Ana ta dage wasu shawarwarin zuba jari, kuma wasu kamfanonin ketare naneman fadada harkoki a wasu kasashen,"" kamar yadda Cibiyar S&P Global Ratings ta ce a wani bayani da ta fitar a baya-bayan nan. Duniya ta fara sabawa da gaskiyar cewa China ba lallai ne ta ci gaba da bude kofofinta don harkokin kasuwanci kamar yadda ta yi a baya ba - yayin da Shugaba Xi ke fuskantar kasadar sullubewar nasarar tattalin arzikin da bunkasa China a 'yan shekaru gommai."	https://www.bbc.com/hausa/articles/cld5wpwlr5go
sports	C﻿roatia ta kai Quarter finals bayan cin Japan a bugun fenariti	C﻿roatia ta kai wasan daf da na kusa da na karshe, bayan da ta doke Japan da ci 3-1 a bugun fenariti a Gasar Cin Kofin Duniya da ake yi a Qatar. J﻿apan ce ta fara cin kwallo daf da za a je hutu ta hannun Daizen Maeda, bayan da suka koma zagaye na biyu ne Croatia ta farke ta hannun Ivan Perisic. Haka suka tashi minti 120 ba wadda ta kara kwallo a raga a wasan zagaye na biyu ranar Litinin. A bugun fenariti ne Japan ta barar da guda uku ta hannun Takumi Minamino da Kaoru Mitoma da kuma Takuma Asano. Croatia ta ci kwallaye ta hannun Nikola Vlasic da Marcelo Brozovic, yayin da Marko Livaja ya barar da ta sa. D﻿aga baya Mario Pasalic mai taka leda a Atalanta ya ci wa Croatia kwallo na uku da ya kai ta quarter finals da ci 3-1. R﻿anar Juma'a Croatia za ta buga wasan daf da na kusa da na karshe da duk wadda ta yi nasara tsakanin Brazil da Korea ta Kudu.	https://www.bbc.com/hausa/articles/cjjqyxjj6gpo
business	Mece ce ƙungiyar G20 kuma me shugabanninta ke tattaunawa?	Shugabannin ƙasashe 20 mafi ƙarfin tatalin arziki ta G20 sun fara taronsu na shekara a birnin Bali na Indosiya ranar 15 ga Nuwamba. Maƙasudin taron shi ne taimaka wa wajen farfaɗo da tattalin arzikinsu bayan annobar cutar korona, amma tashin hankalin da ake ciki a Ukraine ka iya kawo tsaiko ga tattaunawar. Ƙungiyar G20, mai mambobi ashirin, ƙungiya ce ta ƙasashen da ke haɗuwa suna tattauna tsare-tsaren tattalin arzikin duniya. A tsakaninsu, ƙasashen G20 ne suka mallaki kashi 85 cikin 100 na tattalin arzikin duniya da kuma kashi 75 cikin 100 na kasuwancin duniya. Suke da kashi biyu cikin uku na yawan al’ummar duniya. Mambobin sun haɗa da ƙasashe 19 na ƙungiyar tarayyar Turai da Ajantina da Australiya da Brazil da Canada da China da Faransa da Jamus da Indiya da Indonesiya, Italiya da Japan da Mexico da Rasha da Saudiyya da Afirka ta Kudu da Koriya ta Kudu da Turkiyya da Birtaniya da kuma Amurka. Ita kuwa Spaniya a ko yaushe a kan gayyace ta ne a matsayin baƙuwa. Akwai kuma wata ƙaramar ƙungiyar mai mambobi bakwai mafiya girman masana’antu wato G7. Battuwan da shugabannin G20 ke tattaunawa a kai sun haɗa da tattalin arziki da sauyin yanayi, makamashi mai ɗorewa, da yafe bashi ga ƙasashen duniya da kuma karɓar haraji daga manyan kamfanonin duniya. A kowace shekara, wata mamba daga cikin ƙasashen G20 ce ke karɓar shugabancin taron tare da tsara jadawalin abin da za a tattauna a wajen taron. A shekarar 2022 mai masaukin baƙin Indonesiya na son taron ya mayar da hankali a kan ɗaukar matakan lafiya da farfaɗo da tattalin arziki biyo bayan annobar cutar korona. Tana kuma so a bunƙasa tabbatar da amfani da makamashi mai ɗorewa. Kazalika taron wata dama ce ga shugabannin ƙasashen tu gana da juna a wasu ƙananan taruka a wajen don tattaunawa. Gabanin taron dai shugaban Amurka Joe Biden ya gana da shugaban China Xi Jinping don tattanawa wasu jerin batutuwa da suka haɗa da yaƙin Ukraine da kuma matsayar Taiwan. Rikicin siyasa ka iya daƙile armashin taron. Ma’aikatar harkokin wajen Ukraine ta nemi da a kori Rasha daga cikin ƙungiyar G20, sbaoda kutsen da ta yi a Ukraine. Gwamnatin Indonesiya ta ce Shugaba Putin ba zai halarci taron ba. Ana kuma tsammanin Shugaban Amurka Joe Biden ba zai gaisa da yariman Saudiyya mai jiran gado Mohammed bin Salman ba. Shugaba Biden ya zargi Saudiyya da taimaka wa Rasha wajen ba ta kuɗi don yaƙar Ukraine ya kuma ce ƙasashen biyu suna aiki tare don ƙara farashin ɗanyen man fetur. Shugabannin ƙasashen yawanci sukan ɗauki hoto a tare. Ana amfani da hakan a matsayin wata dama ta tallata duk wata yarjejeniya da shugabannin suka cimma – amma yawanci kafafen yaɗa labarai sun fi mayar da hankali kan rashin jitiwar diflomasiyya da hton ke bayyanawa. A shekarar 2018, bayan kisan ɗan jarida Jamal Khashoggi a ofishin jakadancin Saudiyya da ke birnin Santambul na Turkiyya, shugabannin ƙungiyar da dama sun yi biris da Yarima Mohammed bin Salman a wajen taron, inda suka tilasta masa tsayawa can nesa da su a cikin hoton da suka ɗauka tare. A wajen tarukan shugabannin a shekarun 2008 da 2009 a lokacin da ake cikin wani yanayi na taɓarɓarewar tattalin arziki, shugabannin sun amince da wasu matakai don ceto tsarin kuɗaɗe na duniya. Amma tarukan da suka biyo baya ba su zama masu tsari sosai kamar haka ba, ana ganin hakan ya faru ne saboda sa-in-sar da ta ɓarke tsakanin manyan ƙasashen duniyar masu adawa da juna. A wajen taron ministocin kuɗi da shugabannin manyan bankunan ƙasashen G20 na bana,ba a cimma wasu abubuwa masu yawa ba saboda musun da ya kaure tsakanin Rasha da ƙsashen yamma kan kutsen Ukraine. Haka kuma, yawanci ƙsashe kan cimma yarjejeniya a wajen ganawar ɗaiɗaiku da sukan yi da juna a wajen taron. A shekarar 2019 a birnin Osaka na Japan, shugaban Amurka na lokacin Donald Trump da na China Xi Jinping, sun yarda su koma teburin tattaunawa don sasantawa a kan wani gagarumin rikicin kasuwanci. Yawanci a kan gudanar da zanga-zanga a dalilin tarukan shugabannin. Dubban masu zanga-zanga ne suka yi maci a birnin Buenos Aires na Ajantina a shekarar 2018 don nuna adawa da tsare-tsaren tattalin arziki na G20. Masu adawa da tsarin jari hujja sun yi bore a wajen taron 2017 a Hamburg, kuma dubban masu zanga-zanga ne suka yi maci a wajen taron G20 a Rio de Janeiro a 2018 da kuma a Toronto a 2010. A shekarar 2009 an kashe wani mai sayar da jarida Ian Tomlinson a kan hanyarsa ta zuwa gida bayan tashi daga wajen aiki a lokacin da zanga-zangar adawa da taron G20 ta rutsa da shi a London. Cikakkun mambobin ƙungiyar G20: Ajantina da Australiya da Brazil da Canada da China da Faransa da Jamus da Indoya da Indonesiya da Italiya da Japan da Mexico da Rasha da Saudiyya da Afirka ta Kudu da Koriya ta Kudu da Turkiyya da Birtaniya da Amurka da kuma Ƙungiyar Tarayyar Turai.	https://www.bbc.com/hausa/articles/cgl19yz7e79o
sports	Kasuwar 'yan kwallon kafa: Makomar Eriksen, Jesus, Raphinha, Mourinho da Mane	Manchester United na fatan janye gwanin dan wasan Denmark Christian Eriksen a kyauta, kasancewar dan gajeren kwantiragin dan wasan mai shekara 30 da Brentford ya zo karewa. (Mirror) A shirye Arsenal take ta rika bai wa dan wasan Manchester City Gabriel Jesus, mai shekara 25, albashin fam dubu 190 a duk mako idan ya yarda ya koma Emirates a bazaran nan. (Sun) Liverpool ta shiga jerin masu zawarcin dan wasan gaba na gefe na Leeds da Brazil Raphinha, mai shekara 25, bayan da Sadio Mane ya kafe cewa yana son barin Anfield, inda ake danganta shi da tafiya Bayern Munich. (Daily Telegraph) Chelsea na gaba-gaba a cikin masu neman daukan Ousmane Dembele, wanda kwantiraginsa zai kare da Barcelona a watan Yuni. (Talksport) Kocin Roma Jose Mourinho, mai shekara 59, ya zama abokin hamayyar Zinedine Zidane a kokarin da ake yi na neman wanda zai maye gurbin Mauricio Pochettino a Paris St-Germain. (Daily Mail) Tottenham da Newcastle da kuma Aston Villa, dukkanninsu n sha'awr sayen dn wasan gaba na gefe na Belgium Yannick Carrasco mai shekara 28 daga Atletico Madrid. (Fichajes) AC Milan da Juventus na zuba ido a kan dan wasan Chelsea na tawagar Amurka Christian Pulisic, wanda ba ya jin dadin yadda ba a sa shi wasa sosai a kungiyar ta Stamford Bridge. (Daily Mail) Haka kuma Tottenham na sha'awar dan wasan Newcastle dan Faransa Allan Saint-Maximin. (Football London) Newcastle na bukatar ta lale har fam miliyan 50 idan har tana son sayen  dan bayan Manchester City, dan Holland Nathan Ake, mai shekara 27. (Sun) Crystal Palace na duba yuwuwar zawarcinb dan wasan tsakiya na Rangers, kuma dan Najeriya Joe Aribo, mai shekara 25. (The Athletic) Wolves ta kusa kammala cinikin sayen fam miliyan 30 na dan bayan Sporting Lisbon kuma dan Portugal Goncalo Inacio, mai shekara 20. (Mirror) Haka kuma ana danganta Wolves din da dan wasan Benfica da Switzerland Haris Seferovic bayan da aka ga hoton kociyan kungiyar Bruno Lage tare da dan wasan mai shekara 30 suna ganawa. (Semih Atlilar on Twitter)	https://www.bbc.com/hausa/wasanni-61688449
politics	Ohaneze na son shugabancin Najeriya ya koma tsarin karba-karba	"A Najeriya, kungiyar kare muradun al'ummar Igbo zalla ta ''Ohanaeze Ndigbo'', ta nemi a sa tsarin karba-karba na shugabancin kasar zuwa shiyyoyi 6 na kasar a kundin tsarin mulki, maimakon yadda wasu jam'iyyun ke karba-karbar tsakanin Kudu da Arewa. Kungiyar al'ummar Igbon na ganin ta haka ne kawai za a tabbatar da dai-daito, wajen ganin kowanne sashe na kasar ya samar da shugaban kasa. Mukaddashin shugaban sashen matasa na kungiyar ya shaida wa BBC cewa, wannan shawara ce da ta yi daidai da muradunsu na ganin cewa Najeriya ta ci gaba da kasancewa dunkulalliyar kasa guda. Ya ce,"" Idan har ba a sa irin wannan tsari na karba-karbar shugabancin Najeriya a kundin tsarin mulki ba, za mu iya karewa da wani tsari irin na wanda ya fi kudi ya kasance da iko a kodayaushe."" Mukaddashin shugaban sashen matasan kungiyar ta Ohaneze, ya ce yana ganin yin hakan ba zai yi kyau ga hadin kansu a matsayin al'umma ba. To sai dai kuma a nasu bangaren, wasu dattawan arewacin Najeriya na ganin wannan wata shawara ce da ya kamata al'ummar Igbon su gabatar da ita ga sauran 'yan Najeriya ta hanyar da ta dace. Dakta Hakim Baba Ahmed, shi ne kakakin kungiyar dattawan arewacin Najeriya, wanda ya shaida wa BBC cewa matakin kungiyar ta Ohaneze a kan hanya yake, amma kuma ya kamata su je majalisar wakilai da ta dattawan kasa su kai kokensu kan wannan batu. Ya ce,"" Shi batun karba-karba an yi shi ne a lokacin da kasar ke cikin babbar matsala, to yanzu wannan lokacin ya wuce, to amma idan har suna da hujja mai karfi to sai su kai inda ake gyara."" Dakta Baba Ahmed, ya ce batun karba-karba na da fa'ida da kuma rashin fa'ida, fa'dar ita ce ya yi amfanin a wani lokacin da kasa ke cikin matsala sosai, ana ta hayaniya Abiola ya ci zabe ba a ba shi ba da dai sauransu, to a nan ne aka ce a raba batun karbar mulki a kasar inda idan kudu ta yi sai arewa ta karba. Ya ce kuma wannan mataki ba wai an sanya shi a cikin tsarin mulki na kasa ba ne, shi tsarin mulkin kasa ya ce duk abin da za a tafiyar da shi na hakkin jama'a to a tabbatar kowa na da kashi a ciki in ji shi. Dakta Baba Ahmed, ya ce "" A bari 'yan Najeriya su zabi wanda suke ganin shi ra'ayinsu ya fi raja'a a kai, sannan a bari kowa ya fito ya nema, idan Igbo na son ya yi mulkin Najeriya, to ya fito ya yi damara kamar yadda kowa ke yi."" Al'ummar Igbo a Najeriya dai sun jima suna kiran da a sanya tsarin karba-karbar shugabancin kasar tsakanin shiyyoyi shida na kasar cikin tsarin mulki."	https://www.bbc.com/hausa/labarai-61875401
religion	Tsattsauran ra'ayin Musulunci a Faransa: Majalisar ministocin ƙasar ta goyi bayan dokar kawar da kaifin kishin Islama	"Majalisar ministocin Faransa ta amince da ƙudurin dokar da ke neman daƙile tsattsauran ra'ayin Musulunci bayan jerin hare-haren da masu tsattsauran ra'ayin suka kai a kwanan baya. Daftarin dokar, wani ɓangare ne na ƙoƙarin da Shugaba Emmanuel Macron ke yi na dogon lokaci, domin ganin an tabbatar da ƙasar a matsayin ƴar ba-ruwana da kowanne addini, ta hanyar tsaurara dokoki kan makarantun gida da kalaman nuna ƙiyayya. Wasu masu suka a Faransa da ƙasashen waje, sun zargi gwamnatinsa da amfani da dokar domin auka wa addini. Sai dai Firaiministan Faransa Jean Castex ya kira ta ""dokar kariya"" wacce za ta ƴantar da Musulmai daga ƙangin masu tsattsauran ra'ayi. Ya dage kan cewa ba wai an samar da dokar ne domin ta shafi wani addini ba musamman musulunci. Me dokar ke cewa ? Ƙudirin dokar ""mai goyan bayan ka'idojin Jamhuriyya"" zai tsaurara matakan taƙaita kalaman nuna ƙiyayya ta hanyar intanet da kuma hana amfani da intanet domin bayyana bayanan sirri game da wasu mutane. Ana ganin wannan a matsayin martani ga fille kan malami Samuel Paty a watan Oktoba. Wani mai tsattsauran ra'ayi ne ya kashe Paty, mai shekaru 47, bayan ya nuna wa ɗalibansa zanen barkwanci na Annabi Muhammad (SAW). Dokar ta kuma haramta makarantun ""sirri"" waɗanda ke yaɗa aƙidar Islama tare da tsaurara dokoki kan karatun gida. Haka nan za ta ƙarfafa dokar hana auren mata fiye da ɗaya ta hanyar ƙin bayar da izinin zama ga masu neman auren mata da yawa. Za a iya cin tara ko haramta wa likitoci yin gwajin budurci ga 'yan mata. Akwai sabbin ƙa'idoji game da mu'amala da kuɗi ga ƙungiyoyin musulmai da kuma buƙatar su sanya hannu kan ƙa'idojin Jamhuriyyar Faransa domin samun kuɗaɗe. An tsawaita dokar hana jami'ai sanya tufafin addini a wurin aiki ga ma'aikatan sufuri da ma'aikata a wuraren ninƙaya da kasuwanni. Me ya sa aka gabatar da dokar? An ɗauki tsawon lokaci ana nazarin wannan daftarin dokar, amma hare-haren masu kaifin kishin Islama na baya-bayan nan ya sake ƙarfafa buƙatar samar da ita. Kisan Paty na daga cikin hare-hare uku da suka fusata Faransa. An kashe mutane uku ta hanyar daɓa musu wuƙa a a cocin Nice a watan Oktoba. An caka wa ƙarin wasu mutane biyu wuƙa da ji musu mummunan rauni a watan Satumba a Paris kusa da tsohon ofishin mujallar Charlie Hebdo, inda masu kaifin kishin Islama suka kai mummunan hari a 2015. Shugaba Macron ya kasance mai kishin kare martabar Jamhuriyyar Faransa ciki har da matsayin kasar a ƴar ba ruwana da kowanne addini. Ya bayyana addinin Islama a matsayin ''addinin rikici'' kuma ya kare ƴancin jaridar Charlie Hebdo na buga zane-zanen Annabi Mohammed. Faransa tana da kimanin Musulmai miliyan biyar. Wanne martani ake mayarwa ? Mutane da dama a faɗin duniya musamman a ƙsashen musulmai na yi wa Mista Macron kakkausar suka a  ƙasashe da dama da ke da rinjayen Musulmai. Dangantakar  ƙasarsa da Turkiyya, wacce tuni ta yi tsami, ta  ƙara taɓarɓarewa inda Shugaba Recep Tayyip Erdogan ya bayyana dokar a zaman ""tsokana ce ta buɗe ido"" kuma ya ce Mista Macron ""yana da taɓin hankali"". An gudanar da zanga-zanga a Pakistan da Bangladesh da Lebanon. Wakilin Amurka kan ƴancin addini, Sam Brownback, shi ma ya yi suka, yana mai cewa: ""Lokacin da kuka sami ƙarfin iko, lamarin na iya kara taɓarɓarewa."" A Faransa ita kanta, wasu 'yan siyasa masu sassaucin ra'ayi sun nuna damuwa kan yadda da alama dokar na iya tozarta musulmai. Jaridar Le Monde ta ce hakan na iya shafar sauran ƙungiyoyin addini da ke koyar da karatu a cikin gida. Amma wakiliyar BBC a Paris Lucy Williamson ta ce matsin lamba ya ƙara ƙamari kan lallai Shugaba Macron da ya ɗauki mataki."	https://www.bbc.com/hausa/labarai-55256753
religion	Ku San Malamanku tare da Sheikh Muhammad Rabi'u Rijiyar Lemo	Wani fitaccen malamin addinin Musulunci a Najeriya Sheikh Muhammad Rabi'u Musa Rijiyar Lemo ya ce babu abin da ke faranta masa rai a rayuwa kamar ya ga ya yayewa mutane damuwarsu. Sheikh Musa Rijiyar Lemu da ya faɗi hakan a shirin Ku San Malamanku na BBC Hausa, ya ce a lokuta da dama yana burin ganin ya taka rawa da sa wa mutane farin ciki a rayuwarsu. Malamin ya ce abubuwa da dama na baƙin ciki sun faru da shi a rayuwa musamman rashin iyayensa, domin a waɗannan lokutan ya shiga matsanancin tashin hankali. Sannan a shekarun da ya kwashe na karatu da wa'azi da tambayoyi, ya fi karɓar korafi ko tambayoyi daga wajen mata kan zamantakewa, musamman tsakanin ma'aurata. Rayuwar Mohammed Rijiyar Lemu Sheikh Rijiyar Lemu ya ce an haife shi a ranar 7 ga watan 2 a shekara ta 1975 a ƙasar Saudiyya, amma yana da shekaru biyu a duniya aka dawo da shi Najeriya. Ya girma a Rinjiyar Lemu domin anan ma ya yi makaranta tun daga matakin naziri da firamare, sannan ya kammala sakandarensa a 'School of Arabic Stuides' ta Kano wato SAS a 1994. Daga wannan lokaci kuma ya samu gurbin karatun difloma a fannin Hausa da ilimin addinin Musulunci, sai dai bai jima da farawa ba aka ba shi wani gurɓin karatu a jami'ar addini ta Nijar. Malamin ya ce daga Nijar kuma sai ya sake samun gurbi a Jami'ar Musulunci ta Madina, a can ya samu ya yi karatu mai zurfi a tsangayar hadisi na tsawon shekara hudu. Bayan kammala karatunsa a Madina ya dawo Najeriya domin yi wa ƙasa hidima wato NYSC, sannan daga baya ya koma jami'ar Bayero idan ya yi digiri na biyu da digir na Uku a ɓangaren addinin Musulunci. Malam Muhammad Rijiyar Lemu ya ce akwai wani ƴayansa da ya taka rawa sosai a rayuwarsa wajen ci gabansa da wasu karance-karancen da ya yi. Sannan akwai baban yayansa Malam Abubakar Musa Kandahar wanda shima ya koyar da shi da taimaka masa wajen haɓɓakar da ya samu. Sannan kuma akwai wani babban malaminsa da ya rasu Mal Abdullahi Umar Madabo, shi ma ya koyar da shi, hakazalika ya yi karatu da marigayi Sheikh Jafar Mahmoud Adam da dai sauransu. Malamin ya ce duk waɗannan mutane yana tunawa da su idan ya auna mizani ko matsayin da yake a yanzu. Farin ciki da Baƙin ciki Sheikh Rijiyar Lemu ya ce abin da ya fi sa shi farin ciki a rayuwa shi ne tafiyarsa karatu Madina, saboda labarin ya zo ma sa a lokacin da bai sa rai ba. Ya ce yana da shekaru 11 a duniya mahaifiyarsa ta rasu a 1986. Mahaifinsa ya rayu na tsawon lokaci, akwai shakuwa sosai tsakaninsu saboda irin hirarrakin da suke yi. Rasuwar mahaifinsa ya ɗaga masa hankali sosai da jefa shi cikin kunci da bakin ciki, sannan kuma ya sake shiga wannan yanayi lokaci da matarsa ta fari ta rasu. Idan kuma yana karatu Suratul Qamar ce wacce ta fi wahalar da shi wajen karatu, amma a duk cikin surorin al-Kur'ani ya fi son Tawba, yana jin dadi karanta shi, in ji Malamin. Burina da abincin da na fi so Malamin ya ce ba shi da wani buri na rayuwa sama da mutuwa cikakken musulmi mumini. Ya yi rubuce-rubuce sosai musamman raddi kan abubuwa da yake da ja a kai, ko yake gani ba a yi daidai ba. Sannan akwai litattafan da ya fassara zuwa hausa, saboda mutane su fahimta kuma gajerun rubutu yake yi. Yana sha'awar cin nama sosai, domin baya son cin abinci babu nama, kuma yana son shinkafa da wake ko doya. Yana da mata uku da yara 17, maza 12 mata 5. Ya yi wasa sosai kuma abin yafi son shi ne wasan motar gwangwani. Kuma yana ƙaunar kallon ball sai dai bai yarda ta shiga jikinsa ba. Wasu abubuwan kuma da ke sa shi damuwa su ne, wulakanta danAdam da zulunci da Karya, baya son karya yana son rike alkawari.	https://www.bbc.com/hausa/58346167
politics	Buhari ya mika wa majalisa sunan sabon shugaban FIRS	Shugaba Muhammadu Buhari ya aika wa Majalisar Dattijan Najeriya sunan sabon shugaban Hukumar Tara Haraji ta kasar, FIRS domin amincewarta. Wata sanarwa da mai magana da yawun Shugaba Buhari, Garba Shehu, ya fitar ta ce Buhari ya mika sunan Muhammad M. Nami a matsayin sabon shugaban hukumar. A watan Agusta ne fadar Shugaban kasa ta aike wa Tunde Fowler wasikar neman bayanai game da dalilan da suka sa yawan kudin haraji ya yi kasa ga gwamnatin Najeriya. Haka kuma, Shugaba Buhari ya amince da sababbin mambobin hukumar daraktocin FIRS. Hukumar daraktocin dai ta kunshi mambobi daga yankuna shida na Najeriya da wakilai daga wasu ma'aikatun gwamnati. Muhammad M. Nami dai kwararre ne a fannin haraji da mulki da akawunta. Ya yi karatun digirinsa na farko a Jami'ar Bayero da ke Kano a fannin ilimin zamantakewa a shekarar 1991 sannan ya yi digirinsa na biyu a Jami'ar Ahmadu Bello, inda ya karanci fannin kasuwanci a shekarar 2004. Ya fara aiki da kamfanin PFK a shekarar 1993. A halin yanzu yana aiki ne da kamfanin Manam Professional Services da ke da rassa a jihohin Kaduna da Abuja da Neja. Kazalika, mamba ne shi a hukumomin gudanarwar kamfanoni da kwamitoci da dama a Najeriya. A shekarar 2017, Shugaba Muhammadu Buhari ya nada shi mamba na Kwamitin Shugaban Kasa mai binciken kadarorin gwamnati da aka sace a watan Nuwamba.Ana sa rai shugaban FIRS mai ci yanzu, Babatunde Fowler wanda wa'adinsa ya cika a yau Litinin 9 ga watan Disambar 2019, zai mika shugabancin hukumar ga babban darakta a hukumar daraktoci. Wanda aka bai wa zai ja ragamar ayyukan hukumar kafin majalisa ta amince da sabon shugaban.	https://www.bbc.com/hausa/labarai-50719186
technology	Amurka ta ƙwace shafukan intanet masu alaƙa da gwamnatin Iran	"Gwamnatin Amurka ta  ƙwace gomman shafukan labarai na intanet wadanda take tuhuma da yaɗa labaran ƙarya. Yawancin shafukan sun bace daga inda aka san su ranar Talata, inda aka wallafa wani sako da ke bayyana wa masu karatu cewa Amurka ""ta ƙwace su"" - kuma akwai tambarin 'yan sandan FBI da na ma'aikatar ciniki. Cikin shafukan da aka kwace akwai na tashar talabijin ta Press TV da al-Masirah TV wanda 'yan Houthin Yemen ke gudanarwa. Wannan matakin na zuwa ne yayin da dangantaka tsakanin Amurka da Iran ke kara tsami kan batun sake sabunta yarjejeniyar nukiliyar Iran. Ma'aikatar Shari'a ta Amurka ta ce ta kwace shafukan intanet 33 da kungiyar ma'aikatar Rediyo da Talabijin na Jamhuriyar Musulunci ta Iran ke gudanar da su, akwai kuma wasu uku da Hezbollah ke iko da su inji kamfanin dillancin labarai na Reuters. Masu ziyartar shafukan sun kasa samunsu ranar Talata, inda wani sako daa ka wallafa a shafin al-Alam ke cewa: ""Gwamnatin Amurka ta kwace wannan shafi na intanet na alalamtv.net... karkashin wani mataki da Ofishin Kwadago da Tsaro da Ofishin Cikikayya da Kasashen Waje da kuma Hukumar FBI su ka dauka."" Irin wadannan sakonnin aka wallafa a shafukan Press TV, wadda tasha ce da ke wallafa labarai da harshen Turanci wadda kuma gwamnatin Iran ke mara wa baya. Akwai kuma Al Alam TV wadda takwarar Press TV ce sai dai da Larabci ta ke wallafa na ta labaran. Sai kuma Lualua TV da ke watsa shirye-shiryensa daga Birtaniya a harshen Larabci amma mallakin gwamnati bahrain ne. Iran na mara wa 'yan Houthin Yemen baya, kuma dodewar ta shafi wani shafin intanet na tashar talabijin din mai suna almasirah.net. Amma yawancin kafofin yada labaran sun sake bayyana a intanet jim kadan bayan rufe sun da aka yi ta hanyar amfani da wasu sabbin adireshin intanet. A watan Oktoba, Amurka ta kwace wasu shafuka 92 da ta ce Iran na amfani da su wajen yada labaran karya. Gwamnatin Iran ba ta ce uffan ba a hukumance kan wannan matakin na Amurka, amma kafofin yada labarai a cikin kasar sun tuhumi Amurkar da kokarin rufe bakin Iran. ""Shin wannan ba wata lama ba ce na tsarin 'yancin fadin albarkacin baki samfurin Amurka, wanda idan Washington DC ba ta ji dadin abin da ka ke cewa ba, sai kawai a kwace shafinka na intanet?"", inji wani sako na Twitter da Marzieh Hashemi, wani mai gabatar da shirye-shirye a tashar Press TV ya wallafa."	https://www.bbc.com/hausa/labarai-57576678
business	Yadda matalautan kasashe suke fama da illolin sauyin yanayi	"Kasashe masu karamin karfi suna fuskantar kalubale wajen kare kawunansu daga sauyi, a cewar jami'ai da masana a tattaunawarsu da BBC. Kungiyoyin da ke wakiltar matalautan kasashe 90 sun ce shirinsu na kauce wa illolin da sauyin yanayi ke haddasawa na fuskantar barazana daga bala'o'in da sauyin na yanayi yake haifarwa, wadanda suke da girma kuma suke faruwa akai-akai. Majalisar Dinkin Duniya ta ce kasashe masu tasowa da dama da ke da tsare-tsaren inganta yanayi suna karu. Amma ta jaddada cewa babu wasu shaidu masu yawa da ke nuna cewa wadannan tsare-tsare sun rage illolin sauyin yanayi. ""Muna bukatar daukar karin sabbin matakai kan hadarin sauyin yanayi. Shirin da muke amfani da shi a halin yauzu bai isa ya kare al'umma ba,"" in ji Sonam Wangdi, shugaban kungiyar kasashe matalauta kan sauyin yanayi na Majalisar Dinkin Duniya. Kiraye-kirayen da suke yi kan daukar mataki na zuwa ne a daidai lokacin da Cibiyar Kimiyya kan sauyin yanayi ta Majalisar Dinkin Duniya ke wallafa wani rahoton bincike a ranar Litinin kan halin da duniya ke ciki kan dumamar yanayi. Rahoton, wanda hukumar kasashe kan sauyin yanayi ta rubuta, zai ba da bayanin kwararru kan fannin kimiyya na binciken da suka yi kan sauyin yanayin, da yadda kasashe ke tunkarar batun da kuma abin da ka iya faruwa nan gaba, wanda za a bayyana a babban taron koli da Majalisar Dinkin Duniya za a gudanar a watan Nuwamba mai zuwa a Glasgow. Tuni duniya ke fama da dumamar yanayi ta kusan maki 1.2 na ma'aunin selshiyos sakamakon hayakin da masana'antu suke fitarwa, hakan kuma zai ci gaba da hauhawa matukar gwamnatoci da kasashen duniya ba su dauki matakin fara amfani da kayan da ba sa fitar da gurbataccen hayaki ba. Hayaniya a Caribbean A shekarar da ta gabata, yankin Caribbean ya fuskanci munanan guguwa har guda 30. Kungiyar da ke nazari kan sauyin yanayi ta duniya ce har yanzu yankin na cikin hadari. Kamar a tsuburai irin na Antigua da Barbuda, kwararru sun ce yawancin gine-ginen da ke wurin sun gagara jurewa kakkarfar guguwar da ta taso. ""Muna amfani da kashi-kashi na guguwa wadda wannan tana kashi na hudu ne, don haka ne muke shirin ko-ta-kwana idan har an samu guguwar kashi na 5,"" in ji Diann Black Layner, shugabar kungiyar da ke shiga tsakani kan sauyin yanayi a kananan tsuburai. ""Guguwar kashi na 5, ita ke zuwa da kakkarfar iska da mamakon ruwan sama mai gudun kilomita 290 cikin sa'a guda, wadda ita ce saman gini ko kwanon rufi sam ba ya iya jurewa sai dai kawai ka ga yana  barewa,"" in ji ta. Faduwar bangon tekun Pacific A tsakiyar shekarar 2020 da watan Janairun 2021, yawancin kasashen da ke yankin Pacific sun fuskanci munanan guguwa har uku. ""Bayan guguwar uku, mazauna arewacin yankin sun ga yadda bangwayen da ke kare su da ma duk wani abu da suke amfani da shi domin tare ambaliyar teku suke faduwa ,"" in ji Vani Catanasiga, shugaban  wata kungiya mai zaman kanta mai suna Fiji Council of Social Services, wadda ke wakiltar kungiyoyi masu zaman kansu a kasashe masu fama da bala'o'in sauyin yanayi. Wani bincike da aka yi ya karkare kan cewa yawan guguwar ya karu cikin shekaru 40 da suka gabata, sai dai har yanzu ba a fayyace adadin wadda ka samu ba cikin shekarun. Matsalolin tsaunukan Uganda Al'ummar yankin Rwenzori da ke kasar Uganda na kokarin kare kansu daga zabtarewar kasa da ambaliyar ruwa ta hanyar haka ramuka da shuka bishiyoyi domin taimaka wa kasar yankin tsotse ruwan. Sai dai babu wani tasiri da hakan ya yi. Kamar yadda Jackson Muhindo na hukumar Oxfam da ke kula da yankin ya shaida wa BBC, ""Ana sheka ruwa kamar da bakin kwarya, don haka ana samun matsananciyar ambaliyar ruwa da ke haurawa ginin da muka yi da kasa domin kare hakan."" ""Saboda haka ake ta samun ambaliyar ruwa da zabtarewar kasa akai-akai, wadda ta janyo mutane suna rasa matsugunansu, yin aikin da zai kare faruwar hakan abu ne mai muhimmanci da yake bukatar daukar matakin gaggawa,""   in ji shi. Taron Majalisar Dinkin Duniya kan sauyin yanayi ya ce sama da kashi 80 na kasashe masu arziki sun fara daukar matakin amfani da shirinsu na magance sauyin yanayi, sai dai ana bukatar karin mataki. Amma wani nazari da hukumar kare muhalli ta duniya ta gudanar, da aka wallafa a watan da ya gabata, ya kiyasta cewa kasashe masu tasowa 46 a duniya, ba su da kudaden da za su magance matsalar sauyin yanayi. Hukumar ta ce wadannan kasashe suna bukatar akalla dala biliyan 40 a kowacce shekara, domin fara amfani da shirinsu na magance matsalar. Amma tsakanin shekarar 2014 zuwa 2018, an samu dala biliyan 5 da miliyan dari 9 ne kacal. Karkashin taron Majalisar Dinkin Duniya na sauyin yanayi, kasashen tarayyar turai da karin kasashe masu arziki 23, sun sha alwashin bayar da tallafin dala biliyan 100 a kowacce shekara domin magance matsalar sauyin yanayin, ciki har da shirin rage gurbataccen hayakin da masana'antu ke fitarwa, wanda ke kara dagula lamura. Daga shekarar 2020, wadannan kudade za su kai ga asusun da ake tara kudi na Green Climate Fund da hukumar kare muhalli ta duniya da saura hukumomi masu ruwa da tsaki kan lamarin. Kasashe masu tasowa sun soki kididdigar asusun kula da sauyin yanayi saboda rashin tabuka komai kan matsalar. Kamar yadda Carlos Aguilar na kungiyar Oxfam ya bayyana, ''idan ana fama da matsalar rashin shugabanci na gari da talauci da annobar korona, zai yi matukar wahala a shawo kan lamarin."""	https://www.bbc.com/hausa/labarai-58138143
politics	Zaɓen 2023: Yadda wakilan jam'iyyu ke cin karensu ba babbaka a Najeriya	"Yayin da masu neman takarar shugaban kasa a jam'iyyun siyasa a Najeriya ke karaɗe jihohi domin ganawa da wakilai ko dalget-dalget, wani abu da ya fito fili shi ne yadda wasu wakilan kan yi bakin-ganga suna alkawarin kaɗa ƙuri`unsu ga duk wanda ya je gare su. Irin wannan fuska biyun, kamar yadda masana siyasa ke zargi, akan yi ne don karɓar kuɗaɗe daga hannun masu neman takarar, wanda kuma a ƙarshe a cewar masana kimiyyar siyasa ka iya sa a yi zaɓen tumun dare. Abu ne mai wahala a iya sanin ainihin inda wakilan a jam'iyyu daban-daban suka karkata, la'akari da galibin 'yan takara suke keɓewa da su. Sai dai wasu masu sharhin siyasa a kasar na ganin cewa ba sabon abu ba ne a kasa gane inda wakilan suka dosa, ko kuma wane ne gwaninsu musamman a irin wannan lokaci da zaɓe ke gabatowa. Masu sharhin irin su Farfesa Kamilu Sani Fagge na Jami'ar Bayero da ke Kano ya fada wa BBC cewa ""ba wani abu ne sabo ba a siyasar Najeriya. Dama daya daga ummul haba'isin cin hanci da rashawa a zabe su  ne deliget.'' ''Ko wane dan takara idan ya zo deliget dinnan za su nuna za su goyi da bayan shi su karbi kudaden shi. ""Yan siyasa masu dabara sune su ke zuwa a karshe su ji na baya ɗan takara nawa ya ba da, to wanda ya fi ba su kudi a karshe shi suke jefawa kuri'a,'' a cewar Farfesa Fagge. Da dama masu sharhin siyasar na ganin tun a wurin saben fitar da gwani a Najeriya ne 'yan takara ke fitowa da maitarsu a fili, da ke nuna cewa akwai yiwuwar su ci hanci da rashawa don sun fara nuna kurwarsu wurin raba kuɗi ga wakilan jam'iyya don su zaɓe su. Kuma a cewar Farfesa Kamilu Sani Fagge irin wannan dabi'a ce ke sa ana zabar 'yan takara da ba su cancanta ba. ''Wanda ya saye deliget komai rashin kyawonsa shi za su zaba. Wanda kuma bai ba su kudi ba ko kuma ya ba su kudi kadan komai kyawunsa ba za su zabe shi ba,"" in ji shi. Kuma yayin da ake batun fara zabukan fid da gwani a Najeriya, ba abun mamaki ba ne tuni wasu wakilan sun wasa wukakensu suna ci gaba da cinikin kuri'a kamar yadda aka saba tsakaninsu da 'yan takara. A karshen wannan wata na Mayu da muke ciki ake sa ran gudanar da zaɓen fid da gwani da sanin kuwa mutanen da za su yi wa jam'iyyun Najeriya takara a matakai daban-daban."	https://www.bbc.com/hausa/labarai-61474681
health	Coronavirus: Hanyoyi uku da za ku bambance maleriya da cutar korona	"Mene ne alamomin waɗannan cutukan biyu (zazzabin cizon sauro da cutar korona), hanyoyin kamuwa da su da hanyoyin magance su da hanyoyin kare kai daga kamuwa da su? Sannan waɗanne abubuwa ne a tsakanin waɗannan cutukan biyu da ke kamanceceniya? A wata hira da BBC, Farfesa Sylvie Audrey shugaban Hukumar da ke yaƙi da cutuka masu yaɗuwa ta Senegal, ya tabbatar da cewa cutar korona da zazzaɓin maleriya na da alamomi da dama da suke kama. 'Misali, ana samun zazzaɓi a cutukan biyu da kasala da ciwon kai. Amma akwai wasu alamomi da ake samu a masu fama da cutar korona kamar sarƙewar numfashi wanda masu fama da zazzaɓin maleriya ba sa samu. Haka kuma ya ce alamomin mura na daga cikin manyan alamomin da ake gani a masu fama da cutar korona. Sannan sarƙewar numfashin kan zo ne idan cutar ta yi nisa. Amma kuma, ana samun sarƙewar numfashi ma idan maleriya ta yi tsanani a jiki. Dakta Audrey ya ce abin da ya fi dacewa shi ne da an ji waɗannan alamomi a tafi asibiti. 1. Kwayoyin cutar da ke janyo cututtukan biyu sun bambanta A likitance, ƙwayoyin cutar da ke janyo maleriya da cutar korona sun bambanta. Ƙwayar cutar virus ce ke janyo cutar korona yayin da ƙwayar cutar parasite ce ke janyo maleriya. Maleriya ta kama mutum miliyan 219 sannan ta janyo mutuwar mutum 435,000 a shekarar 2017, kuma ta kasance cutar da ta fi ko wacce shafar mata masu ciki da ƙananan yara ƴan ƙasa da shekara biyar. Kashi 80 cikin 100 na waɗannan mutanen na rayuwa ne a ƙasashe goma sha biyar a yankin Afrika kudu da hamadar sahara a cewar Hukumar Lafiya ta Duniya, WHO. Ana yaɗa ƙwayar cutar maleriya ne idan macen sauro ta ciji mutum yayin da COVID-19 kuwa sabuwar ƙwayar cutar korona ce janyo ta. Ba a taɓa ganin wannan sabuwar ƙwayar cutar korona ba kafin ɓarkewar annobar a watan Disambar 2019 a birnin Wuhan na China. Kawo yanzu, annobar ta shafi ƙasashe da dama a faɗin duniya. Ranar 11 ga watan Maris na 2020, WHO ta ayyana cutar a matsayin annobar duniya sannan ta yi kira a ɗauki tsauraran matakai din daƙile ta: wato killace kai a gida, daina musabiha, shiga taro, rage tafiye-tafiye da kuma yawan wanke hannu. Hanyoyin da cututtukan nan ke yaɗuwa sun bambanta a cewar Dakta Adjé Clément na asibitin koyarwa na Treichville da ke Côte D'Ivoire. Ya bayyana wa BBC cewa maleriya na yaɗuwa ne idan macen sauro nau'in genus Anopheles, wadda ita ma ta samu cutar bayan namijin sauron ya cije ta, ta ciji mtum sannan ta sa masa ƙwayar cutar. Ƙwayar cutar na kama ƙwayoyin halittar dan Adam da ke hantarsa sannan ta bi jini, ta shiga cikin ƙwayoyin jin na red blood cells ta lalata su. Dangane da cutar korona kuwa, Dakta Adje ya ce ""Ana yaɗa cutar ne idan kwayoyin cutar suka watsu ta hanyar atishawa ko tari. Akwai hanyoyin magani idan mutum ya nuna alamomin cutar korona. Kawo yanzu, babu wani taƙamaiman maganin cutar korona. Sai dai a sha maganin zazzaɓi da ciwon jiki da cutar ke haifarwa. Amma masu bincike da dama a faɗin duniya na nan suna aiki tuƙuru wajen gano riga-kafinta. Idan cutar ta yi tsanani a jiki, ana iya ba marar lafiyar magungunan antibiotic ko kuma a sa masa na'urar numfashi ta ventilator. Zazzaɓin maleriya kuwa na da magani kuma ana iya samunsa a ko ina."	https://www.bbc.com/hausa/labarai-54269905
health	Muhimmancin awon ciki ga ciki	Zuwa awo asibiti domin ganin kwararrun ma’aikatan lafiya, na da matukar muhimmanci ga mata masu juna biyu, a cewar likitoci. Saboda a lokacin awo ne ake duba lafiyar mai ciki da dantayinta, a kuma taimaka musu da shawarwari da magungunan kariya daga wasu cututtuka da ke kaiwa ga mace-macen mata masu juna biyu da kuma jarirai. Cututtuka kamar na zazzabin cizon sauro da ciwon suga da hawan jini da cutar HIV na daga cikin cututtukan da ke barazana ga rayukan mata masu ciki. Hukumar lafiya ta duniya, WHO, ta kara yawan lokutan da ya kamata mace mai ciki ta je awo asibiti zuwa takwas mafi karanci. A baya dai hukumar ta bayar da shawarar cewa, masu ciki za su iya zuwa awon ciki sau hudu mafi karanci. Wasu alkaluman da asusun tallafawa yara na Majalisar Dinkin Duniya ,UNICEF, ya fitar sun nuna cewa, kasashen da ke kudu da hamadar Saharar Afrika da kuma wasu a kudancin Asia su ne koma baya wajen matan da ke zuwa awon ciki. A cewar asusun, matan da ke samun ganin kwararrun ma’aikatan lafiya a yankin na kudu da saharar Afrika kashi 24 ne cikin dari. Yayin takwarorinsu  da ke kasashen yankin  Latin Amurka da Caribbean da kuma nahiyar Turai suka haura kashi 90 cikin dari.	https://www.bbc.com/hausa/articles/cy9lpvk8yvjo
entertainment	Mutumin da ya haddace karin magana da salon magana da ke cikin ƙamus din Turanci na Oxford	Latsa hoton da ke sama domin kallon bidiyon: Shafiu Adamu ya shaida wa BBC cewa daga 1996 zuwa yanzu ya haddace karin magana da salon magana na turanci guda dubu goma. Ya kara da cewa yanzu haka yana da Kamus na Larabci inda yake kokarin haddace su. Shafiu Adamu ya ce babban burinsa shi ne a saka shi a kundin Guiness World Book.	https://www.bbc.com/hausa/media-59917382
technology	Dandazon mutane sun kalli kusufin rana mai kama da zoben wuta	"Al'umma a yankin Asiya sun kalli yadda kusufin rana na shekara-shekara, wanda aka yi wa lakabi da ""ring of fire"" da Ingilishi - wato ''zoben wuta''. Dandazon mutanen sun taru domin kallon abin al'ajbin a kasashe dabn-daban ciki har da Sri Lanka, da Indonesia, da Indiya da kuma Saudiyya. A kusufin da wata ke yi duk shekara, wata yana mamaye tsakiyar rana, inda yanayin ke kama da zobe. Akalla ana yin kusufin rana sau biyu a kowacce shekara, suna faruwa ne idan inuwar wata ta lullube duniya. Kusufin rana na baya-bayan nan an yi shi ne a ranar 2 ga watan Yuli, ya kuma fito baro-baro ana gani har a kudancin Amurka. Ana sa ran kusufin rana na gaba za a gan shi a ranar 14 ga watan Disambar 2020, za kuma a gan shi baro-baro a kudancin kasashen Chile da Argentina da kuma kudu masu yammacin Afirka da Antarctica."	https://www.bbc.com/hausa/labarai-50918597
politics	Shari'ar Buhari da Atiku: An kai wa shaidun Atiku 'hari'	"Kotun sauraren kararrakin zaben shugaban kasa a Najeriya ta dage zaman shari'ar da dan takarar shugaban kasa na jam'iyyar PDP Atiku Abubakar ya shigar na kalubalantar zaben da ya gabata. Dole ce ta sanya kotun daukar matakin sakamakon harin da aka kai wa shaidu daga bangaren jam'iyyar PDP akan hanyarsu ta zuwa Abuja daga jihar Zamfara. Rahotanni sun bayyana cewa barayi ne suka afka wa mutanen akan hanyar ta su, inda dole suka bazama dazukan da ke kusa domin tsira da rayukansu. Hukumar zabe ta INEC ta bayyana Shugaba Muhammadu Buhari na APC a matsayin wanda ya lashe zaben na watan Fabrairu, kuma tuni aka rantsar da shi a ranar 29 ga watan Mayu kamar yadda tsarin mulki ya tanada. Sai dai Atiku Abubakar da jam'iyyarsa ta PDP sun ce su ne suka ""lashe zaben amma aka murde musu,"" a don haka suka garzaya kotun domin neman hakkinsu. Tun da fari a ranar Juma'a, dan takarar shugaban kasa Alhaji Atiku Abubakar da jam'iyyarsa ta PDP sun gabatar da shaidu guda bakwai, da suka hada da jami'an kananan hukumomi, kamar yadda lauyan wanda ya shigar da kara Chris Uche ya bayyana. Harwayau, jagoran lauyoyin PDP Levy Uzoukwu ya yi ikirarin shaidun da suka tsere sun tuntube shi ta wayar tarho. Hakan ne ya sa ya yi kira ga kotun da ta dage zaman shari'ar domin su samu damar sake kiran shaidun su bayyana gabanta. Alkalin da ke jagorantar shari'ar Muhammad Garba ya dage zaman kotun har sai ranar 15 ga watan Yulin nan da muke ciki. Yaya zaben yake aiki? Dan takarar da ya fi samun kuri'u ake ayyanawa a matsayin wanda ya yi nasara a zagayen farko, in dai har ya samu kashi 25 cikin 100 na kuri'un da aka kada a kashi biyu cikin uku na jihohin kasar. 'Yan takarar shugaban kasa 73 ne suka yi rijista, amma an fi yin gwagwagwar ne tsakanin Buhari da Atiku. Dukkansu sun fito ne daga arewacin kasar inda musulmai suka fi yawa, kuma dukkansu sun haura shekara 70, yayin da mafi yawan 'yan kasar da suka yi rijistar zabe 'yan kasa da shekara 35 ne. Najeriya ce kasar da ta fi kowacce arzikin man fetur a Afirka, amma cin hanci da gazawa wajen zuba jarin abun da ake samu daga arzikin ya jawo matukar ci baya. Kusan kashi daya bisa hudu na matasan kasar ba su da aikin yi."	https://www.bbc.com/hausa/labarai-48972557
business	Iran-US: 'Za mu ci gaba da aikin samar da nukiliya'	Shugaban Faransa Emmanuel Macron ya tattauna da takwaransa na Iran Hassan Rouhani ta wayar tarho inda ya nuna damuwarsa kan matsalar da Iran din za ta iya fuskanta idan ta ci gaba da saba yarjejeniyar da aka yi a 2015 kan shirin Nukiliyar. Shugabannin biyu sun bayyana cewa a mako mai zuwa za su yi kokarin duba sharuddan yarjejeniyar domin sabunta tattaunawar da aka yi kan yarjejeniyar. Iran din ta ce a ranar Lahadi za ta yi bayani kan irin ci gaban da take samu wajen kara inganta sinadarin Uranium dinta wanda hakan zai kara saba ka'idojin da aka gindaya na yarjejeniyar nukiliya. Iran din dai na bukatar kasashen Turai da su nemi hanyoyin da za su bi domin rage tasirin takunkumin da Amurka ta kakaba mata da ya shafi tattalin arzikin kasar. Sanarwar da ta fito daga Faransar ta bayyana cewa Mista Macron zai ci gaba da tuntubar bangaren Iran din da sauran abokan hulda na kasashen waje domin rage fargabar da ke akwai a kasa. Yarjejeniyar shirin nukiliyar na Iran na ci-gaba da zagwanyewa, in ban da dan abin da ya rage kalilan wanda ya hana ta wargajewa baki daya, a yi baran-baran. A bana dai ana ta samun sabani tsakanin Amurka da Iran tun bayan da Amurka ta zargi Iran  da kai wa jiragen dakon mai biyu hari a mashigar tekun Oman. Bayan nan kuma Iran din ta harbo jirgin yakin Amurka a mashigar Tekun Hormuz, abin da Trump ya kira ''gagarumin kuskure'' wanda yake ganin Iran din ta yi.	https://www.bbc.com/hausa/labarai-48898591
sports	Ba bu wani dan wasa da ya kama kafar Pele- Oliseh	Tsohon kyaftin din Super Eagles Sunday Oliseh, ya ce daga Lionel Messi har Cristiano Ronaldo, babu wanda ya yi abunda za a kira shi dan wasan da ba a taba irinsa ba a duniya. A maimakon haka Oliseh ya ce yana da yakinin cewa tun daga Diego Maradona har Messi da Ronaldo, babu wanda ya kamo Pele a matsayin shahararren dan kwallo da duniya ta taba gani. Baya ga lashe kofin duniya sau uku a zamaninsa, Pele na Brazil ya zamo allon kwaikwayo ga matasan yan kwallon da suka yi nasara a wannan zamani. Da aka tambaye shi ko wa yake gani a matsayin dan kwallon da ba bu irinsa a duniya? Oliseh bai bata lokaci ba ya kada baki yace '' sunan shi Pele.'' '' Shi ne dan wasan da duniya ba ta taba ganin irinsa ba har yanzu. Ba zai yiwu ka lashe kofin duniya ba har sau uku, a ce ga wani yana gasa da kai.'' ''Na san wasu musamman matasa, ba za su ji dadin zabi na ba, amma ire-ire na da muka girme su mun san ko wane ne shi.'' In ji Oliseh. To amma dan wasan gaban PSG Lionel Messi, ya nuna kansa a matsayin daya daga cikin shahararrun yan kwallo a duniya, bayan da ya taimaka wa kasarsa Argentina lashe kofin duniya na 2022 a Qatar.	https://www.bbc.com/hausa/articles/c97q7xz6qv6o
politics	Zanga-zangar SARS: Shugaba Buhari ya gana da tsoffin shugabannin Najeriya	Shugaban Najeriya, Muhammadu Buhari ya yi wani taro ta intanet da dukkan tsofaffin shugabanin kasar a jiya Juma'a. Shugabannin sun hada da Cif Olusegun Obasanjo da Janar Yakubu Gowon da Janar Ibrahim Badamasi Babangida da Cif Ernest Shonekan da kuma Goodluck Ebele Jonathan. Shugabannin sun tattauna halin da kasar ke ciki, sakamakon zanga-zangar kyamar rundunar yan sandan SARS, wadda ta rikide zuwa rikici. Mai ba da shawara na musamman ga shugaba Muhammadu Buhari kan yada labarai, Malan Garba Shehu ya ce tsohon shugaba Yakubu Gowon da kuma shugaban mai ci ne su ka yanke shawarar kiran taron shugabannin don nemo hanyoyin warware matsalolin da a ke ciki a kasar. A cewar Garba Shehu tsofaffin shugabannin 'sun ce sun gamsu da irin muhimman kalaman da ya yi a cikin jawabin nasa, musamman da ya amince cewa zanga zangar lumana abu ne da kundin tsarin mulki ya aminta a yi.' 'Kuma sun gamsu cewa gwamnati ta amince da bukatun masu zanga zangar lumana kuma an fara aiki kan su.' To amma Malan Garba Shehu ya ce 'tsoffin shugabannin sun yi allah-wadai da kwace wannan tarzoma da yan ta'adda su ka yi. 'Kuma fitinannun mutane suka zo suna kone-kone, suna sata, suna sakin yan fursuna da sauran irin wadannan abubuwa.' Mai ba wa shugaban Najeriyar shawara ya kara da cewa taron ya tattauna asarar rayuka da dukiyoyi da a ka tabka sanadiyyar rikicin. A cewarsa an kona gidaje da shaguna 205 kuma mutun 51 sun rasa rayukan su da su ka hada da jami'an tsaro 18. Dangane da batun kisan masu zangza zangar a jihar Legas, Garba Shehu ya ce 'ita gwamnatin Legas ta ce za ta daukin nauyin bincike kan abinda ya faru kuma kawo yanzu ba ta kawo cikakken bayanin abun da ya faru a can ba.' 'Amma su sojoji sun nuna cewa ba ma su je wurin ba ballantana a ce sun yi harbi.'	https://www.bbc.com/hausa/labarai-54672043
religion	Hotunan wasu kayan Annabi Muhammad da ke gidan tarihin Turkiyya	Akwai wasu kayayyaki da Annabi Muhammadu SAW ya yi amfani da su a lokacin rayuwarsa da a yanzu haka suke wani gidan adana kayan a ƙasar Turkiyya. Domin jin yadda waɗannan kayayyaki suke Turkiyya a yanzu maimakon birnin Madina na ƙsar Saudiyya inda Manzon Allah ya yi rayuwarsa, mun tuntuɓi Sheikh Ibrahim Daurawa, fitaccen malamin addinin Musulunci a Najeriya kuma ƙwararre a fannin tarihi don jin yadda hakan ta kasance. Malamin ya ce abubuwan da ake jinginawa Manzon Allah waɗanda aka same su a ƙasar Turkiyya sun samu ne a lokacin Sarki Abdulhamid II, a shekarar 1914. Daular Usmaniyya ta kafu ne a shekara ta 1299, 27 ga watan Yuli, sannan ta ruguje a 29 ga watan Octoba shekara ta 1923, wato ta kwashe tsawon shekara 600 kenan tana gudana. Wanda ya fara kafa ta kuwa shi ne  Uthman na farko, wanda ake kiransa Attagul. Wani sarki a lokacin yaƙin duniya ya so ya kai farmaki Madina domin ya yi ta'addanci, don haka wannan sarki ya sa aka tara sojoji masu yawa aka tura su domin su je su tsare Madina, su kuma kwaso duk wani abu da ke da alaƙa da Manzon Allah domin kada a maimaita ƙona alkyabbar Manzon Allah da Magul suka yi a Bagadaza. Malamin ya ce shi yasa duk wani abu da ake jinginawa Manzon Allah sai aka kwashe su aka mayar da su Turkiyya domin samun kulawa ta musamman, d akuma kare su daga sharrin kafirai. Gashin gemun Annabi Muhammad, da Hatiminsa da wasikunsa, da takubban Annabi Muhammad da gidajensu, na cikin wasu wuraren ajiya na musamman da maƙeran daular Usmaniyya suka samar, kuma ana nuna su ga dumin masoya Annabi Muhammad na duniya da mabiyansa, da kuma wasu sauran kayayyaki da ake alakantawa da sh	https://www.bbc.com/hausa/labarai-55370655
religion	Cikin hotuna: Masallacin Manzon Allah na Madina	Dukkan hotunan hakkin mallakar hukumar masallacin ne.	https://www.bbc.com/hausa/labarai-50099928
politics	Rashin tsaro: Kasashen Afirka ta Yamma sun tattauna	Shugabannin kasashen yammancin Afirka sun yi taro a Najeriya kan magance matsalar tsaro da ta ki ci ta ki cinyewa a yankin. Ana sa ran taron zai mayar da hankali musamman a kan karuwar ayyukan masu tayar da kayan baya a yankin Sahel. A karshen taron ana sa ran shugabannin za su samar da mafitar da wani shiri kan yadda za su mangance matsalar tsaro a yankin nasu. Karuwar hare-haren masu da'awar jihadi ya sa shugabannin yankin Afirka ta Yamma na fuskantar karin matsin lamba daga cikin gida da kasashen duniya. Kimanin soja 200 ne da kuma fararen hula da dama mayakan masu ikirarin jihadi suka kashe a Nijar da Mali da Burkina Faso a cikin watanni ukun da suka gabata. Taron shugabannin yankin na zuwa ne jim kadan bayan Amurka da Burtaniya sun soji kasashen yankin da gazawa wurin yin abin da ya dace domin kawo karshen ayyukan masu tsattsauran ra'ayin addini a yakin. Amurka da Burtaniya sun bayyana cewa matakin soji kadai ba zai iya magance matsalar tsaro a yankin ba, amma shugabannin yankin na yawan yin kira ga kasashen duniya da su taimaka wajen kawo karshen  matsalar.	https://www.bbc.com/hausa/50878496
politics	Abdulaziz Yari 'ya gina rijiyar birtsatsai kan naira miliyan 325'	"Tsohon gwamnan jihar Zamfara, Abdulaziz Yari, ya musanta bar wa sabuwar gwamnatin jihar da Bello Matawalle ke jagoranta bashin makudan kudade, da kuma bayar da wasu kwangiloli na boge. Tsohon gwamnan ya ce ""babu gaskiya ko kadan a cikin bayanan"", kuma an yi su ne domin a bata masa suna. Mai magana da yawunsa Malam Ibrahim Dosara ya shaida wa manema labarai a birnin Gusau cewa ""zargin ba shi da tushe bare makama"". Kwamitin karbar mulki da Gwamna Bello Matawalle ya kafa ne ya bankado wasu bayanai da suka nuna gwamnatin Yari ta bar bashin 'yan kwangila da ya kai naira biliyan 251. Kwamitin, wanda ke karkashin jagorancin tsohon mataimakin Yari wanda ba sa shiri yanzu, Alhaji Ibrahim Wakkala, ya kuma ce daga cikin aringizon kwangilolin da aka yi har da gina rijiyoyin burtsatse a kan naira miliyan 325 ko wacce daya. An dade ana ce-ce-ku-ce tsakanin kwamitin da kuma gwamnatin Yari tun bayan da jam'iyyar PDP ta dare karagar mulki sakamakon hukuncin Kotun Koli da ya soke dukkan zabukan fitar da gwani da APC ta yi a jihar, sannan ya umarni a bayyana wadanda suka yi na biyu a zabukan. Abdulaziz Yari ya mulki jihar Zamfara tsawon shekara takwas daga shekarar 2011 zuwa 2019. Ibrahim Dosara ya kara da cewa sun yi mamaki da kwamitin mika mulki bai shaida wa duniya cewa Gwamna Yari ya bar naira biliyan bakwai don kammala aikin hanyoyin da aka fara a dukkan kananan hukumomi 14 na jihar ba. A karshe Dosara ya yi kira ga sabuwar gwamnatin ta Bello Matawalle ta yi watsi da zarge-zargen, kar kuma ta yi wa tsohon gwamnan bi-ta da kulli. Maimakon hakan ta mayar da hankali domin gudanar da ayyukan ci gaban al'ummar jihar Zamfara. An dade ana samun sabani da zargin barin bashi ko akasin haka tsakanin gwamnatoci masu barin gado da kuma wadanda suka gaje su a Najeriya. A wasu lokutan batun ya kan kai ga shari'a ko kuma ya bude kofar bincike da ma tuhuma daga hukumomin yaki da cin hanci da rashawa kamar EFCC da ICPC."	https://www.bbc.com/hausa/48781446
religion	Umrah: Yadda cutar korona ta sauya tsarin gudanar da ɗawafi	Ɗawafi na ɗaya daga cikin ayyukan ibada a lokacin aikin Hajji da Umra da masu ibada ke taruwa har a yi ta turmutsutsu wajen gudanar da shi. Sau da yawa wasu kan samu rauni ko su rasa rayukansu ma a lokacin yin ɗawafi musamman lokutan Hajji da Umra saboda cunkoso na mutane masu kewaye ɗakin Ka'aba. Babu mamaki, a shekarun baya da za a ce akwai lokacin da zai zo da ba za a riƙa cunkoso a lokacin ɗawafi ba, ba lallai ku yarda ba. Amma ɓullar cutar korona a faɗin duniya ta sa dole aka sauya yadda ake gudanar da abubuwa da dama na yau da kullum ciki kuwa har da ayyukan ibada - kamar sallah cikin jam'i da daidaita sahu a sallar da ma yadda ake ayyukan Hajji da Umra kamar shi ɗawafin da safa da marwa da dai sauransu. Da yake ɗawafi na ɗaya daga cikin manyan ayyukan Umrah da Hajji, hukumomin Saudiyya sun samar da hanyoyin yin sa yadda ba za a saɓa dokokin cutar korona ba. A yanzu an sanya alama a ƙasan filin ɗawafi don nuna wa masu ɗawafi yawan tazarar da ya kamata su bari a tsakaninsu. Kamar yadda aka saba dama, akwai ƴan sanda ko jami'an masallaci da ke shawagi a filin ɗawafi tun kafin zuwan cutar korona amma a masallacin Ka'aba yanzu, akwai jami'an masallaci na musamman da ke sa ido domin tabbatar da cewa maniyyata sun bar tazarar da ya kamata wato ba su cunkushe a wuri guda kamar yadda aka sani ba. Dama kuma akwai iya adadin mutane da ake bari su shiga masallacin a lokaci guda ta hanyar amfani da wata manhaja don haka zai yi wuya a samu cunkoson mutane. Sannan duk da tazarar da ake bari, dole ne mai yin ɗawafi ya sanya takunkumin fuska har ya fita daga masallaci. Haka kuma, ba kamar yadda aka saba ba yanzu masu sanye da Ihrami ne kawai ake bari su shiga filin ɗawafi, amma su ma ba a bari su je kusa da Ka'aba. An kewaye Ka'abar da wasu robobi da za su hana mutane wucewa su je kusa da ita. Don haka babu taɓa Ka'aba da Hajrul Aswad da tsayuwa a ƙarƙashin indararon rahama kamar yadda aka saba. Akwai wasu ma'aikata na musamman a masallacin wanda aikinsu shi ne tsaftacce filin ɗawafi da wasu na'urori masu fitar da sinadaran tsaftace iska da nufin kashe ƙwayoyin cutar korona. A baya babu irin wannan duk da cewa akwai masu sharar masallaci da ke aiki ba dare ba rana wajen sharewa da goge ƙasan filin. Cutar korona ta kawo sauye-sauye da dama a yadda ake gudanar da ayyukan ibada kama daga yin sallah a jam'i zuwa ayyukan Umrah kamar shi ɗawafin da Safa da Marwa da dai sauransu. Hatta da shiga ƙasar ta Saudiyya a yanzu tsare-tsaren sun sauya sosai kuma an ƙaddamar da sabin hanyoyin shiga don yin ayyukan ibada. Ana sa rai za a samu sassauci musamman tunda yanzu an samar da allurar rigakafin cutar kuma hukumomin Saudiyya sun bayyana cewa wanda duk ya yi allurar yana iya shiga ƙasar don yin ibada. Akwai fatan cewa nan da shekaru masu zuwa, ana iya komawa gudanar da ayyukan ibada kamar yadda aka saba kafin ɓullar cutar.	https://www.bbc.com/hausa/labarai-56983997
politics	Ce-ce-ku-cen da muhawarar ‘yan takarar shugaban kasa ta haifar a Najeriya	"Batun tsaro da tattalin arziki ne suka kasance manyan batutuwa da aka tafka muhawara a kansu a taron da gidan talabijin ta Arise ya shirya wa ‘yan takarar shugabancin kasa a Najeriya da haɗin-gwiwar cibiyar bunƙasa harkokin dimokuraɗiya ta CDD. Taron da aka gudanar a Abuja babban birnin Najeriya, ya samu halartar masu neman kujerar shugaban kasa irinsu ɗan takarar jam’iyyar Labour Party, Peter Obi; Sanata Rabi’u Musa Kwankwaso na NNPP da Kola Abiola na PRP. Ɗan takarar shugaban kasa na PDP, Atiku Abubakar da Bola Tinubu na APC da ake gani a matsayin manyan ‘yan takarar  ba su halarci muhawarar ba, amma Atiku ya tura mai yi masa takarar mataimaki, gwamnan Delta, Ifeanyi Okowa domin ya wakilce shi. Sai dai magoya bayan, LP da NNPP da PRP sun yi ta nuna rashin jin dadinsu da kuma caccakar Atiku da Tinubu bisa rashin zuwansu taron suna masu  cewa Juma’ar da za ta yi kyau tun daga Labaraba ake gane ta. Suna dai ganin wannan muhawara ce ta masu neman kujerar shugaban kasa don haka babu wanda yake da ikon aike wani ko kauracewa taron da sunan wani uzuri na gangamin yaƘin neman zaɓe. Kafin soma muhawarar magoya-baya da ‘yan kallo sun rinƙa ta maganganu suna ihu kan kauracewa taron da manyan ‘yan takarar na APC da PDP suka yi, batun da ya haifar da tsaiko wajen soma taron kan lokaci. Sai dai daga bisani na shawo kansu, sannan aka shiga tattauna batutuwan da suka ja hankali da daɗaɗa zukatun wasu. H﻿aka zalika a shafukan sada zumunta an yi ta tsokaci tun daga farkon muhawarar har karshenta. A lokacin da yake tsokaci kan shirye-shiryensu kan batun tsaro a Najeriya, wakilin Atiku a taron, Ifeanyi Okowa ya ce Atiku ya yarda da batun tattara bayanan sirri da musayar bayanai tsakanin hukumomin tsaro. Sannan ya ce akwai bukatar kafa ‘yan sanda jihohi, yana mai jaddada cewa yanayin da ake ciki a yanzu, jami’an tsaron tarayya su kaɗai ba za su iya bai wa ƙasar tsaro ba. Ya ce suna fatan samar da nasu tsarin da tabbas zai taimaka domin za su yi amfani da mutanen da ke da karfin sanin yankinsu, da kuma dabarun samar da tsaro. Don haka a ganinsu tsarin ‘yan sanda da ake amfani da su a wannan lokaci ba zai fitar da ƙasar daga matsalolinta ba. Sannan ya yi tsokaci kan batun rawar da kamfanoni masu zaman kansu za su taka wajen samar da ci-gaba ta hanyar haɗa kan ‘yan kasa da jan ragamarta zuwa ga ci-gaba. Ya ce Atiku, fitaccen ɗan kasuwa ne wanda kuma ke tafiyar da harkokin ilimi. Kwarewarsa a wadannan fanoni na kasuwanci da harkar samar da ilimi da masana’antu na sake tabbatarwa ‘yan Najeriya da cancantarsa na zama shugaban kasa. Sannan ya tunasanar da ‘yan kasa yadda tsohon Shugaba Olusegun Obasanjo da mataimakinsa, Atiku, suka yi gwagwarmayar ragewa da ganin an yafe wa Najeriya basukanta. Magoya-bayan Peter Obi da suka yi fice a shafukan sada zumunta sun yi ta mayar da martani da jinjinawa ɗan takararsu. Duk da cewa suna ganin akwai rashin dacewa Atiku da Tinubu su kauracewa taron. Mutumin da suke goyawa-baya ya faranta musu. Peter Obi ya ce inda shi ke kan mulki a wannan lokaci da tuni ya ceto mutanen da ake garkuwa da su, yana mai bayyana raunin gwamnati mai ci wajen tafiyar da harkokin tsaro. Obi ya ce da zai fitar da tsari mafi dacewa da nuna tausayi ga iyalan mutanen da aka yi garkuwa da su. Sannan ya ce ana iya rage matsalolin tsaro ko daƙileta baki ɗaya idan aka yi kokari ko mayar da hankali wajen fitar da mutane daga talauci. Da aka yi masa tambaya kan batun me zai yi domin shawo kan rashawa, sai ya ce ""na sha nanata cewa suna yin abin da suke so har a samu mutanen da ke azurta kan su a gwamnati sama da ‘yan kasuwa. ""Na shafe shekara 8 a mulki kuma babu wanda ya taɓa ji ko ganin na karɓo rance. Babu wanda ya taba gayyata ta ko ya yi korafi kan ɓatawar kuɗi. ""Wadannan su ne irin misalai da ke nuna cewa ba zan lamunci rashawa ko almubazaranci da dukiyar gwamnati ba karkashin ikona,"" in ji Obi. Sanye da kwat ɗinsa ɗan takarar NNPP, Rabiu Musa Kwankwaso ya nuna bajinta domin ya ja hankali mutane da irin kalmomi da lafuza da ya yi amfani da su wajen amsa tambayoyin da ake masa, da kuma bayyana manufofinsa. Sanata Kwankwaso a lokacin da yake tsokanci kan matsalolin tsaro, ya bada misali da mulkin Olusegun obasanjo, da yake rike da mukamin ministan, irin rawar da ya taka wajen tabbatar da tsaro a faɗin Najeriya da ma wasu ƙasashen Afirka. Ya tunasar da tsare-tsaren da ya kawo da irin kuɗaɗen da suka yi amfani da su da ƙarin dakaru wajen tsaron Najeriya. Ya ce ya alƙawarta inganta tsaron kasa ta hanyar karfafa gwiwar matasa su shiga aikin soji da sauran ayyukan tsaro. Ya ce abin kunya ne a ce a wannan zamanin, jami’an tsaro sun gaggara gano maboyar ‘yan ta’adda, musamman a wannan lokaci da komai ake so ayi sai da wayar sadarwa, wanda sanin kowane ba abu ne mai wahala gano mutum ta waya ba. Sanata Kwankwaso, wanda tsohon gwamna ne a Kano, ya ce yana baƙin cikin ganin yanayin da ake ciki a Najeriya kamar kowanne ɗan kasa, wannan dalili ne ya sanya suka rinka sauya sheka daga PDP zuwa APC a kokarin neman mafita. Sannan a lokacin da yake amsa tambaya kan batun addini da kabilar wasu ‘yan takara, Kwankwaso ya ce, ""Kundin tsarin mulkin Najeriya ya fayyace komai akan wannan batu. Don haka duk wani wanda zai fito yana magana a kan ƙabilanci ko yare ko addini ko yanki to ya faɗi zaɓe tun kafin ranar zaɓen. Sannan ya ja hankalin cewa Arewa ba za ta iya cin zaɓe ba tare da Kudu ba, hakazalika ita ma Kudu sai da Arewa. Ya kuma ce babu laifi idan uzuri mai karfi ya hana wani ɗan takarar halarta taron, muddin yana da wakilci. Sai dai hakan ba wai kuma yana nufin wani ɗan takarar ya fito yana tinkahon cewa zabgoggi ba su ba shi damar halartar irin wannan muhawara ba baki ɗaya. Don haka mutum irin Okowa ya fi wanda ya gaggara tura wakilci, a cewarsa. Kola Abiola ya ce shi idan aka zaɓe shi, ba zai yi tashi tafiyar da tsoffin kusoshin gwamnati ba, da sake dawo da ‘yan siyasar da ake ganin suna tattare da gazawa. Shi sabon zubi zai yi. Ya bayyana kansa a matsayin sabon shiga wanda bai taɓa riƙe wani ofishin gwamnatin Najeriya ba, Don haka shi ne mafi dacewa da wannan aiki. Ya ce hanayensa a tsaftace suke ba sa dauke da kowanne irin tarkacen tsoffin gwamnatoci ko wata jam’iyya. ""Muna son amfani da wannan dama wajen juya akalar Najeriya da yiwa ‘yan kasa gwagwarmaya."" Ya ce Najeriya ba ta mutum guda ba ce, ko ta wasu rukunni mutane kalilan. ""Najeriya kasa ce ta kowa, kuma kowa na da ‘yanci neman kowane irin kujera, ba wai a rinka ɗanwaken zageye ba. ""Ana bukatar sabbin jini da fuskoki masu hikima da basira da kwazo"", in ji Kola Biola. Kola ya ce shi ne mafi dacewa domin yana tattare da dabarun shawo kan matsalolin tsaro da inganta tattalin arzikin kasa. Kwamitin yaƙin neman zaɓen APC, sun kare ɗan takararsu, Bola Ahmed Tinubu, suna mai cewa taron ya yi karo ne da wasu muhimman ayyukansa. Kwamitin ya kuma ƙi yarda da cewa ya kamata a ce ya tura wakilci ko kuma ya bada hujja mai karfi kan kauracewa taron muhawarar. ‘Yan Najeriya dai musamman a shafukan sada zumunta sun yi ta mayar da martani, da alla-wadai da kin halartar ɗan takarar APC wannan muhawara. Galibi a shafin Twitter da Facebook sun rinka yabawa Kwankwaso da yanko wasu kalamansa suna ma sa jinjina. H﻿akazalika akwai masu cewa Peter Obi ya burge su. @lordleomax ya ce: Ya aka yi muka tsallake @kwankwasoRM kuma zabo Bubu a matsayin shugaba. Arewa me ya sa??? Me ya sa aka boye Kwankwaso aka ba mu Bubu. Wannan mutumin ya kamata a ce yana cikin wannan tafiya ta CIC shekaru 7 baya. ﻿@ifeaboyeji Ta ce; Abokiyar zamata na mun tambayar ko Kwankwaso shugaban kasa ne. Ko kuwa dai ta hango alkibila ne? @﻿Makavelli275 Ya ce; Ku bi a hankali kan batun kwankwason nan, babu wani abu sabo a kansa, shi ya ire-iren 'yan siyasar nan ne da muke son kawarwa. A dage daga hankali a kansa. Bai cancanci wannan tallatawa kyauta ba. Aike Obi Aso Rock, shi muka sanya a gaba. @﻿aderopoafo ya ce; Abin takaici ne ganin cewa tafiyar Kwankwaso da Obi ba za ta kai labari ba. Alhaji Rabiu yana da ilimi da kwazo, sannan ga shi yana da cancanta. Zan ci-gaba da girmama tafiyar Kwankwasiyya.."	https://www.bbc.com/hausa/articles/c72nkn4q0jxo
politics	Obama ya caccaki Trump kan rashin taɓuka abin arziki	"Tsohon shugaban Amurka Barack Obama ya soki  Donald Trump a jawabinsa na farko da ya yi a wajen kamfen din nuna goyon-baya ga ɗan takarar shugabancin Amurka a karkashin jam'iyyar Democrats, Joe Biden. A jawabin da ya gabatar a Philadelphia, Mista Obama ya ce mista Trump ya rike mulkin ƙasa kamar shirin talabijin. Sannan ya kuma zargi shugaban da zuki tammale a koda yaushe da kuma caccakarsa kan yadda ya tunkari annobar korona. Mista Obama, ya ce ""Ban taɓa tunani Donald Trump zai yi watsi da tsare-tsaren da na ɗora ƙasa a kai ba ko kuma ci gaba da manufofina ba, amma dai na yi zaton ko saboda darajar ƙasar zai iya nuna wata sha'awa ta daukar aikinsa da muhimmanci"". Ya ce, To sai gashi hakan bai samu ba ma'ana bai ɗauki aikin da muhimmanci ba sai dai kawai ya taimaka wa kansa da kuma na kusa da shi. Tsohon shugaban na Amurka ya kuma yadda Trump ya ɗauki aikinsa tamkar shirin talbijin ne da zai iya amfani da shi wajen jan hankalin jama'a, amma ba haka abin yake ba domin shi mulki ba shiri ne na talbijin ba, abu ne da zaka dauka da muhimmanci. Yanzu aƙalla Amurkawa dubu 220 ne suka mutu, yayin da aka rufe kananan masana'antu fiye da dubu 100, haka mutane da dama sun rasa ayyukansu gashi kimar Amurka a ƙasashen duniya ta ragu inji Obama. Shima a yayin da ke yaƙin neman zabe a North Carolina, Donald Trump ya ce Mista Obama ya yi wa Hilary Clinton yaƙin neman zaɓe amma daga ƙarshe me ya biyo baya ai faduwa tayi. Ya ce zaɓen Amurka a yanzu zai kasance ne tsakanin Trump wanda ya yi matukar farfaɗo da tattalin arziki da kuma Biden, wanda zai mayar da hannun agogo baya."	https://www.bbc.com/hausa/labarai-54640366
business	Elon Musk ya sauka daga matsayin wanda ya fi kowa kuɗi a duniya	"Mujallar Forbes mai bibiyar masu arzikin duniya ta ce a yanzu Elon Musk ba shi ne attajirin da ya fi kowa kuɗi a duniya ba. Hakan ya faru ne sakamakon mummunar faɗuwar da darajar hannayen jarinsa suka yi a kamfaninsa na Tesla mai ƙera motoci cikin wannan shekara. A cewar Forbes da Bloomberg, a yanzu Bernard Arnault, mai kamfanin sayar da kayan ƙasaita na LVMH ne ya sha gaban Mista Musk a arziki. Mista Musk ne shugaba kuma mai kashi mafi yawa na hannayen jarin kamfanin Tesla. A watan Oktoba ne kuma ya kammala cinikin sayen shafin Tuwita kan $44bn. A cewar Forbes, darajar arzikin Mista Musk a yanzu ta kai kimanin $178bn (£152bn). Yayin da Bernard Arnault aka ƙiyasta nasa arzikin kan $188bn. Mista Musk ya kammala ƙulla yarjejeniyar sayen Tuwita ne bayan shafe watanni ana kwan gaba kwan baya ta fuskar shari'a, wasu kuma sun bayyana cewa mayar da hankalinsa kan cinikin shafin na ɗaya daga cikin dalilan da suka janyo hannun jarin Tesla ya yi ƙasa. Bayan da ya zuba hannun jari a kamfanin Tuwita a farkon shekarar nan ne, Mista Musk ya yi tayin sayen shi kan $44bn a watan April, sai dai mutane da dama na ganin kuɗin ya yi yawa matuƙa. A watan Yuli ne kuma ya fice daga yarjejeniyar inda ya bayyana damuwa game da yawan shafukan bogi da ke amfani da dandalin. Daga baya dai shugabannin Tuwita ɗin suka shigar da ƙara domin ganin Mista Musk ya tsaya ga tayin da ya yi. Dan Ives, jami'i daga kamfanin hada-hadar hannayen jari na Wedbush Securities ya ce al'amuran da ke zagaye da batun sayen Tuwita sun yi tasiri sosai kan hannun jarin kamfanin Tesla. ""Musk ya yi faɗuwar tasa"" in ji shi. ""Musk shi ne Tesla kuma Tesla ne Musk."" Mista Musk ya sayar da hannayen jarin Tesla na biliyoyin daloli domin samun damar sayensa, lamarin da ya taimaka wajen durƙusar da hannun jarin. Masu hannayen jari sun nuna damuwa kan yadda za a samu raguwar masu buƙatar motoci masu amfani da lantarki yayin da tattalin arziki ke yin ƙasa. Kamfanin Tesla dai ya fuskanci koma-baya da dama da kuma binciken da gwamnati ta yi kan matsalolinsa da kuma tsarinsa na mota mai sarrafa kanta."	https://www.bbc.com/hausa/articles/c80g27q042do
religion	Ku San Malamanku tare da Sheikh Muhammad Nazifi Al-Karmawi	"Latsa alamar lasifika da ke sama don kallon hira da  Abdulwahid Muhammad Nazifi Al-Karmawi: Fitaccen malamin addinin Musuluncin nan, Sheikh Abdulwahid Muhammad Nazifi Al-ƙarmawi ya ce yana yawan sanya maganar aure a karatunsa ne domin shi ne jigon rayuwar mutane. Malamin ya bayyana hakan ne a cikin shirin Ku San Malamanku na BBC Hausa wanda yake tattaunawa da malaman addini kan rayuwarsu. Malamin ya ce ta hanyar aure ne ake samun albarkar rayuwa baki ɗayanta, don haka idan aka yi karin bayani kan haƙƙin ma'aurata hakan zai taimaka wa ma'auratan su gane yadda za su samu aljannarsu. ""Abin da yasa muke yawaita magana aka haƙƙoƙi na aure akan miji da sauransu, ta nan ne ake samu ƴaƴaye masu albarka waɗanda Annabi zai yi alfahari da su,"" in ji Sheikh Nazifi. Malamin ya ce yawan matsalolin aure da ake samu a tsakanin al'umma ya sa ya zama wajibi a mayar da hankali kan haƙƙoƙin aure da abin da yake tattare da su. ""Idan ba a samu damar kare haƙƙin miji ba shi kuma ya kiyaye na mata, to zama ba zai yi albarka ba a samu yadda ake so"". Ɗaya daga abin da Sheikh Nazifi Al-ƙarmawi ya shahara da shi shi ne barkwanci da nishaɗi a yayin karatu. Da aka tambayi malamin ko me ya sa yake haka, sai ya ce tun daga inda aka fara koyar da su malamansu na saka nishaɗi wajen koyarwa. Ya ce""Idan ka ga yadda muke yi da su Malam Babba (Mahaifinsa) za ka ɗauka mu jikokinsu ne, bayan kuwa mu ƴaƴa ne."" Shiekh Al-Ƙarmawi ya ce shi ma ya zabi saka nishaɗi a karatu ne a matsayin hanyar da zai ringa jina hankali a fahimci saƙon da yake son isarwa. ""Sanya nishadi a darusa zai bai wa wasu damar fahimtar karatu cikin sauƙi,"" Tarihin Sheikh Ƙarmawi Sheikh Nazifi Al-ƙarmawi mutumin Kano ne shi, kuma an haife shi a cediyar 'yan gurasa, a ranar 15 ga watan Sha'aban Hijira 1387 wanda ya yi daidai da 2 ga watan Afrilu 1966."" Ya ce ""Sunan mahaifina Sheikh Muhammad Awwal wanda aka fi sani da Shehu Malam ƙarami."" Mahaifinsa ɗan uwan shahararren wani Malami ne da aka yi a Kano, Sheikh Atiku Sanka. Asalinsu mutanen Masanawa ne a jihar Katsina, kuma jikokin babban malamin nan ne da ya rayu a Katsina, wanda aka fi sani da Wali Dan Masani. Sheikh Nazifi ya fara karatu a hannun mahaifinsa kamar yadda mafi yawan malamai ke yi, don haka baki ɗaya karatun farko a gaban mahaifinsa ya yi. Malam ya yi karatu a hannun malamai da dama a cikin garin Kano, wasu malaman mahaifinsa ne ya haɗa su da shi kamar su: Shehu Abdulmajid. Yace ya yi karatu a hannun Babban almajirin mahaifinsa wanda kuma shi ne halifan farko na mahaifinsu, wato Shehu Malam Abubakar Yahaya wanda ake kira Malam Garba Cheɗiya. ""Malam ne ya tarbiyyantar da ni tarbiyya ta ruhi kuma ta ɗarika wanda gaskiya na yi karatu da wurinsa da dama,"" a cewar Sheikh Al-ƙarmawi. Sheikh Nazifi Al-ƙarmawi ya ce a wajen Malam Garba Cheɗiya ya yi dukkan karatuttukan sufanci da litattafan ɗarikar Tijjaniyya tun daga ƙanana har zuwa manya, kamar Jawahirul Ma'ani da Rimahu. ""Akwai malamai da yawa da muka yi karatu a wurinsu na fannin hukunce-hukuncen addini da kuma harshen larabci da dai sauransu."" A bangaren karatun al-Kur'ani kuwa a wuri daya Malam sha duka a wurin babban yayansa, ""cikin Suratu Mudassir, wajen da ake cewa Farrat min kasuwara, sai in rika cewa Farras min"". Ya ce ya yi haddar Alƙur'ani a hannun Sheikh Mukhtar Alaramma a makaratan Sheikh Manzo Arzai. 'Ina da mata biyuda ƴaƴa 14' ""Ina da mata biyu Hauwa da Bahijja, ""Hauwa amanar mahaifiyata ce a wurina"" Kan mahaifiyata ta rasu ta yi ta jaddada mani na riƙe mata Hauwa amana. Kuma muna zaune da Hauwa kalau, da yara 10 tsakaninmu zamanmu sai san barka. Tamkar yadda ya yabi uwar gidansa, Sheikh Nazif ya kuma yabi amayarsa Bahijja, wacce ya ce suna zaman lafiya da mutunta juna. Sannan ya ce duka matan na sa suna matuƙar taimaka masa. Bahijja tana da ƴaƴa hudu tare da malamin. Abincin da Malam ya fi so Da aka tambayi malamin abincin da ya fi so sai ya ce, ba shi da wani takamaimen abinci domin kuwa komai yana ci. To sai dai ya ce yana matuƙar son kunun tsamiya ko na gyaɗa, musamman ma idan akwai ƙosai mai zafi. Sheik Nazifi ya ce ya kamata ma'aurata su rika daukar iyalansu suna zuwa shan iska wuraren shaƙatawa. Malamin ya ce a wasu lokutan ya kan je wasu ƙasashen don ya shaƙata, kuma duk lokacin da zai tafi ya kan tafi da iyalinsa su shaƙata tare. ""Na kan ɗauki matana mu tafi ƙasashe irin su Dubai, ai in ban tafi da su ba ya zama ina fadin abin da bana aikatawa,"" in ji Malam. Hakan yana ƙara soyayya da danƙon zumunci tsakanin ma'aurata, ""Irin shan iskar da na fada maka amma ba irin ta singa ba""."	https://www.bbc.com/hausa/rahotanni-57010881
health	Cutar Coronavirus na kara yaduwa a duniya	Jami'an lafiya a China sun ce yawan mutanen da suka mutu sakamakon kamuwa da cutar Coronavirus ya karu. Kawo yanzu mutane arba'in da daya ne suka mutu. A China kawai, mutane sama da 1200 ne suka kamu da cutar. Mace-mace na baya-bayan nan an same su ne a lardin Hubei inda cutar ta fara bulla. Kafar watsa labaran kasar ta ce wani likita wanda ya kula da marasa lafiyan a Wuhan ya mutu. Asibitoci na fama da yawan marasa lafiya kuma wasu ba sa samun kula yadda ya kamata. Kafofin yada labaran China sun ce an fara gina sabon asibiti mai gadaje 1000 don kula da marasa lafiya, kuma ana sa rai za a kammala ginin asibitin cikin kwanaki shidda. A lokacin kuma da take kara bazuwa a China, haka ma a sauran sassan duniya. An tabbatar da bazuwar ta a Turai inda mutum uku suka kamu da cutar a Faransa. Ministar lafiya ta kasar, Agnes Buzyn ta ce daya daga cikin mutanen namiji ne wanda shekarunsa ba su haura hamsin ba, wanda kuma ya dawo daga birnin Wuhan a wannan makon. Haka kuma, an samu cutar a Australiya da Amurka da Singapore da thailand da Vietnam.	https://www.bbc.com/hausa/labarai-51247774
business	Kuskure biyar da ma'aurata suke yi game da kudi da yadda za a fahimci juna	Tattaunawa a bayyane kan al'amurran kuɗi lamari ne da ya shafi mutane da yawa, kuma su ma ma'aurata ba a bar su a baya ba game da magana kan kuɗi. Idan aka duba tarihinmu, matsalolin kuɗinmu da ɗabi'unmu da alaƙarmu da kuɗi, na iya haifar da abubuwa daban-daban ga mutane daban-daban, abin da ya zama mai wahalar tattaunawa. Tattalin arziki na mutum abu ne mai wuyar sha'ani - wani lokacin abin kunya ne a tattauna shi da abokan zama ko dangi, kuma wani lokacin abu ne mai sauƙi a yi watsi da shi gaba ɗaya ba sai an tattauna shi ba ma. Yana da muhimmanci mu tattauna yadda muke sarrafa kuɗi da wuri da abokan zamanmu don kar hakan ya haifar da rigima a nan gaba. Sai dai, idan ba ku samu damar tattaunawa ba har yanzu,  kuna da damar  yin hakan. Wani bincike da aka yi kwanan nan don fahimtar wasu abubuwa da ke haifar da saɓani tsakanin ma'aurata, mun gano rashin fahimta biyar da ma'aurata ke yi game da kuɗi da kuma hanyoyin da za su magance su. Mukan ɓata lokaci mai yawa wajen yin muhimman abubuwa a rayuwarmu, kamar zuwa ganin likita ko likitan haƙori don duba lafiya, haka ma ya kamata mu yi da kuɗinmu. Magana game da kuɗi na iya zama abu mai wahala, amma kuma yana da mahimmanci don samun nasara a zaman aure. Ku tsara lokacin da ya fi dacewa kai da matarka; kar ku jira har sai wani ya kashe kuɗi mai yawa don sayen wani abu, ko lokacin da wasu lamuran kuɗi suka taso. Abin da aka fi so shi ne ku tattauna harkokin kuɗinku cikin nutsuwa kafin a samu wata matsalar kuɗi. Abin da kuke tattaunawa a irin wannan lokacin ya rage gare ku; yana iya kasancewa game da kashe kuɗi, biyan kuɗi, yadda kasafin kuɗinku ke gudana, ko tanadin kuɗi don wani abu mai mahimmanci. Abu mai mahimmanci dai shi ne, ware lokaci don magana a kan kuɗi. Yadda ake kashe kuɗi a baya zai iya shafar yadda muke kashewa a yanzu, wanda shi ne dalilin da ya sa yake da mahimmanci ku fahimci tsarin harkokin kuɗin abokan zamanku. Tarihin yadda muke kashe kuɗinmu zai iya bayyana dalilin da ya sa muke kashe kuɗin. Idan mijinki ya taso ne a gidan da wadatar kuɗi ke da wahala, za ki iya gane hakan ta hanyar: Hakan na nufin za ki yi mamakin dalilin da ya sa ba ya kashe kuɗi ko kuma ba ya son zuwa otal don ya ci abinci - saboda ya girma ne a yanayi na yin taka-tsantsa da ƙididdige kuɗi don tabbatar da cewa bai faɗa cikin yanayi na rashi ba. A gefe guda kuma, idan kin taso a inda kuɗi bai taɓa zama matsala ba, ƙila za ki ji haushin yadda yake adana kuɗi da kuma ƙin kashe su. Fahimtar hakan daga abokan zamanku abu ne mai kyau kuma mai mahimmanci don sanin yadda za ku zauna lafiya a matsayin ma'aurata ba tare da wata rigima ba. Da zarar kun fahimci tarihin kashe kuɗin abokin zamanku, za ku fahimci manufofinsu game da yadda suke kashe kuɗi. Kuma samun wannan fahimtar za ta taimaka muku wajen kauce wa faɗawa kan kuɗi. Yayin kafa manufofinku kan kuɗi, yana da mahimmanci kai da matarka ku fayyace abin da kowannenku yake so. Yawancin ma'aurata suna ɗauka cewa abokin zamansu ya yarda da ra'ayinsu kan kuɗi, amma wannan ba gaskiya ba ne. Sanannen abu ne a samu mabambantan manufofi kan kuɗi; maƙasudi dai shi ne mu bayyana wa juna manufofinmu da nemo hanyoyin cimma manufofin tare. Don haka ku rubuta kuma ku tsara kowane burinku na kuɗi, sannan ku bayyana wa juna manufofin naku. Da zarar kun san abin da ke da mahimmanci ga junanku, wato saita ingantattun manufofi na ɗan gajeren lokaci da  masu mahimmanci ga kowannenku. Yarjejeniya kan manufofin juna zai sa wani daga cikinku ya rasa wasu manufofi na kashin kansa, amma mataki ne da zai jawo alheri a nan gaba. Samun manufofi da za su magance matsalolinku duka, za su taimaka wajen kasancewarku a shafi ɗaya game da inda kuɗinku ke tafiya, kuma hakan zai ƙara muku azama wajen yin aiki tare. Dukkanku kuna buƙatar sanin abin da kuke samu, kuma hanya mafi kyau don yin hakan ita ce tattauna muradai da kuma yin kasafin kuɗi. Lokacin ƙirƙirar kasafin kuɗi, yana da mahimmanci ku ɗauki juna a matsayin abokan harka daidai-wadaida da kuma tsayawa kan tsari ɗaya na sarrafa kuɗi. Idan albashin ɗaya daga cikinu ya zarta na ɗayan, hakan ba ya nufin yana da iko a kan kuɗi fiye da ɗayan. Zaunawa tare a matsayin ma'aurata ku duba abin da kowannenku ke bi da abin da kowannenku ya mallaka da kuma kuɗin da kowannenku ke karɓa a matsayin albashi. Abu na gaba, ku kasafta kuɗin da ya zama dole sai an kashe kamar haraji da biyan bashin mota da inshora. Saboda waɗannan kuɗaɗe wajibi ne a kashe su, yana da sauƙi a fara yin kasafi a kansu. Bai wa abokin zama wani adadin ''kuɗi '' na iya yin tasiri na ban mamaki wajen rage yawan faɗa a kan kuɗi. Rigima na iya ɓarkewa sau da yawa saboda yawan kuɗin da ɗaya daga cikinku ke kashewa daga asusun haɗaka. Don haka yana da kyau a bai wa kowa tsarin yadda za a kashe kuɗin don ya san halin da yake ciki. Kun yi aiki tuƙuru don samun kuɗinku, don haka kar ku taɓa jin cewa kuna buƙatar izini kafin ku sayi wani ƙaramin abu ko kuma saboda ba ya cikin kasafin kuɗin. Idan ka zaɓi samun katin asusunka kai kaɗai, hakan ba ya nufin dole ne ka ɓoye wa matarka bayanan abubuwan da ka yi da kuɗin. Boye wa abokan zamanku abubuwa, kamar kuɗi ko katin ATM ko sabbin kayan sayayya, na da haɗari a cikin kowace irin soyayya kuma yana da kyau a samu sadarwa ta gaskiya da gaskiya. Idan ba za ku iya bayyana wa junanku abubuwan da kuke saya ba saboda kuna tsammanin abokin zamanku ba zai amince ba, abu ne da ya kamata ku tattauna tare.	https://www.bbc.com/hausa/rahotanni-58876333
religion	Maulud: Kacici-kacici kan rayuwar Annabi Muhammad SAW	An fara wallafa wannan kacici-kacici ne a shekarar 2019 da ta gabata, wato 1441 bayan hijira kenan, sai muka sake wallafa ta a yau. Galibin Musulmi sun yi amanna cewa ranar 12 ga watan Rabi'ul Awwal aka haifi Annabi Muhammadu SAW - akwai sabanin malamai game da wannan batu. Saboda rinjayen wadanda suka yarda da ingancin wannan kauli ne muke gabatar maku da wannan kacici-kacici domin auna saninku game da rayuwarsa. Sai ku shiga ciki domin gwada hazakarku. Mun bai wa malamai sun duba amsoshin domin tabbatar da sahihancinsu.	https://www.bbc.com/hausa/labarai-50345008
business	An gano hodar ibilis ta naira biliyan 193 a wani gida a Lagos	"Hukumar hana sha da fataucin miyagun ƙwayoyi ta Najeriya NDLEA, ta gano tare da ƙwace kilogiram 1,855 na hodar ibilis da adadin kuɗinta ya kai naira biliyan 194 a wani rumbun ajiya da ke wani gida a Lagos. A wata sanarwa da ta fitar a ranar Litinin, NDLEA ta ce wannan kame shi ne mafi girma da ba a taɓa yin irinsa ba a tarihin ƙwace ƙwayoyi a ƙasar. An samu muggan ƙwayoyin ne a wani rumbun ajiya da ke wani gini cikin wani rukunin gidaje da ke yankin Ikorodu a cikin birnin Ikkon. “An kama koken ɗin da darajarsa a kasuwa ta kai dala 278,250,000 wanda ya yi daidai da N194, 775,000,000,” in ji sanarwar. NDLEA ta ce a yayin samamen da aka shirya shi tsaf ta hanyar tattara bayanan sirri da aka shafe kwana biyu ana tattarawa a unguwanni daban-daban na Lagos, an kama wasu manyan dilolin koken huɗu ciki har da wani ɗan ƙasar Jamaica, da kuma manajan gidan ajiyar. Sanarwar ta ambaci sunayen mutanen da shekaru da ma jihohin da suka fito, kuma ta ce dukkansu suna cikin mambobin ƙungiyar masu safarar miyagun ƙwayoyi ta ƙasa da ƙasa da hukumar NDLEA take bibiyarsu tun 2018. An kai saamen ne a ranar Lahadi 18 ga watan Satumba, a gida mai lamba 6 kan titin Olukuola a rukunin gidaje na Solebo a unguwar Ikorodu. Su kuma dillalan ƙwayar an same su a otel daban-daban da suke samun mafaka a birnin na Ikko daga tsakanin ranar Lahadi zuwa Litinin. Binciken farko-farko ya nuna cewa an kama ƙwayoyin mafi illa a wannan rumbun ajiyar inda dilolin ke shirin sayar da su ga masu saye a Turai da Asiya da sauran sassan duniya. An same su ne a cikin manyan akwatuna 10 da durom 13. Shugaban NDLEA Buba Marwa, ya yaba wa jami’an hukumar da dukkan jami'an tsaron da suka taimaka wajen binciken ciki har da na hukumar hana fataucin ƙwayoyi ta Amurka US-DEA. “Wannan samame gagarumar nasara ce kan masu safarar miyagun ƙwayoyi da ba a taba samun irinta ba a tarihi. ""Kuma babban gargaɗi ne da ke nuna cewa dukkan masu safarar ƙarshen su ya zo idan har ba su gane cewa salon ya sauya ba,"" in ji Buba Marwa kamar yadda sanarwar ta ambato shi yana cewa."	https://www.bbc.com/hausa/articles/cjrnljzkdjjo
business	Ga yadda matsalar tattalin arzikin da Birtaniya ta shiga zai shafi ƴan Afrika	"A karon farko cikin shekaru 11 Birtaniya ta shiga matsalar tattalin arziki, kuma ana ganin wannan wani babban al'amari ne da zai shafi mutane da dama gida da waje. Tattalin arzikin ya ragu da kusan kashi 20.4 idan aka kwatanta da watanni uku na farkon shekara. Mutane da dama na rububin sayen kayayyaki yayin da kantina ke rufewa, sannan kuma masana'antu da kamfanoni ke rage yawan kayayyakin da suke samarwa. Hukumar ƙididdiga ta ce rufe shaguna da otel-otel da wuraren cin abinci da makarantu da kuma wurin gyaran motoci ya shafe su. Wannan ne ya haifar da taɓarbarewar tattalin arzikin Birtaniya - wanda tattalin arzikin bai taɓu ba tun shekarar 2009. Ayyuka/Kuɗaɗe Mutane da dama za su iya rasa ayyukan yi, wasu kuma da dama yana da wahala su ƙara masu muƙami ko kuma ba ƙarin albashi. Ga ƴan Afirka da suke da ɗan uwa a ƙasashen waje, wannan zai iya shafarsu inda yawancin ƙasashe sun fi ba ƴan kasarsu muhimmanci kafin ƴan wata ƙasa. Idan har ƴan Afirka a Birtaniya suka kasance ba kasuwanci, ko kuma suka rasa ayyukansu, akwai yiyuwar za su dakatar da kuɗaɗen da suke ""aikowa gida."" Za a kai lokacin da ma za su fara neman taimako daga gida. Ilimi/Ɗalibai Ɗalibai ƴan Afirka da suke son zuwa karatu a Birtaniya za su ga sauyi ta ɓangaren katsewar taimako da suke samu. Lokacin da aka shiga matsalar tattalin arziki a 2009, makarantun Birtaniya sun datse yawan kuɗaɗen da suke taimaka wa dalibai. Akwai yiyuwar ƙara kuɗaɗen makaranta. Ga ɗaliban Birtaniya za su iya shiga garari na rashin samun aikin yi. Ga waɗanda ke son shiga makaranta, matsalar tattalin arzikin zai iya sa ɗage har zuwa wani lokaci saboda babu tabbacin samun kuɗade na tafiyar da makarantun. Biza Babu tabbas ko za a iya ƙara kudaden bizar Birtaniya ko kuma ya ragu. Ko kuma bizar za ta yi wa ƴan ƙasashen waje wahalar samu da ke son shiga Birtaniya. Ƙaruwar talauci Wasu za su iya cewa talacin da taɓarɓarewar tattalin arzikin za ta haifa za ta kuma ƙara yaɗuwa tsakanin mutane da waɗanda ke ƙarkashinsu. Wannan saboda wani lokaci yana da wahala cikin lokaci a farfaɗo. Gidaje Farashin gidaje a Birtaniya zai iya raguwa, yayin da mutane da dama suke buƙatar kuɗi inda wannan masu zuba jari daga waje ne za su fi morewa - ko da kuwa daga Afirka ne. Amma masana na ganin masu gidaje za su iya ƙin sayar da ƙadarorinsu. Don haka ba tabbas. Me ya faru a taɓarɓarewar tattalin arziki a 2009? Raɗadin tattalin arzikin bai yi wa kowa daɗi ba. Wato kowa ya ji a jikinsa kuma jin jikin ba zai kasance kamar kowa ba domin wasu ba su sha wahala ba. Misali a 2009, yawancin ƴan Birtaniya masu gidaje da suka yi haƙuri sun ci riba lokacin da aka farfado daga matsalar tattalin arzikin. Haka kuma, kuɗaden ruwa na gidaje sun ragu, wannan kuma ya sa mutane suna kashe kudi sosai. Wannan waɗanda suka suke dogaro da gwamnati ko kuma ma'aikata, matsalar ta fi shafarsu sosai."	https://www.bbc.com/hausa/labarai-53762470
business	Ko Iran za ta sauka daga bakarta a yarjejeniyar makamashin nukiliya da Amurka?	"Masana harkar siyasar duniya na yi wa tattaunawar da manyan kasashen duniya ke yi da Iran kan shirinta na mallakar makamashin nukiliya, kallon wani abun da ba zai dore ba. A ranar Litinin ne dai manyan kasashen duniya suka fara gudanar da wata muhimmiyar tattaunawa da Iran, a birnin Vienna, da manufar farfado da tsohuwar yarjejeniya kan shirin nukiliyar Iran, watanni biyar bayan dakatar da ita. Jami'ai na tattauna yiwuwar komawar Amurka cikin yarjejeniyar ta 2015, wadda ta iyakance harkokin nukiliyar Iran inda ita kuma Amurka za ta ɗage takunkuman da ta kakaba wa Iran. Iran dai ta saɓa muhimman alƙawurra na yarjejeniyar tun bayan jenyewar Amurka a zamanin mulkin Donald Trump a 2018, inda ya sake ƙaƙabawa Iran takunkumai. Yanzu haka shugaba Joe Biden na da niyyar ɗage su matuƙar Iran za ta koma kan iyakar da ta tsallaka. Sai dai Iran na cewa Amurka ce ya kamata ta fara ɗaukar mataki. Iran ko Amurka - Wane ne zai sauka daga bakarsa? Malam Muhammad Sidq Isa masanin harkokin siyasar gabas ta tsakiya ya ce a tunaninsa wannan sake zaman tattaunawa domin farfado da yarjejeniyar 2015 zai samu nakasu bisa la'akari da yadda kowanne daga cikin kasashen biyu ke ji da kansa. ""Ba na jin Iran za ta hakura ta yi duk abin da Amurka ke so kasancewar Iran ta san muhimmancin mallakar makamashin nukiliya a wannan zamani musamman a burinta na zama mai fada a ji a yankin Gabas ta Tsakiya. To ita ma kuma Amurka da wuya ta sarayar da tata damar domin babu abin da ke tsone mata ido illa ta ga Iran ta mallaki makamashin."" To sai dai Qaddam Sidq Isa ya ce ""Amurka ce ya kamata ta fara kwaye wa Iran jerin takunkumai kafin daga bisani kuma ita Iran ta rage yawan matakin shirin makamashin na nukiliya."" Amma jakadun kasashe sun nuna kwarin gwiwa da kyakkyawan fata na cimma matsaya duk da dan nakasun da aka samu kan matsayar Iran da Amurka. Wakilan Kungiyar tarayyar turai da na Rasha da Iran duka sun bayyana kyakkyawan fata a karshen taron na sa'a biyu. Shi ma Shugaban Faransa, Emmanuel Macron yayin wata tattaunawa da Shugaban Iran Ebraihim Raisi ta waya, ya bukaci Iran din da ta bude zuciyarta yayin zaman."	https://www.bbc.com/hausa/labarai-59471150
entertainment	Hotunan Afirka na wannan mako daga ranar 21-27 ga watan Agustan 2020	Mun zabo muku fitattun hotuna na abubuwan da suka faru a Afirka da 'yan Afirka a wasu sassan duniya wannan makon: Hotuna daga AFP, Getty Images, EPA and Reuters.	https://www.bbc.com/hausa/labarai-53948309
politics	‘Ba wanda zai fada mini wani abu a game da siyasar Jigawa’	Dan takarar gwamnan jihar Jigawa da ke arewa maso yammacin Najeriya a karkashin inuwar jam’iyyar NNPP Malam Aminu Ibrahim Ringim, ya bayyana cewa shi a ganinsa babu wanda zai fada masa wani abu kan harkar siyasar Jigawa.  A cikin wata hira da ya yi da BBC, ya ce ya fara siyasa a jihar ne tun a 1976, da shi aka yi aikin da ya kafa kananan hukumomi a kasar.  Ya ce ”Na je majalisar tarayyar a 1983, na je Legas, na san abin da nayi a zamanin PRP, na dawo na yi ANPP na yi UNCP, sannan na dawo na yi PDP, kowanne aka kafa da ni aka kafa shi, APC ce kawai ba a kafata da ni ba.”  Dan takarar gwamnan a jam’iyyar ta NNPP, ya ce duk abin da zai fada an san abin da yake nufi. Don haka idan dai batu ne na siyasa ko saninta a jihar Jigawa sai dai a daga masa kafa in ji shi.  Malam Aminu Ringim ya ce don ya fito takara a sabuwar jam’iyya ba ya nufin ya ci baya bane, abin da yake so mutane su gane a game da jam’iyya shi ne kowacce manufa jam’iyya ta fito da ita, to aiwatar da ita shi ne abu muhimmi. Dan takarar gwamnan ya ce, ”Mu abin da yake tsarin cikin tafiyarmu shi ne yau a Najeriya abin da ake magana a kai shi ne kasarmu babu tsaro, sannan yau a kasarmu akwai talauci ga rashin aikin yi, to dukkan wadannan abubuwa sune abin da za mu mayar da hankalinmu a kai.”  Ya ce, ‘’Jihar Jigawa a yanzu na bukatar a fitar ma ta da hanyoyin da bakin kudi za su rika shigo ma ta ba iya na gwamnati ba.” Malam Aminu Ringim ya kara da cewa don ya fito takara fiye da sau daya bai ci zabe ba, ba wani abu ba ne don a tarihin jihar Jigawa babu wanda ya yi takara sau daya ya samu nasara in ban da Ibrahim Saminu Turaki, sai kuma kila Ali Sa’adu a wancan lokacin.  Dan takarar gwamnan ya ce, batun wai yadda za su tunkari manyan jam’iyyun siyasar kasar biyu wato APC da PDP, shi wannan ba abin damuwa ba ne.  Ya ce, ”Batun wai ya zamu tunkari sauran jam’iyyu, ai sai dai a ce ya za a yi su su tunkaremu? Su sun sani, mu mun sani, sannan kowa ya sani a jihar Jigawa, in dai ana maganar magoyin baya mai zabe ba a na maganar ko yaya ba, to kuwa kowaye sai dai a ce ya zai yi ya tunkaremu?”  Kuma a bari mu kama aikin a gani ya zamu yi, in ji shi.  A Jigawa, kamar sauran jihohin Najeriya, hukumar zabe ta INEC ta kafe sunayen ‘yan takarar da za su fafata a zaɓen gwamna. Kusan a iya cewa wannan ne karon farko a tarihin jihar, da aka samu manyan 'yan takarar da a ke ganin mafi yawansu na da ɗumbin magoya baya.	https://www.bbc.com/hausa/articles/cere4wn19lzo
entertainment	Zainab Booth: 'Yar wasan kwaikwayo kuma mahaifiyar Maryam Booth ta rasu	"'Yar wasan fina-finan  Kannywood, Hajiya Zainab Booth, wadda ke jihar Kano da ke arewacin Najeriya ta rasu bayan fama da rashin lafiya. Ta rasu ne a birnin Kano da daren Alhamis, a cewar danta Umar Booth, a tattaunawarsa da BBC. Ta  rasu tana da shekaru 61 a duniya. ""Innalillahi wa inna ilaihirraji'un, hakika Allah cikin ikonsa ya yi wa mahaifiyarmu Hajiya Zainab Booth rasuwa bayan fama da rashin lafiya, ta rasu a daren Alhamis da misalin karshe 9 na dare, za a yi jana'izarta a yau Juma'a idan Allah ya kai mu. Ta rasu ta bar 'ya'ya hudu, maza biyu da mata biyu, wato Ni Umar, sai Amude da Maryam da kuma Sadiya, sai jikoki guda biyu,"" in ji Umar. Umar ya kara da cewa za a tuna da Hajiya Zainab Booth da son zumunci da yawan yin addu'a, sannan ita din uwa ce ga kowa don haka ne ma duk inda ta shiga za ka ji ana kiranta Mama, Mama. A kwanakin baya ne dai marigayiyar ta yi fama da rashin lafiya lamarin da ya kai har an yi mata aiki a kwakwalwa, kamar yadda 'yarta Maryam Booth ta dinga wallafa hotunan a shafukan sada zumunta. Marigayiyar ta kasance daya daga cikin taurarin Kannywood da 'ya'yanta uku suka kasance su ma taurari. An yi jana'izarta a gidanta da ke birnin Kano da misalin karfe takwas na safiyar Juma'a. Kannywood ta fada halin alhini Tuni dai taurari da sauran masu ruwa da tsaki a Kannywood suka soma alhinin rasuwar Hajiya Zainab Booth. Taurari da furodusoshi da saura masu ruwa da tsaki irin su Ali Nuhu da Falalu Dorayi da Aminu Saira sun yi addu'ar Allah ya jikanta. A sakon da ya wallafa a shafinsa na Instagram, Aminu Saira ya yi mata addu'a kamar haka: ""Allah ya jikan ki da Rahama Hajiya Zainab, Allah ya yafe kura-kuran ki, Allah ya sa aljannah ta zama makomar ki"". Shi ma Ali Nuhu cewa ya yi: ""Innalillahi wa inna ilahir raj'un, ALLAH ya yi wa Haj Zainab Musa Booth rasuwa, gobe za a yi jana'iza a gidan ta da ke kallon Premiere Hospital a Court Road da karfe takwas na safe (8:00am). ALLAH ya jikanta da rahama, ya sa aljanna ce makomarta, amin."" A nata bangaren, Saratu Gidado wacce aka fi sani Daso ta mika sakon ta'aziyyarta ga iyalan marigayiyar: ""Allahu Akbar. Allah yayiwa Abokiyar Sana'ar mu ta FILM rasuwa wato Zainab Booth. Yau Alhamis 01/07/2021. Muna mika sakon Ta'aziyar mu ga Iyalinta. Allah ya yafe mata kurakurenta. @officialmaryambooth""."	https://www.bbc.com/hausa/labarai-57690666
health	'Amfani da magungunan gargajiya na munana cutar sankara'	"Yana da muhimmanci masu fama da cutar kansa su shaida wa likitansu idan suna shan wani nau'in maganin gargajiya kan cutar, saboda a wasu lokutan abubuwan da aka yi amfani da su wajen hada maganin ka iya hana maganin asibiti yin aiki. Magungunan da aka hada su da citta da tafarnuwa na janyo maganin asibiti samun tsaikon aiki ga maras lafiya, musamman mata da ke fama da cutar kansar mama idan ta fara yaduwa. Likitan fida Farfesa Maria Joao Cardoso, ya ce babu wata sahihiyar shaidar da ke nuna magungunan gargajiya ko man shafawa na magance cutar, don haka idan ana tababa akan magani rashin amfani da shi ne ya dace. Ita ma shugabar likitocin fidar kansar nono, a cibiyar da ke birnin Lisbon a kasar Portugal Farfesa Cardoso ta ce, ""ya zama wajibi likitoci su zage damtse da matsawa marasa lafiya sanin irin magungunan da suke amfani da su idan ana musu maganin cutar kansa."" Ta ce abu ne mai matukar muhimmanci su ma marasa lafiya su dinga tuntubar likitocinsu kafin su yi amfani da kowanne maganin cutar kansa na gargajiya idan suna kan shan maganin asibiti. Hadarin a nan shi ne yawancin magungunan gargajiya kan shafi tasirin maganin da ake bai wa maras lafiya a asibiti, wasu kuma kan daskarar da jini, wasu kan janyo magani ya dauki lokaci bai yi tasiri ba, hakan kuma babbar barazana ce. Ta bayyana wasu daga cikin abubuwan da ake amfani da su a magungunan gargajiyar da ke mayar da hannun agogo baya a magance cutar kansa; 'Za su iya cutarwa' Farfesa Cardoso ta ce ba abin mamaki ba ne don marasa lafiya sun nemi wani maganin na daban baya ga wanda ake ba su a asibiti, su na hakan ne da tunanin dacewa. Sai dai ta ce ya kamata mutane su san wadannan magungunan ka iya cutar da su da kara tabarbarewar lafiya. ''Muhimmin abu ga magani shi ne ya kasance ba mai cutarwa ba.'' Cibiyar binciken cutar kansa da ke Birtaniya, ta wallafa a shafinta na internet, mutane su guji gwama maganin gargajiya da na asibiti matukar su na son ganin tasirinsa. Haka kuma cibiyar ta bayyana muhimmancin kaucewa wasu nau'o'in abinci, da kayan marmari kamar lemon taba da lemon zaki a lokacin da suke shan magani. ""Fara tuntubar likitanka kan wani abu da kake son fara amfani da shi, abinci, ko kayan lambu ko na marmari a lokacin da ake maka maganin, ta yin hakan za a kaucewa aikata ba daidai ba da zai iya janyo sanadin fadawarka cikin mawuyacin hali."" Yayin taron karawa juna sani kan cutar kansa da aka yi a karo na biyar, Farfesa Cardoso ta ce maganin gargaji da ake yi da sassan jiki misali yoga, suna shafar tasirin maganin da likitoci ke bayarwa a asibiti."	https://www.bbc.com/hausa/labarai-50420231
technology	Wani hamshakin attajiri na neman mutum takwas da za su raka shi duniyar wata	"Wani  hamshakin attajiri dan Japan Yusaku Maezawa yana gayyatar mutum takwas daga ko ina  afadin duniya don su raka shi wata tafiya da yake son yi zuwa duniyar wata a jirgin SpaceX flight na  Elon Musk. ""Ina son mutane daga ko ina su nemi yin wannan rakiya,"" kamar yadda ya fada a wani bidiyo da ya wallafa a Tuwita, inda ya kuma wallafa adireshin intanet din da za a shiga a nemi aikin rakiyar. Ya ce shi zai dauki nauyin gaba daya tafiyar, don haka 'yan rakiyar a garabasa za su je. An sanya lokacin bulaguron mai taken dearMoon, ne a shekarar 2003. Wadanda za su nemi wanan rakiya na bukatar cika wasu sharuda biyu: sai sun kasance duk abin da suke na taimakon al'umma ne a wani fannin, kuma sai idan suna da burin taimakon sauran abokan tafyar da suke da irin wannan buri, in ji shi. ""Na sayi dukkan tikitin jirgin, don haka zai kasance tafiya ce ta kashin kai,"" ya kara da cewa. Mr Maezawa, hamshakin mai arzikin a fannin kayan kawa, kuma fasihi, a baya ya ce ya shirya gayyatar fasihai don yin tafiyar tare, amma sai aka gyara tsarin ta yadda mutane daga sassan duniya daban-daban za su samu damar bin jirgin. ""Idan kana kallon kanka a matsayin fasihi, to kai fasihi ne,"" a cewarsa. A bara, ya kaddamar da wani shiri na neman sabuwar budurwar da za ta raka shi a bulaguron, kafin daga bisani ya fasa saboda tunani daban-daban. A shekarar 2018,  an ambaci Mr Maezawa a matsayin fasinjan farko mai zaman kansa da zai yi zagaye a duniyar wata a jirgin SapceX, na kamfanin Elon Musk. Ba a bayyana yawan kudin da Mr Maezawa zai biya na tikitin jirgin ba, amma Elon Musk ya ce makudan kudade ne. Shirin zuwa duniyar wata na 20223 shi ne zai zama na farko da dan adam zai yi tun bayan shekarar 1972."	https://www.bbc.com/hausa/labarai-56267117
religion	Zakatul-Fitr: Yadda ake Zakkar Fid-da-kai	"Mun soma wallafa wannan labarin a watan Mayun 2021. Danna hoton sama domin kallon bidiyon bayanin Malam Malamin addinin Musulunci a Najeriya, Dr Jabir Maihula, ya yi bayani dalla-dalla kan yadda ake Zakkar Fid-da-kai kwanaki kadan kafin gudanar da karamar Sallah. Malamin ya bayyana tasirin da Zakkar Fid-da-kai ke yi a tsakanin Musulmi: Dr Jabir Maihula ya ce ana fitar da Zakkar da dukkan wani nau'in abinci da al'ummar da mutum ke rayuwa cikinta ke ci, musamman tsaka-tsakin abincin da aka fi ci, ko kuma abincin da suka fi ci gwargwadon hali. Malamin ya ce an fi son abin da mutum yake ci ya fitar da zakkar da shi, amma ba ""wajibi ba ne don mutum yana cin shinkafa a gidansa ace sai ya yi zakkar da ita. Idan mutum yana da wadata zai fitar wa kansa ya kuma fitar wa da wadanda ke karkashinsa wato mutanen da yake ciyar da su. Zakkar tana kan dukkan Musulmin da ya wadatu, wadata ta bangaren abincin da za a ci da kuma wadata ta bangaren kudaden da zai iya bayarwa a sai abincin da su. Tana kan dukkan musulmi, babu mace babu namiji, babu babba babu yaro, ana fitar wa ga yaran da suke da kudi. Wasu yaran marayu ne ana iya fitar musu cikin duniyarsu, wasu kuma irin kyautar da ake musu ko kuma wadanda iyayensu ke buɗe musu asusun banki, duk za a fidda zakar cikin kudinsu. Idan 'ya'yan mutum maza sun balaga kuma lafiyarsu kalau to zakkarsu ta sauka daga kan mahaifansu. Amma idan ya ce zai ci gaba da fitar musu duk da haka, to babu laifi a Musulunce. Idan kuma mata ne 'ya'yan mutum ko sun balaga zai ci gaba da fitar musu har sai sun yi aure sun yi tarayya da mazajensu, a lokacin ne zakkar take sauka daga kan mahaifinsu."	https://www.bbc.com/hausa/labarai-57060442
health	Adadin mutanen da suka mutu a Najeriya ya kai 10 - NCDC	Hukumar dakile yaduwar cutuka a Najeriya ta ce ya zuwa karfe 9:30 na daren ranar Asabar, an samu karin mutum 13 da suka kamu da coronavirus a kasar. Wannan na nufin adadin mutanen da suka kamu da cutar a kasar ya kai 318 jimilla. Hukumar ta ce 11 daga cikin karin mutum 13 na Jihar Legas sai 1 a Delta da kuma daya a Kano - jiha ta baya-bayan nan da cutar ta bulla. A cewar hukumar, cutar ta covid-19 ta bulla a jihohi 19 cikin 36 da ke kasar kuma kawo yanzu, an sallami mutum 70 daga asibiti sai guda 10 da suka riga mu gidan gaskiya. Karin labaran da za ku so ku karanta	https://www.bbc.com/hausa/labarai-52258565
business	Mun kafa cibiyar horarwa kan man fetur - Gwamnan Bauchi Bala Mohammed	G﻿wamnan Jihar Bauchi Bala Mohammed ya ce gwamnatinsa ta kafa cibiyar horarwa kan man fetur da aka gano a jiharsa. S﻿unan cibiyar Alkaleri Oil and Gas Acquisition Centre, a cewar gwamnan. Y﻿a ƙara da cewa jihohin arewacin Najeriya sun zuba jarin da ya kai kusan dala miliyan 10 a aikin haƙo man fetur ɗin da aka gano a kan iyakar jihohin Bauchi da Gombe.	https://www.bbc.com/hausa/articles/c979j30vdj0o
health	Kasuwar bayan-fage da ake sayar da magungunan zubar da ciki a Honduras	"Alkawarin mace ta farko Shugabar kasar Hunduras,  Xiomara Castro, lokacin yakin neman zabe na yin garanbawul kan dokar kasar mai tsanani game da haihuwa cikin kwana 100 farko a ofis ta bayyana. Shekara guda bayan nan ta sanar da cewa za a iya shan maganin hana daukar ciki a hukumance - amma ga wadanda aka yi wa fyade kawai. \n\nDa maraice Laura ta same mu, yayin da rana ke shirin faduwa. Shekararta 25 a duniya, tana da cikin wata biyu sai dai ta ce ba ta shirya haihuwa ba. ""Wata biyu da suka gabata, na je na samu wani. Ban yi abin da ya kamata ba, karshe na dauki ciki,"" tana fada tana cije baki. ""Yana da wuya na iya zama ni kadai ba tare da namiji ba. Rayuwata nake takankaina."" Tana zaune a Tegucigalpa babban birnin Honduras, wata kasa dake tsakiyar Nahiyar Amurka inda ake da dokoki masu tsauri kan haihuwa a duniya. An hana shan magungunan daukar ciki a 2009 - amma yanzu an sassauta dokar ga matan da aka yi wa fyade. Zubar da ciki abu ne da ake yi wa hukunci da zaman gidan yari na shekara shida. Amma daga baya Laura ta ji labarin wani magani na kansar ciki amma kuma ana zubar da ciki da shi. Lokacin da aka sa shi a gaban mata, yana sanya mata zubar da jini mai yawa, sai ya zubar da cikin baki daya. Ta yanke shawarar shan wannan magani ta hannun wani dila Jose, wanda ta ce mutane da dama sa'anninta sun san shi a Tegucigalpa. Wata rana da yamma mun raka Jose zuwa wani wajen sayer da magani domin karbo maganin a wajen wani abokin hulda. Ya shaida mana cewa wata tsohuwar budurwarsa ce da take a asibiti take kawo masa. Yace yana karbar kudi ne a hannu abokan huldarsa daidai da karfinsu. Makurar abin da yake karba shi ne lempira 7,000, kwatankwacin fan £230. Yana iya kirga abokan huldarsa cikin sauki, saboda ba su da yawa. ""Dalibai, 'yan mata wadanda suka fara kwanciya da maza, matasa da tsofaffin mata, da matan da suka samu ciki bayan kwanciya .... mafi yawansu mata ne. Yawanci maza ne ke daukar nauyin haka."" Jose yana sayer da maganin hana daukar ciki amma ba shi da masu saya da yawa, yayin da ake da wani wajen sayer da magani ba bisa ka'ida ba a Tegucigalpa da ya yi fice. Kuma mun tabbatar da hakan ta yadda muka je muka sayi mahanin da kanmu kan lempira. Wata kungiya da ke aiki da Majalisar Dinkin Duniya ta ce akan samun zubar da ciki mai hadari tsaknin 51,000 zuwa 82,000 a Honduras ko wacce shekara, kuma Jose ya ce ko da yaushe yana kan aiki. Yayin da muka tuntube shi, sai yace yasan abin da yake yi ba ya kan daidai kuma ya amsa ba shi da horo kan harkokin magani. Amma duk da haka shi ne ke aikin ba da maganin, kuma ya bayyana mana sunayen wasu manyan abokan huldarsa da suka yi suna a kasar. A wasu lokutan suna bayar da ruwan gishiri da domin taimakawa mtan su farfado daga zubar da jinin da suke. Sugaba  Xiomara Castro taki tattaunawa da BBC, sai dai ministan lafiya Dr Jose Manuel Matheu ya amince ya tattauna da mu kan yadda aka amince da shan magungunan hana daukar ciki. Mun tambaye shi me yasa maganin sai wadanda aka ci zarafi ta hanyar lalata kawai. ""Ba kokarinmu mu rika tallata wadannan magungunan ba ne, ba wai rashawa muke son nunawa ba a wannan fanni, Ina amfani da wannan kalmar kai tsaye cewa wadanda aka ci zarafi ne kawai za a yarda su yi amfani da shi. Amma duk wadanda suka je suka yi ciki na banza, sai su girbi abin da suka shuka."" Amma ga mata irin su Laura da suke je suka yi ciki a kan titi sai su tafi da yaransu, kuma ba za a sayar musu da magani ba. Amma ta ce yanzu tana shan maganin Jose duk da hadarin da yake tare da shi. ""Sukan zubar da ciki ba bisa ka'ida ba, kuma zafin hakan ya ninka sau uku idan aka kwatanta da wanda ake zubarwa  hukumance,"" ta fada tana karkarwa. ""Ba ni da tabbacin cewa ba zan mutu ba, amma ba ni da wata hanyar sama da wannan. na san zuban da ciki bai dace ba, amma idan za a ba ni dama zan sha magani."	https://www.bbc.com/hausa/articles/c6p9xzdzd76o
religion	Asibitin Dawanau ya ce Sheikh Abduljabbar ba shi da matsalar kwakwalwa	"Asibitin masu fama da matsalar kwakwalwa na Dawanau da ke jihar Kano a arewacin Najeriya ya ce Abduljabbar Kabara ba shi da matsalar kwakwalwa. A ci gaba da zaman sauraren ƙarar malamin da ake yi, duka lauyoyin Abduljabbar ba su halarci zaman kotun ba na ranar Alhamis. Wakilin BBC da ya halarci zaman kotun ya ce lauyan Abduljabbar daya ne ya je kotun Barista Haruna Magashi kuma take ya ce ya janye daga wakiltar malamin. Ya kuma ce ""Sauran lauyoyin su ma sun janye daga kare Abduljabbar shi ya sa dukkansu babu wanda ya halarci zaman kotun. A bayanin sakamakon gwajin asibitocin da aka gabatar wa kotun, Asibitin Dawanau na masu matsalar kwakwalwa ya ce an taɓa kwantar da Abduljabbar a asibitin na tsawon kwana hudu a baya. ""Lokacin da ya taɓa yin rikici da 'yan uwansa an taɓa kwantar da shi a asibitin na kwana hudu, amma ba a taɓa yi masa gwaji ba kuma ba a taɓa ba shi magani ba,"" in ji mai karanto bayani a gaban kotun. Alkali Ibrahim Sarki Yola wanda ke yin shari'ar, ya tambayi sakamakon Asibitin Murtala da aka kai Abduljabbar domin yi masa gwajin kunne, saboda gaza amsa tambayoyin da aka yi masa a zaman kotun na baya, wanda ake tsammanin ko ya samu matsalar kunne ne. ""A sakamakon gwajin kunnen da muka samu daga Asibitin Murtala, an tabbatar da cewa Abduljabbar ba shi da matsalar kunne ko kuma ji ko kaɗan,"" mai gabatar da bayani ya ce. Alƙali Yola ya ce ya amince da buƙatar lauyoyin Abduljabbar na janye wa daga kare malamin. An ɗage sauraren ƙarar Malamin zuwa ranar 30 ga watan Satumbar 2021. A ranar 2 ga watan Satumbar da muke ciki ne wata Kotun Musuluncin da ke shari'ar Malamin ta umarci a yi masa gwajin kwakwalwa da kunne a wani zaman ci gaban shari'ar da aka yi. Kotu ta bayar da umarnin ne bayan malamin addinin Musuluncin ya gaza amsa tambayoyin da alkalin kotun Mai Shari'a Sarki Ibrahim Yola ya yi masa ranar 2 ga watan. Lauyoyin da ke kare Abduljabbar karkashin jagorancin Barista Sale Bakaro sun soki yadda ake tsawaita shari'ar da kuma sabbin tuhume-tuhumen da aka gabatar kan Malamin. Sai dai Alkali Sarki Ibrahim Yola ya ce a fahimtarsa wadannan tuhume-tuhume da aka gabatar wajibi ne domin a karanta wa wanda ake zargi laifukan da ake bukatar amsa daga gare shi."	https://www.bbc.com/hausa/labarai-58582162
religion	Faransa na shirin kai samame masallatan da ke angiza tsattsauran ra'ayi	"Ministan cikin gida na Faransa ya ce gwamnatin ƙasar za ta ƙaddamar da wani gagarumin shiri da ba a taɓa ganin irinsa ba kan masallatan da ake zargi na karfafa tsatsauran ra'ayin addinin Islama. Mista Gerald Darmanin ya ce za a fara ne da masallatai 76 a cikin kwanaki masu zuwa, wataƙila ma a rufe wasunsu idan ta kama. Wannan dai shi ne sabon matakin da gwamnatin shugaba Emmanuel Macron ta dauka bayan hare-haren da ke da alaƙa da na masu tsatsauran ra'ayi a kasar. A kwanakin baya ne aka fille kan malamin da ya nuna wa 'yan ajinsa zanen Annabi Muhammad, wanda ake kallo a matsayin izgilanci ga addinin Islama da mabiyansa. Zane-zanen da wasu Faransawa ke yi tare da alaƙantasu da wani addini na ci gaba da janyo ce-ce-ku-ce a duniya, har ta kai ga ƙasashen Musulmai ƙauracewa kayan da Faransan ke samarwa. A kwanan baya ne shugaba Emmanuel Macron ya nemi shugabannin Musulmai da su amince da abin da ya kira ""tsarin mulkin Jamhuriyya"" a wani ɓangare na yaƙar masu tsaurin kishin addinin Islama. Dokar ta bayyana cewa Musulunci addini ne ba wata manufar siyasa ba, tare da haramta ""katsalandan daga ƙasashen waje"" a ƙungiyoyin Musulmi. Mista Macron ya kuma kare tsarin manufofin Faransa bayan hare-haren da aka kai da suka ƙunshi har da fille kan malamin da ya nuna wa ɗalibai zanen ɓatanci ga Annabi Muhammad a aji a watan jiya. ""Wasu sharuɗɗa za a rubuta su cikin launin baƙi da fari (cikin kundin): wato ƙin amincewa da manufar siyasa a addinin Musulunci da kuma duk wani katsalandan daga wata ƙasa,"" kamar yadda wata majiya ta shaida wa jaridar Le Parisien bayan ganawar. Wakilan majalisar Musulman ta CFCM sun kuma amince da kirkirar Majalisar Limamai ta Kasa, wadda za ta tantance malaman da ba su shaida a hukumance, wanda kuma za a iya janyewa idan an saɓa sharuɗɗan."	https://www.bbc.com/hausa/55169117
sports	Kasuwar 'yan kwallon kafa : Makomar Raphinha, Richarlison, Eriksen, De Jong, Evanilson, Hojberg, da McGinn	Arsenal na dab da kammala sayen dan gaban Brazil Raphinha daga Leeds United, kasancewar Barcelona ta ja baya a zawarcin dan wasan mai shekara 25. (Goal) Chelsea ta bi layin Tottenham a zawarcin Richarlison daga Everton, wadda ke son sama da fam miliyan 50 a kan dan wasan na Brazil mai shekara 25. (Mail) Jami'ar da ke kula da harkokin saye da sayar da 'yan wasa a Chelsea, a lokacin tsohon mai kungiyar Roman Abramovich, Marina Granovskaia, za ta bar kungiyar. (Guardian) West Ham za ta sayi matashin dan wasan Chelsea dan Albania, Armando Broja mai shekara 20 wanda ya yi kokari sosai a lokacin zaman aro a Southampton a kakar da ta wuce, fam miliyan 30. (Sky Sports) Tottenham ta tuntubi wakilin gwanin dan wasan Denmark Christian Eriksen a 'yan makonnin da suka gabata, amma kuma ba ta ci gaba ba da bin maganar ba kan tsohon dan wasan nata mai shekara 30, wanda ya yi rabin kakar da ta gabata a Brentford. (Football London) Sabon kociyan Manchester United Erik ten Hag ya gaya wa kungiyar cewa yana son daukar Eriksen da kuma dan wasan tsakiya na Barcelona Frenkie de Jong, dan Holland. (Goal) Porto ta yi watsi da tayin da Manchester United ta yi a kan dan wasan Brazil mai kai hari, Evanilson na fam miliyan 55, amma kuma kungiyar ta Old Trafford na shirin sake taya dan  wasan mai shekara 22. (O Jogo, Mail) Kasancewar ta kasa samun dan bayan Holland, Jurrien Timber mai shekara 21, mai yuwuwa Manchester United ta nemi abokin wasansa a Ajax Lisandro Martinez. Arsenal ma na son dan bayan na Argentina mai shekara 24. (Mirror) Kociyan Manchester City Pep Guardiola yana son dan wasansa na Portugal Bernardo Silva, mai shekara 27, wanda ake danganta shi da tafiya Barcelona ya ci gaba da zama tare da zakarun na Premier, amma kuma ya ce shi ba ya son ya zauna da dan wasan da ba ya jin dadi a kungiyar. (Metro) A shirye Aston Villa take ta saurari tayi a kan dan wasanta na tsakiya dan Scotland John McGinn mai shekara 27 a bazaran nan. (Football Insider) Dan wasan gaba na gefe na Masar Trezeguet, mai shekara 27, na dab da barin Aston Villa domin ya koma Trabzonspor ta Turkiyya a kan fam miliyan uku. (Mail) Kociyan Nottingham Forest Steve Cooper, wanda ya kai kungiyar gasar Premier a kakar da ta gabata, na dab da kulla sabuwar yarjejeniya mai tsawo a kungiyar. (Nottinghamshire Live) Haka kuma Forest din ta yi nisa a tattaunawar da take yi ta sayen dan wasan gaba Taiwo Awoniyi , dan Najeriya mai shekara 24 daga side Union Berlin ta Jamus a kan fam miliyan 17.5 (Telegraph) Sai dai kuma kungiyar (Forest) za ta iya rasa shi, Awoniyin saboda zai yi watsi da bukatarsu domin kungiyoyi da yawa na nuna sha'awarsa. (Football Insider) Rahotanni nan una cewa dan wasan tsakiya na Denmark Pierre-Emile Hojberg zai bar Tottenham amma kuma kungiyar ta Spurs ba ta da niyyar sayar da dan wasan mai shekara 26. (Football London)	https://www.bbc.com/hausa/labarai-61875441
religion	Yadda ƙasashen yamma ke hukunta dakarun Hisbah na Iran	Ƙasashen yamma na tsananta dokoki kan hukumomin ƙasar Iran, daidai lokacin da zanga-zanga ke ci gaba da yaɗuwa a faɗin ƙasar. Ciki har da dakarun tabbatar da ɗa'a na ƙasar waɗanda ake matuƙar tsoron su, waɗanda suka yi ƙaurin suna bayan da wata matashiya mai suna Mahsa Amini ta rasu a lokacin da take tsare a hannunsu. Dakarun Hisbah na Iran waɗanda a baya ake kiran su 'Gasht-e Ershad', wani ɓangare ne na dakarun ƴansandan ƙasar waɗanda aka ɗora masu alhakin tabbatar da dokar kiyaye al'adun al'ummar Iran, ciki har da yadda al'umma ke sanya tufafi. Babu cikakken bayani kan yawan dakarun da ke aiki a ɓangaren, to amma gwamnati ta mallaka masu makamai, sannan suna da wuraren tsare mutane, da kuma wuraren da ake kira cibiyoyin sake ilimantar da al'umma. Dakarun tabbatar da ɗa'a na da ikon tsare mace idan suka ga ba ta sanya hijabi, ko rufe gashinta yadda ya kamata ba. A cibiyoyin sake ilimantar da al'umma ana bai wa waɗanda aka tsare darussa kan amfanin hijabi, sannan kafin a saki mutum sai ya sanya hannu kan takardar cewa zai yi biyayya ga dokokin sanya kaya na ƙasar. Yawancin matan ƙasar kan yi yunƙurin turje wa kamen na ƴan hizba, dalilin haka ne ya sa a wasu lokutan ake amfani da ƙarfi wurin kama su. Kamen da aka yi wa Mahsa Amini a ranar 13 ga watan Satumba a birnin Tehran (ta mutu bayan kwana uku) saboda rashin sanya hijabi yadda ya kamata, shi ne na baya-baya makamancinsa. Wasu rahotanni sun ce ƴan hizban sun doke ta da katako a kai, sannan suka buga mata kai a jikin motarsu. Sai dai hukumomi sun ɗora alhakin mutuwarta a kan rashin lafiyar da take ɗauke da ita tun fil'azal, wani abu da iyalanta suka musa. Da alama takunkuman da ƙasashen yamma ke sawa za su fi tasiri ne a kan al'ummar Iran da ke da niyyar shiga aikin hizban. Wasu suna shiga aikin ne ba domin sun aminta da dacewar aikin ba, sai dai domin albashin da za su samu. Wasu ma ana tilasta masu ne a matsayin shirin yi wa ƙasa hidima na wajibi. Ƙaƙaba takunkumi zai iya yin illa ga yawan masu shiga aikin. Sai dai ƙoƙarin ƙasashen yamma na ƙaƙaba wa hukumomi kamar na hizba da gidanjen yari takunkumai, ana ganin da wuya ya sauya yadda ƙasar ke tafiyar da lamurranta. Wasu na ganin gara a ɗauki matakai na siyasa da za su tursasa wa Iran ɗin su daina tsarewa ko kisan al'ummar ƙasar. Wasu kuma na ganin sanya takunkumai kan ɗaiɗaikun mutane ba zai yi amfani ba, kasancewar da dama daga cikin waɗanda abin kan shafa ba su da wasu kadarori a ƙasashen Turai da za a iya ƙwacewa. A tsawon mako biyar da suka gabata, dubban iraniyawa sun hau kan tituna a sama da birane 100 na ƙasar domin nuna adawarsu da gwamnati. Bidiyoyin da aka wallafa a shafukan sada zumunta sun nuna yadda jami'an tsaro suka rinƙa amfani da alburusai a kan masu zanga-zanga, da cin zarafin su ta hanyar bugu ko kuma lalata. Wata ƙungiyar kare hakkin bil'adama ta Iran da ke da ofishinta a birnin Oslo ta ce aƙalla mutum 234 ne aka kashe sanadiyyar zanga-zangar, ciki har da yara 29. Sai dai ana da yaƙinin cewar ainihin yawan waɗanda aka kashen ya zarce haka. Hukumar kare haƙƙin bil'adama ta Iranm ta yi ƙiyasin cewa mutum 13,309 aka tsare, mafi yawan su kuma samari ne da kuma ƙananan yara. Hukumomin tsaro daban-daban na gwamnatin ƙasar ne bidiyoyin da aka wallafa suka nuno su suna ƙoƙarin murƙushe masu zanga-zanga, cikin su akwai ɓangarori daban-daban na rundunar ƴan sandan ƙasar, kamar dakaru na musamman da ake wa laƙabi da 'Naja', da 'Nopo', da kuma na dakarun juyin-juya-hali na ƙasar, da kuma jami'an tsaro na farin kaya. Ofishin kula da harkokin waje da na kasashe renon Ingila, na Birtaniya ya ce an ƙaƙaba takunkumi a kan shugaban hukumar hisba ta Iran Mohammad Rostami Cheshmeh Gachi, da shugaban hukumar reshen Tehran, Haj Ahmad Mirzaei a sanadiyyar mutuwar Mahsa Amini. An kuma ƙaƙaba wasu takunkuman a kan wasu mayan jami'an tsaron ƙasar bisa zargin su da taka haƙƙin bil'adama. Ita kuwa tarayyar turai ta ce ta ƙaƙaba takunkumai a kan wasu mutane 11 baya ga dakarun hisba na ƙasar ta Iran. Ita ma Canada ta sanya takunkumai a kan wasu hukumomin ƙasar ta Iran. Bankin Amurka kuma ya sanya takunkumi a kan jagororin hukumomin tsaron ƙasar guda bakwai, ciki har da hukumar hisba ta ƙasar, da ma'aikatar tattara bayanan sirri da na tsaro, da dakarun ƙasa na ƙasar da sauran su. A nata martanin, Iran ta sanar da sanya takunkumai a kan hukumomin Birtaniya da dama, waɗanda ta zarga da ingiza masu zanga-zanga da kuma goyon bayan ta'addanci. Takunkuman da Iran ɗin ta sanya sun haɗa da haramcin bayar da izinin shiga ƙasar, da ƙwace wasu kadarori da ke ƙasar. Waɗanda Iran ɗin ta sanya wa takukuman sun haɗa da cibiyar sadarwa ta Birtaniya, da sashin BBC na Persia, da kafar talabijin ta Iran International TV, da ƙaramin ministan tsaro na Birtaniya Tom Tugendhat.	https://www.bbc.com/hausa/articles/cjjvy629850o
sports	A﻿n sanya sunan Mane cikin tawagar Senegal duk da raunin da ya ji	"Sunan Sadio Mane ya shiga cikin jerin 'yan wasan da za su bugawa Senegal gasar Kofin Duniya da za a yi a Qatar duk da raunin da ya ji a ranar Talata. An fitar da dan wasan mai shekara 30 daga fili a minti 45 na farkon wasan da Bayern Munich ta doke Weder Bremen da ci 6-1. Gwarzuwar gasar Jamus din ta ce Mane ya ji rauni ne a ""saman sangalalon kaurinsa na dama"" kuma ba zai buga wasan da za ta yi ba da Schalke a ranar Asabar. Senegal da ke rukunin A za ta fara wasanta da Netherland a ranar 21 ga watan Nuwamba.\n\n""Muna sanya idon kan halin da yake ciki, kuma mun tura daya daga cikin likitocinmu ya kasance tare da shi,"" kamar yadda kocin Senegal Alioy Cisse ya shaida wa taron manema labarai a Dakar babban birnin kasar a ranar Juma'a. ""A ranar Alhamis, Mane yana Munich kafin da yamma ya tafi Australia domin kara yi masa gwaji. Babban abin farin cikin dai shi ne ba za a yi masa tiyata ba. ""Muna so mu duba muga ya lamarin zai kasasnce nan da mako biyu zuwa uku. Ba na so in cire shi daga cikin tawaga."" Tawagar Senegal Ma su tsaron raga: Seny Dieng (Queens Park Rangers), Alfred Gomis (Rennes), Edouard Mendy (Chelsea). 'Yan baya: Fode Ballo-Toure (AC Milan), Pape Abdou Cisse (Olympiakos), Abdou Diallo (RB Leipzig), Ismail Jakobs (Monaco), Kalidou Koulibaly (Chelsea), Formose Mendy (Amiens), Youssouf Sabaly (Real Betis). 'Yan wasan tsakiya: Pathe Ciss (Rayo Vallecano), Krepin Diatta (Monaco), Idrissa Gana Gueye (Everton), Pape Gueye (Marseille), Cheikhou Kouyate (Nottingham Forest), Mamadou Loum Ndiaye (Reading), Nampalys Mendy (Leicester City), Moustapha Name (Pafos), Pape Matar Sarr (Tottenham Hotspur). 'Yan gaba: Boulaye Dia (Salernitana), Famara Diedhiou (Alanyaspor), Bamba Dieng (Marseille), Nicolas Jackson (Villarreal), Sadio Mane (Bayern Munich), Iliman Ndiaye (Sheffield United), Ismaila Sarr (Watford)."	https://www.bbc.com/hausa/articles/c72j2lj9v04o
business	Yadda dala ke ci gaba da murkushe darajar naira a Najeriya	Ku latsa sama don kallon bidiyon: Darajar kudin Najeriya naira na ci gaba da faudwa warwas. Yanzu maganar da ake takardar kudin CFA da ake kashewa a wasu kasashen Afrika kamar Nijar, Kamaru da Chadi, darajarta ta kamo ta naira. Wato sai ka ba da naira 1000, za ka canja wannan saifa dubu daya. Idan kuna shirin zuwa Umrah, to ‘yan canji za su siyar muku da Riyal a kan naira 140 kowacce riyal daya. A shekarar 2015 ana musayar dala daya a kan naira 200 da motsi a kasuwar bayan fage. Sannan a farkon shekarun 1980, ina nufin kimanin shekara 41 da suka wuce, naira ta fi dala daraja.	https://www.bbc.com/hausa/media-58739307
politics	Ba mu da wata matsala  kan zaben Kashim Shettima a matsayin abokin takarar Tinubu — Gwamnonin APC	"Gwamnonin jihohin arewacin Najeriya  na jam’iyyar APC sun musanta rade-radin da ake yi cewa ba su ji dadi ba da Bola Tinubu ya dauki Kashim Shettima a matsayin mataimakinsa.  Gwamnonin sun ce suna goyon zabin da aka yi wa Kashim Shettima dari bisa dari saboda shi ma tsohon gwamna ne.  A tattaunawarsu da BBC, gwamnan jihar Gombe Alhaji Muhammad Inuwa Yahaya, ya ce suna goyon bayan zabin kuma za su tsaya tsayin-daka wajen ganin jam’iyarsu ta kai  gaci a zaben 2023.  Gwamnan na Gombe ya ce ""Ai Kashim namu ne, kuma idan gwamna ne ya yi har ya wuce, kuma ba za mu ki Kashim ba saboda dalilai da dama.”  Ya ce: ""Idan ka hada Asiwaju da Kashim din duk sun yi gwamna, sannan sun yi sanata, don haka sun taba duniyar biyu gabaki daya, don ba wanda za ka taba a cikinsu da ba shi da kwarewar da zai taimaka don a samu nasara da ci gaba.”  Alhaji Muhammad Inuwa Yahaya, ya ce su wannan ba shi ne damuwarsu ba. Abin da suke bukata shi ne jam’iyyar APC ta kai ga nasara. Gwamnan na Gombe, ""Mu Alhamdullih mun yarda da hukuncin Allah, kuma za mu yi aiki kamar yadda ya kamata don tabbatar dukkan gwamnoninmu na jam’iyarmu za su bayar da hadin kan da za a yi aiki har a kai ga nasara.”  Ya kara da cewa: “Batun cewa ba mu halarci taron kaddamar Kashim ba, tabbas ba dukkanmu ne muka halarta ba, kuma hakan ba wai na nuna cewa wasu daga cikinmu na da ja ba ne, saboda ko da nasara aka yi a zaben ma ba kowa ne a cikin gwamnonin zai samu damar halartar bikin rantsuwar ba.”  Alhaji Muhammad Inuwa Yahaya ya ce babu wata damuwa a ciki, don ba a ji kuka daga bakin wani daga cikinsu ba.  A kwanakin baya ne dan takarar shugaban Najeriya ƙarƙashin Jam'iyyar APC Bola Ahmed Tinubu, ya zaɓi tsohon gwamnan Borno Kashim Shettima a matsayin mataimakinsa a takarar shugaban ƙasa.  Tinubu ya bayyana haka ne ga ƴan jarida a garin Daura yayin wata ziyarar barka da Sallah da ya kai wa Shugaban Najeriya Muhammadu Buhari.  Tun da farko dai tsohon gwamnan na Jihar Lagos ya ɗauki Ibrahim Masari a matsayin mataimaki duk da tun a lokacin ana ta ce-ce-ku-ce kan cewa na riƙo ne, kuma shi ma Masarin a yayin wata hira da BBC a kwanakin baya ya tabbatar da cewa a shirye yake ya bar kujerar idan aka samu wanda ya fi shi cancanta.  A halin yanzu Kashim Shettima   ne sanata mai wakiltar yankin tsakiya na Jihar Borno.  Haka kuma ya bayar da muhimmiyar gudunmawa a yaƙin neman zaɓen Tinubu a lokacin zaɓen fitar da gwani na Jam'iyyar APC."	https://www.bbc.com/hausa/articles/ckr0vjleyx8o
business	Dankalin al'ajabi da aka ce yana kawar da talauci	K﻿u latsa hoton da ke sama don kallon bidiyon: S﻿hugaban China Xi Jinping ya yi nasarar ci gaba da mulki a karo na uku a ƙarƙashin Jam'iyyar Kwaminisanci a ranar Lahadin da ta gabata. A﻿ kamfe din da ya dinga yi don ƙara masa farin jini, kafar yaɗa labaran ƙasar ta ce ya gabatar da wasu ayyukan ban al'ajabi a matalautan garuruwa na ƙasar. B﻿BC ta kai ziyara yankin Hebei, inda aka ce sun fita daga talauci bayan da shugaban ƙasar ya kai ziyara ya bai wa manoma shawarar sauya irin dankalin da suke amfani da shi zuwa wani nau'i mai yanke talauci.	https://www.bbc.com/hausa/articles/cp4z702jy4qo
health	Lassa ta kashe mutum 41 a Najeriya	"Akalla mutum 41 ne suka mutu sakamakon cutar Lassa a sassan Najeriya tun farkon shiga shekarar nan ta 2020 a cewar gwamnatin kasar. Ministan lafiya na kasar, Osagie Ehanire ne ya tabbatar da hakan ga manema labarai a Abuja, babban birnin kasar. Kazalika Cibiyar hana yaduwar cututtuka ta kasar ma CDC ta bayyana hakan a wata sanarwa da ta fitar a shafinta na intanet. Ministan wanda ya yi karin haske kan cutar ta Lassa da ke ci gaba da yaduwa a kasar ya bayyana cewa kimanin jami'an lafiya biyu na daga cikin mutum 41 da suka mutu. Ehanire ya kuma ce akwai mutum 258 da suka kamu da cutar daga sassan jihohin kasar 19. A cewar ministan lafiyar, ya kamata mutane su rika kula wajen tsaftace muhallinsu tare da killace abincinsu daga fadawa tarkon beraye. Wani jami'i a hukumar ta CDC Dakta Abubakar Jafiya ya ce kawo yanzu, kananan hukumomi 56 ne a Najeriya wannan cuta ta bulla a cikinsu. A cewarsa, ""hanyoyin da muke bi muke gane cutar Lassa ya karu, amma idan aka duba yanayin mutuwar da ake samu ya sauko da kashi 7 cikin dari."" 'A shekarar da ta gabata, wadanda suka kamu kamar kimanin sama da kashi 19%, a wannan shekarar kuma kimanin kashi 16 cikin dari na wadanda suka kamu ne suke mutuwa."", in ji Dakta Jafiya. Ya kara da cewa yawan mace-mace saboda cutar ta Lassa a yanzu ya ragu daga kashi 20 cikin dari zuwa kusan kashi 15 cikin dari. Dakta Jafiya ya kuma ce akwai maganin da ake bai wa wadanda suka kamu da cutar domin samun sauki sabanin tunanin da ake cewa cutar ba ta da magani. Ya ce suna aiki tare da jihohi wadanda su ne suke jagorantar yaki da cutar ta Lassa a kasar domin dakile bazuwarta. Jami'in ya bayyana cewa ""Mun tura ma'aikatan lafiya zuwa jihohi da yawa domin kai musu magunguna da kuma kayan kariya ga su ma'aikatan lafiyar da za su kula da masu dauke da cutar."" Ya ce a shekarar 2019, an yi babban taro kan Lassa a karon farko a duniya a kokarin ganin an dakile yaduwar cutar. Edo da Ebonyi da Ondo su ne jihohin da suka fi fama da cutar ta Lassa kuma haka ne ya sa aka bude wajen gwajin cutar a jihohin, a cewar dakta Jafiya. Baya ga jihohin uku, an kuma bude irin wadannan wuraren gwaji a Abuja da kuma Legas. Ya jaddada cewa ana gudanar da gwajin cutar a kyauta. Ya kuma shawarci jama'a da su gaggauta kai duk mutumin da aka samu da alamun cutar zuwa asibiti saboda akwai yiwuwar mara lafiyar ya yada cutar idan har ba a dauki mataki ba. Dakta Jafiya ya bayyana cewa an fi samun cutar lokacin rani daga Nuwamba zuwa Mayu. ""A wannan lokacin rani ana kona jeji, idan an kona jeji beraye suna guduwa daga jejin su shiga cikin al'umma. Mun san cewa beraye su ne suke yada wannan cuta."" in ji Dakta Jafiya. Ya ce rashin tsaftace muhalli na janyo beraye su nemi inda datti yake kuma ""a garin haka su taba abinci"". Ya shawarci jama'a da su rika wanke hannu akai-akai sannan su rika killace abincinsu."	https://www.bbc.com/hausa/51294680
health	An kai marasa lafiya 500 asibiti mai gado biyar a Afghanistan bayan girgizar kasa	"""Marasa lafiya 200 ne suka mutu a cikin 500 da aka kawo wannan asibitin."" Wannan shi ne kalamin da Muhammad Gul, wani ma'aikacin karamin asibiti da ke Gyan, a gabashin Afghanistan ya yi. Gadaje biyar ne kacal a asibitin, kuma girgizar kasar da aka yi ranar Talata ta fito da matsalar rashin isassun gadaje a asibitocin kasar. ""Dukkan ɗakunan asibitocin sun lalace,"" a cewar Gul a hirarsa da BBC. Ya ce helikwafta ya dauki wasu marasa lafiya daga yankunan karkara na lardin Paktika zuwa birane domin a yi musu magani. Sannan likitoci biyu suna aiki a wani asibitin wucin-gadi domin duba mutanen da ba za su iya zuwa ko ina ba. Sai dai babu isasshen fetur a cikin injin janareton da ke aiki, kuma har yanzu ba a kai taimakon da wasu lardunan suka yi alkawarin kai wa lardin na Paktika ba. A gefe guda, mutanen da suka jikkata suna ci gaba da ƙaruwa. ""Akwai mutane da dama da ke bukatar kulawar likitoci. Ina tsammani ba za su iya kwana da rai ba,"" in ji Gul. Girgizar kasar mai karfi da ta kai lamba 6.1 a ma'aunin Richter ita ce mafi muni da ta auka wa Afghanistan a cikin shekaru ashirin. Ta auka wa gabashin kasar da Talata da asubahi. Ta yi sanadin mutuwar akalla mutum 1,000 sannan ta jikkata fiye da mutum 1,500 more, kamar yadda wani jami'i a gwamnatin Taliban ya bayyana. Sai dai ana tsammani adadin zai karu a yayin da ake ci gaba da tafka ruwan sama kamar da bakin kwarya. Sannan yanayin wurin da lamarin ya faru ya hana masu aikin ceto gudanar da aikinsu yadda ya kamata. Girgizar kasar ta faru ne a yankuna masu cike da tsaunuka da ke da gidaje marasa kwari, wadanda ba za su iya jure mata ba. Daruruwan gidaje sun rushe sannan an samu zaftarewar laka. Gyan  na cikin yankunan da lamarin ya fi yin kamari. Har yanzu mutane suna makale a cikin baraguzan gine-gine. Kungiyoyin bayar da agaji na kasashen duniya sun gina asibitoci a can a shekarun da suka wuce. An gina su ne domin duba marasa lafiya da ke da kananan larurori kuma ana tura masu manyan larurori birane domin a duba lafiyarsu. Ba su da sassan da ke kula da marasa lafiyar da ke buakatar agajin gaggawa. Kungiyoyin bayar da agaji na kasashen duniya sun fice daga kasar tun bayan da kungiyar  Taliban ta karbe iko a watan Agustan da ya gabata. Fannin lafiya na fama da matsanancin karancin magunguna da likitoci. Ma'aikatar tsaro a karkashin Taliban ce take gaba-gaba wajen bayar da agaji ga mutanen da girgizar kasar ta aukawa kuma ta nemi agajin kasashen waje. Ofishin bayar da agaji na Majalisar Dinkin Duniya ya tura da tawagar likitoci domin bayar da agaji a yankunan da girgizar kasar ta faru. Sannan hukumomin bayar da agaji na Pakistan da ke makwabtaka da Afghanistan su ma suna kai dauki. Sai dai dangantakar galibin gwamnatocin kasashen waje da ta Afghanistan ta yi tsami bayan Taliban ta hambarar da gwamnatin da kasashen yammacin duniya suke mara wa baya. Kasashe da dama sun kakaba mata takunkumai kan sha'anin bankuna kuma hakan yana tasiri sosai a harkokin tattalin arzikinta. ""Abin bakin ciki shi ne yadda aka kakaba wa gwamnati takunkumi, don haka ba ta da kudin da za ta taimaka wa mutanen da ke bukatar taimako"", a cewar Abdul Qahar Balkhi, wani babban jami'i a gwamnatin Taliban. Lokacin da gwamnan riko na  Taliban ya je Gyan ranar Talata mutane sun yi masa ihu, suka gaya masa ya bar wurin, a cewar wani mutum a hirarsa da BBC. Mutumin, wanda ya je domin taimaka wa mutanen da lamarin ya rutsa da su, ya ce gwamnan da kuma jami'an Taliban daga Kabul, babban birnin kasar sun yi alkawarin bayar da karin tallafi. Tun ma kafin Taliban, asibitocin kasar a manyan birane da garuruwa, ba su da isassun kayan aikin da za su tunkari manyan bala'o'i. Kazalika babu jiragen helikwatfa na kai agaji. A cewar jami'an lafiyar Paktika, ana fuskantar matukar karancin magungunan kashe radadi a yankin. Daya daga cikin likitocin da ke aiki a asibitocin wucin-gadin Gyan ya je yankin ne daga lardin Ghazni da ke da makwabtaka domin bayar da agaji. Lokacin da ya isa yankin, mutane sun zagaye shi suna neman agaji. Likitan ya ce ya hadu da wani matashi da ya samu karaya a kirjinsa. Ya ce akasarin wadanda lamarin ya shafa maza da mata da kananan yara ne da aka fiddo daga baraguzan gine-gine. An nuna wa BBC hotunan mutanen da suka samu manyan raunuka da ke jira a duba lafiyarsu.  Kazalika rahotanni sun ce an bar gawarwaki a kan tsandauri. Masu bayar da agaji daga yankin Urgun sun isa wurin da lamarin ya faru domin kai agaji.  Wani mutum ya ce ya ga gawarwaki kusan 40  tun da sanyin safiya kuma akasarinsu na kananan yara ne. ""Ba mu samu ruwa mai tsafta ba da za mu wanke ciwukan da mutane suka ji kuma ana matukar zafi,"" a cewar wani likita da ya kai agaji.\n\nWasu daga cikin mutanen da muka yi hira da su a wannan labarin ba sa so a fadi sunayensu"	https://www.bbc.com/hausa/articles/c25dep2re95o
health	'Cutar laka ba ta hana ni cimma burina na zama wani abu ba'	Ahmed Salami mai shekara 18 ya dade yana mafarkin yadda zai shahara. An haife shi da cutar laka kuma sai da ya shekara shida sannan ya fara magana, ita din ma cikin in'ina. a﻿ yanzu da taimakon mahaifiyarsa, duk mako sai ya wallafa bidiyo a Youtube don aika sakon kwarin gwiwa ga masu lalurar nakasa.	https://www.bbc.com/hausa/articles/cd1yp6v04e0o
entertainment	Daga Bakin Mai Ita tare da Auwal Isa West	K﻿u latsa hoton da ke sama don kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun taurari da mawakan harkar fim din Hausa na Kannywood kan abubuwan da suka shafi rayuwarsu zalla. A wannan kashi na 120, mun tattauna da tauraron fina-finan Hausa, Auwal Isa West, inda ya amsa tambayoyi da dama da suka shafi rayuwarsa.	https://www.bbc.com/hausa/articles/cv2p14e2vd3o
religion	Musulmai da Kirista na ce-ce-ku-ce kan batun saka hijabi a makarantun Kwara	"Ƴan Najeriya da dama sun yi ta bayyana albarkacin bakinsu a shafukan sada zumunta da muhawara kan rikicin da ya ɓarke tsakanin Musulmai da Kiristoci kan batun saka hijabi a wasu makarantun jihar Kwara. A ranar Laraba ne fada ya ɓarke tsakanin Musulmai da Kiristoci a Makarantar Sakandare Baptist da ke birnin Ilori na jihar Kwara, a yankin tsakiyar Najeriya kan batun barin ƴan makarantar su sanya hijabi. An ƙaddamar da maudu'i mai taken #Kwara da #Hijab a shafin sada zumunta na Twitter inda aka yi amfani da su fiye da sau sama da 12,000 da kuma sau sama da 6,000. Ra'ayoyi sun sha bamban a shafin Tuwita, yayin da wasu ke ganin laifin hukumomin makarantun, wasu kuwa laifin iyayen yaran suke gani. Masu ganin laifin iyayen yaran na cewa idan har tsarin makarantun bai musu ba to kamata ya yi su cire su, musamman tun da sun san cewa makarantun na mabiya addinin kirista ne. Aisha Yesufu ta ce: ""Me ya sa wani zai dage kan batun yadda ya kamata makarantar kuɗi ta yi tsarin kayan da ɗalibanta za su sa. ""Idan makarantar gwamnati ce to wannan wani abu ne daban. Idan har ba sa son ɗalibansu su sanya hijabi, ku a matsayinku na iyaye kuma kuna son ƴaƴanku su saka hijabi, sai kawai kar ku kai su can. Shi kuwa wani tsohon sanata daga jihar Kaduna Shehu Sani cewa ya yi: ""Ƴan gani kashenin addinin a Ilori da suke faɗa kan hijabi ya kamata su adana kuzarinsu da mayar da hankali wajen kare jiharsu daga ƴan bindiga da a hankali suke kutsawa daga jihar Neja. @MFaarees_ cewa ya yi: ""Ba na jin ya kamata a ce hijabi ya jawo faɗa tsakanin Musulmai da Kiristoci a Jihar Kwara, ya kamata a bar ƴaƴan Musulmai su saka hijabi idan har makarantar ba mallakin Kirista ba ce, sannan bai kamata a tursasa wa ƴaƴan kirista sa hijabi ba, hakan shi ne mafi sauƙi."" @SavvyRinu ta ce: ""Bari mu waiwayi tarihi. Da yawa daga cikin iyayenmu da kakanninmu a makarantun ƴan mishan suka yi karatu, ko da kuwa Musulmai ne su. Shin suna sa hijabi a lokacin? Ko kuwa maza ne kawai suka halarci makarantun? Rahotanni sun ce mutane daga dukkan ɓangarorin biyu da suka gwabza da juna a ranar Laraba sun ji raunuka. Sun yi ta jifan juna da duwatsu da kujerun roba a yayin rikicin, wanda ya faro sakamakon komawa makarantu da yaran suka yi, bayan da aka shafe kusan wata ɗaya suna rufe. Ƴan sanda sun kuma dinga jefa barkonon tsohuwa bayan da wasu suka yi ƙoƙarin ɓalle allon da ke ɗauke da sunan makarantar. Gwamnatin jihar Kwara ta bayar da umarnin buɗe makarantun 10 ne a yayin da ake tsaka da rikici. Rikicin ya janyo an sake rufe makarantun. Kiristoci ƴan mishan ne suke kafa makarantun shekaru da dama da suka gabata, amma gwmnati ta ce ita ce take kula da su. Rikicin ya faro ne a watan da ya gabata inda mabiya addinin Kirista a fadin jihar ke cewa ba su yarda dalibai mata Musulmai su rika zuwa makarantunsu da hijabai ba, ko dai su daina ko kuma su nemi wasu makarantu na daban. Gwamnatin jihar ba ta goyi bayan wannan mataki na hukumomin makarantun ba. Wannan ya jawo sai da aka dangana da kotu, inda Babbar Kotu da Kotun Ɗaukaka ƙara suka bai wa gwamnati gaskiya kan batun, amma a yanzu wata ƙungiyar Kiristoci tana ƙalubalantar hukuncin Kotun Ɗaukaka ƙara a gaban Kotun Ƙoli. An rufe makarantun mako uku da suka gabata bayan bayyanar wani bidiyo da ke nuna yadda aka hana ƴaƴan Musulmai sanye da hijabi shiga cikin makarantar. BBC ta ziyarci biyu daga cikin makarantun da aka buɗe sakamakon umarnin gwamnati. Sai dai ta ga yadda aka hana wasu ɗalibai masu sanye da hijabi shiga ciki. Wasu mambobin wata ƙungiyar kiristoci da suka taru a gaban makarantar sun yi zanga-zanga cikin lumana inda suka dinga ɗaga kwalaye masu rubuce da adawarsu ta bari a sa hijabi da gwamnati ta yi. Makaranta ɗaya ce kawai daga cikin goman ta ECWA a Oja Iya ta bari ɗalibai masu hijabi su shiga. Da alama an ja layi yanzu a jihar bayan da wata ƙubigyar malaman kiristoci ta dage cewa za su ""kare addininsu idan har gwamnati ta ƙi bin doka da tsari."" ""Ba za mu bari a sa hijabi a makarantunnmu ba, faƙat. Wannan makarantar kiristoci ce. Daga baya a ranar Larabar dai ƙura ta lafa, amma za a zuba ido a ga ko gwamnati za ta tursasa makatantun bin dokar sannan ko za a koma a ci gaba da karatu. Dama kafin wannan lokaci annobar cutar korona ta yi illa sosai da mayar da karatu baya. Idan wannan rikicin ya ci gaba, ɗalibai ba za su samu damar shirya wa jarrabawar kammala sakandare ta WAEC da ke gabansu ba a yanzu. Amma wasu na ganin abu kaɗan ya kamata a yi don samar da zaman lafiya a jihar da ke alfahari da cewa ita ce Cibiyar Haɗin Kai."	https://www.bbc.com/hausa/rahotanni-56431972
technology	'Tsofaffin ma'aikatan Twitter na yi wa Saudiyya leken asiri'	Ana tuhumar wasu ma'aikata biyu na kamfanin fasaha na Twitter da laifin yi wa kasar Saudiyya leken asiri. Ali Alzabarah da Ahmad Abouammo tare da Ahmed Almutairi wanda ma'aikaci ne a fadar gidan sarautar Saudiyya na fuskantar tuhuma saboda yi wa wasu masu amfani da shafukan Twitter kutse. Ma'aikatar shari'a ta Amurka ta ce tana tuhumar mutanen biyu da yi wa kasar Saudiyya aiki ne ba tare da sun yi rijista da hukumomin kasar ba. Ma'aikatar shari'ar ta bayyana cewa mutanen biyu sun taba amfani da damar da suke da ita ta kasancewa su ma'aikatan kamfanin Twitter ne, inda suka yi kutse cikin sakonnin email da wayar wani sanannen mai sukar gwamnatin Saudiyya. Wani mai magana da yawun ma'aikatar shari'ar ya kuma ce mutanen na iya amfani da bayanan da suka sato daga shafukan sada zumunta na mutumin domin gano wasu masu amfani da dandalin na Twitter da suke da alaka da mutumin. Ya kara da cewa Amurka ba za ta kyale wasu mutane su yi amfani da kamfanonin kasar da fasahar da Amurka ta mallaka domin cin zarafin jama'a ba. Kawo yanzu Saudiyya ba ta ce uffan ba kan wannan batun, amma masana sun ce ba su yi mamakin matakin da Amurka ta dauka ba, musamman saboda irin rawar da Saudiyya ta taka wajen kisan dan jaridar nan Jamal Khashoggi a bara.	https://www.bbc.com/hausa/50327982
religion	Ku San Malamanku tare da Ustaz Aliyu Rasheed Makarfi	"Latsa hoton sama domin kallon bidiyon Wani Malamin addinin Musulunci a jihar Kaduna da ke Najeriya Ustaz Aliyu Rasheed Makarfi ya ce babban abin da ya so shi ne haɗin kan al'umma, musamman da waɗanda ba musulmai ba. Ya ce mutunta kowa da addininsa da mutuncinsa zai taimaka kwarai da gaske wajen samun ji gaba. ""Na farko a addinance, addinin da nake yi na Musulunci idan zama ya haɗa mu da waɗanda ba Musulmai ba akwai buƙatar zaman lafiya,"" in ji Sheikh Aliyu. Ya ƙara da cewa babu abin da yake faranta masa kamar ganin iyali suna zaman lafiya a tsakaninsu, ko ganin abota ta amana. ""Babu abin da ke yi min daɗi illa ganin jama'a sun taso cikin haɗin kai, duk lokacin da na ga wani ya zo ya wuce da iyalinsa ko a kasuwa ko a shago ko masallaci, a rai na na kan yi farin ciki har na kan yi musu addu'a,'' in ji malamin. Amma kuma akwai abubuwa da malamin ya ce suna ɓata masa rai, kamar ya ga ana cin mutuncin wani, ko ana son tozarta wani. An haifi Sheikh Aliyu Rashid Makarfi kimanin shekaru arba'in da biyar da suka gabata a garin Makarfi a Karamar Hukumar Makarfi da ke jihar Kaduna. Sheikh Aliyu ya taso ne a gaban mahaifinsa, kuma shi ne na 11 a ɗakin mahaifiyarsu. A hirarsu da BBC, malamin ya kuma bayyana cewa ya fara karatu a makarantar firamare ta garin Makarfi daga nan bayan ya kammala ya tafi kwalejin Barewa ta Zaria, kuma sai Kwalejin Ilimi ta Nuhu Bamalli da ke garin Zaria kafin ya zarce zuwa Jami'ar Bayero ta Kano. Amma kuma in ji malamin yanzu ya karkata ne wajen al'amuran da suka shafi almajiranci na karantar da addini kasancewar mahaifinsa malam Adamu Rashid shi ne malamin makarantar Islamiyya ta farko a garin Makarfi. ""Wannan ya saka min zumma tun da na taso sai na ga ina da sha'awar abin da mahifinmu ke yi, don haka sa na mayar da hankali wajen karatu tun daga wajen mahaifin nawa,"" in ji Ustaz Aliyu. Ya kuma kara da cewa ya kuma yi karatu a wurin malamai da dama da suka haɗa da marigayi Sheikh Usman Ahmed Kauru da marigayi na'ibin Zazzau Alkali Malam Yahuza, da Malam Alu na Zaria. Sannan ya ce lokacin da yake zaune a Kano ya yi karatu a wurin Malam Mohammed Sani Kaka da marigayi Sheikh Abubakar Imam Ikara da Shiekh Yusuf Sambo Rigachikun. Ya kuma ya yi karatu a Zaria a gaban Malam Adam Auwal Albani da kuma Farfesa Nuhu Tahir Tajuddeen. Malamin ya bayyana cewa ya fi son tuwon masara wanda yanzu ana sarrafa shi zuwa samanbita da tuwan dawa da na shinkafa, amma idan bai samu ba ya kan ci shinkafa. ""Da yake na yi zaman karkara, ina cin danwake, ina cin gauda, ina cin rummace, ina cin gwarangwaje, ina cin gaigaya, da sauran cimakar karkara,"" in ji shi. Ta fannin wasanni kuma malamin ya ce yana yin wasa tare da yaransa, yana buga kwallo a cikin gida, kuma yakan fita gudu yana motsa jiki. Malamin ya bayyana cewa yana da burin ganin cewa yana rokon Allah ya azurta shi da kudi na halal da zai gina masallaci da makaranta babba ya kuma danƙa shi zuwa ga al'umma. ""Abu na biyu kuma babban abin da nake buri shi ne zuri'ata, akwai 'ya'yana, akwai 'ya'yan kannena da na abokaina da marayu ina son kafin Allah ya ɗauki rai na, ia ga cigabansu da ɗaukakarsu, idan kuma hakan bai yiwu ba, Allah ya daukaka su bayan rai na,"" in ji shi."	https://www.bbc.com/hausa/labarai-59832780
religion	Ku San Malamanku tare da Malam Abubakar Lamido	"Danna hoton sama domin ku kalli bidiyon: An haifi Malam Abubakar Lamido Abdullahi a shekarar 1955 a cikin Jihar Gombe. Malam Abubakar wanda shi ne shugaban majalisar malaman Jihar Gombe na ƙungiyar Izala mai hedikwata a Abuja, an haife shi a fadar Sarkin Gombe Marigayi Abukatar - kakan sarkin Gombe na yanzu. Mahaifinsa ma'aikaci ne a fadar sarki, inda ake kiran sa da Mabudin Gombe, wato wanda ke kula da dukiyar sarki. Mahaifin malam ya sanya shi a firamare ta Tudun Wada a shekarar 1963. Ya kammala aji bakwai a shekarar 1969. Daga nan ya tafi Goverment Arabic Teachers Collage a Gombe, inda ya fara a shekarar 1970, ya kuma kammala a 1974. Daga nan aka dauke su aikin koyarwa a firamare. An mayar da shi ainahin makarantar Tudun Wada da ya yi, inda a nan aka ba shi aikin koyarwa. ''Akwai wani malaminmu da ke koya mana harshen Larabci, kuma dan uwa ne a gare ni, lokacin da aka bude gidan Rediyon Bauchi, sai suka bukaci wanda zai dinga gabatar da labarai da Filllanci, aka yi min gwaji daga nan kuma suka dauke ni aiki,"" in ji malamin. ""Ina cikin aikin nan, sai mai matarba Sarkin Gombe Marigayi Abubakar, ya shaida wa mahaifi na ba ya son aikin gidan Rediyo da nake yi. Don haka ya matsa sai da na koma gida. Sai na ci gaba da aikin koyarwar da na bari a dai makarantar Tudun Wada. Tafi-tafi har sai da na kai mukamin hedimasta a makarantar firamare mai suna Danlami."" Bayan shafe shekara 12 yana koyarwa, sai ya ji ya gaji da aikin don haka sai ya yi ritaya daga koyarwa a shekarar 1983. Amma a shekarar 1986, an dauke shi aiki a Bauchi State Afgricultural Development Project a matsayin mai kula da rumbun adana kayayyaki. ''Sai aka tura ni kwalejin Bauchi na yi kwas na wata uku kan fannin akawu. Bayan nan na nemi Difloma a Jami'ar Bayero da ke Kano, na karancin  Hausa Arabic da Islamic Studies, na kammala a shekarar 1995. ""Na so ci gaba da karatu, kuma Allah cikin ikonsa, sai na samu yin babbar difloma a ATBU. Daga baya na sake komawa ATBU din na yi HND a fannin Akawu. Na ci gaba da aiki amma ina nan a matsayin limamin masallacin Juma'a, ina karantarwa a gidana kuma na bude makarantar islamiyya na ci gaba da karatu na zaure."" Manyan malaman zaure da ya yi karatu a hannusu akwai Malam Usman Dan Gungu."	https://www.bbc.com/hausa/shirye-shirye-na-musamman-61109658
religion	Sabbin sharuda takwas ga masu aikin Hajjin bana	Yayin da ya rage kasa da mako guda a fara gudanar da aikin Hajjin bana a ƙasa mai tsarki, hukumomin Saudiyya na ci gaba da shirye-shirye aiwatar da wannan muhimmiyar ibada bana. A bana dai mutum 10,000 ne kacal za su yi ibadar kuma mazauna Saudiyya kawai, ciki har da 'yan ƙasar da kuma wasu da suka je daga ƙetare. An rage yawan masu zuwa ibadar aikin Hajjin ne saboda annobar korona wadda ta addabi al'ummar duniya. Tuni dai mahukunta a Saudiyya suka fitar da wasu sharuda guda takwas ga mahajjatan na bana, sharudan kuwa sun hadar da: Karin bayani game da aikin Hajji Aikin Hajji daya ne daga cikin shikashikan addinin Musulunci biyar, da ake wajabta wa Musulmai masu hali su yi ko da sau daya ne a rayuwarsu. Ana gudanar da aikin Hajji ne a kwanaki biyar wanda ake farawa daga 8 ga watan Zul Hajji zuwa 12 ko 13 ga watan. A duk shekara sama da mutum miliyan biyu da rabi ne ke gudanar da aikin Hajji a Saudiyya, wanda shi ne taro mafi girma a duniya. Sai dai a bana annobar korona ta sauya al'amura, har ta kai ga hukumomin Saudiyya sun sanya wasu bakin ka'idoji. Karin wasu labarai:	https://www.bbc.com/hausa/labarai-53546647
religion	Ku San Malamanku tare da Munir Adamu Koza	S﻿hirin Ku San Malamanku na wannan makon ya kari bakuncin Munir Adamu Koza, wanda haifaffen garin Mai Aduwa ne na Jihar Katsina da ke arewacin Najeriya. A﻿n haifi malamin a ranar 1 ga watan Agustan 1986 a garin Koza. M﻿atashin ya fara karatun Ƙur'ani da sauran litattafan farko-farko a gaban mahaifinsa Sheikh Adam Ahmad. Ya karanta fiƙihu da tarihi a wajensa. Ya zuwa lokacin haɗa wanna rahoton, m﻿alam yana da mata biyu da kuma 'ya'ya biyar.	https://www.bbc.com/hausa/articles/cn459d5jn8yo
business	Gwamnatin Pakistan ta bukaci jama'a su rage yawan shan shayi	Pakistan ta bukaci jama'ar kasar da su rage yawan shayin da suke sha domin su taimaka wa gwamnati rage yawan kudin da take kashewa wajen sayo ganyen shayi daga waje. Wani babban minista Ahsan Iqbal, wanda ya yi kiran ya ce gwamnati na ciyo bashin kudi domin ta sayo ganyen shayin, wanda abu ne da mutane ke so sosai. Kuma idan har jama'a za su rage yawan shayin da suke sha da kofi daya ko biyu a rana, hakan zai taimaka wa tattalin arzikin kasar. Wannan batu na shan shayi ya fito da matsalar tattalin arziki da Pakistan ke ciki a yanzu, fili. Kasar ta kasance wadda ta fi kowace kasa a duniya sayen ganyen shayi daga waje, inda a bara kadai ta kashe sama da dala miliyan 600 wajen sayo ganyen shayi. Kiran da ministan ya yi na a rage yawan shayin da ake sha, ya bazu sosai a shafukan intanet, inda 'yan kasar ta Pakistan da dama ke mayar masa da martani da cewa, rage yawan shayin da ake sha ba zai magance matsalar tattalin arzikin kasar ba. Ministan ya kuma bayar da shawara ga 'yan kasuwa da su rika rufe shagunansu da karfe takwas da rabi na dare, domin rage yawan wutar lantarkin da suke amfani da ita. Karin yawan kudaden da Pakistan ke kashewa wajen sayo kaya daga waje ya jefa kasar cikin matsalar tattalin arziki da ke bukatar gaggauta daukar mataki. Yawan kudin ajiyarta na waje na ko-ta-kwana ya ragu daga kusan dala miliyan dubu 16 a watan Fabrairu zuwa kusan kasa da dala miliyan dubu goma a watan farko na watan nan na Yuni. Wanda hakan kusan ba lalle ya ishe ta sayo kayayyakin da take bukata ba daga waje tsawon wata biyu. Tuni daman gwamnati ta takaita sayo kayayyakin kawa wadanda ba su zama dole ba, domin daidaita tattalin arzikin. Matsalar tattalin arzikin babban kalubale ne ga gwamnatin Shehbaz Sharif, wanda ya maye gurbin Imran Khan a matsayin firaminista a majalisa bayan da majalisa ta kada kuri'ar waje da tsohuwar gwamnatin a watan Afrilu. Jim kadan da rantsar da shi, Mista Sharif ya zargi gwamnatin Imran Khan mai barin-gado a lokacin da laifin bannata tattalin arzikin. Kuma ya ce ba karamin aiki ba ne, dawo da tattalin arzikin kan turba. A makon da ya gabata gwamnatinsa ta bude sabon kasafin kudi na dala miliyan dubu 47, da nufin shawo kan Asusun Bayar da Lamuni na Duniya, IMF, domin samun damar dawo da wani shirin ceto tattalin arzikin na dala miliyan dubu shida da Asusun ya dakatar. A shekara ta 2019 kasar ta kulla yarjejeniya da asusun na IMF, domin sassauta wata matsalar ta tattalin arziki wadda kasar ta samu kanta a ciki a sakamakon rashin isassun kudade a asusunta na waje na ko-ta-kwana, da kuma rashin cigaba tsawon shekaru.	https://www.bbc.com/hausa/labarai-61806912
religion	Ku San Malamanku tare da Sheik Nuru Khalid	"An haifi Sheikh Muhammad Nuru Khalid a ranar 1 ga watan Oktoban 1960, wato ranar ɗaya da aka bai wa Najeriya ƴancin kai kenan. An haifi malamin a cikin garin Jos, jihar Filato, kuma a garin na Jos ɗin ne malamin ya tashi kuma ya yi rayuwarsa. A tattaunawar da BBC ta yi da malamin, ya bayyana cewa zai yi wuya ya iya tantance lokacin da ya fara karatu, domin mahaifinsa malami ne, don haka ya tsinci kansa ne cikin karatu. Sheikh Nuru ya bayyana cewa ya haddace Al-Qur'ani tun yana ɗan ƙaramin yaro a gaban mahaifinsa. Sai dai duk da cewa mahafin Sheikh Nuru malami ne, hakan bai hana shi zuwa wurin sauran malamai ba domin ɗaukar karatu. Malamin ya shaida wa BBC cewa yana da mata huɗu da ƴaƴa 28 da jikoki 10. Daga cikin malalan da ya yi karatu a wurinsu akwai wani Malami da ake kiransa Malam Na Rogo, sa'annan akwai Malam Baban Makaranta akwai kuma Malam Kawu, wandA a wurinsa ne Sheik Nuru ya rinƙa zuwa ɗaukar karatu da dare da kuma koyon ƙasidodi irin na Maulidi. Sheikh Nuru ya bayyana cewa kafin a saka shi makarantar boko, sai da aka saka shi makarantar allo wurin wani Malam Tijjani, ya yi almajiranci da kuma bara kamar yadda kowane almajiri yake yi. Sai dai a hirar da BBC ta yi da Sheikh Nuru, ya yi bayani matuƙa dangane da irin gudunmawar da Malam Bawa Mai Shinkafa ya bayar a rayuwarsa, inda ya ce saboda zaman mutuncin da suka yi har Malam Bawa ya bai wa Sheik Nuru ƴarsa ya aura, kuma yanzu suna da ƴaƴa biyar da ita da kuma jika ɗaya. A bangaren karatun boko kuma, malamin ya fara ne daga makarantar firamare a cikin garin Jos. Ya ce Allah bai ƙaddara ya je sakandare ba saboda rashin ƙarfi, amma daga baya ya shiga wata makaranta ta Izala ta School For Higher Islamic inda ya ci gaba da karatun boko. Daga baya ya samu ya zana jarabbawa ta GCE da Jamb inda ya samu gurbin karatu a jami'ar Jos inda ya yi karatun digiri  ɓangaren ilimin Addinin Musulunci. Komawar Sheikh Nuru Khalid Abuja Sheikh Nuru Khalid ya bayyana cewa tun da farko mutanen Nyanya da ke Abuja suka je Jos wurin Sheikh Bawa Mai Shinkafa inda suka ce suna neman wanda zai rinƙa koya musu karatu. Hakan ya sa Sheikh Bawa ya ce ya je ya gani idan zaman zai yiwu sai ya karantar da su a can, wanda hakan ya sa Sheikh Nuru ya koma Abuja. Daga baya kuma sai aka buɗe wani masallacin Juma'a a Karu sai Sheikh Nuru ya koma can yana limanci inda ya shafe wata tara a wurin. Bayan nan ne aka kuma neme shi ya zo ya riƙe masallacin ƴan majalisu da ke Unguwar Apo a Abuja, inda a nan ne malamin ya shahara har duniya ta san shi. Dalilin Sheikh Nuru na amfani da kwamfuta a wurin wa'azi Sheikh Nuru Khalid ya bayyana cewa tun yana a Nyanya ya fara amfani da kwamfuta a wurin wa'azi, amma ko da ya je masallacin Apo ya ga akwai ƴan boko da ƴan siyasa da dama sai ya juya akalar wa'azinsa ya koma gaurayawa da Turanci kuma ya ƙarfafa amfani da intanet da kuma kwamfuta. Ya shaida mana cewa hakan ya sa yaransa suka fara cewa ""baba fa digital ne"", hakan ne ya sa aka fara yi masa laƙabi da Digital Imam. Sheikh Nuru Khalid ya shaida mana cewa babu wani fanni ɗaya da zai iya cewa ya fi ƙwarewa a kai, ko Hadisi ko Al-Qur'ani ko Tauhidi. A cewarsa, shi har yanzu ɗan koyo ne amma kuma inda ya fi mayar da hankali shi ne ilimin shari'a, ""musamman haɗa hancin  shari'a da falsafa"", kamar yadda ya shaida mana A duk lokacin da Sheikh Nuru Khalid ke tafsir a lokacin azumin watan Ramadan, akan ga ya gayyato Kiristoci wurin tafsirin. A tattaunawar da ya yi da BBC, ya shaida cewa ""na lura ana so a kunna wutar ƙiyayya da gaba tsakanin Musulmi da Kiritoci a Najeriya musamman arewaci, sai na ga cewa Manzon Allah (SAW) a masallacinsa Kiristoci da Nasara sukan zo ya zama shi ne a tsakiya yana yi musu bayani. ""Idan Manzon Allah Kiristoci za su shiga masallacinsa me ya sa ni ba za su shiga nawa ba,"" in ji Sheikh Nuru."	https://www.bbc.com/hausa/rahotanni-55499991
business	Aikin N-Power: Majalisun Tarayya sun dakatar da shirin Buhari na ba masu ƙaramin ƙarfi aiki	"Majalisun Tarayya a Najeriya sun dakatar da shirin gwamnatin ƙasar na ɗaukar ma'aikata masu ƙaramin ƙarfi 774,000 har sai sun samu cikakken bayani kan tsarin ɗaukar mutanen da za su ci gajiyar shirin. Matakin ya zo ne kwana guda bayan ƙaramin ministan kwadago Festus Keyamo ya yi zazzafar jayayya da 'yan majalisar lokacin da suka nemi ya yi musu bayani yayin wani zama da suka yi ranar Talata. Haɗin gwiwar majalisar ƙwadagon ya buƙaci sanin hanyar da aka bi aka zaɓo ayarin mutum 20 daga kowacce jiha a Najeriya don yin aikin tantance mutanen da za a ɗauka aikin na wucin gadi. Cikin wata sanarwar haɗin gwiwa da suka fitar, zaurukan majalisar sun bukaci kwamitocinsu na kwadago su gayyato babban ministan ayyuka na ƙasar Chris Ngige ba tare da ɓata lokaci ba. Shugaban kwamitin kwadago na majalisar wakilai Hon. Muhammad Ali Wudil ya shaida wa BBC cewa damuwarsu ita ce gwamnati ta bijiro da shirin ne don amfanin jama'ar da suke wakilta, don haka suke bibiya don ganin an yi adalci da tabbatar da daidaito. ""Dole mu bibiya mu tabbatar da yadda aka yi aka zaɓo ayarin mutum 20 da za su yi aikin ɗauko matasan da za su ci gajiyar shirin,"" in ji ɗan majalisar. Ya ce sun nemi a dakatar da shirin ne saboda a matsayinsu na majalisa suna da haƙƙi a yi musu bayani don su tabbatar an yi daidaito. Ministan ya zargi 'yan majalisar da ƙoƙarin karkatar da shirin da ofishinsa ya ɓullo da shi don cin moriyar masu ƙaramin ƙarfi. Wasu rahotanni ma sun ambato Festus Keyamo na cewa jayayyar ta taso ne saboda 'yan majalisar sun buƙaci sai ya ba su ƙari a kan kashi 15% da ya ware musu tun da farko, abin da shi kuma ya ce ba za ta saɓu ba. Shi dai Muhammad Ali Wudil ya ce ministan ya shaida musu a yayin zaman ranar Talata cewa 'yan majalisar ba su da ikon su tambaye shi game da yadda aka zaɓo mutanen da za su ɗauki ma'aikatan. Sun nemi kashi 15% a cikin duk mutum 1,000 da za a ba aiki Dan majalisar ya ce ba shi da wata masaniya kan zargin da ministan ya yi cewa sun nemi kashi 15% a cikin duk mutum 1,000 da za a duk ƙaramar hukumar Najeriya tsawon wata uku. ""A matsayina na shugaban wannan kwamiti, wallahi tallahi ƙarye ne. Ni dai ta ɓangarena bai ba da wani alƙawarin kaso 15 ba. Kwata-kwata, ba ai haka ba,"" cewar Ali Wudil. ""Ba mu buƙata ba, shi kuma bai bayar ba."" Ya ƙara da cewa idan ma haka ne, a matsayinsu na wakilan 'yan Najeriya suna da 'yancin gabatar da koke-koken jama'arsu don ganin sun shiga cikin wannan shiri don a dama da su. Da aka tambayi Muhammad Ali Wudil ko me ya sa ba su yarda da buƙatar minista Festus Keyamo na ci gaba da zaman a gaban 'yan jarida ba? Sai ya ce ai ba zaman sauraron ra'ayin jama'a ba ne. ""Idan public hearing ake yi, ana mitin ne a gayyato al'umma da kowa da kowa, wannan kam! Amma duk inda muke tradition ɗin majalisa ne. Gwamnati da gwamnati, inda akwai wani abu da ake tunanin za a samu rashin jin daɗi ko rashin jituwa, sai mu tafi executive session."" Karin labaran da za ku so ku karanta:"	https://www.bbc.com/hausa/labarai-53259394
health	Abin da kuke bukatar sani kan cutar Marburg da matakan kariya	Wasu mutum biyu a Ghana sun mutu bayan kamuwa da cutar Marburg - sannan an killace 98 - inda ake fargabar barkewar wannan cuta mai saurin yaduwa. Alamomin cutar dai sun hada da tari da ciwon gabobi da gudawa da amai, sannan a yawan lokuta kuma har da rashin jini a jiki. A cewar Majalisar Dinkin Duniya, cutar ta Marburg da ke kama da cutar nan mai saurin kisa ta Ebola, an fara gano ta ne bayan mutum 31 sun kamu da ita, inda bakwai suka mutu a can baya a shekarun 1967 a Marburg da Frankfurt da ke Jamus da kuma a Belgrade a kasar Serbia. An fara gano cutar ne kan wasu birrai da aka shiga da su daga Uganda. Sai dai ana kuma danganta cutar da wasu dabbobi tun a wancan lokaci. Sannan a tsakanin mutane, cutar na yaduwa tsakanin mutanen da suka shafe tsawon lokaci a cikin kogo da ma'adanan da jemagu suka cika. Wannan ne karon farko da cutar ta bulla a Ghana - sai dai wasu kasashen Afirka da dama sun samu barkewarta, wanda ya hada da Jamhuriyar Dimokuradiyyar Kongo da Kenya da Afirka ta Kudu da Uganda da kuma Zimbabwe. Barkewar cutar a kasar Angola a 2005, ya hallaka mutum sama da 300. Amma a Nahiyar Turai, mutum daya ne kawai ya mutu a shekara 40 - sannan mutum daya a Amurka, bayan dawowa daga balaguro zuwa wani kogo a Uganda. 2017,  Uganda: mutum 3 suka kamu, sannan uku kuma suka mutu \n2012, Uganda: mutum 15 suka kamu, 4 suka mutu.\n2005, Angola: mutum 374 suka kamu,  329 suka mutu. 1998-2000, DR Congo: 154 suka kamu, 128 suka mutu.\n1967, Jamus: mutum 29 suka kamu, 7 suka mutu. Alamomin cutar dai na farawa ne da\nZazzabin mura\ntsanain ciwon kai\nciwon gabobi. Sannan bayan kwana uku, cutar tana biyowa da\nGudawa mai ruwa-ruwa\nciwon ciki\ntashin zuciya\nda Amai. Hukumar Lafiya ta Duniya WHO, ta ce marasa lafiya a wannan lokaci na nuna siffofi kamar idanu masu zurfi, fuskokin da ba a bayyana su ba da kuma matsananciyar damuwa.  Yawancin mutane kan kuma fama da zubar jini daga wasu sassan jikinsu, inda ta kan kai har mutuwa bayan kwana takwas da kamuwa da ita, saboda yawan zubar jini da kuma kidimewa. Har ila yau, WHO ta ce a alkaluma da aka tattara, a yawan lokuta cutar ta kashe wadanda suka kamu da ita, sai dai kwayoyinta masu tsanani sun kashe zuwa kashi 88 cikin 100. Ana danganta wani jemage mai suna rousette da ke kasar Masar a matsayin wacce ke dauke da cutar. \nAna kuma samunta a jikin wasu birrai da kuma Aladu a Afirka. A jikin bil adama kuwa, cutar na yaduwa ne ta hanyar hada  jiki da kuma wurin kwanciya daya da wadanda suka kamu da ita. A wani lokaci kuma, ko da mutum ya warke daga cutar, jininsa kan sa wasu su kamu da ita na tsawon watanni bayan hakan. Ya zuwa yanzu, babu rigakafi ko kuma maganin cutar. Sai dai WHO ta ce ana kokarin  samar da nau'ikan samfuran jini, da magunguna da kuma rigakafinta. Likitoci sun ce ana iya rage alamun bayyanar cutar ta hanyar bai wa marasa lafiya a asibiti ruwa mai yawa da kuma maye gurbin jinin da ya ɓaci. Gavi, da ke aiki da kungiyar kasa da kasa da ke hankoron ganin mutane sun sami rigakafi, ya ce mutane a Afirka su guji ci ko mu'amala da naman daji. Hukumar Lafiya ta Duniya, ta ce mutane su kuma guji yin mu'amala da Aladu a yankunan da aka samu barkewar cutar. Har ila yau, an kuma shawarci mutanen da ke dauke da cutar su yi amfani da kwaroron roba na shekara daya bayan fara ganin alamomin cutar ko bayan gwaji ya tabbatar da cewa basa dauke da ita. An kuma bukaci mutane da ke binne gawa da ta mutu daga cutar da su guji taba gawar.	https://www.bbc.com/hausa/articles/cy7leqdn413o
health	Muhimmancin lemon tsami ga lafiyar maniyi	"Lemon tsami yana cikin muhimman ƴaƴan itace da likitoci suka ce  suna da muhimmanci a jikin ɗan Adam saboda sinadaran da ke ƙunshe a cikinsa. Akwai nau'in lemon tsami daban-daban a sassan duniya amma wanda aka fi sani shi ne ƙarami mai tsami musamman a Afirka da yankin Asiya. Mujallar lafiya ta Healthline a wani cikakken bayani da ta wallafa game da lemon tsami da amfaninsa ta ce lemon tsami yana ɗauke da sinadarin Vitamin C sosai, kusan yana samar da kashi 20 na buƙatar mutum. Yana kuma ƙunshe da sinadarai na iron da calcium da vitamin B da Potassium da magnesium. Sannan lemon tsami yana kunshe da sinadaran da ke hanawa ko rage lalacewar kwayoyin halitta a jikin dan adam da ake kira antioxidants a Ingilishi. Binciken ya bayyana cewa ci ko shan lemun tsami yana ƙara ƙarfafa garkuwan jiki, yana kuma rage barazanar kamuwa da ciwon zuciya da kansa da ciwon koda da kuma inganta lafiyar fata. Wasu mutane sun dade suna ganin cewa shan lemon tsami yana illa ga rayuwarsu ta aure, inda tsakanin al'umma ko kuma a al'adance ake bayyana cewa lemon tsami yana tsinka maniyin namiji. Wani lokaci ma akan faɗa wa mutum cewa shan lemon tsami yana rage ƙarfin sha'awa ga maza da mata da kuma rage ƙarfin mazakuta. Sai dai Hajiya Jummai Hassan ƙwararriyar likita kan abinci da ke asibitin Wuce a Abuja, babban birnin Tarayyar Najeriya, ta shaida wa BBC cewa, baya ga amfanin lemon tsami a hanyoyi daban-daban na lafiya yana kuma ƙara inganci da gyara maniyin mutum. Ta ce lemon tsami yana da amfani da yawa ana  - amfani da shi ta hanyoyi daban-daban wurin sha da kuma abinci. ""Yadda mutane suka dauka cewa lemun tsami yana da matsala ga ma'aurata ba haka ba ne domin yana da amfani a jiki sosai. Domin wani bincike ya nuna cewa idan ana shan sa ba da yawa ba yana gyarawa da inganta maniyi."" ""Ɗan ruwan lemun tsamin da ake matsawa a ruwa ko a shayi a sha bai kai yawan da zai tsinka maniyi ba- sai dai ya gyara da inganta shi."" ""Nasan duk yadda ake shan lemun tsami ba a matsa shi har rabin kofi zallarsa a sha - amma ɗan matsawa kadan ba shi da wata matsala ga lafiya ko tsinka maniyi kamar yadda ake cewa,"" inji kwararriyar likitar abincin. Sai dai kuma ƙwararriyar likitar ta ce shan lemun tsami da yawa a lokaci ɗaya yana iya tsinka maniyi musamman ga masu son ƙayyade iyali kamar waɗanda ba su son haihuwa. Ta ce akwai bincike da aka yi a Australia wanda ya nuna cewa yawan shan Lemun tsami adadi mai yawa a lokaci guda yana iya tsinka maniyi. ""Idan an yi amfani da shi a jiki kafin jima'i ko kuma a matsa ruwansa sosai a sha zai iya tsunka maniyi."" Shan sa ne da yawa lokaci daya ne ba a so- Kuma duk abin da ya yi yawa yana da matsala amma baya da wata matsala ga ma'aurata. Yadda lemon tsami yake da sinadarai  a cikinsa kamar Vitamin C da Potassium da Magnesium. Ana amfani da shi ta hanyoyi daban daban. Likitoci sun ce ana son mutum idan ya tashi daga bacci ya sha lemon tsami, ya matsa a cikin ruwa a kofi ya sha. Dakta Jummai ta ce an fi son mutum ya matsa lemon tsami ya sha a ruwa maimakon gahawa domin a cewarta, gawaha na ture sinadaran da ke jikin mutum a fitar a fitsari. Amma idan lemon tsami aka sha sinadaran za su zauna a jikin mutum da za su yi masa amfani a jiki. Sannan an fi son mutum ya matsa lemon tsami  a ruwan dumi a sha a kullum. Ba a son mutum ya dinga matsa zallar lemun tsami ya cika kofi yana sha.  Amma idan za a dan matsa kadan a sha yana da amfani sosai ga lafiyar jiki. Lemun tsami ana son a sha da safe da kuma idan za a ci kifi ko a salat a matsa a ciki. Masana lafiya sun ce duk da amfanin da lemon tsami yake da shi da dama a jikin mutum amma kuma zai iya yi wa wasu illa musamman ga masu ciwon ulsa. Lemon tsami yana da ɗauke da sinadarin asid sosai kuma Ulsa ciwo ne da ba ya son  asid, wanda idan mutum yana da ulsa ya sha za ta iya tashi. Kwararriyar likitar abinci a asibitrin Wuse Hajiya Jummai ta ce shan lemun tsami ya danganta da lafiyar mutum domin duk abin da yake da amfani ga wani yana kuma iya zama illa ga wani. Haka kuma akwai mutanen da jikinsu ke zaɓar nau'in abincin da yake so. Wasu za su iya shan lemon tsami ya sa su amai ko kuma zafin zuciya da kumburi, kamar yadda bayanan Mujallar lafiya ta Healthline suka nuna."	https://www.bbc.com/hausa/labarai-53971968
business	Zaftare albashi zai sa ma'aikata da dama cikin hali na kunci - NLC	"Kungiyar kwadago ta Najeriya ta gargadi gwamnatin tarayya da ta dakatar da yunkurin da take yi na rage albashin ma'aikata, tana mai cewa irin wannan mataki zai sa ma'aikata su shiga cikin wani hali na ha'u'la'i. A ranar Talata ne minister kudi ta Najeriya Zainab Ahmed Shamsuna ta bayyana cewa gwamnati na nazari akan yadda za ta zaftare yawan kuɗaɗen da take kashewa ta hanyar rage albashin ma'aikata. Rahotanni sun kuma ce ministar ta umarci hukumar albashin ma'aikata ta yi nazari akan albashi da  yawan ma'aikatun gwamnati da ke kasar. Sai dai shugaban kungiyar kwadago ta Najeriya, Ayuba Wabba ya yi kira ga gwamnati a kan ka da ta zaftare albashin mafi kankanta na naira dubu talatin na ma'aikata, yana mai cewa albashin masu karbar albashi mai tsoka ne kawai ya kamata a rage musamman masu rike da mukaman siyasa. ""Abu ne da ba za a taɓa tsammani ba cewa gwamnati za ta yi niyya ta rage albashin ma'aikatan Najeriya a wannan lokacin''. ''Tambayar anan ita ce shin wani albashi ne gwamnati za ta zaftare? Ko shakka babu ba albashi mafi kankanta na naira dubu talatin ba ne wanda halin yanzu ba ya iya sayan buhun shinkafa. Shugaban kungiyar kwadagon, yayin da yake bayyana matakin a matsayin ""rashin tausayi"" da ""rashin tunani"", ya ce ma'aikatan Najeriyar na bukatar a gaggauta janyewar matakin tare da neman afuwa daga Ministan Kudin kasar."	https://www.bbc.com/hausa/labarai-57004343
health	'Mata sun fi hadarin fadawa shaye-shaye'	Mata sun fi maza hadarin fadawa cikin shaye-shayen miyagun kwayoyi saboda raunin da suke da shi wajen halittarsu, a cewar likitoci. Sauyi a kwayoyin halitta da mata kan samu lokacin al’ada da lokacin goyon ciki da cututtukan kwakwalwa da cututtuka kamar na sikila, na daga cikin dalilan da ke jefa wasu mata ta’ammali da miyagun kwayoyi. Ko da yake maza sun fi matan shaye-shaye a Najeriya. Haka kuma daga shekaru 14 zuwa 30, sune a yawancin lokuta, suka fi hadarin fadawa cikin wannan yanayi. Yadda ake gane amsu shaye-shaye	https://www.bbc.com/hausa/articles/cml4jr20z4yo
entertainment	...Daga Bakin Mai Ita tare da Momee Gombe	Latsa hoton da ke sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 92, BBC ta tattauna da Momee Gombe, inda ta amsa tambayoyin da suka shafi rayuwarta. Daukar bidiyo da tacewa: Yusuf Ibrahim Yakasai	https://www.bbc.com/hausa/media-60935654
health	Coronavirus: Yadda za ku kaucewa shiga damuwa da tabin hankali	"Coronavirus ta jefa duniya cikin rashin tabbas, kuma labarai game da cutar a kullum na nuna kamar ba sauki. Dukkanin wannan na tasiri ga lafiyar kwakwalwar mutane, musamman wadanda ke fama da yanayi na fargaba da matsalar da ta shafi lafiyar kwakwalwa da ake kira Obsessive Compulsive Disorder (OCD). Don haka ta yaya za mu kare lafiyar kwakwalwarmu? Lokacin da Hukumar Lafiya ta Duniya ta fitar da shawarwari kan yadda za mu kare lafiyar kwakwalwarmu a lokacin annobar coronavirus, yawancin mutane sun yi na'am da matakin musamman a kafofin sadarwa na Intanet. Kamar yadda wata kungiyar agaji da ke kula da lafiyar kwakwalwa a Birtaniya Nicky Lidbetter ta bayyana, tsoron fita daga hayyaci da kuma kasa jurewa hali na rashin tabbas su ne alamomi na  damuwa. Don haka abu ne da za a iya fahimtar cewa yawancin mutanen da dama ke fama da matsalar damuwa a yanzu suna fuskantar kalubale. ""Yawancin tushen damuwa na farowa ne daga zulumi kan rashin tabbas da kuma jiran faruwar wani abu - coronavirus na kan wannan karamin ma'aunin,"" in ji Rosie Weatherley, mai magana da yawun cibiyar kula da lafiyar kwakwalwa ta Birtaniya Charity Mind. Don haka ta yaya za mu kare lafiyar kwakwalwarmu? 1. Takaita karanta labarai da kiyayewa kan abin za ka karanta Karanta labarai da yawa game da coronavirus ya haifar da fargaba ga Nick, uba ga 'ya'ya biyu a Birtaniya da ke fama da damuwa. ""Idan ina cikin damuwa, tunani na sa na fita hayyacina na fara tunanin sakamako marar kyau,"" in ji shi. Nick ya damu ne da iyayensa da kuma tsofaffin da ya sani. ""Yawancin lokaci idan ina cikin damuwa nakan fita cikin yanayi. Amma wannan ya fi karfina,"" in ji shi. Kauracewa shafukan watsa labarai da kafofin sadarwa ya taimaka min sosai na samun sa'ida daga damuwa. Ya kuma samu taimako, daga kungiyoyin agaji kan kula da lafiyar kwakwalwa. 2. Samun hutu daga kafofin sadarwa da kauracewa duk abin da zai haifar da damuwa Alison, mai shekara 24, daga Manchester a Birtaniya tana fama da matsalar damuwa kuma tana ganin ya dace ta san komi tare da bincike game da lamarin - amma kuma a lokaci guda tana sane cewa kafofin sadarwa na haifar da matsalar. ""A watan da ya gabata na danna wani maudu'i kuma ganin wasu bayanan karya da ban tantace ba kan jefa ni cikin damuwa har na kai ina kuka,"" in ji ta. Yanzu ko tana taka-tsantsan kan shafukan da suka dace ta shiga da kuma kaucewa danna duk wani maudu'i kan coronavirus. Tana kuma kokari ta kauracewa shafukan sada zumunta da kallon TV ko karanta littattafai maimakon su. Karin labaran da za ku so ku karanta 3. Wanke hannaye - Amma ba wai a wuce gona da iri ba Kungiyar OCD Action ta samu karin neman taimako daga mutane wadanda fargabarsu ta dogara kan annobar coronavirus. Yawancin wadanda ke fama da matsaloli na damuwa da ake fadawa su yawaita wanke hannu sukan bijirewa umurnin. Lily Bailey, marubuciyar wani littafi mai taken Because We Are Bad, ta ce shawarwari game da wanke hannu na kara jefa mutane cikin damuwa musamman wadanda suka warke. Ta bayyana cewa yawancin mutane da ke fama da matsala ta damuwa, samun sauki shi ne samun damar fita daga gida - killacewa wani kalubale ne ""Idan aka tursasa muna mu zauna a gida, muna da lokaci sosai, kuma rashin walwala na iya sa damuwar ta yi muni,"" in ji ta. 4. Ci gaba da yin mu'amula da mutane Yawan wadanda suka killace kansu, yanzu lokaci ne da za ka tabbatar kana da lambobin da suka dace da adireshin imel na mutanen da ka damu da su. ""Amincewa da zuwa diba lafiya akai-akai da kuma ci gaba da mu'amula da mutanen da ke kusa da kai,"" in ji Weatherley. Idan ka killace kanka, ya kamata ka samu daidaito kan ayyukanka tare da tabbatar da cewa a kullum ka samu sauyi. Sakamakon zai iya kasancewa mai dadi da amfani a tsawon mako biyu. Za ka iya tsara abin da za ka yi ko karanta littafi da ka dade kana so. 5. Gujewa yawan damuwa Yayin da za a shafe makwanni da watanni cikin wannan annoba ta coronavirus yana da muhimmanci ka samu lokaci. Kungiyar kula da lafiyar kwakwalwa ta Mental health Charity Mind ta bayar da shawarwari kamar kokarin samun hasken rana da motsa jiki da cin abinci sosai da kuma shan ruwa sosai."	https://www.bbc.com/hausa/rahotanni-52092773
politics	Gane Mani Hanya: Ba zan yi takarar shugaban ƙasa ba a 2023 – El-Rufai	Latsa hoton da ke sama don sauraron cikakkiyar hirar A cikin shirin Gane Mani Hanya na wannan makon, Gwamna Nasir El-Rufai na Jihar Kaduna ya ce ba zai yi takarar shugaban ƙasa ba a zaɓen 2023. Gwamnan ya ce yana ganin ya kamata mulki ya koma kudancin Najeriya idan Shugaba Muhammadu Buhari ya kammala wa'adinsa na biyu.	https://www.bbc.com/hausa/shirye-shirye-na-musamman-53707409
health	Da gaske yawan ɗaukar jariri zai sa ya saba da hannu?	Danna hoton sama domin kallon bidiyon Al'umma da dama a sassa daban-daban na nahiyar Afirka sun yarda da wasu camfe-camfe a kan yara kanana da kuma sauran abubuwa da suka shafi rayuwarsu. Akasarin wadannan camfe-camfen ba su da tushe a kimiyyance. A ci gaba da jerin bidiyo da BBC ke kawo a  kan wasu camfe-camfe da iyaye mata ke yi ga jarirai, wannan bidiyon ya duba batun yawan ɗaukar yaro.	https://www.bbc.com/hausa/media-62143684
politics	Rabi'u Kwankwaso: Kalli bidiyon tsohon gwamnan Kano kan filayen da ake zargin Ganduje na sayarwa	Tsohon Gwamnan jihar Kano da ke Arewa maso Yammacin Najeriya, Sanata Rabiu Musa Kwankwaso ya soki lamirin gwamna mai ci, Abdullahi Ganduje game da shirin gwamnatinsa na karbar rancen naira biliyan ashirin don aiwatar da aikin gina gada a birnin Kano. Sanata Kwankwaso ya ce ba daidai ba ne gwamnati ta ci bashin da zai bar al`ummar da za a haifa nan gaba da dawainiyar biya. A tattaunawarsa da BBC, tsohon gwamnan Kanon ya ce hakkin gwamnatin tarayya ne ta gina gadar, wadda ta hada birnin Kano da hanyar zuwa Wudil.	https://www.bbc.com/hausa/media-56547189
technology	TikTok: Yadda shafin sada zumuntar ya zama matattarar samari da ƴan matan arewa	Shafin sada zumunta na Tik Tok ya samu karɓuwa sosai a wurin samari da ƴanmata a arewacin Najeriya. Kusan a iya cewa ma yana daga cikin shafukan sada zumunta da ke samun ƙaruwar masu amfani da shi. Babu mamaki a lokacin da kuke shawagi a shafin Instagram ko Twitter, kun ci karo da wani bidiyo mai ɗauke da alamar TikTok da wata budurwa ko saurayi suna ta bin waƙar Hausa ko ma ta turanci. Babu mamaki ba ku taɓa ganin budurwar ko saurayin ba, amma kun ga sun burge ku musamman yadda bidiyon ba shi da tsawo —  ɗan gajere ne amma ya ƙayatar. Wataƙil ma wannan ne ya sa ku ma kuka sauke manhajar TikTok a wayoyinku don ganin wainar da ake toyawa a wannan shafi mai miliyoyin bidiyo. Mafi yawa masu amfani da shafin TikTok matasa ne masu neman nishaɗi  —  wato ku su nishaɗantar ko su nishaɗantu. Shi ya sa ma kusan duka bidiyon da ke wannan shafi yana ɗauke da waƙa ko rawa ko kwaikwayo ko kuma duka. To matasa a arewacin Najeriya ma dai ba a barsu a baya ba wajen amfani da shafin TikTok. A shafin TikTok akwai maudu'i daban daban kamar yadda yake a shafin Twitter da Instagram. Wannan na nuna rarrabuwa ko salo na bidyon, wato akwai maudu'i wato hashtag kamar #Hausa da #Hausavideo da #comedy #viral da dai sauransu ba kamar Twitter ba da maudu'i ke nuna wani taƙamaimai labari. Don haka idan kuka shiga TikTok kuma kuna neman bidiyo da aka yi da Hausa, kuna iya amfani da #Hausavideo ko #Hausa wajen gano dubban bidiyo a harshen Hausa. Mafi yawa bidiyon da ke shafin TikTok na barkwanci ne. Walau da muryar mai bidiyon ta zahiri ko kuma ya riƙa motsi da bakinsa yana bin muryar taurarin finafinai ba tare da nuna hoton taurarinba. Wanda aka fi gani su ne bidiyon da ake bin muryar marigayi Rabilu Musa Ibro ko Kamaye da Adama na shirin Daɗin Kowa ko marigayiya Aisha Ɗankano. Karɓuwar da bidiyon TikTok suka samu ya sa duk shafin sada zumunta da ka shiga, za ka gansu. Kuma da yake shafin na ba da damar adana bidiyo cikin hanya mai sauƙi, masu amfani da shafin ba sa ɓata lokaci wajen 'saving' da aika waɗannan bidiyo. Haka kuma, yin bidiyo a TikTok na da matuƙar sauƙi, bugu da ƙari ga ɗaruruwan waƙoki da fina-finai da 'filter' iri iri wanda mai amfani da shafin zai iya zaɓa don ƙarawa bidiyonsa armashi. Ma'ana, ana iya haɗa bidiyo nan take a cikin shafin ba tare da wani ɓata lokaci ko neman wata manhaja da za ta haɗa bidiyon ba. A shafin TikTok akwai abin da ake kira 'challenge' wanda ya zama kamar bai wa masu amfani da shafin wani ƙalubale ne. Wato a kan ƙirkiro salon yin wani abu kamar waƙa ko rawa ko salon magana ko wasa da dai sauransu, sannan a ƙirkiri # da ke nuna ana ƙalubalantar masu amfani da shafin su ma su yi irinsa kuma su ɗora a shafinsu. Wannan yana matuƙar ƙara tunzura samari da ƴanmata wajen wallafa bidiyo kala kala duk da cewa dai ba kyauta ake bai wa wanda ya shiga gasar ba amma ya kan samu 'likes' da ƙarin 'followers' kuma hakan zai ƙara masa suna a shafin. Misali akwai #slowmotionchallenge da #slowmochallenge da #slowmowalk wanda ke ƙalubalantar masu amfani da TikTok su yi wani salon rawa inda za su yi sauri sauri sannan su yi sannu sannu. Kuma za su dora duk waƙar da suka ga dama a kan bidiyon. An yi amfani da wannan maudu'i a shafin fiye da sau miliyan 3 a faɗin duniya. Kwalliya na taka muhimmiyar rawa a amfani da TikTok. Sau da yawa za budurwa ta caɓa ado kamar za ta biki, amma bidiyo kawai za ta ɗauka a TikTok musamman a wannan zamanin na kwalliyar fankeke da janbaki da zana gira. Za ta kafa ɗaurin dankwali nan da ake yayi na 'Zahra Buhari' mai zuwa har goshi, sannan sai ta tabbatar dinkinta na gani na faɗe ne. Su ma samarin ba a barsu a baya ba, don kuwa sai sun tabbata sun sanya ɗinkuna ko dai wata sutura ta zamani da ake yayi sannan su nadi bidiyon. Ma'ana dai sai an dau wanka ake hawa TikTok. Bugu da ƙari, ya zamar wa wasu sana'a, don kuwa a cikin masu amfani da shafin akwai waɗanda su ke da dubban mabiya, wato followers kuma bidiyoyinsu na samun masu kallo da yawa. Waɗannan su ake kira 'influencers' wato masu faɗa a ji a wannan shafi. Kamfanoni kan biya su kuɗi don su yi masu tallar hajarsu ganin cewa suna da mabiya da yawa, kuma kamfanonin kan ba su abun da suke samarwa kyauta. Misali, kamfanin samar da kayan kwalliya kan bai wa wata kwangilar tallata janbakin da kamfanin ke samarwa ta hanyar yin bidiyo da zai nuna wa mabiyanta yadda janbakin ke da inganci. Masana harkokin kimiyya sun ce matasan yanzu sun fi son samun bayanai, wala Alla na ƙarin ilimi ne ko na nishaɗi, ta hanyar bidiyo. Babu mamaki shi ya sa TikTok ya samu karɓuwa sosai a wurin matasan. Sannan yadda bidiyoyin suke a jejjere, da an gama kallon wannan sai a faɗa wani ba tare da tsaiko ba, ya taimaka wajen samun karɓuwarsa. Ana iya cewa TikTok ya zame wa matasa wani keɓeɓɓen wurin baje kolinsu ba tare da tsawatarwar 'manya' ba. Wuri ne da suke cin karensu babu babbaka, kuma suka aminta da shi don ɗebe kewa da haɗuwa da sa'o'insu waɗanda ke da mahanga guda.	https://www.bbc.com/hausa/rahotanni-55804960
politics	Rikicin PDP: Kotu ta bai wa jam'iyyar damar gudanar da taron ƙasa	"Kotun Ɗaukaka Ƙara a Jihar Rivers ta yi watsi da ƙarar da tsohon shugaban PDP, Uche Secondus, ya shigar yana neman ta dakatar da babban taron jam'iyyar na ƙasa. Cikin ƙarar da ya shigar, Mista Secondus ya nemi kotun ta hana babbar jam'iyyar adawar a Najeriya gudanar da babban taron da ta shirya yi ranar 30 da 31 ga watan Oktoba. Daga cikin buƙatun da ya gabatar wa kotun, Secondus ya nemi ta ba shi wuƙa da nama na aiwatar da taron. Tun farko tsohon shugaban ya sauka daga muƙaminsa biyo bayan rikicin da afku tsakaninsa wasu jiga-jigan jam'iyyar, musamman Gwamnan Rivers Nyesom Wike. Rahotanni na cewa dukkan alƙalan kotun ƙarƙashin jagorancin Mai Shari'a Haruna Tsammani sun amince da hukuncin ba tare da jayayya ba. Hukuncin na nufin PDP za ta ci gaba da shirin gudanar da taron, wanda a lokacin ne za ta zaɓi sabbin shugabanninta na ƙasa a muƙamai daban-daban. Yayin wata ziyara da sashen Hausa na BBC ya kai babban filin taro na Eagle Square da ke Abuja, mun tarar da wuri ya ɗauki harami ana ta shirye-shiryen gudanar da zaben duk da rashin tabbacin gudanar da shi. An sanya tutocin jam'iyyar a dukkanin faɗin filin, baya ga ƙyallaye masu launin fari da ja da kore, ga kuma babban mumbari da aka dirke a tsakiyar filin taron, inda a nan ne za a riƙa kaɗa ƙuri'a da kuma yin jawabi Mambobin jam'iyyar daga ko'ina a fadin Najeriya sun taru a filin tun kafin wannan taro na ranar Asabar, inda suke aikin shirya kujeru da sauran kayayyakin da ake bukata don gudanar da taron. Shugaban matasa na jam'iyyar, Honarabul SKE Odi Okoye wanda muka tarar a wajen taron da ya je a matsayin sakataren kwamitin shirya bababban taron, ya ce ba sa wata fargaba domina a cewarsa jam'iyyarsu na kan doka. ''Za mu ci gaba da ayyukanmu, sai dai in kotu ta yanke hukuncin hanawa, idan hakan ce ta tabbata, to jam'iyya za ta yi ganawar gaggawa domin sanin matakin da za ta ɗauka,"" a cewar Mista Okoye. Wasu ƴaƴan jam'iyyar da suka hallara a filin sun ce suna da ƙwarin guiwar cewa taron zai gudana kamar yadda aka tsara, don haka suna nan daram-dam za su kafa su tsare don ganin wannan zaɓe ya gudana. To shin idan kotu ta ce a fasa zaɓen fa?, tambayar kenan da muka yi wa Aishatu Muhammad Gwani wata ƴar jam'iyyar PDP daga jihar Bauchi, sai ta ce ''Haka za mu haƙura, ai mun saba ganin irin wannan, ba komi a ciki, a kan sa ranar zaɓe ma a daga ai'' inji ta. Shi dai Uche Secondus na neman kotu ta dakatar da babban taron na ƙasa da babbar jam'iyyar adawar ta tsara gudanarwa ranar Asabar, lamarin da ka iya kawo cikas ga shirye-shiryen da PDP ke yi."	https://www.bbc.com/hausa/labarai-59085884
entertainment	'Abin da ya sa aka canza Salma ta Kwana Casa'in'	"Latsa hoton da ke sama domin kallon bidiyon: Salisu T. Balarabe, daraktan shirin nan mai farin jini na Kwana Casa'in, ya bayyana dalilinsu na sauya tauraruwar da ke taka rawa a matsayin Salma. A wata hira da BBC Hausa, daraktan ya ce ita da kanta ce ta bayyana cewa ba za ta ci gaba da fitowa a shirin ba. A cewarsa: ""A tsarinmu na Kwana Casa'in duk lokacin da za a gabatar da wani zango, akan tuntubi jarumai kafin lokaci cewa an sa lokacin da za a dauki wannan zangon; wadansu sukan fadi cewa ba za su samu yi ba saboda yanayi na karatu ko kuma wani dalili da su suka bar wa kansu sani. Lokacin da muka tuntubi ita Salma a kan cewa za mu dauki shirin Kwana Casa'in Zango na shida ta fada mana cewa gaskiya ba za ta samu dama ba, mun so mu san dalili sai ta fada mana cewa yana da nasaba da iyayenta wanda ba lallai ne ta iya bayyanawa b.''"	https://www.bbc.com/hausa/media-59512464
business	Black Friday: Wasu sun bullo da sana'ar kama wa wasu layi	"Wasu ma'aurata 'yan kasar Amurka sun yi tayin kama wa mutane layi musamman wadanda suke da sha'awar samun rahusa a ranar garabasar kayayyaki ta Black Friday da farashin kayayyaki ke sauki. Alexis Granados ta ce mijinta, Steven Velasquez  mutum ne mai basirar bullo da dubarun samun kudi. A cewarta, a baya-bayan nan, mijin nata ya rasa aikinsa a wani kamfanin sake sarrafa kayayyaki. Ma'auratan na karbar dala 50 domin kama wa mutum layi wanda zai sa su jira a wajen kowane shago a Upland da ke California, kafin ranar ta Black Friday. Wannan ba sabon abu ba ne sai dai wani tsarin aiki ne na wani don lokaci ba mai tsawo ba. A shafukan Task Rabbit da Bidvine, wasu shafukan Burtaniya da ke wallafa tallace-tallace na masu aikin yi, mutane suna samun tsakanin £15 da £20 lokaci guda. A gefe guda kuma, an kirkiri wata manhaja a Amurka domin kawai taimakawa mutanen da ba sa iya bin layi kuma suke da niyyar biyan wasu su kama musu layi. Ana sa ran kimanin mutane sama da miliyan 165 ne za su yi tururuwa zuwa shaguna a Amurka tsakanin Juma'a da Litinin, a cewar hukumar da ke kula da masu sayar da kananan kayayyaki. Wannan rana ta garabasa a ranar Juma'a, da ta samo asali daga Amurka, inda ake ciniki a lokacin da ma'aikata a Amurkan suke hutu. Su dai ma'auratan mazauna California sun ce suna aiki domin biyan bukatunsu. Ba su taba gwada irin wannan sana'a ba amma Alexis ta ce ""tana da yakinin wannan ba zai zamo karshe ba saboda a cewarta hanya ce ta samun kudi cikin sauki."" Ma'auratan dai suna da mota inda suke dan hutawa lokacin da suke kamawa wasu layi. Suna kuma tallata wannan aiki nasu ta kafafen sada zumunta kuma mutane da dama sun nuna sha'awarsu ta son su bi musu layi. Suna kuma ba kwastamominsu tabbacin samun waje a gaba-gaban layin sannan kuma suka ce idan har abokan huldarsu ba su gamsu ba, ba za su karbi ko Kobo ba. ""Bamu da gida a da, a don haka ba abin takaici ba ne, a cewar Ms Granados tana mai cewa kudi yana da matukar amfani a gare su. Ma'auratan dai 'yan shekara 20 ne kuma a cewar Ms Granados, wannan kamar sun taka wani mataki ne na gina rayuwarsu."	https://www.bbc.com/hausa/labarai-50581655
politics	Yajin aiki: El-Rufa'i da kungiyoyin kwadago na ce-ce-ku-ce kan korar ma'aikata	"Cacar baki ta kaure tsakanin Gwamnan Jihar Kaduna Nasiru El-Rufa'i da Kugiyoyin kwadago na Najeriya, sakamakon matakin da gwamnan ya dauka na korar ma'aikata sama da 3,000. Kungiyoyin kwadago sun sha alwashin tsunduma yajin aiki tare da zanga-zanga daga karfe 12 daren ranar Asabar, saboda korar ma'aikata sama da 3,000 da suka ce gwamnan ya yi. Akwai kungiyar ma'aikatan jinya da na unguwar zoma, da kungiyar ma'aikatan ilimi da ba malamai ba, da kuma ta ma'aikatan gidajen rediyo da na talabijin da dai sauransu. Sai dai Gwamnatin El-Rufa'i ta fitar da sanarwa a ranar Asabar dake cewa bai hana tafiya yajin aikin ba, amma dokar kungiyar ta yi bayani karar kan haramtawa ma'aikatan da aikinsu ya zama wajibi shiga yajin aiki. Gwamnatin Kaduna ta ce ta sanar da jami'an tsaro su dauki mataki kan wadanda suka shirya yajin aikin tare da zanga-zanagar da ake ganin za ta iya rikidewa zuwa tashin hankali. ""Bayan haka akwai maganar dokar annobar korona wadda ta haramta gudanar da manyan taruka a jihar Kaduna. ""Kuma an sanya wannan doka ne saboda dakile irin wadannan tarukan da ko an fara su cikin ruwan sanyi suke rikidewa su koma rikici,"" in ji sanarwar. Gwamnatin Kaduna ta ce za ta yi duk mai yiwuwa domin kare dukiyoyi da kuma ma'aikatanta a fadin jihar. Kuma a cewarta abu ne da ya haramta wani ya hana ma'aikata shiga ofisoshinsu domin gudanar da aiki. ""Ofisoshin gwamnati ba mallakar wata kungiya ba ce da wani zai kulle su ko kuma ya lalata abin da ke cikinsu"". Wannan matakin yajin aiki za a dauke shi ne na tsawon kwanaki biyar a fadin jihar domin bin hakkin ma'aikata a cewar gamayyar. Me zai faru idan El-Rufa'i ya ki sauraronsu? Cikin wata tattaunawa da ya yi da BBC shugaban Kungiyar kwadago ta kasa Kwamared Ayuba Waba ya ce, idan aka kwashe kwanaki biyar da aka diba gwamnati bata neme su ba to yajin aikin zai koma na kasa baki daya. Ayuba Waba ya ce sun rubuta wa gwamnatin Kaduna takarda tun kusan mako biyu domin neman zama a kan teburin sulhu da kuma lalubo bakin zaren matsalar. ""Kusan makonni biyu na tura wa Gwamnatin El-Rufa'i takarda domin jin ina aka kwana, har yau ba mu da tabbacin ko takardar ta isa wurinsa,"" in Kwamred Waba. A cewarsa suna da takardun duka ma'aikatan da aka kora a fadin jihar ba bisa ka'ida ba. Ya musanta zargin da ake yi na cewa ma'aikatan bogi ne ake kora, yana cewa babu wanda ba shi da takardar daukar aiki a hannunsa. A watan da ya gabata ne Kungiyar kwadago ta NLC reshen jihar ta ce ya zuwa watan Afrilu gwamnatin jihar ta kori ma'aikata kusan dubu uku daga bakin aiki. Kungiyar ta yi ikirarin cewa ma'aikatan waɗanda galibi kanana ne an sallame su ba tare da wani kwakkwaran dalili ba, inda ta bayyana rashin amincewarta tare da yin barazanar fara daukar mataki a kan lamarin muddin gwamnati ba ta sauya shawara ba. Gwamnatin Rl-Rufa'i dai ta sha kai ruwa rana da ma'aikata, musamman malaman makaranta wadanda a baya ta kori wasu daga cikinsu."	https://www.bbc.com/hausa/labarai-57129075
religion	Halima Aden: 'Na bar tallata kayan ƙawa ne saboda ba na son cire hijabina'	"Lokacin da Halima Aden, wadda ita ce mace mai sanya hijabi ta farko wadda kuma ta shahara kan tallata kayan ƙawa, ta daina aikin a bara, ta yi haka ne saboda mata Musulmi ba za su sake fuskantar yin zaɓi tsakanin addininsu da aikinsu ba. ""Ina son 'yan mata su san cewa Halima ta ɗauki matakin kariya guda dominsu,"" a cewarta. ""Na ajiye aikina saboda su samu zarafin kin amincewa a duk inda suka ji lamarin bai yi musu ba."" A halin yanzu, wasu manyan masu gidajen tallata kayan ƙawa da na kwalliya na duba yadda za a kiyaye matsa wa mata Musulmi masu tallata kayan ƙawa da na kwalliya kamar yadda aka yi wa Halima. ""Ina ganin wannan ya kasance matashiya ga masana'antar nan saboda sauran masu kamfanonin tallata kayan ƙawa na cewa me muka yi ne da ya kasance ba daidai ba?"" in ji Tommy Hilfiger mai zanawa da haɗa kayan ƙawa. Ya yi aiki sosai tare da Halima a wasu bukukuwan tallar kayan ƙawa kuma shi da ita sun yi wata ganawa da BBC, domin tattaunawa kan bukatar kawo karshen nuna bambancin launin fata da ya yi yawa a masana'antar. 'Hijabina sai ƙara ƙanƙancewa yake yi' ""Na kai matakin da na fara sakin layin ainihin wace ce ni kuma girman hijabina na ta raguwa,"" in ji Halima. ""Wata rana ina wajen daukar shiri sai na ga wata yarinyar ita ma da hijabi. Sai suka ba ni akwatina da kayan adona ke ciki, ita kuma sai aka ce mata ta je ta nemi ban-daki ta shirya. To da na ga yadda aka nuna bambanci a tsakaninmu sai na ji abin bai min dadi ba. Sannan akwai wata ranar aka ce ta shiga wani waje ta shirya wanda yake dab da inda maza ke shiryawa. ""Lamarin ya sa na kasa samun sukuni sam,"" a cewar Halima. ""Ina jin bacin rai matuka na ji wasu masu yi mana kwalliya, ko wasu mutanen na son sauya ka daga yadda kake. Kuma ina ga hakan matsala ce sosai ga fannin tallata kayan kawa,"" kamar yadda Tommy ya shaida wa Halima. Tommy Hilfiger yana yawan yin kira kan nuna daidaito a masana'antar tallata kayan kawa. A shekarar 2020 ya yi alkawarin bayar da dala miliyan 15 cikin shekara uku don a kara yawan sanya mutane daga bangarori daban-daban cikin harkar. Shi ne mai kamfanin fitattun kaya na farko da ya sanya Halima ta fara tallata kayan kawa a bikin Paris Fashion Week. Ita ce kuma ta farko da ta fara sanya kayan ninkaya da aka wallafa hotonta a wata Mujallar Wasanni, a lokacin da ta sanya kayan masu rufe jikinta wanda kamfanin Tommy Hilfiger ya yi. ""Na tuna yadda muka yi miki kayan ninkaya masu suturta jiki,"" in ji Tommy. Sanya kayan ninkaya na burkina abu ne da ba zan manta da shi ba,"" a cewar Halima. ""Akwai kasashe irin su Faransa da suka haramta sanya su a wuraren taruwar jama'a kamar bakim teku. Don haka ina jin sanya hoton a shafin Mujallar Wasanni abu ne mai kyau."" ""Ina jin kamar a kan siradi nake tafiya, kuma kamar zan harzuka mutane musallan al'ummar Musulmai a wasu lokutan,"" in ji Halima. Ina yawan samun sakonni cewa 'Wannan kayan ruwan na mata suna kama jiki sosai.' Amma wasu kuma suna yawan cewa: 'Muna so mu ganki a shiga ta da daban. Muna so mu ganki cikin hijabi na musamman. ""Kayan na da dadin tafiya saboda rashin kaurinsa."" BBC ta yi magana da Tommy da Halima: fitattun masu tallace-tallace daga sassa daban-daban wadanda suka amince su ba da labarinsu da gwagwarmayarsu game da masana'antar kwalliya. Ramla Ossoble, Musulma ce mai shekara 22 mai harkar tallace-tallace, wadda ta bayyana cewa mutane da dama da ta yi aiki da su ba su fahimci cewa akwai yanayin kwalliyar da addininta ya hana ba. ""Masu kamfanin kwalliya sun sha tambaya ko zan sa matsattsun kaya, inda muke gardama sosai a kai saboda ina fada musu cewa ba zan iya sanya kayan da suke nuna jikina sosai ba,"" in ji ta. ""Akwai wani lokaci ma da wani mai daukar hoto ya ce ko zan iya canja kaya a cikin tasha, wanda ya matukar ba ni mamaki."" A wajen Halima, wadda ta shama fama da kamfanonin ado akan irin wannan abubuwan, ta ce, ""akwai takaici yadda kamfanonin adon nan suka gaza gane cewa akwai masu tallata haja da suke amfani da hijabi wadda kuma ba za ta samu sukuni ba idan ta sa matsatstsun kaya,"" in ji ta. Shi ma Tommy yana fama da irin damuwar da su Ramla suke ciki, wanda hakan ya sa ya kuduri aniyar magance matsalar wariyar da ake nuna wa irinsu. ""Gaskiya lamarin akwai ban haushi da rainin wayau, wanda yake matukar ba ni haushi,"" in ji ta. ""Akwai takaici ya kasance kana cikin al'umma ko kasuwanci da zai kasance akwai sharuda marasa kan gado. ""Ina da burin zama jagorar kawo sauyi. Sannan ina da burin ganin an faro sauyin daga sama."" Kamfanonin tallace-tallace na duniya sun kuduri aniyar tafiya da kowace irin al'ada a duk matakan harkokin kamfanoninsu. Amma sai dai a wata kididdiga da aka yi a wani binicke da Kamfanin McKinsey game da mata a wajajen aiki, an gano cewa kusan uku cikin hudu na daraktocin kamfanoni Turawa ne. Kaeleen Stammers, wata mai tallata haja bakar fata mai shekara 23 ta nuna sha'awar ganin abin da Tommy ke yi domin samun wakilcin mata a kowane bangare. ""Na sha samun sabani mai karfi tsakanina da daraktocin da muka yi aiki da su da kamfanonin talla da suke fada min cewa yarinya kaza ba za ta iya zama babbar mai tallace-tallace ba saboda wasu dalilai. ""Ni kuma nakan ce musu, ni ce oga, don haka idan za ku min aiki ni zan fadi abin da nake so da yadda za a yi."" Taron nuna kwalliya na bana ya fi sauran na baya girma da fadada, inda aka samar da kusan kashi 43 na aiki ga masu tallace-tallacen kaloli. A shekarar 2020, kusan rabin mujallun duniya sun yi bayani ne game da masu tallace-tallacen kaloli, wanda ya nuna karin kashi 12 akan shekarun baya. Sai dai amma kashi! Samun karin har yanzu bai amfanar yadda aka zata ba. A Birtaniya, daya cikin 10 na ma'aikatan kamfanonin kwalliya masu tallace-tallaceb kala ne. Tommy ya ce yana kokari wajen tabbatar da cewa kamfaninsa ya yi kokari wajen tafiya tare da kowa a bayyane da bayan fage. ""Ina so in zama wanda ya tabbatar da hakan a aikace ba kawai magana ba. Sai dai na san ba zan iya yi ni kadai ba, burina shi ne a samu sauyi a harkar baki daya. Ba wai maganar masu tallata ba ce, magana ce ta gyara a bangaren baki daya."" 'Ina so mu riga taimakon junanmu' Halima tana alfahari da kawo sauyi a bangaren, inda ake amfani da kaya masu rufe jiki wajen kwalliya a duniya da kuma kasancewarta abar koyi wajen mata masu amfani da hijabi wajen tallace-tallace. ""Lokacin da na kuduri aniyar fara tallace-tallace, abin da ya zo min a zuciya shi ne wannan lamarin zai bude wa wasu mata hanya a yankinmu. Ban taba tsammanin zan bude mujalla ba in ga mace sanye da hijabi."" Amma sai dai duk da daukakar da ta samu, Halima takan yi tunanin cewa harkar ba ta dace da mata Musulmi ba. Hakan ya sa take da burin kawo canji a harkokin. ""Ina kokarin duba wasu bangarorin da babu mata Musulmi da yawa a ciki, da kuma ganin yadda zan kawo canji kamar yadda na samu nasarar kawo sauyi a masana'antar kwalliya. Misali, na fara tunanin yadda zan kawo canji a masana'antar fim, da rubuta littafan yara game da matsalolin da ake fuskanta a sansanonin gudun hijira."" Halima na so ta samu karin bayanai game da tafiya da kowace al'ada a harkar kwalliya. ""Babban burina shi ne a tafi tare da kowa. Ina so mu taimaki juna sannan mu kasance masu gaskiya wajen tafiyar da al'amuranmu a ciki da wajen harkar ta tallace-tallace. ""Na hango cewa akwai damammaki da dama a masana'antar kwalliya."""	https://www.bbc.com/hausa/rahotanni-57930140
sports	UEFA Super Cup: 'Yan wasan Real da za su kara da Frankfurt	"Real Madrid za ta fafata da Eintracht Frankfurt a Uefa Super Cup da za su kara ranar Laraba a Helsinki, Finland. Ana buga wasan ne tsakanin wadda ta lashe Champions League da wadda ta dauki Europa Cup a kakar da ta wuce. A bara ne Real Madrid ta lashe Champions League na 14 jumulla, bayan da ta ci Liverpool 1-0 a wasan karshe a Faransa. Ita kuwa Frankfurt nasara ta yi a kan Rangers a bugun fenariti da ci 5-4, bayan da suka tashi 1-1 har da karin lokaci, inda kungiyar Bundesliga ta dauki Europa Cup na biyu a tarihi. Wannan shi ne karon farko da kungiyoyin za su fafata a tsakaninsu, tun bayan 1960 da Real Madrid ta doke Frankfurt da ci 7-3 a Hampden Park a Glasgow a gasar. Alfredo Di Stefano ne ya ci wa Real kwallo uku, sannan Ferenc Puskas ya ci hudu, ita kuwa kungiyar Jamus ta ci ukun ta hannun Richard Kress da kuma  Erwin Stein da ya ci biyu. Tuni Carlo Ancelotti ya bayyana 'yan wasan da za su buga wa Real karawar, wadda ke fatan lashe kofin farko a kakar bana. 'Yan wasan da za su buga wa Real Madrid Masu tsaron raga: Courtois, Lunin, Luis Lopez. Masu tsaron baya: Carvajal, Militão, Alaba, Vallejo, Nacho, Odriozola, Rüdiger, F. Mendy. Masu buga tsakiya: Kroos, Modrić, Casemiro, Valverde, Lucas V., Tchouameni, D. Ceballos, Camavinga. Masu cin kwallaye: Hazard, Benzema, Asensio, Vini Jr., Rodrygo, Mariano. Real Madrid me fatan daukar kofi shida a kakar nan ta lashe La Liga da Spanish Super Cup da kuma Champions League a kakar da ta wuce. Batun da masu horarwa biyu suka fada Carlo Ancelotti, kociyan Real Madrid: ""A bara Eintracht ta yi wata bajinta ta ban mamaki, saboda ba sa cikin wadanda aka yi hasashen za ta dauki kofn. Sun buga kwallo mai kayatarwa sun doke Barcelona a Camp Nou a salon wasa mai zafi. Kungiya ce da za ta iya bayar da matsala, Barka muna da kwarewar da muke bukata, wasan zai kayatar.'' Oliver Glasner, mai horar da Frankfurt: ""Mun kagu mu hadu da su. Bana ganin wasan cewar zan yi kan-kan-kan da Carlo Ancelotti, illa zan fuskanci Real, daya daga fitatciyar kungiya mai dunbin tarihi a fannin taka leda a duniya. Muna shiryawa kan yadda za mu samu damar lashe wasan.'' Jerin wadanda suka lashe Uefa Super Cup a tarihi"	https://www.bbc.com/hausa/articles/c4nzkgvd7jlo
sports	Chelsea  ta dauki Wesley Fofana	Kungiyar kwallon kafa ta Chelsea ta kammala daukar dan wasan baya na Faransa Wesley Fofana daga Leicester City kan fam miliyan 70 kan kwantiragin shekara bakwai Dan wasan mai shekara 21 ya koma Leicester City da ga kungiyar Saint-Etienne ta Faransa a shekarar 2020, inda ya buga wasan Premier 37, to sai dai wasannin Premier bakwai kawai ya samu bugawa a kakar wasa ta 2021 saboda karaya da ya samu a kafa a wasan da kungiyarsa ta kara da  Villarreal a wasannin share fagen fara kakar wasa. Dan wasan ya ce ''na ji dadin komawa Chelsea, ina cikin farin cikin fara wasa a kungiyar, na zo Chelsea ne domin samun nasarar daukar kofuna'' Kawo yanzu dai kungiyar Chelsea ta dauki 'yan wasa shida wadanda suka hadar da Raheem Sterling daga Manchester City, sai Kalidou Koulibaly daga Napoli da Carney Chukwuemeka daga Aston Aston Villa da Marc Cucurella daga Brighton, da kuma Cesare Casadei daga Inter Millan A halin yanzu dai kungiyar na mataki na takwas a kan teburin Premier bayan da ta yi rashin nasara a hannun Southampton ranar Talata da ci 2-1	https://www.bbc.com/hausa/articles/c72845x40m0o
entertainment	Abin da ya faru a wajen naɗin Sarki Charles na Birtaniya	Majalisar naɗa sarki ta sanar da naɗa sabon sarki a bainar jama’a a ranar Asabar, a wani biki da aka kwashe kusan shekara 70 ba a ga irinsa ba. Daga wata murna da aka yi ta bai daya domin taya sabon sarki murna zuwa wani bayani mai taba zuciya, ya sha rantsuwa sannan dakarun kasa sun sara masa. Ga dai wasu abubuwa da suka faru a fadar St James. An sanar da Charles III a hukumance a matsayin Sarki a wani biki da aka yi mai cike da tarihi a Fadar St James da ke Landan. Yayin bikin da aka yi a gargajiyance a safiyar ranar Asabar – wanda aka haska a kusan duka gidajen talabijin a karon farko – an yi kasa da tutoci da safe domin girmamawa ga marigayiya sarauniya – an kuma daga su yayin bikin domin nuna girmamawa da biyayya ga sabon Sarki. Za a ci gaba da wasu lamuran nade-naden a fadin Birtaniya har sai ranar Lahadi, inda za a kara sassauta tuta yayin ci gaba da makokin mutuwar Sarauniya Elizabeth II wadda ta mutu a ranar 8 ga watan Satumba. Sabon Sarki ya sha rantsuwa daga kwamitin nada Sarki a yayin wani bikin gargajiya, wanda rabon da a yi irinsa a Birtaniya tun shekara 70 baya. Kai tsaye dama Charles ne Sarki saboda mutuwar mahaifiyarsa – karkashin dokar zamantakewa ta 1701. Aikin kwamitin nadin sarki shi ne yayin biki, domin sanar da sunan sabon Sarki a hukumance. A al’adance, ana yin wannan ne cikin kwana guda da mutuwar wanda ke kan karagar mulki. Amma a wannan karon an dan samu karin lokaci tsakanin bikin nadin da aka yi a Fadar St James da kuma mutuwar Sarauniya Elizabeth II, wanda aka yi a tsakiyar birnin Landan kusa da Fadar Burkingham. A wani mataki da ya saɓa da al’ada, Sarki Charles ya bayar da damar a haska bikin a gidajen talabijin a karon farko cikin tarihi. Sama da mambobin majalisar koli 200 ne suka halarci taron – wanda yawanci masu bayar da shawara ne ga basaraken da ke mulki, mafi yawansu tsofaffi da kuma yan siyasa ne na yanzu – sun taru a Fadar St James tare da malaman coci masu yawa. Majalisar ta dade tun zamanin sarakunan karni na 10. Mambobinta sun kai 700, amma 200 kawai aka kira. Tsofaffin Firaiministocin Birtaniya irin su Gordon Brown da David Cameron da Boris Johnson da kuma Theresa May wadda ta hadu da Sarauniya a wurare da yawa cikin shekaru masu dama – duk sun halarci taron. Sai kuma magajin gari Birnin Landan da manyan alkalai da kuma jami’ai masu dama. Camila Parker Bowels matar Charles sama da shekara 17 da ɗansa Williams wanda shi ne sabon Yariman Wales duka sun halarci taron. An raba kwamitin nada Sarki zuwa gida biyu, kuma Chrles ya fito ne cikin gida na biyu. A matakin farko, Shugaba – kuma mamba a majalisa karkashin jam’iyyar masu ra’ayin rikau Penny Mordaunt wadda aka rantsar a ranar 6 gawatan Satumba – ta sanar da mutuwar Sarauniya. Daga nan kuma ta nemi malaman coci da na kwamitin nadi su gabatar da ayyana sabon Sarki, wanda ciki har da Charles da aka bai wa matsayin Sarki Charles III. Sannan mutane kusan 200 ko sama da haka da suka halarci taron suka ce “Allah ya kiyaye Sarki” bayan kammala karanta bayanai. An yi hakan a gaban Yarima William da Firaiminista Liz Truss da shugaban cocin Ingila Justin Welby. Sai dai duka iyalan Gidan Sarautar ne suka sanya hannu kan takardar da ta ayyana Sarkin, da sauran wasu manyan baki ciki har da Earl Marshall – Duke na Norfolk – wanda shi ne ke da hakkin tara wannan biki. Mataki na biyu shi ne taruwar kwamitin naɗa Sarki za su taru gaban Sabon Sarki a dakin da ake nada Sarki da ke Fadar St James. Taron farko kenan da wadannan mutane suka yi a gaban sabon Sarki kenan cikin gwamman shekaru. Kansiloli sun yi layi sun tsaya domin yin maraba da Sarki, kowa yana tsaye babu wanda yake zaune kamar dai yadda aka saba yi a al’adance. Ya fara da wani bayani mai taba zuciya ga kwamitn da ke nada sarki, “ya yi bayani kan mahaifiyarsa da yake mutakar ƙauna da yadda ta yi wa al’umma bauta” ya kuma yi fatan bin sawunta. “Duka duniya na tausaya mani kan wannan gagarumin rashin da na yi, wanda ba za a iya maye gurbinsa ba.” Mulkin da mahaifiyata ta yi babu wanda za ka iya kwatanta shi da shi a lokacinta, yadda ta sadaukar da kanta da bautar da ta yi wa jama’a. Don haka dole mu yi godiya da rayuwarta da ta yi.” Ya kuma ci gaba da yin bayani kan hakkokin da suke a kansa. “Ina sane da irin manyan ayyukan da na gada da kuma wajiban da ke kaina ko kuma wadanda aka dora mani.” Ya bayyana Camilla a matsayin Sarauniya consort, matar Sarki, “Ina alfahari da farin ciki da irin goyon bayan da matata ta ke bani,” in ji shi. Karkashin dokar rantsuwar, dole ne sabon basarake ya yi rantsuwa domin yin biyayya ga cocin Scotland. Saboda a Scottland an raba iko tsakanin coci da kuma kasa. Charles ya rattaba hannu kan wasu kwafi biyu na takardu gaban majalisar koli. Wadanda suka halarci taron suma sun sanya hannu, ciki har da yarima Williams – wato sabon yarima na Wales kenan – tare da Camilla Sarauniya. A karshe mahalarta taron sun yi wake, masu ganga suka taya su. Bayan an gama komi sai aka koma wajen fadar. Duka mutane sun fita daga wajen dakin taron domin ganin yadda za a ayyana Sarki Charles na uku. Dakarun gidan Sarautar sun fito wajen barandar a saman Friary Court domin karanta ayyanawar tukunna aka yi busar sarewa irin ta gidan sarauta. An yi taken kasa wanda a karshe aka ce “Allah ya kiyaye Sarki” a Turance “God Save the King” maimakon “Allah ya taimaki Sarauniya da aka fi shekaru sama da 70 ana fada. Bikin ya zo karshe ne lokacin da shugaban Majalisar Koli ya ayyana Charles a matsayin sabon “Sarki, Shugaban kasashen rainon Ingila mai kare addini” kafin daga bisani a ce “Allah ya kiyaye Sarki”. Penny Mordaunt ta rufe taron ne da karanto daftarin dokar ayyanawar wanda za a sahhale, sannan Sarki Charles ya sanya musu hannu daya bayan daya. Daya daga cikinsu shi ne na ranar binne Sarauniya wadda za ta zama ranar hutun mutanen kasar baki daya. Amma yanzu za a dauki lokaci kafin a zo a yi bikin mubaya’a da nadin sarki. A baya wata 16 aka dauka tsakanin mutuwar mahaifin Sarauniya Elizabeth Sarki George na shida da nadata, wanda ya mutu a watan Fabirairun 1952, ita kuma aka nadata a watan Yuni 1953.	https://www.bbc.com/hausa/articles/c4n0kqk0p38o
entertainment	Waƙar 'Ina Son Aure'	Waƙar 'Ina Son Aure'	https://www.bbc.com/hausa/labarai-59812159
sports	United ta amince ta biya fan miliyan 70 don ɗaukar Casemiro daga Real	Ƙungiyar ƙwallon ƙafa ta Manchester United ta ƙulla yarjejeniya da Real Madrid don ɗaukar ɗan wasan tsakiyarta Casemiro kan fan miliyan 70. Ɗan wasan Brazil ɗin mai shekara 30 ya kasance a Real tun 2013, inda ya ci kofin gasar La Liga uku da na Zakarun Turai ta Champions Leagues biyar. Za a fara biyan kuɗi fan miliyan 60 da kuma miliyan 10 na tsarabe-tsarabe, yayin da Casemiro zai saka hannu kan kwantaragin shekaera huɗu tare da zaɓin tsawaita shi da shekara ɗaya. United tana ƙasan teburi a gasar Premier League kuma za ta fafata da Liverpool a ranar Litinin. Casemiro na gab da zama ɗaya daga cikin 'yan wasan United da suka fi kowa albashi idan ya kammala komawa ƙungiyar, inda zai zama mutum na huɗu da United ta ɗauka bayan Christian Eriksen, da Tyrell Malacia, da Lisandro Martinez. Bayan an kasa cimma yarjejeniya ɗaukar Adrien Rabiot daga Juventus, United ta mayar da hankali kan Casemiro a yunƙurin da take yi na gyara matsalolin da take fuskanta a tsakiyar sabon mai horarwa Erik ten Hag. Da alama ɗaukar Casemiro na nufin United za ta katse neman da take yi wa ɗan wasan tsakiyar Barcelona Frenkie de Jong. Dan wasan Brazil ya yi atisaye da Madrid ranar Juma’a, sai dai da alama ba zai samu buga wasan na Liverpool ba a ranar Litinin saboda ba a kammala cinikin nasa a kan kari ba.	https://www.bbc.com/hausa/articles/c4nx58lkw1lo
sports	Kasuwar ƴan ƙwallo: Makomar Salah, Mane, Kounde, Ekitike, Pogba, De Jong, Keita, Palhinha	Dan wasan gaba na Liverpool, Mohamed Salah, mai shekara 29, zai iya komawa wata kungiyar kwallon kafa ta Ingila a kakar wasa mai zuwa idan ba a kulla sabuwar yarjejeniya tsakaninsa da kungiyar ba. (The Athletic - subscription required) Dan wasan gaba na Senegal da Liverpool Sadio Mane mai shekara 30 zai bar kungiyar a karshe wannan kakar wasan, inda ake sa ran zai koma Bayern Munich. (Fabrizio Romano, Twitter) Kungiyar Chelsea ta fara tattaunawa da Sevilla kan sayo Jules Kounde, kan fam miliyan 50. Dan wasan mai shekara 23 ya taimakawa kungiyarsa lashe gasar Europa a 2020. (Sport - in Spanish) Newcastle na tattaunawa da Hugo Ekitike, dan wasan Reims da Faransa mai shekara 19 kan fam miliyan 25. (Daily Mail's Craig Hope, Twitter) Manchester United na tattaunawa da  Barcelona kan dauko Frenkie de Jong, dan wasan tsakiya mai shekara 25 kan fam miliyan 72.5. (Fabrizio Romano, Twitter) Sai dai United za ta duba yiwuwar dauko Sergey Milinkovic, dan wasan tsakiya mai shekara 27 daga Lazio idan ba ta sami sayo De Jong ba. (GiveMeSport) Juventus na da karfin gwuiwa cewa za ta mayar da Paul Pogba kungiyar. Dan wasan kasar Faransar mai shekara 29 zai bar Manchester United bayan da kwantiraginsa ta ta kare a wannan kakar wasan. (90min) Kungiyar Wolves na daf da sayo Joao Palhinha dan wasan tsakiya Sporting Lisbon da Portugal mai shekara 26, kan fam 20m. (Sun) Manchester City na ci gaba da bayyana sha'awar daukan Kalvin Phillips, dan wasan tsakiya na Leeds United. (Sun)	https://www.bbc.com/hausa/wasanni-61669643
business	Najeriya ta yi hasashen bunƙasar tattalin arziƙi da kashi uku a kasafin 2021	Majalisar zartarwar Najeriya ta yi hasashen bunƙasar tattalin arziƙi da kashi uku cikin 100 da kuma hauhawar farashi da kashi 11.95 cikin 100 a kasafin kuɗin 2021. Kamfanin dillancin labarai na Reuters ya ruwaito fadar shugaban ƙasar inda ta ce majalisar zartarwar tana hasashen ƙasar za ta rinƙa fitar da ko wace gangar man fetur kan dala 40, da kuma samar da gangar mai miliyan 1.86 a kowace rana a kasafin kuɗin. Sakamakon irin illar da annobar korona ta yi wa Najeriya, tattalin arziƙin ƙasar ya ragu da kashi 6.1 cikin 100 a watanni shida na farko na 2020. Wannan na nufin ƙasar za ta fuskanci matsin tattalin arziƙi a cikin watanni tara na farko na wannan shekarar, inda gwamnatin ƙasar ke hasashen cewa tattalin arziƙin ƙasar zai ƙara raguwa da kusan kashi 8.9 cikin 100. Faɗuwar farashin man fetur a kasuwannin duniya ya sake yi wa ƙasar illa, ƙasar da ta dogara da man fetur. Ƙasar ta yi kasafin kuɗin naira tiriliyan 13.08 a shekarar 2021 da kuma giɓin tiriliyan 4.48, inda aka saka dala kan farashin canji da ya kai 379 a kowace naira guda. Kasafin dai sai majalisun tarayya sun duba shi da kuma yi masa kwasmwarima idan buƙatar hakan ta taso kafin a mayar wa shugaban ya sa hannu a kansa har ya zama doka.	https://www.bbc.com/hausa/labarai-54361946
sports	Osasuna 1-3 Real Madrid: Real Madrid ta kusa cin La Liga na kakar nan	Real Madrid ta je ta doke Osasuna 3-1 a wasan mako na 33 a gasar La Liga da suka kece raini a El Sadar ranar Laraba. David Alaba ne ya fara ci wa Real Madrid kwallo a minti na 12 da take leda, sai dai minti daya tsakani Osasuna ta farke ta hannun Ante Budimir. Daga baya ne Real ta kara na biyu ta hannun Marco Asensi da kuma wadda Lucas Vazquez ya zura na uku a raga. Da wannan sakamakon Real Madrid mai jan ragamar teburin La Liga ta hada maki 78 ta bai wa Atletico Madrid ta biyu tazarar maki 17, bayan da ta tashi 0-0 da Granada ranar Laraba. Ranar Alhamis Barcelona ta ziyarci Real Sociedad a Estadio Anoeta, domin buga wasan na La Liga. Real Madrid da Osasuna sun fafata a gasar bana a karon farko ranar 27 ga watan Oktoba a Santiago Bernabeu, inda suka tashi 0-0. Tun farko ga sunayen da Carlo Ancelotti ya sanar da suka fuskanci Osasuna a gasar La Liga. Daga baya Real Madrid ta sanar cewar Gareth Bale ba zai buga wasan ba, amma ba ta sanar da dalili ba. Ƴan wasan Real Madrid: Masu tsaron raga: Courtois, Lunin, Fuidias. Masu tsaron baya: Carvajal, E. Militão, Alaba, Nacho, Rafa Marín. Masu buga tsakiya: Kroos, Valverde, Lucas V., Ceballos, Isco, Camavinga. Masu cin kwallaye: Benzema, Asensio, Bale, Vini Jr., Rodrygo, Latasa. Sauran wasannin mako na 33 da a buga a La Liga ranar Alhamis:	https://www.bbc.com/hausa/wasanni-61141417
religion	Ku San Malamanku tare da Musa Alqasiyuni Sheikh Nasiru Kabara	"Danna hoton da ke sama domin kallon bidiyon hira da Malam Musa Alqasiyuni: Malam Musa Alqasiyuni, ɗa ne ga marigayi Sheikh Nasiru Kabara. An haife shi a unguwar Kabara da ke birnin Kano a raewacin Najeriya. Ya soma karatun allo a wurin marigari Malam Abbas a birnin na Kano. Daga bisani an saka shi a makarantar Islamiyya da ke Gidan Kadariyya kuma daga bisani ya shiga makarantar Ma'aduddeen inda ya kammala ta a 1979. A shekarar ce kuma ya shiga makarantar Sakandare ta Aliyah da ke Unguwar Shahuci inda ya kammala a 1983. Daga nan ne Malamin ya shiga Jami'ar Bayero da ke Kano, inda ya yi difiloma kuma bayan ya kammala ne ya soma koyarwa a 1987. A 1989 ya samu aikin koyarwa a ma'aikatar Ilimi ta Jihar Kano, inda kuma ya koma Jami'ar Bayero domin yin Digiri a kan Harshen Larabci. Kazalika ya yi Digiri na Biyu a dai Harshen Larabci. Malam Musa Alqasiyuni ya bayyana cewa ya yi kiusan dukkan karance-karancensa na addini da harshen Larabci a wurin mahaifinsa marigayi Sheikh Nasiru Kabara. ""Cikin hukuncin Allah, ni ban fadada wuraren karatu ba. Karatu dai da za a je gaban wani malamai a dauke shi, ban gurfana gaban wani malami ba sai shi mahaifina Sheikh Muhammad Nasiru Kabara.,"" in ji Malam Alqasiyuni. Wani abu da malamin ya yi fice a kansa shi ne karatun Ashafa, wanda ya ce mahaifinsa ya umarce shi da ya rika jagorantar mutane tun daga shekarar 1990. Ya kara da cewa akwai matukar shakuwa tsakaninsa da mahaifinsa domin kuwa ko da abinci ba ya iya ci sai a wurinsa, yana mai cewa ""har ta kai lokacin da na yi wayo babu abin da yake raba ni da malam sai barci."" Malam Alqasiyuni ya ce abubuwa da dama na farin ciki sun faru a rayuwarsa kuma daya daga cikin su shi ne ""lokacin da malam ya nemi na raka shi aikin Hajji a matsayin dan rakiyarsa. Wannan shi ne aikin Hajjina na farko bayan na yi wayo."" Ya ce daga cikin abubuwan bakin cikin da ba zai taba mantawa da shu ba har da rasuwar mahaifi da mahaifiyarsa. A cewarsa: ""Na girgiza matuka lokacin da Malam (Sheikh Nasiru Kabara) ya rasu, kuma na yi matukar girgiza - watakila wadda ta fi waccan - lokacin da mahaifiyata ta rasu. Girgiza ta uku ta bakin ciki da ya faru da ni ita ce rasuwar dan uwana kanena, Malam Aliyyul Khawwas."" Malamin ya ce babu abin da yake sanya shi farin ciki kamar ganin kawunan kungiyoyin addini sun hadu a kan wani batu. Malam Alqasiyuni yana da aure inda yake da mata biyu da 'ya'ya tara. Daga cikin 'ya'yansa, akwai mata biyar da maza hudu. Malamin ya ce ya fi son cin shinkafa, amma ba ya son tuwon dawa. ""Babu abincin da na ki jini kamar tuwon dawa. Na taso a gidanmu kullum da daddare tuwon dawa ake yi, da rana mafi yawa a yi tuwon masara. Wata rana a yi tuwon shinkafa ko shinkafa da miya ko shinkafa dafa-duka. Allah ya sa ba na son tuwon dawa; kulum sai dai ita mahaifiyarmu ta dafa mini shinkafa,"" in ji shi."	https://www.bbc.com/hausa/labarai-61832945
sports	An tsawaita zaman Southgate matsayin kocin Ingila	Kocin Ingila Gareth Southgate zai cigaba da jan ragamar tawagar Three Lions har sai an kammala gasar Euro 2024 da za a yi a Jamus.\n\nAn nada kocin mai shekaru 52 ne a 2016, kuma ya kai Ingila wasannin kusa da karshe a gasar kofin duniya ta 2018 da kuma gasar nahiyar Turai ta Yuro 2021.\n\nA yanzu aikin Southgate zai kare ne a watan Disamban 2024 bayan an kammala gasar kofin nahiyar Turai da Jamus za ta karbi bakunci.\n\nHukumar kwallon kafa ta Ingilar ce ta fitar da sanarwar cewa ''ta gamsu da aikin Southgate da mai taimaka masa Steve Holland'', kuma tana so su cigaba da namijin kokarin da suke yi.\n\nFaransa ce ta cire Argentina a zagayen quarter finals na gasar kofin duniya ta Qatar 2022 da aka kammala jiya.\n\nA yanzu Gareth Southgate yabi sahun Koci Walter Winterbotton da Sir Alf Ramsey da kuma Sir Bobby Robson, wadanda suka kafa tarihin dadewa kan karagar kocin Ingila a tarihi.	https://www.bbc.com/hausa/articles/ckr755y0eg1o
sports	Man Utd na son daukar  Antony da Martinez, Salah ya so tafiya Chelsea	Sabon manajan Manchester United, Erik ten Hag, ya bukaci masu kungiyar su maye gurbin Cristiano Ronaldo da dan wasan Ajax da Brazil, Antony, mai shekara 22, idan suka amince dan wasan gaba na Portugal ya bar kungiyar a kakar wasa ta bana. (Sunday Mirror) Manchester United na kokarin shan gaban wasu kungiyoyi domin daukar dan wasan Arsenal Lisandro Martinez, tare da yi wa Ajax tayin £38m ga dan wasan baya na Argentina mai shekara, 24. (Mail on Sunday) Kazalika Arsenal da Manchester United na fadi tashin daukar dan wasan Jamus  Serge Gnabry, mai shekara 26, daga Bayern Munich kan £40m.  Tsohon dan wasan  Gunner zai tafi  Bayern a kakar wasa mai zuwa. (Star Sunday) Gnabry na sahun gaba cikin wadanda Manchester City ke zawarci, idan suka sayar da dan wasan gaba na Ingila Raheem Sterling, mai shekara 27, a wannan kakar. (Sunday Sun) Mohamed Salah ya so tafiya  Chelsea gabanin dan wasan gaban na Masar mai shekara 30, ya amince da sabon kwantiragi, wadda ta sanya ya zama mafi tsada a tarihin  Liverpool. (Sunday Sun) Barcelona ba ta da niyyar saida dan wasan tsakiya na Netherlands, Frenkie de Jong, duk da cewa kungiyar Manchester United na fakon dan wasan mai shekara 25, tare da amincewa ta biya makudan kudade. (AS - in Spanish) Ana sa ran Nicolas Tagliafico zai bar Ajax a kakar wasan bana, yayin da Brighton da Lyon ke sahun gaba a kulob-kulob din da ke nuna sha’awar daukar dan wasan baya na Argentina din mai shekara 29. (Fabrizio Romano, Twitter) Nottingham Forest na gab da kammala yarjejeniyar daukar dan wasan tsakiya kuma na baya na Faransa, Moussa Niakhate, mai shekara 26, tuni sun kusan kammala batun kudin da za a kashe na musayar shi da Mainz. (Fabrizio Romano, Twitter) Da alama lokaci ya kurewa Crystal Palace, kan son daukar dan wasan Wolves, kuma na tsakiyar Ingila  Morgan Gibbs-White, mai shekara 22, kan £20m. (Sunday Sun)	https://www.bbc.com/hausa/articles/czrd1y1v71mo
sports	Karim Benzema ne gwarzon La Liga na watan Afirilu	An bayyana dan kwallon Real Madrid, Karim Benzema a matakin gwarzon La Liga na watan Afirilu. Dan wasan tawagar Faransa ya taka rawar gani a wasa shida da ya buga a watan, a fafatawar da ya fuskanci Celta da Getafe da Sevilla da Osasuna da kuma Espanyol. Real Madrid ce ta lashe dukkan karawar da ta yi a watan da ta kai ta lashe La Liga na bana kuma na 35 jumulla, duk da cewar akwai wasannin da suka rage a kammala kakar nan. A cikin watan na Afirilu, Benzema ya zura kwallo hudu a raga, inda ya ci Celta biyu da kuma Sevilla da kuma Espanyol da kowacce ya ci guda-guda. Kawo yanzu Benzema shine ke takarar lashe takalmin zinare a Sifaniya, bayan da ya ci kwallo 26 a raga kawo yanzu shi ne ke kan gaba. Ranar 28 ga watan Mayu, Real Madrid za ta fafata da Liverpool a wasan karshe a Champions League a Faransa. Real Madrid ta doke Liverpool 3-1 a kakar 2018 ta lashe gasar Zakarun Turai ta 13 jumulla.	https://www.bbc.com/hausa/wasanni-61371245
politics	Batun zabar mataimakan 'yan takarar shugaban kasa ya zama alakakai a Najeriya	"Ga alama dai manyan jam'iyyun siyasa a Najeriya na cikin tsaka-mai-wuya wajen fitar da wanda zai zamo wa 'yan takarar shugaban kasa mataimaki bayan kammala zabukan fitar da gwani na shugaban kasa. An shafe ƙarshen makon jiya, ana tattaunawa da tuntuɓa tsakanin ƙusoshin jam'iyyun siyasar Najeriyar a ƙoƙarinsu na fitar da mataimakan 'yan takararsu na shugaban ƙasa. Tuni dai ake ta ce-ce-ku-ce game da addinin da ya kamata jam'iyyun su yi la'akari da shi wajen fitar da mataimakan. Idan aka yi la'akari da wanda ya samu takarar shugaban kasa a jam'iyya mai mulkin kasar APC, Bola Ahmed Tinubu, ya kasance Musulmi daga kudu, wanda ake gani dauko mataimaki daga arewa zai zamo mishi babban kalubale. Batun Kirista ko Musulmi zai dauka, ya zamo babban abin muhawara a tsakanin al'ummar Najeriyar. Akwai dai rahotanni da suka ambato manyan arewacin kasar na masa hannunka mai sanda a kan cewa daukar Musulmi mataimaki zai fi ba shi damar samun nasara musamman a yankin, a inda Kiristoci kuma ke cewa hakan ba za ta sabu ba wai bindiga a ruwa. Kafofin yada labarai sun ambato shugaban kungiyar Kiristoci ta CAN, a Najeriya Dakta Samson Ayokunle, na gargadin cewa daukar mataimaki Musulmi ga dan takara Musulmi, mataki ne da ka iya zama tamkar wani bala'i ga kasar. Wani dan majalisar wakilai a jam'iyyar APC, Honourable Yusuf Adamu Gaddi, ya ce matakin ba abin lamunta ba ne. Ya ce,""Idan ka duba yanayin da kasarmu ke ciki ana bukatar juna a gudu tare a tsira tare, don haka duk mai son zaman lafiya dole ya yi tunanin raba dai dai, ma'ana idan an ba mu wannan a ba ku wancan."" Idan Musulmi ne shugaban kasar Najeriya, to ya kamata Kirista ya yi mishi mataimaki don a zauna lafiya in ji dan majalisar. Shi kuwa Ibrahim Kabir Masari, kusa a jam'iyyar APC, cewa ya yi batun mutumin da zai kasance mataimakin shugaban kasa ga dan takararsu, hurumi ne da Bola Ahmed Tinubu, ya bar wa Shugaba Muhammadu Buhari. A nata bangaren, babbar jam'iyyar adawar Najeriyar PDP kuwa ta ce dan takarar shugaban kasarta Atiku Abubakar, na dab da kammala tuntuba don dauko mataimaki Kirista daga yankin kudu maso kudu ko kuma kudu maso gabashin kasar. Mataimakin sakataren yada labarai na kasa a jam'iyyar ta PDP, Ibrahim Abdullahi, ya shaida wa BBC cewa, ba sa tunanin dauko mataimakin shugaban kasa daga yankin kudu maso yamma wato bangaren Yarabawa, saboda su sun riga sun taba rike kujerar shugaban kasar a lokacin Obasanjo, ga shi kuma a yanzu dan takarar shugaban kasa a APC ma daga can ya fito. Ya ce don haka yanzu suna duba wasu wanda suma 'yan Najeriya ne da ke da hakkin wannan kujerar, kamar Gwamnan Rivers Wike  da Gwamnan Delta da na Akwa Ibom da ma wasu sanatoci a yankin da suke gani za su zabi mataimaki daga cikinsu. A wasu jam'iyyun dai tuni maganar dauko dan takarar mataimakin shugaban kasa ta fada."	https://www.bbc.com/hausa/labarai-61779634
politics	Iran ta amince ta koma teburin sulhu don tattauna yarjejeniyar nukiliya	Iran ta amince ta ci gaba da tattaunawa a wannan watan kan batun farfaɗo da yarjejeniyar nukiliya da aka cimmawa a 2015. Wannan ce tattaunawa ta farko tun bayan da aka zaɓi shugaban ƙasar mai tsatsauran ra'ayi Ebrahim Raisi a watan Yuni. Babban jami'in Iran ɗin wanda ke wakiltar ƙasar wurin tattaunawar Ali Baqeri Kani ya bayyana cewa gwamnatinsu ta amince a soma tattaunawar a ranar 29 ga watan Nuwamba. Amurka ta janye daga wannan yarjejeniya ne tun a lokacin mulkin Shugaba Donald Trump, sai dai dama Amurkar ta ce akwai yiwuwar ta sake komawa domin cimma yarjejeniyar. A halin yanzu dai gwamnatin Shugaba Joe Biden ta ce za halarci zaman wanda za a yi a Vienna tare da sauran waɗanda suka sa hannu a yarjejeniyar baya da suka haɗa da China da Birtaniya da Faransa da Jamus da Rasha. Ned Price, wanda shi ne mai magana da yawun ma'aikatar harkokin wajen Amurka ya bayyana cewa za a yi saurin cimma wannan yarjejeniyar idan wakilan Iran da gaske suke yi. Sai dai ya ƙara da cewa Amurka za ta so a ci gaba daga inda aka tsaya a tattaunawar da aka fara inda Amurkar dama ta janye jikinta ne bayan tattaunawa ta shida. Ana sa ran Shugaban Iran Ebrahim Raisi zai ɗauki matakai masu tsauri kan yarjejeniyar. Ƙasashen yammacin duniya sun shafe watanni suna kira ga Iran da ta koma kan teburin sulhu, inda suka rinƙa gargaɗin cewa matakin ci gaban da ƙasar ta samu a Inganta makamashin nukiliyarta ya wuce yadda aka ƙayyade mata a asalin yarjejeniyar da aka cimmawa. A ƙarƙashin yarjejeniyar da aka cimma a 2015, Iran ta amince da taƙaita inganta sinadarin Uranium ɗinta wanda jama'ar ƙasa za su iya amfani da shi kuma za a iya amfani da sinadarin wajen haɗa makamin nukiliya, haka kuma an ƙayyade mata adadin Uranium din da za ta iya ajiyewa da kuma irin na'urorin da za ta iya amfani da su wajen inganta shi. Haka zalika Iran ɗin ta amince da batun masu sa ido kan nukiliya na ƙasa da ƙasa su rinƙa zuwa dubiya, wanda hakan ya ja aka cire mata wasu takunkumai. Sai dai Mista Trump ya fitar da Amurka daga wannan yarjejeniya a 2018 tare da saka sabbin takunkumai kan Iran ɗin bayan da Amurka ta kasa shawo kan Iran ɗin kan jingine shirinta na gwajin makamaki masu linzami da kuma shiga da Iran din take yi tsamo-tsamo a rikicin yankin Gabas Ta Tsakiya. Tun bayan da Amurka ta sake saka waɗannan takunkuman, Iran ta kasa samun cirar biliyoyin dalolinta da ke ajiye a bankunan ƙasashen waje.	https://www.bbc.com/hausa/labarai-59159169
religion	IMN ta nemi a sako Sheikh Zakzaky ba tare da sharadi ba	"Kungiyar 'yan Shi'a ta haraka Islamiyya a Najeriya IMN, ta yi kira ga gwamnatin kasar ta saki jagoranta Sheikh Ibrahim Elzakzaky, da ya kwashe shekara hudu a hannun hukuma. Hukumar tsaro ta farin kaya a Najeriya DSS na tsare da jagoran Shi'an da matarsa Zeenat da wasu 'yan kungiyar bayan wani rikici tsakanin mabiyan malamin da jam'ian tsaro. Hukumomi na zargin mutanen da aikaita manyan laifuka da suka tunzura jama'a da gudanar da haramtaccen taro da yin sanadiyyar mutuwar mutane. A wata sanarwa da mai magana da yawun kungiyar ta IMN, Ibrahim Musa ya fitar, kungiyar ta ce: ""Yayin da muke tunawa da zagayowar ranar kisan kiyashin Zariya da mutuwar mambobin IMN, muna kira da a gaggauta sakin Sheikh tare da duk sauran jama'ar da ke tsare ba tare da wani sharadi ba."" IMN na kuma bukatar a hukunta dukknain sojojin da take zargi da hannu a ""kisan 'yan kugiyar kusan mutum kusan 1000"" a Zariya. A makon jiya ne wata kotu ta bayar da umarnin a mayar da shi gidan yari ""domin samun ganawa da likitocinsa da lauyoyinsa cikin sauki"". Hakan ya zo ne bayan babban lauyan da ke kare Zakzaky Femi Falana ya sanar da kotun cewa ba sa iya ganin wadanda suke karewar a hannun DSS. Hakan ya haifar da cecekuce, inda magoya bayan malamin suka yi tir da umarnin na kotu, yayin da wasu masana fannin shari'a ke ganin kotun ta yi abin da tuni ya kamata ta yi. Amma kuma wasu na ganin hakan zai taimaka wa malamin yayin da za a ci gaba yi masa shari'a. Me hakan ke nufi ta fuskar shari'a? BBC ta yi hira da Barista Sunusi Musa kuma ya ce kotu tana da damar ta fadi inda ya dace a ajiye wanda ake tuhuma da laifi. ''Na farko a doka abin da ya dace a yi shi ne duk lokacin da jami'an tsaro ko 'yan sanda ko wata hukuma da aka ba ta damar gurfanar da wani a gaban kotu to ta kai shi gaban kotun,"" Barista Sunusi ya fada. Ya ci gaba da cewa: ""Daga ranar yake fita daga hannunsu, ya koma hannun kotu, inda daga nan ne kotun za ta kai shi gidan yari.' ""Wani lokacin kotu ta kan duba wasu dalilai, ko wanda ake tsarewar kan bukaci maimakon a kai shi gidan yari gara an bar shi a hannun hukuma kamar misali hukumar EFCC ko DSS. ""Watakila yana ganin rikon da ake yi masa a wadannan wuraren an fi kula da shi, ko mutuntawa ba kamar gidan yari ba. ""A nan kotun idan ta ga dama kuma tana ganin shi ne adalci ko ya fi maslaha, to za ta iya amincewa da zamansa a wurin hukumomin, ba lallai sai an kai shi gidan kaso ba.''"	https://www.bbc.com/hausa/labarai-50759794
business	Songhai: Yadda 'Afirka ke fitar da arzikinta tana shigar da talauci'	Ku latsa hoton da ke sama don kallon bidiyon: Wannan labari ne na wani haifaffen Najeriya Father Godfrey Nzamujo wanda matsalar fari da yunwar da aka yi fama da ita a Habasha a shekarun 1980 ta zaburar da shi. Wannan abu ne ya sanya masa azama, kuma a shekarar 1985 ya ƙirƙiri tsarin Songhai - wani tsari na alkinta komai da ya danganci harkar noma a Jamhuriyyar Benin. Ƙasashe da dama kamar su Laberiya da Uganda da Najeriya da kuma Saliyo - sun bi irin wannan tsari na Songhai .	https://www.bbc.com/hausa/media-58957102
religion	Ku San Malamanku tare da Malam Saminu Ɗorayi	"F﻿ilin Ku San Malamanku na wannan makon ya karɓi baƙuncin Malam Saminu Ibrahim Ɗorayi, wanda shi ne babban limamin masallacin Ɗorayi Babba a Jihar Kano da ke arewa maso yammacin Najeriya. An haifi m﻿alamin a garin Kano a shekarar 1940 - yana da shekara 82. M﻿alamin ya ce bai yi maraicin karatu ba saboda yawan almajiran mahaifinsa, inda limamin Ɗan-Bare Malam Halilu da limamin Ɗorayi Malam Sani suka fi yin fice. Y﻿a ƙara da cewa a hannunsu ne ya yi karatu mai yawa bayan ya sauke Al-Ƙur'ani mai tsarki a hannun mahaifinsa. ""Na ji ciwo da ɓacin rai lokacin da na ga ana kallon malaman-soro a matsayin ba komai ba - ba ka da wani abu idan ba karatun shaida ka yi ba,"" a cewar shehin malamin. ""﻿Wannan dalilin ya sa na ce 'bari mu yi karatun nan na takarda, ko dai ba mu samu boko ba ma samu shahada [shaidar karatu]'. ""﻿Sai na shiga SAS (kwalejin harshen Larabci). Bayan na gama kuma na shiga Jami'ar Bayero, inda a nan na yi difiloma da digiri."""	https://www.bbc.com/hausa/articles/c3gxgqn3p0jo
entertainment	Tarihin Firaministan Birtaniya Sunak da dalilin Ibrahim Birniwa na ficewa daga Labarina	Shirin Amsoshin Takardunku na wannan makon ya amsa tambayoyi kan tarihin sabon Firaministan Birtaniya Rishi Sunak. \n\nSai kuma dalilin da ya sa marubucin fina-finai Ibrahim Birniwa ya daina rubuta fim ɗin Labarina mai dogon zango.	https://www.bbc.com/hausa/articles/crgq00n1g97o
entertainment	Sadiya Kabala: Masu karbar kayanmu bashi suna kokarin kassara mu	Latsa hoton da ke sama domin kallon bidiyon: A baya-bayannan, kasuwanci shi ne babban abin da da dama daga matan Kannywood suke runguma a lokacin da suke cikin harkar fim din, ko kuma idan sun bar harkar fim. A wannan hirar da BBC, daya daga matan na Kannywood wacce a yanzu ta ja baya da harkar fina-finan Sadiya Kabala ta ce neman makoma da neman tsira da mutunci ne ke sa matan rungumar kasuwanci. Ta ce a baya matan Kannywood ba su fiya damuwa da neman wata sana'a ba bacin harkar fina-finai, abin da ya sa wasunsu ke shiga halin ka-ka ni-ka-yi idan sun bar harkar fim din. To sai dai Sadiyan ta ce suna fuskantar babban kalubale inda masu karbar kayansu bashi suke kokarin kassara su.	https://www.bbc.com/hausa/labarai-59945892
technology	Abin da ya sa Nasa ta aika jirgin sama jannati don karo da dutsen da ke yawo a samaniya	Hukumar binciken sararin samaniya da ke Amurka Nasa, ta tsara wani shiri mai suna Dart a makon da ya gabata, na aika wani jirgin sama jannati don ya yi karo da duwatsun da ke shawagi a sararin samaniya. Nasa ta yi hakan ne da nufin gwaji, domin ta gano fasahar da za ta ba ta damar kare faɗowar duwatsun na astiriyods cikin duniyar Earth a nan gaba. Tuni dai Nasa ta sanar da nasarar da ta samu a wannan shiri, inda jirgin da ta tura din ya yi karo da sdutesn ya kuma tarwatsa shi.	https://www.bbc.com/hausa/articles/cg314812vn7o
health	Coronavirus: Mene ne barin tazara da killace kai?	An ba da umarnin rufe shagunan da ke sayar da abubuwa marasa muhimmanci tare da dakunan karatu da filayen wasannin yara da wuraren motsa jiki da wuraren ibada. An haramta bukukuwan aure amma ba a hana yin jana'iza ba. An hana taron mutanen da suka haura mutum biyu da ba 'yan gida daya ba. Mutane na iya motsa jiki sau daya a rana su kadai ko tare da wani dan gidansu. Sauran abubuwan da aka amince a yi a waje su ne: Idan har ya zama dole mutane su fita don sayen abinci misali, dole ne su bar tazarar sama da mita 2 daga sauran mutane. An bai wa Shagunan sayar da gahawa da mashaya da gidajen abinci da wuraren yin fati da silma da wuraren motsa jiki umarnin rufewa. Wannan mataki ne na barin tazara don hana mu'amala a inda bai dace ba. An ba da umarnin cewa mutanen da ke da alamomin mura- kamar tari marar majina da zazzabi- su killace kansu a gida don gudun shafa wa wasu. Barin tazara na da muhimmanci saboda coronavirus na yaduwa ne idan mai dauke da cutar ya yi tari kuma kwayoyin cutar suka fito daga bakinsa suka shiga iska. Ana iya shan kwayoyin cutar ta isak ko idan suka sauka a kan wani abu kuma aka shafi abun da tafin hannu, sannan a taba fuska ba tare da wanke hannuwan ba. Idan mutane bas u dade a kusa da juna ba, akwai yiwuwar ba za su dauki cutar daga wani ba. Idan da hali, kada ku fita ko da sayen abinci ne ko kuma sauran kayan amfani. Gara ku kira waya a kawo maku kayan da kuke bukata har gida idan ana yin haka a kasarku. Matakan da wasu kasashen suka dauka sun fi na Burtaniya tsauri don tabbatar da cewa mutane sun bar tazara a tsakaninsu. Killace kais hi ne zama a gida ba tare da an fit aba sai don motsa jiki. Kada a je aiki ko makaranta ko wani wurin taron jama'a a wnnan lokaci. Duk wanda ke da wata alama ta coronavirus- zazzabi da zafinta ya kai maki 37.8C, tari ba kakkautawa da yin numfashi da kyar- da kuma duk wani da ke zaune a gida daya da wanda ke da alamun cutar. Ana ba da shawarar cewa duk wanda ya ji alamu ya kula da kansa a gida tukunna har sai ya ji yana bukatar taimako kafin ya buga wa jami'an lafiya waya. Akwai mutane miliyan daya da rabi a Burtaniya da ke fama da cutuka masu hadari kuma hukumar lafiya za ta neme su ta bas u shawarar kada su fita sai nan da akalla mako 12. Sauran mutane da ke zama a gida daya da su da masu bas u kula na iya fita matsawar za su kula da ba da tazara. Ka bar tazarar a kalla mita 2 daga marar lafiyar (misali mai ciki ko tsoffi ko masu wata cuta da suka dade suna fama da ita) a lokacin da kake killace kanka. A takaita lokacin da ake zama tare a wuri guda kamar dakin girki, kuma a bude tagogin duka gidan. Idan za a iya marar lafiyar ya ci abincinsa a daki shi kadai Marar lafiya ko mai ciki ko tsoffi su yi amfani da tawul dinsu na daban da sauran 'yan gida. Idan da hali, a ware masu makewayinsu. Amma idan babu hali, sai a wanke makewayin duk lokacin da suka yi amfani da shi. Ya kamata, masu zama da wanda ya killace kansa su wanke hannunsu a-kai-a-kai ta hanyar amfani da sabulu da ruwa tsawon dakika 20- musamman bayan an yi mu'amala da su. An kulle abubuwan amfani kamar toli fefa a jakar leda biyu sannan a ajiye su tsawon kwanaki 4 kafin a sa a kwandon shara.	https://www.bbc.com/hausa/labarai-52017119
politics	Kadarorin Diezani da na wasu ƴan siyasa da gwamnatin Najeriya za ta yi gwanjonsu	Gwamnatin Najeriya ta fara shirin tantance darajar ƙadarorin da ta ƙwace ciki har da na wasu 'yan siyasa da suka hada da tsohuwar ministar man fetur Diezani Alison-Madueke. Kadarorin Diezani da ke Banana Island, daya daga cikin unguwanni masu tsada a Legas sun hada da gidaje 24. Gwamnatin Najeriyar ta dauki matakin ne bayan da kotuna suka kammala tabbatar mata da ƙwace kadarorin. A watan Mayu shugaban hukumar yaki da masu yi wa tattalin arzikin kasar zagon kasa, EFCC, Abdulrasheed Bawa, ya gaya wa majalisar wakilai cewa darajar sarkoki da awarwaro da sauran kayan ƙawa da aka ƙwace daga wurin Diezani ta kai naira biliyan 14. Wasu daga cikin fitattun kadarorin da kotu ta kwace kuma sun hada da na marigayi tsohon hafsan hafsoshin tsaro na Najeriyar, Air Chief Marshal Alex Badeh, da ke unguwannin masu hali na Wuse 2 da Maitama. Gidajen sun hada da mai lamba 14 Adzope Crescent, daura da Kumasi Crescent, da mai lamba 19 Kumasi Crescent, Wuse 2, da kuma gida mai lamba 6 Umme Street, Wuse 2. Karin wasu daga cikin kadarorin da aka ƙwace wadanda ake tantance darajar tasu akwai rigunan bikin aure na musamman 125 da wasu kanana rugunan suma na musamman 13. Akwai belet na boye tumbi 41 (domin fitar da surar mace) da furanni 73 na roba na musamman da kwat-kwat na mata 11 da rigar nono maras hannu guda 11 da gyale 73. Sai kuma tarin rigar nono ta musamman guda 30 da fankar tsaye biyu da kayan masu sihiri 17 da fakiti shida na bargo da bargo na tebur daya da kuma takalma 64. Daman tun a makon da ya gabata ne gwamnatin Najeriya ta fara tantance kamfanoni masu zaman kansu 613 masu neman a ba su kwangilar tantance kima ko kudin kayayyaki da kadarorin da kotuna suka mallaka mata bayan kwacewa, wadanda suke a wurare 25 a fadin kasar Jumullar kadarorin da aka ware domin a yi gwanjonsu a fadin kasar sun kai 1,620, wadanda suka hada da motoci da gidaje da wayoyin salula da kwamfutoci na hannu da jiragen ruwa da sauran kayayyaki. Mafi yawan kayayyakin da za a yi gwanjon suna Lagos, inda suka hada da gidaje 31 da motoci 589. A makon da ya gabata ne shugaban kwamitin musamman na gwanjon kadarorin, Mohammed Etsu, ya fada wa 'yan jarida cewa an karbi takardun kamfanoni 229 da suka nemi kwangilar tantantace darajar kadarorin da suka kunshi injinan bayar da lantarki (jannareto) da na'urori da motoci da kujeru da tebura da makamantansu. Kamfanoni 75 kuma ya ce sun gabatar da takardunsu na neman kwangilar tantance darajar jiragen ruwa, yayin da kamfanoni 25 suka gabatar da tasu bukatar kan tantance sarkoki da duwatsu na ado na mata da sauran kayan kawa da kuma tufafi. Mohammed  Etsu, wanda kuma shi ne babban mai kula da kararraki na Najeriya ya ce kwamitin zai yi aiki a bayyane a bisa gaskiya da amana wajen aikin.	https://www.bbc.com/hausa/labarai-59068073
entertainment	... Daga bakin mai ita tare da Hadiza Gabon	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 14, shirin ya tattauna da Hadiza Aliyu Gabon, wata tauraruwar fina-finan Hausa. A cikin hirar, ta bayyana abubuwa da yawa da suka shafi rayuwarta da za su saku dariya da al'ajabi, ciki har da inda take hango kanta nan da shekara biyar. ...Daga Bakin mai ita tare da Saima Mohammed ...Daga bakin mai ita tare da Dan Azumi Baba ...Daga bakin mai ita tare da Adamar Kamaye; Shirmen da na yi ina amarya	https://www.bbc.com/hausa/labarai-51481510
health	Coronavirus a duniya: Shin jemagu na yaɗa cutar korona?	"Tunanin jemagu sun jefa Iroro Tanshi cikin yanayi na shauki, ''akwai abin burgewa tattare da su! ta yi murmushi. Tanshi, 'yar Najeriya ce da ke karatun digirin-digirgir a Jami'ar Fasaha ta Texas da ke Amurka, tana cikin masana kimiyya kalilan da ke fatan kawo sauyi a tunanin mutane kan jemagu - wanda ke fuskantar kyama sakamakon tunanin da ake da shi cewa suna taka rawa wajen sake yada cutar korona. Rahotanni kashe-kashe da korar jemagu, daga Australia zuwa Indonesia, sun ja hankulan masu kare tsuntsun a duniya baki daya. Amma ga dalilan da suke sanya daura alhaki kan wannan tsuntsaye marasa laifi. Mutane na tsangwamar jemagu saboda wata cuta da ake kira Sars-Cov2, cutar da ta haddasa Covid-19, kashi 96 cikin 100 na cutar ta samo asali daga wannan halitta mai alaka ko sifa irin ta jemagu a cewar Tanshi. Wannan dalili ya sa ana zargin jemagu. Ko daya ke akwai alaka tsakanin halittun a cewar binciken. ''Binciken baya-bayan nan ya nuna cewa shekaru 40 zuwa 70 da suka gabata, cutar Sars-Cov2 ta sama asali ne daga cutar da ke jikin horseshoe bats,'' a cewar Tanshi, ''wannan na kuma sake tabbatar da cewa ba lallai wadanan jemagu ke yada cuta zuwa ga dan adam ba.'' Dr Paul Webala, babban malami ne a fannin halittun dawa a Jami'ar Maasai Mara a Kenya, ya ce: ''rayuwar jemagu da dan adama akwai shamaki, don haka idan har cutar SARS-CoV-2 ta samo asali ne daga jemagu to lallai akwai abinda ke tsakaninsu wanda shi ke yada ta"". Wannan dalili ya sa ake cewa, jemagu ne salsalar cutar, amma ba lallai su suke yada ta ba ga mutane. Wa za a dorawa alhaki? Tanshi da abokanta na kimiyya suna da yakinin cewa mutane ke da alhakin yada annoba tsakaninsu ba wai jemagu ba. Dr Webala ya ce halaye da dabi'un mutane ne suke yada annoba. ''Akwai sauyi a adadi ko yawan tsuntsaye da halittun dawa wanda yanayin da wasu dabi'u bil adama ke kawo raguwarsu a doron kasa. ''Shaidu da dama sun nuna cewa kokarin hana dabobbi ko taka rawa wajen mutuwarsu a doran kasa ya taka rawa wajen yaduwar sabbin cutuka da a baya ba a san da su ba, a cewar Tanshi. Kashe jemagu, ba zai ba da kariya daga korona ba. Hasalima, kokarin batar da su ko tarwatsu a doran kasa na sake tsananta yanayin da ake ciki da karuwa cutuka a cewar masana. ''Kusan kashi 70 na jinsin jemagu sama da 14,000 na rayuwa ne ta hanyar cin kwari, a cewar Dr Webala. ''Akasarin irin wadanan halittu ba su da tasiri ga lafiyar dan adam,'' a cewarsa, sai dai suna yada cutuka irisnu zazzabi maleriya. ''In dai kana sanya tufafi, za ka sha gahawa ko shayi, kana cin hantsi ko sauran nau'ikan abinci da ake nomawa, to kullum rayuwarka ta na somawa ne da jemagu,'' a cewar Dr Webela. Jemagu na da muhimmanci wurin wasu sauye-sauye da irin abubuwa da ake sarrafawa. Misali daga abinci zuwa kayan shafe-shafe, kayan adon gida da magunguna. Jemagu sun yi tasiri a Indonesia wajen noma, Madagascar ta yi nasara wurin kare bishiyunta na kuka sannan akwai dimbin abubuwa da wadanan halittu ke da tasiri a kansu. Nazarce-nazarce da dama sun nuna yadda jemagu suka samawa manoma a Amurka bilyoyin daloli a shekara da taimakawa wajen rage asarar amfanin gona. ''Jemagu halittu ne na musamman; da kusan kowacce nahiya akwai su,'' a cewar Tanshi. Ta ce a matsayinta na mai bincike kan wannan halitta ta kutsa dazuka, tsaunuka da kogo.'' Rayuwar Jemagu abin sha'awa da burgewa ne, a cewarta. Dokta Webala ya yi bayani kan burinsa na kare wadannan dabobbi daga karewa a duniya. ''Ya ce bincike ya nuna suna da garkuwa mai karfi da ke karesu daga cutuka.'' Ga wadanda suka nazarci wannan daban sun san cewa akwai kuskure kan yadda aka fahimcesu, maimakon a kyamace su akwai bukatar fahimtar muhimmancinsu a rayuwa."	https://www.bbc.com/hausa/rahotanni-53135216
technology	Wasan kwamfuta na China: Gwamnatin kasar na kokarin hana yara zama kwararrun masu wasan kwamfuta ne?	"China kasa ce da ke son wasan kwamfuta, to amma a yanzu tana takaita lokacin da yara za su dauka suna wasa a intanet zuwa sa'a uku kawai a mako. Tana da masu wasn kwamfuta kusan miliyan 740, wato sama da rabin al'ummar kasar. Ana sa ran cinikin da ake samu a kasuwar wasannin kwamfutar ya kai na dala miliyan dubu 55, kamar yadda wani kamfani Niko partners ya bayyana. Kuma kasar ta mamaye duk wata gasar wasannin kwamfuta a duniya. To sai dai duka wadannan abubuwa na fuskantar cikas domin jam'iyyar Kwaminisanci ta kasar na kokarin sanya doka a kan wanda zai yi wasan na bidiyo da kuma lokacin da zai yi. A shekarar da ta wuce gwamnatin kasar ta kara tsaurara dokokin takaita wasannin, inda ta ce mutanen da ke kasa da shekara 18 za su wasan kwamfutar ne a tsakanin 8 na dare da 9 na dare, ranar Juma'a da Asabar da Lahadi - da kuma karin sa'a hudu a ranakun hutu na kasa. Kuma babban kamfanin fasaha na Tencent, wanda ke yin fitattun wasanni irin su Honour of Kings (known as Arena of Valor internationally) da Peacekeeper Elite, ya bayyana cewa ya bullo da fasahar gane fuskar mutum domin tabbatar da yara 'yan shekara goma sha ba sa yin wasan a tsakanin 10 na dare da 8 na safe. Matakin ya janyo ce-ce-kuce tare da harzuka mutane a shafukan sada zumunta da muhawara na China, inda wani mai amfani da shafin Weibo ya ce, shi ya rasa ma abin da zai ce, ya kara da cewa: ''Yanzu wasan ya zama kamar zuwa aiki.'' Wani matashi mai shekara 17 wanda ke wasannin na kwamfuta ya tura sako ne da gatse yana cewa : ""Babu wani na wasannin a yankunan karkara, to ke nan za mu yi wasa da kasa ne ?"" Shi kuwa wani matashi wanda ya soki shawarar sanya dokokin ya ce: ""Ina mamaki, mutane sun tashi ran daya ne kawai 'yan tsakanin shekara 17 da 18 suka samu kansu a cikin wadannan wasanni? Za a fake ne da wasan kwamfuta kawai a zarge shi kan gazawar iyaye ta ilmantar da 'ya'yansu."" ‘Abin da ke dauke hankali' Gwamnati ta kuduri aniyar takaita yin wasannin na kwamfuta ne, saboda ta dauke su a matsayin wani abu da ke bata lokaci da dauke hankali daga muhimman abubuwn da suka kamata , in ji Steve Tsang, darektan cibiyar nazarin harkokin China ta Jami'ar London (London School of Oriental and African Studies (SOAS)). Malamin ya ce gwamnatin China na ganin wannan matsala a matsayin wani kalubale ba ga matasan yau ba har ma ga al'ummar kasar da ta gaba. Ya ce gwamnatin kasar karkashin jagorancin shugaba Xi Jinping na son, kamar ka ce ta kirkira wani sabon mutumin China, wanda yake da dukkanin wasu dabi'u da suka dace da kuma jajircewa. A kwanan nan hukumomi suka hana fitattun mawaka 'yan daudu da masu kalamai na batsa ko wadanda suka saba wa al'ada daga tarukan nishadi Dan jarida Josh Ye, wanda yake aiki da jaridar Hong Kong ta South China Morning Post, ya ce gwamnati tana sanya dokokinta a dukkanin abubuwan da suka shafi wasanni da nishadi. Ya ce, a yanzu hukuma na sanya ido sosai a kan kafofi da dama na wasanni. An sanya doka a kan abubuwan da ake yi kai tsaye. An hana tallata wasannin kwamfuta na waje, wadanda ba a yarda a yi a China ba, in ji shi. To amma kuma wasannin kwamfuta a China babbar harka ce, to mai zai kasance tasirin wadannan matakai? ‘Mutane da yawa suna yin wasannin' Charlie Moseley wanda ke kirkiro wasannin kwamfuta na wani kamfani mai bayar da tallafi na Amurka, American Games,  wanda ya yi aiki sama da shekara goma a Chengdu, daya daga cikin birnen da aka fi yin wasannin kamfuta a China, ya ce wasan kwamfuta ya bunkasa sosai a China, inda miliyoyin mutane suke kallo. Ya ce a yanzu, kamfanin Tencent na gina filayen wasanni na biliyoyin dala domin kallon wasannin kwamfuta kawai. Kuma ya ce mutanen ma da za ka dauka ba su da wata alaka da wasannin ma a yanzu sun yi nisa a ciki. Mosley ta ce a sau da dama China na karbar nauyin gasar wasannin kwamfuta na duniya, kuma ta zama kusa a duniya a wannan fage. Ya kara da cewa 'yan kallo da yawa wadanda ba ma sa wasan sukan kama tashoshin da ake yi kai tsaye suna kallon wasannin. Ellie Gibson, 'yan jarida da ke zaune a Birtaniya, ta ce sanya ido da dokokin da China ke yi a kan wasannin wanda abu ne da ya shafi al'adar rayuwar mutane ka iya zama daya daga cikin abubuwan da suka janyo wa wasannin farin jini. kuma hakan ka iya zama dalilin da ya sa wasannin na kwamfuta na kwararru suka zama manyan wasanni ta hanyar da ba ba a dauka ba ma a kasashe da yawa. 'Abin da ba shi da kyau' Ta ce ina ganin abu ne mai kyau, mutane za su rungumi wasannin kwamfuta saboda kawai an  ce abu ne da ba su da kyau, kuma an yarda ka yi su ne kawai na dan lokaci. Dukkaninmu muna jin dadin yin abin da ba shi da kyau a wurinmu, kamar yadda ta sheda wa BBC. Ta ce tana ganin wannan wata hanya ce da za ta ma sa wasannin su kara daukar hankali da jan ra'ayin jama'a Gibson na ganin wadannan matakai za su iya sauya alakar China da yin wasannin. Ta kara da cewa: ""Ba a barin yara su shiga gasa sosai a China. Saboda haka abin shi ne, idan ba sa yin wasanni sosai lokacin da suke kanana har tsawon shekaru, wasannin ba za su zama wasu abubuwa da za su kasance na rayuwarsu ba. Ta ce to wannan ke nan zai sa a samu wani rukuni na masu gasar wasanni ke nan? Wasannin za su mutu ke nan, saboda an daina domin yara ba sa yi sosai? Maurice Stückenschneider, wani kwararre a wasannin kwamfutar kuma mai koyar da wasan ( League of Legends) yana ganin sabbin matakan za su yi tasiri a kan ci gaba da kasancewar China gwarzuwa a fagen, saboda a cewarsa wasannin kamar sauran wasanni ana renar gwanayensu ne tun suna kanana, wato dai ba a fafe gora ranar tafiya. Ya ce, ana yin wadannan wasanni a matakin 'yan koyo da kuma na wadanda ba cikakkun kwararru ba a Turai da kuma nahiyar Amurka ta Arewa. To amma a China abin ya fi samun karbuwa da tsari mai kyau. Kungiyoyi da yawa na China ba kawai suna da tawagar 'yan wasa ta biyu ne ba kadai har ma ta uku da kuma ta kananan 'yan wasa suna da ita, sun ba wa abin muhimmanci sosai. Matasan 'yan wasa da yawa suna farawa ne tun daga shekara 14 zuwa 15, amma kuma a Turai yawanci suna farawa ne daga shekara 16 zuwa 17. Stückenschneider ya ce kungiyoyin China sun kasance zakaru a gasar a wasanin duniya kusan shekara hudu, inda suke nuna bajinta a wasannin. Ya yi amanna cewa za a ga tasirin wannan mataki nan da shekara biyu ko uku, lokacin da gwanayen wasan na yanzu wadanda yawanci 'yan shekara 16 zuwa 17 ne sun yi gaba sun kai matakin kwararru. ‘Chinata daban’ To amma kuma wasu iyayen sun goyi bayan matakan takaita wasannin;  iyayen da suka damu da yadda 'ya'yansu ke zama masu yawan yin wasan da damuwa da lafiyar idanun 'ya'yan da lokacin da suke kasancewa a waje, in ji Gibson Kamfanonin fasaha na China, wadanda suma matakin zai shafe su, kusan sun goyi  da bayan matakin jam'iyyar duk da yadda abin zai iya shafarsu. Kamfanin Tencent ya fada a wata sanarwa cewa: ""Mun yi amanna da yin wasanni masu amfani ga lafiya, kuma muna daukar duk abin da ya shafi lafiyar jiki da kwakwalwa ta kananan yara da muhimmanci. Sanarwar ta kara da cewa, ""muna maraba da dokoki da ka'idojin da hukumomin da ke sa ido za su kawo, kuma za mu yi aiki tukuru domin kiyayewa da dokokin da suka shafi wasannin na yara.'' Amma kuma Moseley ya ce, yanayin da ake ciki a fannin kamfanonin ba me dadi ba ne, kuma rashin tabbacin daidaiton matakan ka iya sanya kamfanonin su karkata kasuwarsu zuwa wasu kasashen. 'Burin  Akida' To amma Moseley na daga cikin kwararrun da suke ganin China ta sauya manufa dangane da alkiblarta ta tattalin arzikinta. Ya ce: “A da bunkasar tattalin arziki ita ce abar da gwamnatin kasar ta fi ba fifiko. Yanzu kuma ta karkata ga manufa ta akida. Abin tambaya ga gwamnatin shi ne: za mu bar tattalin arzikin ya ci gaba da bunkasa ta hanyar da muka yi amanna ba ta da kyau ga kuma hadari ga matasa? Amsar hakan ita ce a'a. Moseley ya ce : “Wannan ba ita ce Chinar da na zo ba. China ta doshi wani wuri daban yanzu.” Tsang ya yarda cewa a yanzu burin jam'iyyar Kwaminisancin na kankane iko da komai ya sha gaban batun tattalin arziki. Ya ce: “Xi Jinping ya yanke shawarar cewa tattalin arzikin kasar ya yi karfi da girman da zai iya dawo da ikon gwamnati ta yi yadda take so. * This story was originally aired on the BBC World Service Business Daily programme. BBC Chinese’s Yitsing Wang contributed to this report."	https://www.bbc.com/hausa/rahotanni-60139337
religion	'Muna maraba da kowa amma kada a karya dokokin addini da al'adunmu'	"Yayin da ake fara gasar ƙwallon ƙafa ta duniya a Qatar, abin da aka fi mayar da hankali a kai shi ne batun haƙƙin bil'adama. Wasu ƴan ƙasar biyu sun faɗa wa BBC yadda tsauraran dokoki da al'adun ƙasar suka shafi rayuwarsu. Aziz na ta zirga-zirga a tsorace yayin da muke tattaunawa ta intanet. Duk da yana son ya saki jiki ya yi magana amma a bayyane take cewar sai ya jajirce sosai, sai dai ya kasa skin jiki har zuwa ƙarshen tattaunawar tamu. ""Ba na son zaman da nake yi a ƙasata ya zama tamkar haramtacce."" ya faɗa a cikin sanyayyar murya, daga Doha, babban birnin Qatar. ""Zan so na ga sauye-sauye da za su ba ni damar zama ɗan luwaɗi ba tare da tsoron cewa za a kashe ni ba."" Aziz ya ce a kodayaushe yana a tsorace, yana gudun ya faɗi wani abu da zai sa a gane cewa da alama shi ɗan luwaɗi ne, wani abu da zai sa a kama shi ko kuma a ci zarafin shi. ""Banbanci kasancewarka a Qatar da kuma kasancewa a wata ƙasar ta daban shi ne, a ƙasashen ƙetare doka za ta kare ka,"" in ji shi.\n""Idan wani ya kai maka hari za ka iya zuwa ƴan sanda, kuma doka za ta kare ka. Amma a nan idan wani zai faru da ni, to idan na kai kaina wurin ƴan sanda tamkar na sanya kaina cikin haɗari ne."" A rahoton da ta fitar a watan Oktoba, ƙungiyar kare haƙƙin bil'adama ta Human Rights Watch ta ce jami'an tsaro na tsare masu alaƙa ta jinsi ɗaya babu gaira ba dalili haka nan ana cin zarafin su. Sai dai buga gasar kofin duniya a Qatar ya sanya kafafen yaɗa labaru na ƙasashen yamma yin bincike kan haƙƙin ƴan luwaɗi a Qatar.\nYayin da hakan ke fito da matsalolin da ake fuskanta, Azizi ya ce lamarin na ƙara jefa mutane cikin haɗari. Ya ce ""Yanzu ina ganin mutane da yawa a nan suna sukar masu alaƙar jinsi guda, suna cewa sun tsane mu kuma ya saɓa wa addini. Yana ganin kamar tattauna batun a ƙasashen ƙetare na masu illa.\n""Suna tambaya 'shin za mu iya zuwa Qatar mu yi rayuwarmu lafiya ba tare da an ɗaure mu ko an hukunta mu da dokokin Qatar ba?' amma ba su tunanin mutane irin mu, da kuma haɗarin waɗannan dokoki a kanmu."" Hukumomin Qatar dai na ta nanata cewar masoya ƙwallon ƙafa za su iya zuwa domin wannan gasa, amma sun ce ya kamata baƙi su girmama al'adar al'umma.\nAziz na tsoron cewar samun nasarar gasar cin kofin da zai sanya da wuya Qatar ta sauya. Kuma yana jin tsoron abin da zai biyo baya a watanni masu zuwa. A Birtaniya mun tattauna da Zainab, wannan ba shi ne sunanta na gaskiya ba. Duk da cewa tana Birtaniya amma tana jin tsoron abin da zai faru ga iyalanta a can Qatar idan aka gane ta. Ta ce tsauraran dokokin Qatar sun yi illa ga lafiyar hankalinta, ta yadda ta yi tunanin kashe kanta. Ta ce yadda maza ke sanya wa mata ido a Qatar yana sanyawa mata su ji tamkar su yara ne a tsawon rayuwarsu. Ta ce ""dole ne ka samu rubutaccen izini daga namiji mai kula da kai, yawanci mahaifinka, kafin ka ɗauki duk wani mataki na rayuwarka, in mahaifinka baya nan dole ka nemi izinin kawunka ko kakanka."" ""Idan har ba ka samu izini ba, to ba za ka iya aiwatar da komai ba, koda kuwa shiga jami'a ne ko karatu a ƙasar waje, ko tafiye-tafiye, ko yin aure. ko kuma rabuwar aure."" Amma ta ce wasu matan da iyayensu ba su da tsattsauran ra'ayi za su iya cewa abin ba haka yake ba. Zainab ta ce tsarin ya sanya mata suna fuskantar danniya a hannun iyalai masu tsattsauran ra'ayi.\nTa ce ""sun yi amannar cewa batun haƙƙin mata wata maƙarƙashiya ce ta ƙasashen turai, kuma hakan zai ci karo da tanade-tanaden addini da al'ada."" Masu shirya gasar ƙwallon ƙafa da Qatar za ta karɓi baƙunci sun ce ana sukar ƙasar ce ba tare da wani hujja ba. Wata ɗaliba a Doha, Moselle, ta ƙara tabbatar da wannan batu. Ta ce ""Ba mu buƙatar hukumomin yamma su zo nan su rinƙa faɗa mana abubuwan da za mu yi ko waɗanda ba su kamata mu yi ba,"" ""Kasarmu ce. Muna da damar tafiyar da ƙasarmu daidai da tunaninmu, ba daidai nasu muradin ba."" To amma ana sanya ido sosai kan ƴan Qatar masu sukar manufofin al'ummar ƙasar. Kamar yadda muka shaida cewar ana yi wa duk wanda ya soki lamirin ƙasar barzana. Waɗanda muka tattauna da su ba wai suna kokawa ne kan banbance-banbance na al'ada, kamar shan barasa da sumba a bainar jama'a ba ne, suna magana ne a kan haƙƙoƙin bil'adama."	https://www.bbc.com/hausa/articles/clj3rwr29lgo
business	Yakin Ukraine: Kamfanonin kasashen Yamma da suka fice da wadanda ke Rasha har yanzu	"Tun bayan mamayar da Rasha ta yi wa Ukraine, kamfanonin kasashen yamma da dama kamar Apple da Disney da kuma Netflix sun daina kasuwanci a Rasha. Wasu kamar babban kamfanin man fetur na Shell sun sanar da za su fice da ga kasar a hankali a hankali, yana ba da misali da ƙalubalen da ayyukansa ke fuskanta a Rasha ta fuskar tattalin arziki. Kuma waɗanda suka iirn su McDonald's da Coca-Cola suna fuskantar kiraye-kirayen ficewa daga Rashar a matsayin martani ga mamayar da Shugaba Putin ya yi wa makwabciyarsa Ukraine. To su waye suka tafi kuma su waye suka tsaya? 'Abin buƙatar rayuwa' Kamfanin makamashi na Faransa Total Energies ya ƙi ya janye hannun jarinsa daga Rasha kamar yadda takwarorinsa BP da Shell suka yi. A halin yanzu, mamallakin kamfanin kayan sawa na Japan mai suna Uniqlo ya kare matakinsa na barin shagunansu na Rasha a bude, inda ya ce tufafi ''abin buƙatar rayuwa ne''. Tadashi Yanai, mamallakin kamafanin Uniqlo, ya fada wa jaridar Nikkei cewa ''Rashawa na da hakkin rayuwa kamar yadda muke da shi''. ''Bai kamata a ce ana yaƙi ba, ya kamata kowace ƙasa ta yi adawa da hakan."" Amma ya kara da cewa ""tufafi wajibcin rayuwa ne, kuma Rashawa na da hakkin rayuwa kamar yadda muke da shi."" Amma kamfani kamar Uniqlo na ci gaba da shan matsin lamba a gida da ya ƙaurace wa Rasha bisa mamayar da ta ke yi wa Ukraine. Maudu'an neman ƙauracewa kamfanonin #BoycottMcDonalds da #BoycottCocaCola sun yi ta tashe a Twitter ranar Litinin da kuma a ƙarshen mako. Deborah Meaden, wata mai hannun jari a shirin BBC mai suna Dragon's Den ta nemi mutane a shafukan sada zumunta da su daina shan Coca-Cola. Meaden ta ce ""mu nuna musu karfin ikon mutane."" McDonald's da Coca-Cola da KFC da Pepsi da Starbucks da kuma Burger King duk sun ƙi yin magana da BBC. Mafi yawan kamfanonin da BBC ta tuntuɓa suna da manyan kantuna a ƙasar. Kantin abinci na KFC yana da rassa 1,000 a fadin Rasha a ƙiyasin da aka yi bara. A wani bayani da ya wallafa a shafinsa na intanet kwanan nan, kamfanin McDonald ya ce yana da kantuna 847 a Rasha. Kathleen Brooks, Darakta a cibiyar bincike ta Minerva ta ce, kasacewar kasuwancin McDonals's da Coca-Cola na da sarƙaƙiya ya sa barin Rasha cikin gaggawa ya zama musu abu mai wahala. Ta shaida wa BBC cewa Coca-Cola na da tsari mai ban mamaki a Rasha inda yake da wuraren sarrafawa da dama. Amma a ranar Talata ta ce kamfanin zai dakatar da aiki a kasar, wanda yake kusan kashi 2 cikin 100 na kudin shigar da kafanin ke samu. Kuma yana da kusan kashi 20 cikin 100 na samar da robobi a kasar. Duk da cewa ba wai gwamnatin Faransa na tursasa wa kamfanonin barin Rasha ba ne, Shugaba Macron ya sha bayyana wa shugabannin kamfanoni cewa zama a kasar zai ƙara tsanani in aka ci gaba da yaƙin, a cewar jaridar Birtaniya 'Financial Times'. Shugaban Faransa ya gana da shugaban bankin Societe General Danone da kuma kungiyoyin 'yan kasuwa a kan batun. Sannan a ranar Talata kamfanin Shell ya ce zai gaggauta daina sayen mai daga Rasha kuma zai janye ayyukansa daga kasar. A wata sanarwa, kamfanin ya kuma ce zai rufe wuraren ayyukansa da wurin ba da man jirgi da kuma wurin kula da injinan ababen hawa. Kamfanin ya ba da hakuri bisa sayen jirgin dakon mai daga Rasha a satin da ya gabata. Shell ya riga ya bayyana shirinsa na yanke huldar hadakarsa da kamfanin makamashi na Rasha biyo bayan mamayar. Susannah Streeter, babbar mai hasashe kan zuba jari da kasuwanci a Hargreaves Lansdown ta ce kamfanin ya zabi ya kare ƙimarsa fiye da neman ya samu riba. Amma ta bayyana wahalar da ke tattare da kawar da ayyukansu daga kasuwar Rashar. Kamfanonin kasashen yamma da yawa sun sanar da za su daina aiki a Rasha. Babban kamfanin zuba jari a Rasha BP ya sanar cewa zai sayar da kashi 20% na iskar gas da ya mallaka karkashin kamfanin albarkatun iskar gas na Rasha. Wannan matakin zai kawo karshen huldar kasuwanci na tsawon shekara 30. Kamfanin ExxonMobil ya bi sawu wajen dakatar da ayyukansa na mai da iskar gas. Amma ficewar kamfanonin ya shafi sauran sassa. A farkon wannan watan ne, kamfanin Apple ya dakatar da sayar da dukkan kayansa a Rasha, tare da fadin yana goyon bayan mutanen da ke shan wahala a dalilin yaki. Kamfanin Microsoft ma ya dakatar da sayar da kayansa kuma kamfanin Google ya cire wadanda suke daukar nauyin wallafe-wallafe na Rasha. Kamfanonin samar da kayan wasanni kamar Nike da Puma da Chanel sun dakatar da saye da sayarwarsu tare da rufe kantunansu. Wasu kamfanonin kamar na kayan ƙawa ma irin su Burberry da Chanel da H&M da kuma Zara.sun dakatar da saye da sayarwa Kamfanonin shirya fina-finai irin su Warner Bros da Disney da Sony sun dakatar da sakin fina-finansu a sinimomin Rasha. Manyan kamfanonin dakon kaya na duniya kamar Danish Maersk da Geneva-based MSC sun dakatar da fitar da shigar da kwantenonin kaya Rashan. Su ma kamfanoni irin su Visa da Mastercard da kuma Volkswagen sun daina hada-hadar kasuwanci da Rasha."	https://www.bbc.com/hausa/rahotanni-60689332
sports	Yves Bissouma: Tottenham ta amince ta dauki dan kwallon Mali	Tottenham ta amince za ta dauki dan kwallon tawagar Mali, mai taka leda a Brighton & Hove Albion, Yves Bissouma kan fam miliyan 30. Mai shekara 25, ya zama na uku da Antonio Conte ya dauka a Tottenham a bana, bayan mai tsaron raga Fraser Forster da kuma Ivan Perisic. Bissouma, wanda saura wata 12 yarjejeniyarsa ya kare a Brighton, ya yi wasa 124 tun bayan da ya koma kungiyar daga Lille a Yulin 2018. Tun cikin watan Janairu da aka bude kasuwar saye da sayar da 'yan kwallo a wasu kasashen Turai, Tottenham ta yi kokarin daukar dan kwallo. Ana sa ran za a auna koshin lafiyar dan wasan a cikin makon nan, sannan dan kwallon ya saka hannu kan kunshin yarjejeniya. Mai buga tamaula a matakin mai tsaron baya daga tsakiya, ya yi wasa 26 a Brighton a kakar da aka kammala da cin kwallo daya. Ya taka rawar da ta kai kungiyar da Graham Potter ke jan ragama ta karkare kakar Premier League ta bana a mataki na tara a teburi. A cikin watan Satumba, Bissouma ya ce lokacin da zai bar Brighton bai yi ba, sai dai yana kwadayin buga Champions League, gasar zakarun Turai da Tottenham za ta buga a kaka mai zuwa kenan.	https://www.bbc.com/hausa/wasanni-61800124
technology	Mata 'yan kasuwa da suka maye gurbin shagunansu da shafukan intanet	"BBC ta tattauna da matan Afirka uku - wata tsohuwar mai shagon sayar da kaya, da malamar makaranta, da kuma direbar tasi - da suka kara bunkasa samun kudin shigarsu tun bayan da suka rungumi sana'a ta hanyar shafukan sada zumunta na zamani. Annobar korona ta tilasta wa mutane da dama sauya tunanin yadda za su rika samun kudin tafiyar da rayuwa. Kungiyar masu bincike mai zaman kanta Caribou Digital, ta gano cewa mata a kasashen Kenya, da Najeriya da kuma Ghana na amfana da hanyoyin sadarwa na zamani - da ke ba su damar samun kudin shiga na tafiyar da rayuwarsu, a yayin da suke cigaba da daukar kula da 'ya'yansu. Mis Tarit (a hoto na sama) ba ta yi tsammanin ninka irin kudin da ta saba samu a cikin watanni tara ba. Annobar korona ta tilasta mata rufe shagonta na sayar da kayan jarirai a rukunan shaguna na Eldoret a yammacin kasar Kenya, kuma bayar da hayar dakunan kwana na Airbnb ya kasance mataki mafi sauki na shawo kan matsala. Amma yanzu Mis Tarit, mai shekaru 29, na cikin matan Afirka da dama da ke samun sabbin sana'oi ta hanyar amfani da dandalin sada zumunta irin su Facebook, da WhatsApp, da Instagram, har ma da manhajojin tukin motocin tasi kamar Uber da Bolt. Ta fara kasuwancinta da gida daya watanni tara da suka gabata, amma yanzu tana da guda bakwai - tana bayar da haya bayan rattaba hannun yarjejeniyar haya mai tsawon lokaci ta manahajar Airbnb. ""Ina samun kudi sosai fiye da irin kasuwancin da na yi a baya kafin barkewar annobar,"" Mis Tarit ta shaida wa BBC. Mutane da ke amfani da kasuwancinta akasari baki 'yan yawon bude-ido ne da ke neman a shirya musu wuraren kwana a otal-otal da kuma 'yan kasuwa da suka fi gwammacewa su zauna a dakunan kwana na Airbnb a maimakon otal. ""Lokacin annobar korona abokaina da dana sun rasa aikinsu, inda suka fara amfani da dandalin sada zaumunta na shafukan intanet wajen samun kudin shiga. Yanzu suna sayar da kayan abinci ta shafin intanet kana suna aiki a matsayin direbobin da ke kai sakonnin kayan da aka saya,"" Mis Tarit ta ce. Mis Adzogble, mai shekaru 32, kan fara gudanar da harkokinta wajen saka tallace-tallacen kayayyaki a dandalin sada zumunta na WhatsApp da kuma Facebook daga cikin gidanta a babban birnin Accra na kasar Ghana. Tana amfani da damar da ta samu na babban sauyin da aka samu a fannin tattalin arzikin Afirka - karuwar kasuwannin shafin intanet. Tana sayar da wayoyin salula, da na'urorin sanyaya dakuna, da akwatunan talabijij ta hanyar tallatawa da saka hotunansu a wani dandali na musamman da ta kirkira a WhatsApp da Facebook, har ma da wanda ta bude musamman saboda 'yan cocinta. Mis Adzogble ta bar aikin koyarwar harshen Faransanci inda ta mayar da hankali wajen harkokin kasuwancin shafin intanet. ""An fi samun kudi fiye da aikin koyarwa. Nakan sayar da abu guda daya in kuma samu fiye da abin da nake samu a wata na aikin koyarwa. Ni uwa ce. Ina bukatar na bai wa 'yayana ingantaccen ilimin da ya kamata kuma suna karfafa min guiwar wajen 'yancin samun kudin shiga,"" ta ce. Ga Mis Adzogble, gina tubalin mai kawri na dangantaka ta kostomomi shi ne ginshikin samun kudi ta shafin intanet. ""Ta yadda suke sayen kaya a hannunka, kana su yaba maka,"" in ji ta. Mis Lawal, mai shekaru 34, na aiki wa kamfanonin tasi-tasi na Uber da Bolt a birnin Legas na Najeriya. Amma kuma, bai zama wani abu mai sauki ba - in ji Ayobami mai 'ya'ya hudu, wacce ta kuma ce maza kan ki amincewa mata su tuka su. ""Lokacin da n afara tuka tasi-tasi a Legas duka mazan kan soke tafiyar ta su a lokacin da na isa wurin da zan dauke su,"" Mis Lawal ta bayyana. ""Legas birnin ne mai hayaniya da cunkoso, kuma dole sai ka kasance mai juriya kafin ka yi tuki a cikin garin. Maza ba sa tunanin zan iya jurewa. Dole sai ina rika janyo hankalinsu kafin su amince su shiga motar,'' ta kara bayyanawa. Binciken da kungiyar ya Caribou Digital ya kuma gano cewa mata da dama da ke amfani da dandalin sada zumunta na zamani don samun kudin shiga na nuna damuwa game da tsaron lafiyarsu. ""Mata da dama da muka yi magana da su sun bayyana cewa ana cin zarafinsu ta hanyar lalata idan suka dauki mutane,"" jagorar binciken Grace Natabaalo ta shaida wa BBC. ""A yayin da gwamnatoci ke karfafa guiwar matasa mata da su kama irin wannan sana'a, suna bukatar sanin daga bangaren - cewa akwau hadurra kama ya kamata 'yansanda da hukumomin gwamnati su kula da su sosai,"" ta bayyana. Amma Mis Lawal ta bayyana cewa abubuwan alherin sun rinjayi sharrin da ke ciki. ""Yana da matukar muhimmanci ka nemi sana'ar tafiyar da rayuwaka amma kuma ina son bayar da gudumawa ga tattalin arzikin kasa ta hanyar biyan haraji. Ina son in bunkasa kai na da kuma tattalin arzikin Najeriya,"" ta ce."	https://www.bbc.com/hausa/labarai-61332164
business	An bukaci Najeriya ta rage darajar naira	"Bankin JPMorgan ya bukaci Najeriya ta rage darajar Naira da kashi 10 cikin dari nan da karshen watan Yuni bayan faduwar farashin man fetur, a cewar rahoton kamfanin dillancin labarai na Reuters. Reuters ya tuntubi Babban Bankin Najeriya na CBN amma bai mayar da martani ba. Sai dai CBN ya yi hasashen wasu matakai da suka fi na rage darajar naira girma idan har farashin man ya rikito daga dala 40 ko 30. A lokacin da farashin mai ya fadi a shekarar 2014, Najeriya ta kare darajar naira ta hanyar dakile zirga-zirgar kudaden kasashen waje, maimakon rage darajar kudin kasar. Jami'in bankin JPMorgan, Ayomide Mejabi, ya ce a wannan karon yana tsammanin CBN ya rage darajar naira da kashi 10 zuwa naira 400 a kan dala daya, ba kamar yadda take a yanzu ba na 366.3 a kan dala daya. Najeriya na daya daga cikin kasashe masu tasowa da suke kayyade darajar kudinsu, inda take tsara yadda dala za ta shiga ta fita daga kasar da kuma ajiyar kudin CBN. Sauran kasashe irinsu Angola da Venezuela sun saukaka matakansu domin bai wa takardun kudaden kasarsu damar yi wa kansu matsayi a kasuwa canjin kudi. Jami'in bankin JPMorgan, Ayomide Mejabi ya ce yana tsammanin CBN ba zai maimaita abin da y yi ba a shekarun 2014-2016, lokacin da aka samu faduwar farashin man. ""Muna ganin CBN ba zai maimaita kuskuren da ya yi ba a rikicin 2014-2017 lokacin da ya toshe hada-hadar kudaden kasashen waje ta hanyar kayyade darajar naira,"" in ji shi. Ya kara da cewa suna sa ran wannan karon bankin zai kyale kasuwar canjin kudaden kasashen waje ba tare da an dabaibaye ta da dokoki ba."	https://www.bbc.com/hausa/labarai-51844295
technology	Muslim Pro: Da gaske ana leƙen asirin Musulmin da ke amfani da manhajar?	"Rahoton da jaridar nan da ke wallafa labarai kan harkokin fasaha ta Vice's Motherboard ta bankado cewa masu manhajar Muslim Pro suna sayar da bayanan Musulmi ga hukumomin leken asirin Amurka ya bar baya da kura. Muslim Pro manhaja ce da ke dauke da Al Ƙur'ani, wadda kuma mutum fiye da miliyan 98 ke amfani da ita wajen sanin Al-kibla a lokutan sallah da wasu harkoki na addinin Musulunci. ""Rundunar sojin Amurka tana sayen bayanai kan kai-komon mutanen da ke amfani da wannan manhaja a fadin duniya,"" a cewar jaridar. Ta kara da cewa rundunar tana sayen manhajoji na dandalin neman aure na Musulmai, da manhajar da ke bibiyar yadda ake tsawa gabanin ruwan sama da kuma manhajar da ke taimakawa wajen shirya dakin barci. Jaridar, wadda ta bayyana haka a rahoton da ta wallafa ranar Litinin, ta kara da cewa rundunar sojin Amurka ta yi amfani da hanya biyu daban-daban wajen samun bayanai kan wuraren da masu amfani da manhajar ta Muslim Pro. Rahotanni sun ce rundunar sojin ta Amurka na bi ta hannun kamfanin X-Mode wajen sayen bayanan Musulmin da ke amfani da manhajar ta Muslim Pro. Wannan labari ya ja hankalin miliyoyin Musulmi a fadin duniya, wadanda ke nuna matukar bacin ransu game da yadda Amurka ke bin diddiginsu. Sai dai wasu fitattun Malaman addinin Musulci irin su Yasir Qadhi sun ce ba su yi mamakin wannan kutse da rundunar sojin Amurka ke yi wa Musulmi ba. A sakon da ya wallafa a hafinsa na Facebook ya ce: ""Ko da yake ya wajaba su yi bayani kan abin da suka yi, amma shin wannan ya bai wa kowa mamaki? Kamar yadda Edward Snowden ya nuna, dukkan bayanan intanet marasa tsaro, musamman a Gmail da Google, hukumar leken asirin Amurka na sanya musu ido."" Sai dai ya ce ba ya so hakan ya zama wata hanyar karfafa gwiwar Musulmi su rika leken asiri ko bin diddigin mutane. Ita kuwa Vanessa Taylor cewa ta yi labarin da ya nuna cewa Muslim Pro na sayar da bayanai ga sojojin Amurka ""wata tunatarwa ce da ke nuna irin yaudarar da ke cikin leken asiri."" A nasa bangaren, Abdullah Ayaz Mullanee, ya yi kira ga masu amfani da manhajar su goge ta daga cikin wayoyinsu sannan su watsa labarin domin wasu su dauki irin wannan mataki. Masana harkokin sadarwa sun ce da ma can masu amfani da manhajojin da suka sauke a intanet ba sa samun tsaro dari bisa dari. Abdullahi Salihu Abubakar - wanda aka fi sani da Baban Sadiq - wani masanin fasahar sadarwa ne a Abuja, kuma ya shaida wa BBC cewa ""sanin sirrin masu amfani da manhajoji a intanet ya zama ruwan dare domin kuwa ba a kare bayanan sirri dari bisa dari a intanet."" Sai dai ya ce abin bakin ciki shi ne yadda masu irin wadannan manhajoji suke sayar da bayanan mutane ga hukumomin tsaro da 'yan kasuwa da sauran irin su da ke sanya ido kan mutane. Ya kara da cewa ko da yake galibin wayoyin salula ba su da sirri amma ""wayar Android ta fi rauni wajen tabbatar da tsaro domin kuwa ana sanin duk abin da mai amfani da ita yake ciki."" Baban Sadiq ya bayyana cewa ""yana da kyau mutane su rika duba setting da ke wayoyinsu, su gyara abubuwan da suke so da wanda ba sa so a sani game da su."""	https://www.bbc.com/hausa/labarai-54971158
health	Cutar bubonic plague: Mece ce cutar bubonic plague da ta bulla a China?	"Hukumomi a China sun dauki matakan kariya bayan da aka samu bullar wata sabuwar cuta ta bubonic plague a tare da wani mutum a wani birni da ke yankin Mongolia. A cewar rahotannin kasar, mutumin da ya kamu da cutar dan garin Bayannur kuma makiyayi - an killace shi kuma yana samun sauki. Jami'ai sun an kuma bincike kan mutum na biyu da ake zargi da kamuwa da cutar, a cewar kafar yada labarai ta China Global Times. A baya can cutar bubonic plague na daya daga cikin cutukan da suka dinga firgita duniya, amma a yanzu ana iya magance ta cikin sauki. An samu bullar cutar karon farko ne ranar Asabar a wani asibiti da ke Urad Middle Banner, a birnin Bayannur.  Har yanzu ba a fayyace yadda aka yi mutumin ya kamu da cutar ba. Mutum na biyu da ake zargi da kamuwa da cutar wani matashi ne dan shekara 15, wanda ya taba wani kurege da wani kare ya faruto, kamar yadda Global Times ta wallafa a tuwita. An dauki wani matakin sanar da hukuma da ya haramta farauta da cin dabbobin da ka iya kasancewa suna dauke da kwayar cutar plague, har zuwa karshe shekarar nan kafin a cire shi. Mece ce cutar bubonic plague? Kwayoyin cutar bakteriya ne ke jawo cutar bubonic plague, wacce ta taba zama mummunar annoba a tarihin annoba da suka shafi dan adam a duniya - wato annobar Black Death - wacce ta kashe mutum miliyan 50 a fadin Afrika da Asiya da Turai a karni na 14. Tun daga sannan an dan samu barkewar wasu annobar. Ta kashe kusan kashi biyar na al'ummar Landan a lokacin annobar Great Plague ta 1665, a yayin da fiye da mutum miliyan 12 suka mutu sun bayan barkewar cutar a karni na 19 a China da Indiya. Amma a yanzu ana iya magance cutar da magungunan kashe kwayoyin bakteriya wato antibiotics. Idan har ba a magance cutar wacce ke yaduwa daga dabbobi zuwa mutane ta hanyar kudaje - to ana iya samun kashi 30 cikin 60 na mace-mace. Alamun cutar sun hada da zazzabi mai zafi da jin sanyi da tashin zuciya da rashin karfin jiki da fitowar kaluluwa a wuya ko hammata. Mutum na soma rashin lafiya idan ya kamu da cutar bayan kwana biyu zuwa shida. Wani bangare na jikin mutum na kumbura, girma na iya kaiwa na kwan zakara, sauran alamomin cutar sun hada da zazzabi da ciwon-kai da na kwanji da yawan kasala. Cutar na kuma shafar hunhu, na haddasa tari, ciwon kirji da wahala wajen numfashi Kwayoyin cutar na kuma gurbata jini da haddasa cutar da ake kira septicaemia ko sepsis, wanda ke lalata bargo da rashin aikin wasu sassan jiki daga nan kuma sai mutuwa. Mutane na kamuwa da cutar daga: Amfani da maganin kashe kwayoyin cuta na da muhimmanci. Cutar tana kisa cikin gaggawa. Gano cutar kan lokaci, gwajin jini da sauran gwaje-gwaje, na iya ceto rayuka. Ba a faye samun bullar cutar bubonic ba,  amma tana sake yaduwa daga lokaci zuwa lokaci. An samu mutum 300 masu dauke da cutar a Madagascar yayin barkewar ta a 2017. Amma wani bincike na jaridar The Lancet ya gano cewa mutum 30 ne suka mutu. A watan Mayun bara, mutum biyu sun mutu a Mongolia sakamakon plague, wadda suka kamu bayan da suka ci danyen naman kurege. Sai dai babu tabbas kan ko sabbin masu kamuwa da cutar zai jawo annoba. Dr Shanti Kappagoda wani kwararren likita ne nacutuka masu yaduwa a Stanford Health Care, ya ce: ""Ba kamar a karni na 14 ba, a yanzu mun gane yadda cutar ke yaduwa.'' ''Mun san yadda za mu dauki matakan kariya. Muna kuma iya warkar da masu dauke da ita da magungunan antibiotics.''"	https://www.bbc.com/hausa/labarai-53322760
business	Labaran tsadar rayuwa a ƙasashen duniya biyar ciki har da Najeriya	"Abinci na ci gaba da tsada, wani lokacin yana ƙaranci ko ina a faɗin duniya. A ko ina mutane sun koma karɓar sabon yanayin da suka shiga ko da kuwa ya kama sauya cimarsu. Safiya ce misalin ƙarfe 4, lokacin da Donna Martin ta isa wajen aiki. Kowace rana na zuwa da irin nata ƙalubalen na ciyar da yaran makarantar da ke gundumar ta. Ms Martin dai ta kasance daraktar kula da abinci da ke sa ido kan yara 4,200, galibinsu suna tsarin ciyarwa na gwamnati a kyauta. ""Muna da shagunan sayar da kayan abinci biyu a yankin da ke da al'umma 22,000,"" a cewarta. Amma a shekara biyar da ta gabata, tana fama wajen samun abin da take buƙata. KU LATSA NAN DON GAYA MANA LABARANKU: Shin wannan tsadar rayuwa da hauhawar farashin kayayyakin sun shafe ku? Hauhawar farashin kayayyakin abinci a shekara ya kai kashi 10.9 cikin 100 a Yuli, mataki na ƙololuwa da ya taba kaiwa tun 1979. Yayin da farashin kayayyaki ke ci gaba da hauhawa, wasu daga cikin masu kawo wa Ms Martin kayan abinci sun fara ja baya kan batun ciyar da makarantu. Ana sa ido kan shirin ciyar da makarantun gwamnati a Amurka. Hakan na nufin dole kayan abinci su zama babu sikari ko gishiri da yawa. A don haka dole Ms Martin ta zaɓi irin kayan abincin da take so.  Ta lura cewa masu kai mata abinci suma suna fuskantar ƙalubale. Ƙarancin ma'aikata na nufin ba za su iya samun direbobi ba, sannan farashin mai ya ƙaru da kashi 60 cikin 100 tun shekarar da ta gabata. A baya-bayan nan da ta rasa inda za ta samu sha-daka, wani abu da yaran ke matuƙar so, sai ta sauya musu da faten wake. Ta ce ""na san yaran ba za su so shi sosai ba amma dole na basu wani abin,"" Lokaci zuwa lokaci ita da ma'aikatanta suna shafe safiya da dare suna duba shuguna irinsu Walmart. A wurin da a baya ake noman shinkafa a wajen Kandy da ke Tsakiyar Sri Lanka, Anoma Kumari Paranathala na tsinkar wake da ganyen na'a-na'a daga lambunta. Ko daga nan kana iya hango irin halin da ake ciki a wani yankin ƙasar ganin yadda gwamnati da tattalin arziki ke ƙara taɓarɓarewa. Akwai ƙarancin abubuwa - magunguna, mai da abinci. Ko mutanen da suke da rufin asiri na fuskantar ƙalubale wajen sayan kayayyakin yau da kullum. ""A yanzu mutane sun damu game da makomarsu,"" kamar yadda Ms Paranathala ta ce. ""Suna fargabar za a rasa abinci,"" Filin mallakin iyalinta ne, sun soma shuke-shuke a lokacin annobar korona domin ɗebewa kansu kewa , a yanzu ya zama abin buƙata. Haka ne ya sa Ms Paranthala ta koyi yadda za ta dasa kayan lambu daga shafin Youtube da litattafai. A yanzu tana da tumatur da alayyahu da dankali a lambun nata. Ba kowa ke samun irin wannan dama ba ta samun filin shuka amma galibin ƴan Sri Lanka na koma wa ga ɗan itaciyar Jack a matsayin abinci. Ta fara sarrafa ɗan itaciyar ta fuskoki da dama. Wasu na daka ƙwallon ɗan itaciyar domin yin garin flour ta yin biredi da kek da roti. Shi ya ɗanɗanon wannan ɗan itaciya? ""Ɗanɗano ne da ba zai misaltu ba, a cewarta. Emmanuel Onuorah ba shi da sha'awar duk wani abu da ya shafi siyasa, babu abin da yake so irin sana'ar burodi. Amma kwanan nan sana'arsa tana fuskantar barzanar dakatarwa a Najeriya. A cikin shekara ɗayar da ta gaba, farashin fulawa ya ƙaru da fiye da kashi 200, sikari ya ƙru da kusan kashi 150, shi kuwa ƙwai ya ƙru da kusan kashi 120,"" ya ce.\nAsara kawai muke tafkawa babu riba,"" ya faɗa. Wannan lamari ya sa ya sallami ma'aikata 305 daga cikin 350 da yake da su. ""Da me za su ciyar da iyalansu?"" A matsayinsa na shugaban wata ƙungiyar masu gidajen burodi, shi ke jagorantar fafutukar adawa da wannan hauhawar farashi. A watan Yuli ma sai da ya nemi abokan sana'arsa masu gidajen burodi kusan rabin miliyan da su rufe na tsawon kwana huɗu. Yana fatan gwamnati za ta shiga lamarin ta rage yawan haraji kan kayayyakin da suke shigar da su ƙasar. Rashin kywaun amfani goda da matsalar da annobar cutar korona ta jawo na daga cikin abubuwan da suka sa alkama da man gyaɗa suka yi tsada a duk faɗin duniya. Yaƙin Rasha da Ukraine kuma ya ƙara rikita al'amuran. A Najeriya kusan dukkan kayayyakin da ake buƙata a gidajen burodi shigar da su ƙasar ake yi.\n•	Hauhawar farashin kayayyaki a Najeriya ya kai kashi 22 cikin 100 a watan Yuli\n•	Ƴan Najeriya na kashe kashi 59.1 cikin 100 na yawan kuɗin da suke samu a wajen sayen abinci. Sannan kuma ƙasar na fama da yawan ɗauke wutar lantarki, don haka yawanci masu kasuwanci da masana'antu kan yi amfani da janareto ne suna sayen man dizel. Duk da hauhawar farashin kayayyaki, Mr Onuorah ya ce ƙrin kuɗin buruodin da ya yi bai wuce kashi 10 zuwa 12 cikin 100 ba. Masu sayen burodin ba za su iya saya ba idan ya ƙara kuɗin fiye da haka. A yayin da take tafiya a wata hanya mai kwazazzaɓai a birnin Lima, Justina Flores tana tafe tana tunain ko me za ta dafa a ranar? Matsala ce da kullum mutane ke fama da tunaninta.\nMafi yawan mazauna San Juan de Miraflores aikatau ne sana'arsu - kamr kuku ko rainon yara ko wanke-wanke da shara. Amma mutane da dama irin su Ms Flores sun rasa aikinsu lokacin annobar cutar korona. Iyalai sun shiga hali na yunwa. Sai suka ƙirƙiri wata dabara inda suka dasa takunya a ƙofar gidan Justina,suka gina ƙaramar bukka, wani malamin coci kuma ya bayar da rusho. Sai Ms Flores ta nemi ƴan kasuwa da su bayar da kyautar kayan abincin da suka fara lalacewa. Sai suke dafa abinci da yawa. Shekara biyu bayan fara wannan abu sai ga shi suna iya ciyar da mutum 75 sau uku a mako. Hakan ya sa Ms Flores, wacce a da aikin girki take yi, ta zama wata gwarzuwa a yankinta. ""Har yanzu ina zuwa gida-gida neman tallafi."" •	Hauhawar farashi ta ƙaru da kashi 11.59 a Peru a watan Yuli\n•	Al'ummar Peru na kashe kashi 26.6 cikin 100 na abin da suke samu kan sayen abinci Yawanci takan dafa miyar dage-dage ne da shinkafa. Amma a watannin da suka gabata, an rage samun taimakon kayan abincin. ""Muna cikin yanayi, a dole na rage yawan abincin da muke dafawa,"" a cewar Ms Flores. Da ƙyar take samun ko da shinkafar ma. A yanzu dai Ms Flores ta daina yin girki da nama saboda hauhawar farashin da aka ƙara samu a kwanan nan. Ta koma amfani da hanta da ƙasusuwa da ƙundu saboda sun fi araha. A ranar da BBC ta tuntube ta don yin hira kuma, taliya da wata miyar albasa ta dafa A ranar 22 ga watan Mayu an wallafa wani saƙo a Tuwita da aka rubuta da Larabci da ke kira ga mutane su wallafa hotunan abinci dangogin kaza tare da maudu’in #Boycott_Greedy_Chicken_Companies, wato a ƙaurace wa kamfanonin sarrafa kaji. Kwanaki kaɗan bayan nan a Jordan, Salam Nasralla ta kama hanyar tafiya gida daga wani kanti bayan da ta ga kamfe ɗin ya yaɗu kamar wutar daji. “Mun ji labarin hakan daga ko ina, dukkan abokan arzikinmu da ƴan uwanmu suna magana a kan hakan. Labarin ya yaɗu a shafukan intanet,” in ji Ms Nasralla. Ko a lissafin sayayyar kayan abincinta ta ga yadda farashi ya yi sama. A matsayinta na uwar yara biyu da take yawan yi wa iyayenta da ƙanne da yayyenta girki, takan sayi kaji da dama. Sai ta ga ya kamata ta shiga wannan fafutukar. Sai da ta shafe kwana 10 ba ta sayen kaji, amma abin da wahala. Saboda sauran dangogin nama irin su kifi da jan nama sun yi tsada. Salam da iyalanta sai sun ci nama kusan kullum. Suan ci gurasa da burudo a maimakon naman. Kwana 12 bayan fara fafutukar sai farashin kaji ya sauka da kashi uku cikin huɗu, kusan dala ɗaya kenan kan kowane kilo. Hauhawar farashin kayayyaki a Jordan ya ƙaru da kashi 4.1 cikin 100 a watan Yuni  •           Al’ummar Jordan na kashe kashi 26.9% na kuɗin da suke sama a kan sayen sabinci Rami Barhoush, wanda ke da gonar kiwon kaji ya goyi bayan ƙauracewar amma yana ga ba a tsara abin sosai ba. Gonarsa na fama da matsalar hauhawar farashin a farkon shekara, musamman ta fannin sayen man janareto da abincin kajin. Wadanda suka taimaka wajen haɗa wannan rahoto su ne Suneth Perera, Guadalupe Pardo da kuma Riham Al Baqaeen."	https://www.bbc.com/hausa/articles/ckvx4lj73y1o
business	Cryptocurrency: Babban Bankin Najeriya CBN ya haramta amfani da kuɗin intanet a ƙasar	"Babban Bankin Najeriya (CBN) ya umarci bankunan ƙasar da su rufe asusun 'yan kasuwa da kamfanoni masu amfani da kuɗin intanet na cryptocurrency, matakin da bai yi wa dubban 'yan ƙasar daɗi ba. Umarnin na ƙunshe ne cikin wata sanarwa da bankin ya fitar ranar Juma'a ga bankunan hada-hadar kuɗi (DMB) da kamfanonin da ba na harkar kuɗi ba (NBFI) da kuma sauran ma'aikatun harkokin kuɗi. ""Ƙari a kan umarnin da aka bayar tun a baya, bankin (CBN) yana tunatar da ma'aikatun da ke mu'amala da kuɗaɗen intanet ko kuma dillalansu cewa haramun ne,"" a cewar sanarwar. A shekarar 2017, CBN ya ce kuɗaɗen intanet irin su bitcoin da litecoin da sauransu ana amfani da su ne wurin ɗaukar nauyin ta'addanci da kuma halasta kuɗin haramun, ganin cewa ba a iya bin sawunsu. ""Saboda haka, an umarci dukkanin NBFIs da NBFIs da OFIs da su tantance mutanen da ke amfani da irin waɗannan kuɗaɗe sannan su rufe asusun ajiyarsu,"" a cewar umarnin. Kazalika a 2018, CBN ya ce kuɗaɗen ba sa cikin abubuwan da mai su zai iya kai ƙara kotu idan yana neman haƙƙinsa a Najeriya. 'Yan Najeriya sun fusata Fitar sanarwar ke da wuya, sai dubban 'yan Najeriya suka fantsama shafukan zumunta domin bayyana ra'ayoyinsu, mafi yawa cikin fushi. Wani mai suna @WhiteSammy_ a Twitter ya ce: ""Kudin intanet ne alƙibla a nan gaba ko CBN yana so ko ba ya so. Dole ne mu yi nasara."" Shi kuwa Mark Amaza (@amasonic) alaƙanta abin ya yi da siyasa, yana mai cewa ""na fuskanci wannan haramcin ba zai rasa nasaba da zanga-zangar #EndSARS ba"". Tomiwa Gorilla (@thetommyk_) dariya ya yi kuma ya ce: ""Jiya-jiyan nan na sauke manhajar kasuwancin kuɗin intanet amma kuma CBN yana faɗar wani abu daban???"" Miliyoyin mutane a faɗin duniya na amfani da manhajoji iri-iri da ke ba su damar yin kasuwanci ta intanet ba tare da ɗaukar ruwan kuɗi ba ko kuma tura kuɗin da suka ajiye a asusun ajiyarsu na banki. Sukan sayi abubuwan amfani daga wasu kamfanoni da suka amince a biya su da kuɗin intanet, kuma suna biyan kuɗin ne ta asusun wayar hannu ta salula. Akwai manyan attajiran duniya da ke amfani da kuɗin intanet irin Elon Musk, wanda shi ne mafi arziki a duniya a yanzu. A farkon watan Fabarairun nan ne attajirin ya ce ""Bitcoin abu ne mai kyau"" har ma ya yi nadamar rashin fara amfani da shi tun shekara takwas da suka gabata. Wannan yabo da Musk ya yi wa kuɗin ce ta sa darajar Bitcoin ta kai dala 34,500 kafin daga bisani ta ragu. A watan Janairu, darajar tasa ta kai har dala 38,000 bayan Musk ya sauya sunansa zuwa #bitcoin a shafinsa na Twitter. Karin labarai da za ku so karantawa:"	https://www.bbc.com/hausa/labarai-55953727
entertainment	Nicki Minaj: Mawakiyar ta ce za ta yi ritaya ta yi aure	"Nicki Minaj ta ce ta yanke hukuncin ""yin ritaya daga waka don samun iyali"" - ta kuma shaida wa magoya bayanta cewa tana son su ""har abadan"" Mawakiyar wacce ta taba shiga gasar Grammy har sau 10 ba tare da nasara ba, tana soyayya da wani mutum mai suna Kenneth Petty ta kuma nuna alamar cewa za su yi aure. Baya ga yin wakoki, matashiyar, mai shekara 36, ta kuma fito a fina-finan Hollywood da dama tana kuma gabatar da wani shiri nata na kanta a gidan rediyo. Ba ta yi karin bayani kan ko za ta yi ritayar ne a dukkan bangarorin da take aiki ba, ko kuma ma idan da gaske take yi. Bayan da ta saki wasu jerin wakoki a shekarar 2000, fitacciyar mawakiyar gambarar zamani, Nicki Minaj ta shiga kamfanin wakoki na 'Young Money' mallakin mawakinnan na Hip Hop, Lil Wayne. Kundin wakokin da ta fara fitarwa shi ne 'Pink Friday' wanda ya fito cikin shekarar 2010. Wakokinta irinsu Super Bass da Anaconda da Starships su ne suka fito da ita a wannan harka ta wakar Hip Hop har ta zama daya daga cikin shahararrun mata masu wakar gambarar zamani a duniya. Wakokin da ta yi ita kadai sun sa ta samu miliyoyin daloli, sai dai akwai wakoki da dama da ta yi da fitattun mawaka irinsu Ludacris da Usher da David Guetta da Madonna da Ariana Grande da Kanye West da Justin Bieber da kuma wasu wakoki da dama. An sha zabar ta domin samun babbar kyauta a harkar wakoki ta Grammys har sau 10, inda ta samu nasarar lashe kyaututtuka biyar na wakokin bidiyo. Sannan ta yi shura cikin jerin wakoki 100 da wata mawakiya ta taba rerawa a tarihi. Baya ga waka, Nicki Minaj ta fito a fina-finai da suka hada da 'The Other Woman' da 'Ice Age: Continental Drift'. Sai dai a shekarar 2018 ne, karsashin da Nicki take da shi a harkar waka ya disashe, inda kundin wakokinta na hudu mai taken 'Queen' bai yi farin jinin zama kan gaba ba a Amurka. Hakan ya fusata ta har ta caccaki manhajar wallafa wakoki ta Spotify da kuma mawaki Travis Scott wanda kundin wakokinsa ya zama na daya. Daga nan ne ta soke wani shirin gudanar da taron shakatawa a daukacin yankin Arewacin Amurka da mawaki, Future. Sai dai ta ce ta soke shirin kawai domin ba ta da lokacin shiryawa taron yadda ya kamata, ta yadda zai burge masu kallo. A hannu guda kuma, akwai wasu rahotanni da ba a tabbatar da su ba da ke cewa soke taron ya faru ne sakamakon rashin tururuwar jama'a wajen sayen tikitin kallon taron na su. Nicki Minaj ta fitar da wata sabuwar waka a watan Yuni, sannan ana tunanin tana kokarin sakin wani sabon kundin wakoki. Shahararriyar mawakiyar ta fito ta fadi gaskiyar al'amarin da wannan sanarwar barin harkokin waka kasancewar an santa da rashin tsoro kuma mai fadar ra'ayinta gaba-gadi a wasu lokutan masu sarkakiya. Kuma wannan sanarwar ba za ta zowa da dimbin magoya bayanta da mamaki ba, saboda akwai jita jitar da ke cewa ai tuni Nicki ta yi auren sirri da Kenneth Petty."	https://www.bbc.com/hausa/labarai-49606240
entertainment	Daga Bakin Mai Ita tare da Yahanasu Sani	Shirin Daga Bakin Mai Ita na wannan makon ya tattauna da Yahanasu Sani, daɗaɗɗiyar 'yar fim din Hausa. A﻿ wannan kashi na 119, Yahanasu ta ba da tarihin rayuwarta da kuma gwagwarmayar da ta shafe shekaru tana yi a sana'ar fim ɗin Hausa, wadda ake kira da Kannywood.	https://www.bbc.com/hausa/articles/c2lv1njxz17o
technology	Covid: Fasahar mutum-mutumin da ke hana ma'aikatan lafiya kamuwa da cutar korona a Abuja	Ku latsa wannan hoto na sama domin kallo: Daliban makarantar Glisten International School da ke Abuja sun kirkiro wannan fasaha mai suna Mairobot bisa la'akari da yadda jami'an lafiya a Najeriya suka rinka kamuwa da cutar korona har ta kai su ga mutuwa, a zagayen annobar na farko. A yanzu kuma da duniya ke shaida komen annobar a karo na biyu, daliban sun ce kirkira wannan fasaha ka iya takaita kamuwar jami'an na lafiya daga cutar mai kisa. Wannan fasaha ta mutum-mutumi an yi ta ne da siffar wani akwakwu mai taya ta yadda zai yi zarya tsakanin marasa lafiya. Mairobot na da kafa hudu sannan na amfani da na'urar daukar hoto a matsayin idanu da kuma na'urar aike sako ta Infrared wajen gwada zafin jikin marasa lafiya. Ita wannan fasaha ta Mairobot na da matuki wanda shi ne idanunta. Mai rahoto: Usman Minjibir Mai daukar hoto: Abdul salam Usman Abdulkadir	https://www.bbc.com/hausa/media-55371029
business	Afghanistan : Asusun IMF ya dakatar da ba Afghanistan kudi	Asusun bayar da lamuni na duniya, IMF ya ce ba zai bar Afghanistan ta samu tallafinsa ba saboda rashin tabbaci na amincewa da gwamnatin kasar daga kasashen duniya. Kafin wannan sanarwa kasar na shirin karbar kusan dala miliyan 460 a mako mai zuwa a matsasin wani tallafi na asusun da zai ba wa kasashe domin farfado da tatalin arzikin duniya da ya samu kansa cikin matsala a dalilin annobar korona. Karbe iko da gwamnatin Afghanistan din da Taliban ta yi kwatsam, ya sa asusun bayar da tallafin na duniya, ya kasance ba shi da zabi da illa shi ma ya hanzarta yanke hukunci. Wanda kuma daman tuni asusun ke shirin fara sakin makudan kudaden da suka kai kusan rabin tiriliyan na fam domin tallafa wa tattalin arzikin kasashen duniya. Kudaden da zai bayar Litinin din nan mai zuwa, wanda kuma kusan dukkanin wata kasa da ke cikin gamayyar asusun za ta samu kasonta ciki har da Burtaniya. Matakin hana bai wa Afghanistan din wannan kaso nata, na nuni ne ga, abin da kakakin asusun ya kira rashin tabbas a game da amincewa da gwamnatin, wanda hakan a takaice ke nufin kasar, karkashin jagorancin masu iko da ita a yanzu, 'yan Taliban ba za ta samu kudin ba, kamar yadda aka shirya yi a da. Kuma daman kafin matakin na asusun na IMF, wani jami'in gwamnatin shugaba Biden na Amurka ya gaya wa BBC cewa duk wata kadara ko kudi da gwamnatin Afghanistan take da shi a Amurkar ba za a ba Taliban ba. Wasu daga cikin 'yan majalisar dokokin Amurkar ma sun matsa wa gwamnatin Biden din daman, inda suka rubuta wa sakataren baitul-malin kasar suka bayyana gwamnatin Taliban a matsayin ta 'yan baranda, suka bukaci da kada a bari su samu kudade daga asusun na IMF. Shi ma Bankin Duniya yana bayar da kudin gudanar da ayyukan raya kasa da yawa a kasar ta Afghanistan, inda ya ba kasar dala bliyan 5 da miliyan 300 tun 2002. BBC ta nemi ji daga gareshi kan bayar da irin wadannan kudade a halin yanzu, amma ba ta ji daga wurinsa ba har zuwa lokacin wannan rubutu. Haka ita ma hukumar tsarin nan na aikewa da kudade a tsakanin kasashen duniya na Western Union ta dakatar da aikawa da kudi Afghanistan har zuwa wani lokaci a nan gaba Asusun IMF dai ya dauki irin wannna mataki a kan wasu gwamnatocin wadanda yawancin kasashe mambobin asusun  ba su amince da gwamnatocinsu ba. Wannan ya faru a watan Afrilu na 2019 inda asusun ya hana Venezuela taba kudadenta na ajiya na ko-ta-kwana, saboda sama da kasashe 50 mambobin asusun ba su amince da da Shugaba Nicolas Maduro a matsayin halartacen jagoran kasar ba. Hukumar ta IMF haka kuma ta dakatar da biyan Myanmar bayan da sojoji suka yi juyin mulki a kasar.	https://www.bbc.com/hausa/labarai-58265638
health	Mece ce ruma?	"Ruma wani yanayi ne da ake samu na rayuwar ‘yan kananan halittu (da ake kira da Ingilishi fungi) a wurin da ake da danshi ko kuma yake da makwabtaka ko kusanci da ruwa. Wadannan 'yan kananan halittu wadanda ido ba ya iya ganinsu, suna rayuwa ne a galibi inda yake da kusanci da raba ko ruwa musamman inda iska ba ta shiga ta fita, sannan kuma hasken rana ba ya ratsawa, in ji masana. Wannan yanayi inda wadannan ‚yan mitsimitsin halittu ke rayuwa shi ne suke rubar da abubuwa da ake iya gani ya jikin bango ko litattafai ko tufafi, inda za a ji har daki ko wurin da kayan suke yake wari. Haka kuma za a iya cewa ruma danshi ne a killataccen wuri  da zai iya kasancewa daki ne ko wata akwatu ko wani wurin ajiye abu, inda sakamakon yanayi musamman na damuna ya kansa danshi da yake cikin iska ya haifar da wannan ruma. Lokacin damuna shi ne lokacin da aka fi samun danshi a cikin iska, wannan ne ya sa a lokacin aka fi samun ruma. Sannan kusancn wuri da ruwa ko da ba a lokacin damuna ba ne, misali idan daki ko gini yana kusa da inda ruwa yake ana samun ruma a wurin. Kamar magudanar ruwa ko famfo ya fashe ko wata rijiya ko kuma wurin da aka yi ginin wuri ne mai dausayi, duka wadannan suna kara haddasa ruwa, muddin babu iska wadatacciya da hasken rana a wannan killataccen wuri. Ruma tana haifar da illoli da dama kama daga na muhalli zuwa ga kayayyaki da ma lafiyar mutane. A bangaren lafiya ruma tana da illa musamman ga mutanen da suke da kan-jiki domin ta kan janyo wasu mutanen masu irin wannan larura jikinsu ya rika kaikayi har ma kuraje su fito a jikinsu, kamar yadda Dakta Ibrahim Mijinyawa, wani likita a Abuja ya yi wa BBC bayani. Likitan ya ce, yanayin yana kuma iya shafar ido ta yadda za a ga idanuwan mutum na yin ja sannan ga kaikayi da ruwa,. Wanda wannan duk matsala ce da ruma ko wannan danshi na damuna ko wurin da ruwa ke kwanciya ko makwabtaka ke yi ga lafiyar jikin mutum. Haka kuma likitan ya ce akwai mutanen da wannan ruma ko danshi ke sa wa suna mura kusan kodayaushe a lokacin damuna ko kuma idan suka shake shi. Sannan yanayin yakan iya tsananta wa wasu mutamnen da ke da larurar numfashi musamman asma ko mura ko kuma tari. Likitan ya ce ga masu irin wannan matsala ta numfashi, hanyar da suke shakar numfashi ka iya toshewa, wanda idan ba a yi sauri na ba su magani ba, matsalar ka iya kai su ga rasa rai. Ruma tana illa ga gini sosai ta yadda take cin bangon daki ko gini wanda a kwana a tashi idan ba a yi hattara ba takan rage wa gini kwari har ma ta kai a wayi gari ya zube. Wannan kamar yadda bayani ya kasance a baya, wadannan halittu ‚yan kanana da ke rayuwa a cikin danshi su ke haddasa wannan. Harwayau ruwa ko danshi na illa ga tufafi ko takardu, inda wadannan mitsimitsin halittu da ke cikinta ke rubar da irin wadannan abubuwa kamar yadda suke yi wa duk wani kaya da suka tattaru a kai a sanadiyyar wannan yanayi na lema ko ruwa, idan har ba iska da ke ratsa wurin da kuma hasken rana. A takaice wannan wuri ya zama tamkar gida ne na irin wadannan halittu na su kama wuri su zauna domin rayuwarsu kamar yadda mu ma mutane ko dabbobi manya mukan wanzu a muhallin da ya dace  da mu. Akwai hanyoyi da dama na kare kai da muhalli wadanda dan-Adam zai iya amfani da su domin raba kansa da wannan matsala kamar yadda Farfesa Aliyu Barau malami a sashen tsara birane da yankuna na Jami’ar Bayero da ke Kano, wanda ya yi wa BBC bayani kan wannan matsala da kuma yadda za a iya neman kariya daga gareta. Kasancewar rashin shiga da fitar iska a wuri na daga cikin abubuwan da ke haifar da ruma da danshi, malamin ya ce baya ga neman shawarar kwararru idan za a yi gini. Ya ce akwai bukatar a yi gini ta yadda iska za ta rika shiga tana fita a daki, ta yadda zai kasance idan iska ta shigo daga misali gabas za ta fita ta yamma ko kuma wani bangare na daban na daki. Sannan yana da kyau a tabbatar ruwa ba ya kwanciya a kusa da daki ko gini ta yadda wannan danshi zai rika shafar ginin. Masanin ya ce yana da kyau idan aka yi gini a wurin da yake da danshi a yi masa jingina ko kewaye shi da duwatsu kamar yadda maginan Hausa kan kira irin wannan kariya ""dan-tofi’’. Ya ce idan aka yi wa gini irin wannan dauri yakan hana raba ratsa dutsen har ta kai ga ainahin ginin ta janyo ruwa da za ta yi wa gini illa. A bagaren lafiya kuwa masana na nuna cewa yana da kyau a lokacin damuna mutane su rika bude kofa da taga iska na shiga tana fita, hasken rana ma na shiga. Mutanen da suke da larurar numfashi misali asma, ya kamata lokacin su rika takatsantsan kada ruma ta yi musu yawa a gida, wadanda suke da babbar darduma ko kafet a daki ko gida yana da kyau su nade shi domin yana bayar da dama ruma ko danshi ya zauna, har su rika tayar musu da matsalar. Harwayau mutumin da yake da matsalar ta numfashi ya kamata a lokacin damuna idan yana amfani da bargo wurin kwanciya sai ya daina ya rika amfani da mayafi na yadi, amma ba abin da yake da gashi ba, domin bargo saboda gashi yana tayar da matsalar asma. A al’adance wasu kan yi amfani da tafarnuwa ko albasa a wawwatsa  a daki ko wurin da ake samun ruma a lokacin damina wanda hakan kan sa danshi ya ragu saboda tasirin musamman ita tafarnuwar, wadda tana tsotse danshi. Idan akwai wani amfani ga ruma  watakila za a iya cewa shi ne samar da taki ta yadda take rubar da ita ce ko tsirrai ko kuma wani abu da zai iya zama taki, wanda hakan ba karamin amfani ba ne ga manoma."	https://www.bbc.com/hausa/articles/c2jn4mv890ko
sports	World Cup 2022: Ana cece-kuce kan alawus din da za a biya tawagar Senegal	Matakin Shugaban Senegal na biyan tawagar kwallon kafar kasar alawus masu kauri ya haifar da cece-kuce. Shugaba Macky Sall ya ce za su biya tawagar kudaden da suka yi alkawarin basu idan suka kai zagayen quarter-finals, duk da basu iya tsallake zagayen 16 ba. Dama gwamnati ta yi wa Teranga Lions alkawarin kudade masu yawa idan suka kai zagayen quarter-finals, to amma sai gashi Ingila ta doke su 3-0 a zagayen kungiyoyi 16. '' Za mu biya duka kudaden da muka yi alkawarin bai wa tawagar,'' in ji Shugaba Sall. Rahotanni sun ce kudin da tawagar za ta karba ya kai dala miliyan 23. Sai dai tsofaffin yan kwallon Senegal da wasu sanannu a fagen wasannin a kasar sun jefa ayar tambaya kan matakin. Masu suka na cewa gwamnatin Senegal bata kamanta adalci ba, la'akari da yadda bata karrama sauran yan wasa da suka nuna bajinta ba a sauran wasanni. An buga misali da Hamadel Ndiaye, dan wasan tsalle-tsallen Senegal da ya samu damar zuwa gasar Olympics, amma rashin kudin jirgi ya hana shi zuwa. ''Na kadu da naji makudan kudaden da aka ware don kai magoya baya Qatar,'' in ji tsohon dan wasan. Ya kara da cewa ''A 2019 da 2021, na so in shiga gasar tsere, amma tikitin jirgi ya yi min tsada.'' Sai dai tawagar ta Teranga Lions ce ke rike da kofin nahiyar Afrika, kuma ta yi nasarar tsallake zagayen rukuni a gasar Qatar 2022. Kazalika Senegal ce kan teburin kasashe mafi kwarewa a iya kwallo a Afrika.	https://www.bbc.com/hausa/articles/c51kye31n83o
business	Yadda sana'ar duwatsun ado ke kawo wa guragu kudi a Jihar Kano	"Danna hoton sama ku kalli bidiyo: Sana'ar duwatsun ado na mata wato bits na daga cikin sana'o'i da mata ma su bukata ta musamman ke yi a jihar Kano dake Arewacin Najeriya. Matan suna yin sana'ar ce domin tallafawa kansu, maimakon bara a kan tituna. A ci gaba da kawo muku labarai na masu bukata ta musamman da su kayi fice wajen sana'o'in dogaro da kai, BBC Hausa ta gana da Safina Sani Dede wata matashiya mai sana'ar shirya bits ko kuma duwatsun ado a jihar. Safina ta ce ta shafe shekara 15 da fara sana'ar wacce a yanzu ta ke biya mata bukatu da dama. ""Na fara wannan sana'ar daga aikatau har aka kai matakin da na kware ina sayarwa mabukata"". Matashiyar mai matakin karatun NCE, tace sana'ar ta taimaka mata wajen biyan kudin makaranta da sayan takardu da kuma sufuri yayin da take karatu. Safina ta kara da cewa tana yin abun hannu kamar fiye da 100 da jakunkuna fiye da goma da kuma sarkar wuya da yawa a ko wane wata. kasancewar matashiyar ta tsaya da kafafunta wajen neman na kai, ta ce bata jin dadin ganin masu bukata ta musamman su na barace-barace a kan titunan Kano da kuma sauran sassan Najeriya. ""Idan naga masu bukata ta musamman suna bara bana jindadi. Sannan ina tambayarsu dalilin da yasa basu zuwa makaranta"". Safina tace mai nakasa ""shi yafi dacewa akai makaranta"" fiye da wanda ba shi da ita."	https://www.bbc.com/hausa/media-61858658
technology	Elon Musk ya sayi hannun-jarin $3bn a Twitter	Elon Musk  ya sayi kashi 9.2 a kamfanin Tuwita, kamar yadda bayanan harkokin kasuwancin Amurka suka nuna. Labarin sayen hannun-jarin ya sa hannayen-jarin Tuwita sun tashi da kusan 25 a kasuwar hada-hadar hannun-jari Mutumin, wanda ya kafa kamfanin kera motoci na Tesla, ya sayi hannayen-jari 73,486,938 na Tuwita ranar 14 ga watan Maris, a cewar Hukumar da ke kula da hada-hadar hannayen-jari. Hannayen-jarin sun kai kusan $2.89bn (£2.20bn), idan aka yi la'akari da farashin da Tuwita ta rufe hada-hadar hannun-jari ranar Juma'a. Sayen hannayen-jarin ya sa ya zama daya daga cikin mutanen da suka yawan hannun-jari a kamfanin kuma ya fi wanda ya kamfanin na Tuwita Jack Dorsey yawan hannun-jari yanzu a kamfanin domin shi yana da kashi 2.25 ne kawai. Musk yana yawan amfani da Tuwita inda yake da mabiya fiye da miliyan 80, ko da yake a kwanakin baya ya ce yana duba yiwuwar kafa sabon shafin sada zumunta. A watan jiya Musk ya nemi jin ra'ayin mabiyansa kan ko suna ganin kamfanin Tuwita yana karfafa gwiwa kan fadin albarkacin baki.	https://www.bbc.com/hausa/labarai-60980916
religion	Ku San Malamanku tare da Sheikh Muhammad Musa Baƙo	"Sheikh Muhammad Musa Baƙo, shugaban Majalisar Malamai ta Ƙungiyar Izalatul Bid'ah wa Iƙamatussunna ta jihar Borno ya ce soyayyarsa da ƙwallon ƙafa ta kusa shagaltar da shi a lokacin ƙuruciya. An haife shi a garin Dikwa kuma ya girma a ƙasar Chadi da Kamaru da Sudan inda lokacin da yake ƙarami iyayensa suka tafi da su a hanyarsu ta tafiya Saudiyya. ""Ina ƙanƙani ban ma san lokacin ba. Irin tafiyar nan ta da wadda ake yi in za a je Saudiyya. Sun tsaya a ƙasashe da ke kan hanyarsu, suka yi noma kafin suka wuce Saudiyya,"" a cewar Sheikh. Ya ce sun daɗe a Chadi don har ya kai shekarun balaga ba su baro ƙasar ba. Ya shaida wa BBC cewa a al'adar gidansu ba a yin karatun boko sai karatun tsangaya kuma shi ya yi a ɓangaren Al-Ƙur'ani da sauran littattafai. An mayar da shi Maiduguri daga baya amma lokacin da aka fara yaƙi a Chadi sai iyayen nasa ma suka koma Najeriya. Ya ce a malamansa na farko akwai Malam Siddik, sannan akwai Gwani Isa sai Malam Ɗayyabu wanda Allah Ya yi wa rasuwa da kuma Sheikh Muhammad Abba Aji. ""Ashheik Abubakar Garba Musa Ɗanyaya a wurinsa na yi karatun Mukhtasar,"" a cewar malam. Ya bayyana cewa daga nan ne ya yi tunanin ya nemi ilimin boko duk da shekarunsa sun ɗan ja. Sheikh Baƙo ya ce ya shiga makarantar Higher Islam ya fara tun daga ajin farko har ya gama. ""Mun zauna tare da ƴaƴan da ba su ma kai shekarun ƴaƴana ba amma na jure na gama a 1997. Daga nan kuma na shiga difloma duk a nan Higher Islam inda na karanci fannin shari'a kuma na kammala a 2003,"" in ji Malam. Ya kuma bayyana cewa a shekarar 2010 ya shiga jami'ar Maiduguri inda a nan ya ɗan jima yana karanta fannin Larabci. Ya bayyana cewa a lokacin da yake almajiri Suratul Nisa'i da Suratul Najm sun fi ba shi wahala. ""Suratul Nisa'i ta ba ni wahala saboda wajen rabon gadon nan lissafi ne. Ya ɗan ba ni wahala amma yanzu Alhamdulillahi,"" in ji shi. Sheikh Baƙo ya ce babu surar da ya fi jin daɗin karantawa kamar Suratul Rahman, ya ce yana yawan maimaita wannan sura. Ya ce littafin da ya fi son ya karantar shi ne tafsirin Al-Ƙur'ani. Ya ce yana sha'awar karanta ayoyin Allah kuma ya karantar da su. Sheikh Baƙo ya ce babu abin da ya fi faranta masa rai irin matsayin da Allah Ya ba shi na almajiranci. ""Ba don komai ba sai don a iya tunanina babu wani matsayin da yake da farin ciki da alkhairi irin almajirci,"" a  cewar malamin. Yana son ya ci gaba da zuwa kamar Saudiyya don ya yi ibada kuma ya ziyarci kabarin Annabi tsira da aminci su tabbata a gareshi. 'Irin falala da ke cikin Sallah a Masallatan Makkah da Madina ya sa nake matuƙar ƙaunar zuwa Saudiyya. Ina so in gan ni ina Sallah a wadannan maslalatai, in sha ruwan zam-zam in yi safa da marwa,"" in ji Sheikh baƙo. Sheikh ya bayyana cewa yana son cin tuwo da miya. ""Ko wane irin gari ne ni dai na fi son in ci tuwo a kan ko wane abinci,"" in ji malamin. Malam yana da matan aure huɗu amma uwar gidansa ta rasu kwanan nan yanzu saura matansa uku. Yana da ƴaƴa 28 kuma babban burinsa shi ne ya rayu yana wa'azi don tunatar da mai sauraro da kuma kansa."	https://www.bbc.com/hausa/labarai-59077493
politics	'Babachir Lawan ba shi da hujjar sukar zaben Kashim Shettima a matsayin mataimakin Tinubu takarar Tinubu'	"Wasu na hannun daman ɗan takarar shugaban ƙasa na jam`iyyar APC a Najeriya sun ce tsohon Sakataren Gwamnatin Tarayya, Babachir Lawal, ba shi da hujjar sukar matakin ɗaukar Sanata Kashim Shettima a matsayin mataimakin Bola Ahmed Tinubu da aka yi. Mista Babachir ya soki Bola Tinubu kan ɗaukar Kashim Shettima, yana cewa matakin na iya janyo wa jam’iyyar ta APC faɗuwa zaɓen 2023. Sai dai wasu makusantan Tinubu sun ce Babachir Lawal na cikin kwamitin da ya zaɓo mutanen da aka gabatar wa tsohon gwamnan Jihar Legas din, inda ya ɗauki ɗaya a matsayin mataimakinsa, bayan sun yi la'akari da fa'idar da ke tattare da kowannensu. Sanata Abu Ibrahim na cikin kwamitin, ya kuma shaida wa BBC cewa suna zaune tare da Babachir Lawan aka yanke shawarar a kan cewa ya kamata akai mukamin mataimakin shugaban kasar na Tinubu zuwa yankin arewa maso gabas. Ya ce a tattaunawar da aka yi sai da aka tabo batun addini, to amma daga karshe aka ce a samo wanda zai sa a ci zabe kawai. ""Ba wai na ce Babachir ya yi ba daidai ba ne don ya yi magana, kawai dai ya kamata ya yarda da cewa ya san abin da ya faru,"" in ji Sanata Ibrahim. Sanata Abu Ibrahim ya ce ya kamata ya kasance a cikin masu kashe wuta ba masu hura ta ba. ""Babachir zai iya kashe wutar da aka hura, ma’ana zai iya sanya baki komai ya lafa, saboda yana daga cikin manya a bangaren mabiya addinin Kirista, don haka idan har zai zauna ya yi musu bayanin komai dalla-dalla, to za su fahimta,""  a cewarsa. Sanata Abu Ibrahim ya kara da cewa “Batun cewa ai za mu fadi zabe wanda Babachir Lawan yake muku, mu kam ba za mu fadi zabe ba saboda mutane da dama suna son Tinubu ganin cewa shi ya taimaka wa Shugaba Buhari ya ci zabe."" Tsohon Sakataren Gwamnatin Tarayyar Najeriyar, Babachir Lawal, ya ce zabin da dan takarar shugaban kasa na jam'iyyar APC Bola Ahgmed Tinubu ya yi na Musulmi a matsayin mataimakinsa gagarumin kuskure ne. Ya bayyana hakan ne a wata sanarwa da ya fitar, inda yake ganin illar hakan kasancewar Tinubun shi ma Musulmi ne."	https://www.bbc.com/hausa/articles/cn35dz8n0m3o
health	Polio a Najeriya: Abin da ya sa aka kwashe shekaru da dama ba a kawo karshenta ba	"A yayin da Hukumar Lafiya Ta Duinya ta ayyana cewa nan ba dadewa ba Afrika za ta zama nahiyar da babu cutar korona, shugaban Najeriya Muhammadu Buhari ya ce ya yi farin cikin jin labarin cewa babu mai sauran cutar shan inna a kasar. Shugaban Hukumar Kula Da Lafiya a Matakin Farko a Najeriya Dr Faisal Shuaib - ya tabbatar wa BBC a ranar Alhamis 18 ga watan Yunin 2020 cewa, kasar ta karbi takardar shaidarta da ke nuna cewa babu cutar a kasar. A wata sanarwa da Shugaba Buhari ya fitar ya mika godiyarsa ga dukkan wadanda suka taimaka wa Najeriya a yakin ta da cutar, daga kan na cikin kasar har na kasashen waje, da ma wadanda suka taimaka da kudi da sarakunan gargajiya na arewacin kasar, inda can ne cutar ta fi kamari. A shekarar 2016, kadan ya rage kasar ta zama wacce babu polio a cikinta, amma sai lamarin ya baci. A cewar shugaban, ''an yi kusan shekara biyu ba a samu mai dauke da cutar ba,'' sai dai sun ji an ce akwai masu cutar har yanzu a jihar Bornon da ke arewacin kasar. Kusan shekara hudu bayan nan, Najeriya ta kai matsayin yin murnar kawar daga cutar polio a kasar, amma abu daya da mutane ke tambaya  aransu shi ne me ya sa kasar ta shafe tsawon lokaci ba ta cimma hakan ba. Dr Shuaib ya yi wa BBC bayani kan matsalolin da suka sa Najeriya ta shafe shekaru da dama ba ta kawar da cutar ba da kuma abubuwan da suka yi don cimma hakan. Yarda da camfi- A wasu lokutan wasu 'yan Najeriyar na yin imanin cewa Turawa sun sanya wasu cututtuka a cikin riga-kafin cutar shan innan don sakawa a jikinsu. Sannan wasu sun yarda cewa riga-kafin cutar yana hana mata haihuwa. Mafita kan hakan shi ne an shigar da shugabannin addini da sarakuna don su ilimintar da mutane kan alfanun riga-kafin. Sakamakon yarda da suka yi da wadannan mutane, sai mutane suka fara sauya dabi'unsu. Tabarbarewar tsaro a wasu yankunan - A baya, ayyukan kungiyar Boko Haram a jihar Borno ya sa an sha fama wajen ayyukan wayar da kai a can, amma a baya-bayan nan an samu sauyi. Dr Shuaib ya ce a haka tawagarsa ta kokarta ta shiga wuraren da ake fama da tashin hankalin don gudanar da ayyukansu. Rashin niyya- Duk da cewa an dauki lokaci kafin Najeriya ta kawar da cutar shan inna - kuma gwamnatoci da dama sun yi kokarin yin hakan - gwamnatin Shugaba Buhari za ta dauki kambun da zummar cewa a lokacinta aka yi. Dr Shuaib ya yi bayani kan batun naira biliyan 9.8 da Shugaba Buhari ya amince a yi amfani da su a lokacin da aka samu barkewar cutar a Borno a 2016. Ya kuma ce daga kudin ne aka dauki wadanda aka yi amfani da su wajen magance wasu cututtukan da kuma kudaden da kungiyoyin agaji suke bayarwa. ""Ya kamata duk 'yan Najeriya su yi wa kansu murna kan wannan ci gaba da aka samu,'' in ji Dr Shuaib."	https://www.bbc.com/hausa/labarai-53168290
business	Ƙoƙarin da muke yi na haƙo man fetur a Gombe da Bauchi - Gwamna Inuwa Yahaya	Shirin Gane Mini Hanya na wannan makon ya tattauna da Gwamnan Gombe Muhammadu Inuwa Yahaya game da shirinsu na haƙo man fetur a jihohin Bauchi da Gombe.	https://www.bbc.com/hausa/articles/cqe990jj1qyo
religion	Hotunan yadda wasu shugabannin duniya suka yi bikin Babbar Sallah	Ga wasu hotuna na yadda wasu shugabannin duniya suka yi bikin Babbar Salla a ƙasashensu.	https://www.bbc.com/hausa/labarai-57909199
entertainment	...Daga Bakin Mai Ita tare da Umar M Sheriff	Ku latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 30, shirin ya tattauna da shaharraren mawaƙin fina-finai kuma tauraro wato Umar M Sherriff, inda ya ba mu labarin dalilin da ya sa ya fara waƙa. A cikin hirar ya kuma amsa tambayoyi game da alaƙarsa da Abdul M Sheriff sannan ya gaya mana ko su waye manyan abokanansa a masana'antar. Ɗaukar bidiyo: Yusuf Yakasai Tacewa: Fatima Othman Ga wasu na baya da za ku so ku kalla	https://www.bbc.com/hausa/media-55488748
religion	An gano masallacin da ya shekara 1,200 a Isra'ila	Masu hako kayan tarihi sun gano daya daga cikin masallatan da aka fara sani a duniya, wanda aka gina shekara 1200 da suka gabata a Hamadar Negev a Isra'ila. An gano baraguzan masallacin ne a garin Larabawa Makiyaya na Rahat. An dai gano wasu baraguzan masallacin wanda aka gina a karni na 7 ko 8 a garin Rahat. Hukumar Adana Kayan Tarihi ta Isra'ila (IAA) ta ce an gano masallacin ne a lokacin da ake kokarin yin wasu gine-gine a filin da masallacin ya ke. Shi ne masallaci na farko da ya shahara a zamanin da, kuma masallacin ya yi tashe ne a dai dai lokacin da masallatan da aka gano a Jerusalem da kuma Makkah suka yi tashe. Daraktoci masu hako abubuwan da, Jon Seligman da kuma Shahar Zur sun ce gano masallacin da aka yi abin mamaki ne a duk fadin duniya. Masu bincike sun kiyasta cewa masu sallah a masallacin manoman karkara ne. Ginin dai ba shi da rufi kuma mai kusurwa hudu ne, sa'annan kuma an gina shi ne yadda ake gina masallatai, kuma alkiblarsa na kallon Makkah wato birni mafi tsarki ga musulmai. ''Fasalin ginin dai ya sa aka gano me ainihin amfanin ginin na daruruwan shekarun da suka gabata,'' a cewar Mr Seligman. Wannan masallacin dai shi ne daya daga cikin masallatan da aka gina a lokacin da aka fara aiwatar da addinin musulunci, a wurin da a yau ake kira Isra'ila, lokacin da Larabawa suka kwace yankin Byzantine a shekara ta 636 a cewar wani masanin tarihin adinnin Musulunci Gideon Avni. ''Gano masallacin da kuma kauyen da aka yi gagarumar karuwa ce ga binciken da ake yi kan tarihin kasar a dai-dai wannan lokacin da ake ci gaba da zaman dar-dar,'' a cewarsa. Dukannin hotunan hakkin mallakarGetty da kuma Hukumar Isra'ila mai kula da abubuwan da aka hako ne.	https://www.bbc.com/hausa/labarai-49023812
technology	Zaftarewar laka da ta kashe hanyoyin intanet a Najeriya	"Masana kimiyya na kawo rahoton wata zaftarewar laka ta ƙarƙashin ruwa mafi tsawo da aka taɓa gani. Zaftarewar ta faru ne a ƙarƙashin teku kusa da Afrika ta Yamma, a wani kogo mai zurfi da ruwa ke gudana a cikinsa a kusa da Kogin Congo. Ana tunanin ƙasa da laka na nisan kilomita ne suka zaftare a cikin kogon. Wannan ƙasa da taɓo masu yawan gaske sun ci gaba da tafiya tsawon kwanaki biyu kuma nisan kilomita 1,100 a ƙarƙashin Tekun Atlantika. Ba dan zaftarewar ƙasar ta tsinka wasu manyan wayoyin sadarwa biyu da ke ƙasan ruwa ba, da ba a san da ita ba. Hakan ya janyo naƙasu a harkar intanet tsakanin Najeriya da Afrika ta Kudu. Kuma saboda ilimin masu binciken da suka jera kayan gwaji a ilahirin faɗin Kogon Congo, da ba a san zaftarewar ta auku ba. ""Muna da jering wayoyi da lamarin ya shafa, ya tsinka su kuma ya fizgo su daga ƙarƙashin ƙasa don haka masu sa ido nan da nan suka aiko mana saƙonnin email,"" a cewar farfesa Peter Talling na Jami'ar Durham da ke Burtaniya. Ƙasa da taɓo sun riƙa gudana da gudun gaske. Kuma da ya ke suna raruke gaɓar teku a lokacin da suke tafiya sai su yi ta ƙara gudu,"" ya shaida wa BBC. Zaftarewar ƙasar ta ƙarƙashin ƙasa ta fara ne ranar 14 ga watan Janiarun shekarar da ta gabata. Amma sai yanzu aka bayyana aukuwarta saboda masana kimiyya sun buƙaci lokaci su tattara bayanai. Tawagar ta ce abubuwa biyu ne suka janyo lamarin. Na farko shi ne ambaliyar ruwa mai yawan gaske da aka yi a Kogin Congo a ƙarshen watan Disambar 2019. A kan yi ambaliyar ruwa a nan ne sau 1 cikin shekaru 50, don haka sai ta ɗabi ƙasa da taɓo da dama ta ganganra da su ƙarƙashin ruwan da ke gudana a kogon nan. Amma wannan ya faru ne mako biyu kafin zaftarewar ƙasar. Abin da ya biyo baya a watan Janairu shi ne igiyar ruwa mai girman gaske. ""Nan da nan ruwan ya cakuɗe da kasar nan da taɓo daga ƙasa-ƙasan tekun kuma wannan ya haifar da ƙara wa ruwan nauyi,"" a cewar Farfesa Dan Parsons na Jami'ar Hull. Tawagar ta yi binciken farko-farko kan gudun ruwan ta hanyar lura da lokacin da na'urorinsu suka bayyana. An gano cewa gudun ruwan mai haɗe da laka da farko ya kai mita 5.2 duk daƙiƙa ɗaya a saman kogon amma da ya ci gaba sai ya kai mita 8 duk daƙiƙia ɗaya a lokacin da ya kai bakin kogon. Farfesa Talling da abokan aikinsa sun bayyana wannan a wata maƙala da aka rubuta. Akwai muhimman darussa kan yadda za a magance wannan. Babu shakka ba zai yiwu a iya yin hasashen lokacin da zaftarewar laka zata auku, amma sanin wasu abubuwa dangane d bubuwan da ke haifar da ita na iya yin tasiri kan inda za a riƙa jera wayoyin sadarwa da jiragen ruwa na gyaransu a faɗin duniya. An gyara wayoyin sadarwar biyu da suka tsinke a tsakiyar watan Janiarun 2020 cikin ƴan makonni. Amma an samu ƙarin wayoyin da suka tsinke da zaftarewar kasar ta ci gaba. Wani abu mai jan hankali da aka gano dangane da abin da ya sa wasu wayoyin suka tsinke wasu ba su tsinke ba ya danganta ne da rarukuwar da ƙasa ta yi a hanyar ruwan. A wasu wurare, gudun ruwan taɓo zai raruko ƙarƙashin teku yayin da a wasu wuraren kuma sai dai taɓon ya danƙare da yawansa a ƙarƙashin ruwan. Wannan binciken na Congo shi ne na farko da ya gano wannan al'amari. Da wuya a iya jaddada alfanun rukunin wayoyin sadarwa da ke ƙarƙashin ruwa na ƙasa da ƙasa. Sama da kashi 99 cikin 100 da duka intanet da ke tsakanin nahiyoyi na tafiya ne ta cikin waɗannan wayoyin, ciki har da aika kuɗi da ake yi kullum da yawansu ya kai tiriliyan ɗin dala. Binciken a aka gudanar a Kogon Congo ya samu sa hannun ɓangarori da yawa ciki har da hukumar IFREMER a Faransa da Cibiyar GEOMAR Helmholtz mai bincike kan teku a Jamus. Wannan binciken ya samu jangorancin kamfanonin sadarwa na Durham da Angola."	https://www.bbc.com/hausa/labarai-57397700
religion	Bidiyon da suka shafi Musulunci na cikin mafiya shahara a Tiktok	Ku latsa hoton da ke sama don kallon bidiyon: Addinai na samun karbuwa a wajen mutane a shafukan sada zumunta. Daga malaman addinin Kirista mata masu tashe a shafukan sada zumunta, zuwa ga limamai da sauran shugabannin addinai masu wa'azi a Instagram. Sannan yanzu, wani bincike da BBC ta Ƙaddamar ya nuna cewa musamman ma a Tiktok, bidiyon da suka shafi addini na samun karuwa sosai.	https://www.bbc.com/hausa/media-59517473
business	Najeriya: Mene ne ya ke jan hankalin matasan Najeriya neman aiki a Turai?	"Ana ci gaba da samun matasa 'yan Najeriya da ke tururuwar barin kasar zuwa Turai domin samun rayuwa mai kyau kamar yadda suke cewa. A baya matasan da ba su da wata kwarewar rayuwa aka fi gani suna wannan tafiya mai cike da hadari, ta hanyar bin sahara ko jiragen kwale-kwale da suke ratsa teku. Duk da cewa ana samun labaran mutuwar mutane da yawa saboda wahalar da ke tattare da wannan tafiya, kama daga nitsewa a ruwa da kuma wadanda ake yi wa kwace da wadanda ake kashewa, hakan ba ya kashe gwiwar masu burin wannan tafiya. To amma a yau labarin ya wuce wannan babi, domin kuwa kwararru ne ke fita zuwa kasashen Turai domin samun rayuwa mai kyau a cewar mafiya yawansu. Wannan kuwa na zuwa ne daidai lokacin da Burtaniya ta dauki likitoci 353 aiki a cikin kwana 100 kacal, wato daga ranar 10 ga watan Yuli 2021 zuwa 20 ga watan Satumbar 2021. Ko da yake idan za mu kalli lamarin a tsawon shekara guda zamu ga adadin wadanda aka dauka aikin sun zarce yadda ake zato. Shafin ƙungiyar manyan likitocin a Burtaniya ya nuna cewa likitoci 862 da suka samu cikakken horo Burtaniya ta dauka aiki daga ranar 24 ga watan Yuli 2020 zuwa 21 ga watan Satumbar 2021. Bayan wadannan mutane da suke tafiya Burtaniya, akwai wadanda aka rinka rawaito cewa suna ta fafutukar samun aiki a Saudiyya kuma suma duka likitoci ne. Rashin tsaro Hadiza Sulaiman Datti wata kwararriyar likita ce da ke aiki a Burtaniya ta shaida wa BBC cewa akwai abubuwa da dama da ke da alaka da tafiyar kwararrun likitoci kasashen ketare musamman irin su Burtaniya. ""Rashin kayan aiki da za a rinka aikin ceto rayukan mutane na daga cikin abubuwan da suke kashe wa likitoci gwiwa a Najeriya, wani lokacin ana samun rashin jituwa tsakaninsu da gwamnatoci da kuma rashin biyan albashin da ya kamata. ""Tsangwama da suke yawan samu a lokutan da suke karbar horo, bugu da kari mafi damuwa shi ne rashin tsaro da ake fuskanta a yanzu,"" in ji likitar. Likitar ta b ada misali da wasu likitoci da aka sace a Zaria da ke jihar Kaduna a arewacin Najeriya wadanda ta ce su na kan aikinsu aka dauke su saboda rashin tsaro. Abin bai tsaya ba kan iya likitoci, har wadanda suka samu kwarewa a wasu fannonin rayuwa na guduwa zuwa kasashen da aka fi bukatarsu a kan lokaci. BBC ta tattauna da wani mazaunin Canada wanda ya karanci harkokin gudanar da kasuwanci (Business Admin) ya ce babu dalilin da zai sa ya zauna a Najeriya ya yi aiki idan aka dubi alfanun da ake samu a kasashe irin su Canada. ""Na samu aiki da wani kamfanin kwamfuta ne a Canada bayan kammala karatuna a Masar, gaskiya tun farko ba ni da kwarin gwiwar samun abin da nake so a Najeriya shi yasa ma ko ta kan kasar ban bi ba. ""Akwai alfanun kala uku da ake samu idan aka yi aiki a kasashen ketare, na farko tabbaci, kana da tabbas akan aikinka da kake yi. ""Na biyu kyakyawar albashi, wanda zai isheka da tafiyar da al'amuran iyalanka, a Najeriya babu wani aikin da za ka yi a gwamnatance kana samun irin albashina,"" in ji mazaunin Canada. Ana samun rayuwa mai kyau a kasashen Turai in ji shi, ko da yake ba kawai 'yan Najeriya ba ne kadai ke tafiya Turai domin wannan aikin ba, in kana wajen za ka rinka ganin mutane iri-iri daga kasashe daban-daban. Wata malama a Jami'ar Bayero da ke Kano, Farfesa Aisha Kuliya Gwarzo ta gabatar da wata maƙala kan irin wannan maudu'i a makon jiya lokacin da ake yaye sabbin likitoci a Jihar Kano. Ta shaida wa BBC cewa dole wadannan likitoci su rinka barin kasashe masu tasowa, saboda yanayin da ake aiki a cikinsa cike yake da ƙunci. ""Rashin kayan aiki na daga cikin manyan abubuwan da suke konawa likitoci da yawa rai, ka karanci abu a littafi amma ba za ka iya dabbaka shi ba a aikace. ""An kashe tsarin kiwon lafiya a matakin farko, wannan ya sanya mai karamin ciwo kamar malaria ma sai ya tafi asibitin koyarwa wanda kuma ba daidai ba ne, kara aiki ne ga likitoci wadanda ya kamata su duba masu manyan matsaloli. ""A tsarin da WHO ta amince da shi, likita daya marasa lafiya 600 zai duba, amma a yau a Najeriya likita daya marasa lafiya 6,000 ya ke dubawa, ina likita zai sa kan shi. in ji farfesa Aisha. Ta kara da cewa duka nauyin da ke kan wancan tsarin ya dawo kan manyan asibitoci. Amma a ganinta da za a iya gyara tsarin da Najeriya ke kai a samar da kayan aiki, da sun daina ficewa daga kasarsu. ""Da za a iya samar da abubuwan da ke jan hankalinsu a Najeriya da ba makawa za su daina fita ko ina, suma suna son kasarsu ta ci gaba da sun tsaya sun bayar da tasu gudunmuwar a kasarsu."""	https://www.bbc.com/hausa/labarai-58669212
entertainment	Waƙoƙin Hausa 10 da suka fi shahara a 2021	"DagaIbrahim Sheme da Abba Muhammad A kowace shekara, akan samu waƙoƙin da suka ciri tuta a fagen nishaɗantarwa na Hausa. A da, waƙoƙin gargajiya da aka rera da kayan kiɗa irin su kalangu, taushi, goge, ƙwarya, kukuma, garaya, molo da sauransu ne ke riƙe kambin, amma a shekaru masu yawa waƙoƙin zamani, waɗanda ake bugawa da fiyano, su ne ke mamaye fagen.A cikin irin waɗannan waƙoƙin, akwai waɗanda mawaƙansu ke riƙe wuta sama da shekara ɗaya, wato a kasa ture su. Akan sababbin mawaƙa waɗanda ke ɓullowa su shiga cikin jerin mawaƙa goma da waƙoƙinsu suka fi shahara a shekarar. Mun duba waƙoƙin Hausa 10 da suka fi shahara a 2021 (da sunayen mawaƙansu) kamar haka: Wannan waƙar ta fito ne a cikin fim ɗin 'Fanan' na babbar furodusa kuma tsohuwar tauraruwa Mansurah Isah. Fitaccen mawaƙi Umar M. Shareef ne ya rubuta kuma ya rera ta tare da mawaƙiya Zubaida Mu'azu (Zubby) yayin da fitaccen tauraro kuma tsohon mijin Mansurah, Sani Musa Danja, da sabuwar 'yar wasa Sabira Mukhtar ne taurarin shirin waɗanda suka bi waƙar. 'Fanan' waƙa ce tsakanin masoya. A cikin ta, Umar da Zubaida sun nuna ƙwarewa wajen zuba kalmomin soyayya da shauƙi. A bana dai babu wata waƙar soyayya da ta fi ta fice. Tun farko Mansurah ta fara fitar da waƙar ne a shafin ta na Instagram, inda ta datsi wani ɓangare ta yi gajeren bidiyo ta ɗora a shafin nata, kuma ta rubuta 'We are back'. Waƙar ta ɗauki hankalin mutane sosai saboda kalaman da ake faɗi a daidai wurin da ta yi bidiyon ya na nuni da cewa kamar sun koma zaman auren su ne da Sani, bayan rabuwar ban-mamaki da su ka yi a bana. Abokan sana'ar Mansurah da ƙawayen ta da masoya da sauran mutanen gari, musamman mata matasa, kowa ya riƙa ɗora guntun bidiyon da ya ɗauka tare da waƙar ya na ɗorawa a shafin sa. Yanzu an kai tsawon aƙalla wata uku, amma kamar yau aka yi waƙar. A TikTok, ita ce waƙar Hausa da ta fi kowace waƙa tashe a waƙoƙin soyayya daga arewacin Nijeriya. Haka kuma a gidajen rediyo da wuya a ɗauki tsawon lokaci ba saka waƙar ba. Fitaccen mawaƙi Naziru M. Ahmad ya yi waƙar 'Daina Kuka', aka saka ta a cikin fim mai dogon zango na 'Labari Na' wanda ake haskawa a tashar talbijin ta Arewa 24. Nafisa Abdullahi, wadda ta fito a matsayin Sumayya a shirin, ta hau waƙar tare da Naziru M. Ahmad, wanda ya fito a matsayin Sarkin Waƙa kuma ubangidan ta a shirin. Waƙa ce da ke nuni da irin yaudarar da ke faruwa tsakanin masoya. A labarin, Sumayya na son Muhmud (Nuhu Abdullahi), shi kuma ya koma ya na son Laila (Maryam Waziri). A cikin waƙar, ta bayyana irin son da ta ke yi masa, amma kuma ta yi mamaki da irin yadda ya juya mata baya saboda kuɗi. An yi waƙar ne a lokacin da Laila ke murnar bikin zagayowar ranar haihuwar ta, inda su ka gayyaci Sarkin Waƙa da ya zo ya nishaɗantar da su a wurin bikin, shi kuma ba tare da sanin abin da ke faruwa ba, sai ya ta taho da Sumayya tunda yarinyar ofishin sa ce, kuma tare su ka yi waƙar bikin. Ganin Sumayya, sai Mahmud duk ya ruɗe, ya tashi zai fita, sai ita kuma Sumayya ta ƙirƙiri waƙar 'Daina Kuka', shi kuma ubangidan ta ya rufa mata baya. Waƙar ta yi wa 'yan mata da dama daɗi, musamman irin waɗanda samari su ka yaudara. Da yawan su sun riƙa yin gajeren bidiyo su na ɗorawa a soshiyal midiya, musamman a 'WhatsApp Status', inda sun tabbata wanda su ka ɗora waƙar domin shi zai gani. Sai kuma shafin Instagram. Wannan ya sa waƙar ta yi fice a wannan lokacin sosai. 3. 'MallakiNa' - KHAIRAT ABDULLAHI Khairat Abdullahi ita ce kan gaba a cikin mawaƙa mata a yanzu. Waƙar ta, 'Mallaki Na', waƙa ce ta soyayya da babu muryar namiji a cikin ta. Mawaƙiyar ta antayo kalaman soyayya da ke nuni da cewar ta na yi wa masoyin ta ne. Waƙar ta yi tasiri matuƙa, musamman a wurin masoya. Khairat ta yi bidiyon waƙar tare da jarumi Umar Bigshow. Idan har mutum ya saurari kalaman waƙar, zai samu sanyin zuciya, musamman idan sabon ango ne. Zaharaddin Auta, wanda aka fi sani da MG Boy, sabon mawaƙi ne da tauraron sa ya fara haske daga wajen ƙarshen shekarar 2020. A yau ya na ɗaya daga cikin mawaƙan da ke tashe, domin kuwa a bana in ka ɗebe Umar M. Shareef babu mawaƙin da waƙoƙin sa ke yawo a gari kamar sa. Farin jinin da waƙar MG Boy ta 'Baba Ka Yi Mini Aure' ta yi ya tabbatar da bunƙasar da ya yi a bana. Waƙar ta yi tasiri a wurin matasa, musamman 'yan mata, don sun yi ta maimaita ta a kafafen sada zumunta na Instagram da TikTok inda su ke nuna su aure su ke so a yi masu, don sun isa aure. MG Boy ya yi bidiyon waƙar tare da Musa Alhassan (Kallah) a matsayin mahaifin sa, yayin da Hajiya A'isha NTA ta fito a matsayin mahaifiyar sa. 'Mai Waƙa' waƙa ce da fitaccen mawaƙi Ali Isah Jita ya yi inda ya ke faɗin hujjojin mawaƙa na yin waƙa tare da zayyano wasu daga cikin abokan sana'ar sa. Sannan ya yi magana game da yadda wasu su ke ci masu fuska, har su na kiran su da 'yan nanaye. Shi kuma a waƙar ya ke tambayar su da cewa su kuma 'yan wanene? Baitin da ya fi tsuma masu sauraren waƙar shi ne inda ake cewa, ""Na faɗa na ƙara, / Wanda ya so ka ka so shi, / Wanda ya ƙi ka ka ƙyale shi, / Hassada babban ciwo a zuciyar mai ƙulla ta, / Na gaba tuni ya yi gaba, / Haka Allah ya hukunta..."" Mutane jama'a da dama sun ɗauki waɗannan kalamai su na yi wa abokan hamayyar su martani, musamman idan akwai wata jiƙaƙƙa a tsakanin su. Shi ma an yaɗa bidiyoyi da dama a Instagram da TikTok a kan waƙar. An fi sanin Ado Gwanja a matsayin mawaƙin matan biki, har ta kai ana yi masa laƙabi da Limamin Mata. A bana, da waƙar 'Mamar-Mamar' ne Gwanja ya fi cin kasuwa, domin kuwa a wuraren biki ita ta fi tashe. Gwanja ya zuba basira sosai a waƙar kamar yadda ya kan yi domin mata a kowane lokaci. Duk da yake akwai batsa a ciki - wanda ba sabon abu ba ne a waƙoƙin Gwanja - abin da ya fi jan hankalin mutane shi ne inda ya ke cewa, ""Allah ka aika munafikin mu ƙarshen nesa, / Tafiyar ƙasa ko da lafiya ko babu, / Kai shi garin da ko kuyanga babu, / Bar shi a can ko da arziki ko babu, / Mu mun sha Tabara mun sha Yasin, / Kuma mun sha rigakafin Allah-tsine, / Allah bar mu da mata namu, / Mu yi ta kiɗa irin na ƙwatar 'yanci"". Wannan baiti shi ke ƙara tsuma masu saurare, domin a gidan biki ana kan zuwa baitin kowa zai ɗauka ya na bi. Haka kuma an yi amfani da shi a soshiyal midiya sosai, domin hatta abokan sana'ar sa ba a bar su a baya ba. 'Da Ma' waƙar soyayya ce da fitaccen mawaƙi Ali Jubril, wanda aka fi sani da Namenj, ya rera da kalaman soyayya masu tausasa zuciya waɗanda duk wani masoyi ya yi wa masoyiyar sa iyakar ta kenan. Kuma sai ya samu tallafin fitaccen mawaƙi Hamisu Breaker Ɗorayi, wanda ya ƙara wa waƙar armashi. Duk wanda ya san Namenj ya san shi da sake tsofaffin waƙoƙin shekarun baya, irin na su Yakubu Muhammad, Sadi Sidi Sharifai, Adamu Hassan Nagudu da sauran su. A wannan karon sai ya zo da sabon salo da waƙar soyayya, kuma ta karɓu matuƙa a wurin matasa. Ita ma 'Da Ma' ta yi tashe a soshiyal midiya a bana kamar yadda sauran waƙoƙi su ka yi. Babu inda ya ɗauki hankalin mutane irin amshin waƙar, wato ""Da ma da ke na fara haɗuwa, da na yi aure tun tuni"". 8. 'Supa'- DJ A.B. da MR. EAZI Waƙar 'Supa' ta Haruna Abdullahi (DJ A.B.) da Mr. Eazi ce kan gaba a wannan shekarar a cikin rukunin waƙoƙin hip-hop. An yi ta ne da ingausa, wato kwaɗon Hausa da Turanci. Ficen waƙar ya samu tagomashi daga abokin sana'ar DJ A.B., fitaccen mawaƙin nan Deezell, wanda ya shirya guntun bidiyo ɗauke da wata farar kwat da wandon ta a hannun sa, ya na maimin wurin da A.B. ke faɗin, ""Na je na dawo, / Kalli abin da na kawo"". A lokacin, DJ A.B. bai fitar da waƙar ba ma, don wasu ma sun ɗauka sabuwar waƙar Deezell ɗin ce. Tun daga wannan bidiyon sai Instagram da TikTok su ka ɗauka, wanda har zuwa yanzu kasuwar waƙar na ci a soshiyal midiya, musamman cikin wannan wata na Disamba. Har 'yan Kannywood maza da mata sun yi ta yin bidiyo da daidai wurin ""Na je, na dawo, kalli abin da na kawo."" Fitaccen mawaƙi Shu'aibu Ahmed Abbas, wanda aka fi sani da Lilin Baba kuma furodusa kuma jarumi a yanzu, shi ne ya yi wannan waƙar ta 'Rigar So' a daidai lokacin da ya ke shirya fim ɗin sa mai suna 'Wuff', wanda shi ne jarumin da ke jan fim ɗin. Waƙar soyayya ce da ya ɗauki bidiyonta tare da fitacciyar jaruma Ummi Rahab, wadda ya zazzaga kalaman soyayya masu ratsa zuciya. Amshin waƙar ya ja hankalin masoya, waɗanda suka yi ta ɗaukar kan su da wayoyinsu suna bin amshin waƙar sannan su ɗora a shafukansu na zumunta. Duk wanda ya ɗora a shafinsa na Instagram sai ya maƙala sunan mawaƙin, shi kuma sai ya yaɗa a nasa shafin. Jigon 'Ƙaddarar Rayuwa' shi ne soyayya, amma ba irin wadda aka saba ji ba ce. A waƙar, budurwa ce ke ba da labarin irin son da take yi wa saurayinta, wanda ita ta ɗauki lamarin a matsayin ƙaddarar rayuwa a gare ta, shi kuma saurayin a baitinsa haƙuri yake ba ta, inda har ya nuna a rayuwarsa in babu ita tamkar mutuwa ce. Ita ma 'Ƙaddarar Rayuwa' ta samu shiga zuciyar matasa, musamman 'yan mata, domin kuwa sun yi ta karakainar yin bidiyon wani ɓangare na waƙar, suna sakawa a soshiyal midiya. An saka waƙar a cikin fim mai dogon zango na 'Labari Na' da ake nunawa a tashar talabijin ta Arewa 24."	https://www.bbc.com/hausa/labarai-59808198
politics	Biodun Oyebanji na jam'iyyar APC ne ya lashe zaben gwamnan jihar Ekiti	Hukumar zabe mai zaman kanta a Najeriya ta bayyana Biodun Abayomi Oyebanji a matsayin wanda ya lashe zaben gwamna a jihar Ekiti. A daren da ya gabata ne hukumar INEC ta ce Mista Oyebanji ya samu kuri'u 178,057. Hakan ya sanya jam'iyyar All Progressive Congress ta zamo wadda ta samu kuri'u mafi yawa a zaben na ranar Asabar, 18 ga watan Yunin shekara ta 2022. Dan takarar jam'iyyar Social Democratic Party, Olusegun Oni, shi ne ya zo na biyu a zaben inda ya samu kuri'u 82,211. Sai jam'iyyar People's Democratic Party (PDP) wadda ta zo ta uku, inda dan takararta Bisi Kolawole ya samu kuri'u 67,457. Sakamakon ya nuna cewa jam'iyyar APC ce ta lashe kananan hukumomi 15 daga cikin 16 na jihar, inda jam'iyyar PDP ta yi nasara a karamar hukuma daya tal. Tun da maraicen ranar Asabar ne dai jami'an hukumar INEC suka dukufa wajen kirga kuri'u bayan rufe rumfunan zabe. A bangare daya kungiyoyin farar-hula da suka sa ido a zaben sun yaba da shirin da hukumar zabe ta yi. Kama daga nagartar na`urorin tantance masu kada kuri`a da isar da malamai da kayan zabe zuwa rumfunan zabe a kan kari. Sannan an fara zaben a kan lokaci. An kuma kammala lafiya-lafiya ba tare da samun wani yamutsi ba, face zargin sayen kuri`a. Sai dai jami`an hukumar EFCC sun cafke wasu daga cikin wadanda ake zargi suna sayen kuri'un. Amma masu sa idon sun koka a kan rashin sanin adadin mutanen da suka karbi katinsu na zabe a jihar ta Ekiti. A daya bangaren wata jami'ar hukumar zaben ta tabbatar da cewa INEC din ta sanar da adadin tun a can baya. Sakamakon zaben na nufin Biodun Abayomi Oyebanji zai jagoranci jihar na tsawon shekaru hudu masu zuwa a matsayin gwamna. Sai dai wani abu shi ne tun bayan dawowar mulkin demokradiyya a Najeriya, ya zuwa yanzu babu gwamnan da ya yi nasarar cin wa`adi biyu a jere. Adeniyi Adebayo din shi ne aka zaba gwamna a tutar jam'iyya Alliance for Democracy  a shekarar 1999, ya nemi wa`adi na biyu amma sai Ayo Fayose ya masa kaye a 2003. Shi ma bai wuce shekara uku a kan kujerar ba sai `yan majalisar dokokin jihar suka tsige shi a shekara ta 2006 bisa zargin kama shi da rashawa. Da aka yi zabe a shekara ta 2007 sai Segun Oni, wanda a wannan karo ya yi takara a jam'iyya SDP ya samu nasarar zama gwamna. Sai dai shi ma bai gama cin wa`adin na farko ba kotu ta sauke shi, inda aka nada dan takarar jam`iyyar ACN, Kayode Fayemi a matsayin wanda ya ci zaben gwamna a shekara ta 2010. Shi ma Fayemi ya so wa`adi na biyu a shekara ta 2014, amma sai Ayo Fayose ya ba shi ruwa. A shekara ta 2018  Fayose ya so ya bar magaji daga jam`iyyarsa ta PDP, amma sai Kayode Fayemi ya dauki fansa ya sake hayewa kujerar gwamna, wa`adi na biyu.	https://www.bbc.com/hausa/61855280
health	Coronavirus: Yadda za ku kare kanku, da hana yaduwarta da bin shawarwarin WHO	An fara wallafawa ranar 21 ga watan Afilun 2020 Cutar korona ta zo da sauye-sauye da dama game da yadda muke rayuwa da yadda muke mu'amala. Amma yawan shawrawarin da ake bayarwa kan yadda za mu kare kanmu da wasu a lokacin annobar na iya yi mana yawa. Ga wasu abubuwa da za su taimaka maku. A cewar Hukumar Lafiya ta Duniya WHO, matakan kariya mafi muhimmanci kan cutar korona su ne tsafta. Yaya za mu hana yada cutar? Takunkumin rufe hanci da baki kamar wanda ake sayarwa a manyan kantuna ba zai kare ku daga kamuwa da cutar korona ba, saboda bas a rufe hancin da bakin soasai kuma bas a iya rufe idanuwa sannan ba a iya sa su tsawon lokaci. Amma dai suna iya hana kwayoyin cutar da ke fitowa daga baki ko hancin marar lafiya su isa ga wasu. Kada ku manta, mutane da yawa da ke dauke da cutar korona bas a nuna alamominta, don haka, babu laifi don an sa takunkumin rufe fuskar idan ana cikin mutane. Safra hannu kuwa, WHO ta ce kuna iya kamuwa da cutar korona idan kuna amfani da su, kuma idan kuka taba fuskarku kwayar cutar na iya shiga jikinku. A cewar WHO, yawan wanke hannu da ruwa da sabulu na ba da kariya daga cutar korona fiye da sa safar hannu. Manyan alamomin cutar korona su ne zazzabi da tari marar fitar da majina - wadannan ne alamomin da ya kamata ku lura da su. Ciwon wuya da ciwon kai da gudawa na daga cikin alamomin cutar a wasu lokutan kuma ana tunanin cewa wasu masu dauke da cutar na gaza jin kamshi da dandanon abinci. A cewar WHO, idan kuka ji alamomin ku zauna a gida, ko da kun ji ciwon kai da mura, har sai kun samu sauki. Kada ku manta, a cikin kashi 80 cikin 100 na wadanda cutar ta kama, ba ta basu wahala sosai kuma yana da matukar muhimmanci ku guji mu'amala da sauran mutane. Idan kuka ji zazzabi da tari ko sarkewar numfashi, sai ku nemi shawarar likitoci don haka na iya nufin cutar ta yi tsanani. Ku buga wa hukumomin lafiya waya kafin ku je - saboda a halin yanzu asibitoci sun cika, amma suna iya gaya maku asibiti ko cibiyar lafiyar da za ku je. Sabon binciken da aka buga a mujallar kiwon lafiya ta The Lancet, ya yi kiyasin cewa kusan kashi 0.66 cikin dari na wadanda suka kamu da cutar za su mutu. Wannan ya  kere wa kashi 0.1 cikin dari na mutanen da mura mai zafi ke kashewa. Amma idan ba a san yawan mutanen da suka kamu da cutar ba, babu yadda za a yi a gane yawan mutanen da Covid-19 ke kashewa. Tattara yawan mutanen da suka mutu a lokacin annoba na da wahala, saboda akwai gibi a lokutan da mutane ke kamuwa da cutar da lokacin da take kashe su. Alkaluman da aka fitar yanzu daga Kwalejin Imperial da ke Landan sun nuna cewa yawan mace-macen ya fi kan mutanen da shekarunsu suka haura 80 kusan sau 10, kuma mutanen da shekarunsu ba su wuce 40 ba, ba su cika mutuwa ba. A binciken da aka yi kan mutane 44,000 daga China, mace-mace sun fi yawa a tsakankanin mutane masu fama da ciwon suga da hawan jinni da ciwon zuciya da cutukan numfashi, kusan sau goma. Babu wasu magunguna ko riga-kafi na musamman da ake sha kan sabuwar cutar, kuma magungunan antibiotic bas a aiki a kanta (suna aiki a kan kwayoyin cutar bacteria amma bas a aiki kan virus). Akwai magungunan da za a iya bayarwa, amma mutane da yawa na samun sauki ba tare da shan magani ba. Masana kimiyya a fadin duniya na aiki tukuru don gani riga-kafinta, amma sai an yi gwaje-gwaje tukunna don haka ba kwanan nan za a fara amfani da shi ba. Babu shakka, wannan lokaci ne mai rikitarwa. Don haka, babu mamaki ku ji fargaba, tsoro, damuwa, bacin rai da gajiya. Don taimaka maku a wannan lokacin annoba, Hukumar Lafiya ta Burtaniya ta samo wasu hanyoyin goma da za su iya taimaka maku:	https://www.bbc.com/hausa/labarai-52368558
entertainment	...Daga Bakin Mai Ita Tare da Fati Muhammad	Ku latsa hoton da ke sama don kallon bidiyon: Daga bakin mai ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 35, shirin ya tattauna da shaharrariyar tauraruwar fina-finan Kannywood Fati Muhammad wadda ta amsa tambayoyin da suka shafi rayuwarta. A cikin tattaunawar, ta yi waiwaye kan dalilan da suka sanya ta soma harkar fim, da irin rawar da ta fi takawa, da ma wanda ta fi so a hada ta da shi a fim. Kazalika ta yi magana kan abin da ba za ta taba mantawa da shi ba, da kuma shigarta harkokin siyasa, har ma da nau'in abincin da ta fi so ta ci. Ɗaukar bidiyo: Yusuf Yakasai Tacewa: Fatima Othman	https://www.bbc.com/hausa/media-56018963
technology	Gwarazan mata 100: Mace 'yar sama jannati	Mace mai kamar maza, yadda wata mata 'yar sama jannati mai suna Mimi, ta ke jagorantar wani shiri na hada helikwaftan da za a kai duniyar Mars. Kalli wannnan bidiyon domin gani yadda ta fara har zuwa inda take a yau.	https://www.bbc.com/hausa/50104508
technology	Mutum-mutumin NASA ya isa duniyar Mars lafiya ya fara aiko da hotuna	"An kai sabon mutum-mutumi duniyar Mars. Hukumar da ke kula da sararin samaniya a Amurka ta yi nasarar kai mutum-mutumin mai suna Perseverance zuwa wani rami mai zurfi kusa da tsakiyar duniyar wanda ake kira Jezero. ""Labari mai daɗi shi ne mutum-mutumin ya isa lafiya lau,"" a cewar Matt Wallace, mataimakin babban jami'in da ke kula da aikin aika mutum-mutumin. Injiniyoyi a hukumar NASA a California sun kaure da murna lokacin da aka tabbatar da isar mutum-mutumin. Na'urar mai tayoyi shida za ta yi shekara biyu tana huda rami a duwatsun duniyar don gano idan an taɓa rayuwa a can. An yi amannar cewa akwai wani gagarumin tafki a Jezero biliyoyin shekaru da suka shuɗe. Kuma idan dai an taɓa samun ruwa a waje, to akwai yiwuwar an taɓa rayuwa a wajen. Tawagar da ke kula da tafiyar jirgin sama jannatin sun alamta cewa jirgin Perseverance ya sauka lafiya da misalin ƙarfe 8.55 na dare agogon GMT. A baya idan aka samu irin wannan nasarar tawagar kan rungume juna ne tare da tafawa amma a yanzu dokokin cutar korona ta sa an sa gilashi tsakaninsu da juna. Sai dai sun yi ta jinjinawa juna ne ta hanyar dunƙule hannu suna ɗagawa. Amma duk da haka farin cikinsu bai ɓuya ba. Sannan an ci gaba da tafi bayan da hotuna biyu na farko suka iso. An ɗauki hotunan ne da wasu kyamarori da ba sa ɗaukar hotuna masu inganci. Ƙura ta lulluɓe gilashin ɗaukar hoton jikin kyamarar, amma akwai yiwuwar a ga dandaryar ƙasa a gaba da bayan jirgin. Wani sharhi da aka yi bayan isar mutum-mutumin ya nuna jirgin ya sauka ne kusan kilomita 2 daga kudu maso gabashin yankin Jezero inda a can ne Perseverance ke shirin yin bincike. ""Muna wani wajen dandarya mai kyau. Jirgin ya ɗan karkace da kusan digiri 1.2,"" a cewar Allen Chen, wanda ya jagoranci tawagar. ""Don haka cikin sa'a mun samu waje mai kyau da abin hawan ya sauka ya tsaya lafiya. Gaskiya ina matuƙar alfahari da tawagata da ta yi wannan aikin."" Wani babban jami'i a hukumar Nasa Steve Jurczyk shi ma ya jinjina wa nasarar: ""Wannan babbar nasara ce ga tawagar. Kalli irin gagarumin aikin da suka yi da fuskantar ƙalubale masu yawa na sauka a Mars da kuma ƙalubalen annobar Covid. Babbar nasara mai ƙayatarwa."" Shi ma wani darakta a Nasa  Mike Watkins, cewa ya yi ""Akwai wani abu na musamman dangane da wannan lamari, wannan ne karo na farko da aka tura wani wakili daga duniyar Earth zuwa Mars. Sauka a Mars ba abu ne mai sauƙi ba, kuma duk da cewa Nasa ta zama ƙwararriya a harkar, duk wanda ke cikin tawagar Perseverance ya dinga yin kaffa-kaffa gabanin tafiyar ta ranar Alhamis. Wannan ne karo na farko da mutum-mutumi mai nauyin tan ɗaya ya sauka a Mars daga hukumar kula da sararin samaniya ta Amurka. Na farko mai suna Curiosity ya sauka ne a wani yankin daban a shekarar 2012. Tawagar za ta shafe kwanaki masu zuwa don nazartar jirgin, da duba ko wani abu na jikinsa ya lalace a sakamakon sauka mai cike da gargada a ƙasa. Dole a ɗaga turken Perseverance da kyamarorin da ke jikinsa. Na'urar da ta kai jirgin Mars a yanzu dole a sauya ta da wata na'urar da za ta bai wa mutum-mutumin damar zagayawa a wajen. Baya ga haka kuma, ana sa ran Perseverance zai ɗauki hotuna da dama a mako mai zuwa da kuma yadda masana kimiyya da injiniyoyi za su nazarci yanayin yadda wajen yake. Sannan za a sa wani ƙaramin jirgi mai saukar ungulu ya zagaya duniyar don nazartarta. A cikin Perseverance akwai ƙaramin helikwafta da zai zama shi ne jirgi na farko da zai zagaya a wata duniyar - abin da ake iya bayyana shi da irin hikimar waɗanda suka ƙirƙiri jirgin sama. Bayan wannan kuma sai batun yadda mutum-mutumin zai fara ainihin abin da ya kai shi duniyar. Zai nufi wani yanki mai ruwa na delta da tauraron ɗan adam ya gano. Yankuna masu ruwa na delta na ginuwa ne daga koguna ta yadda suke haɗuwa ta ƙasan kogunan su yi nasu rassan. Masana kimiyya na fatan a ce hakan ne ya samar da ruwan da ake tunanin akwai a baya a yankin Jezero. Perseverance zai kwashi samfur ɗin yankin delta sannan sai ya tafi ta inda ƙarshen babban ramin nan yake. A ta ƙarshen ramin ne tauraron ɗan adam ya gano duwatsu, waɗanda a duniyarmu ta Earth suke da kyau wajen amfani da su don gano al'amuran rayuwar mutane. Perseverance na da na'urorin da za su iya gano bayanai kan waɗannan abubuwa har zuwa ƴan ƙananan halittun da ba a iya gani sai da madubin microscope. Me ya sa Ramin Jezero ke da ban sha'awa? Ramin Jezero mai faɗin kilomita 45 ya samo sunan ne daga wani gari a ƙasar Bosnia-Herzegovina. Da yaren Slavic ""jezero"" na nufin ""tafki"". Jezero yana da duwatsu daban-daban da suka haɗa da laka da za su iya adana ƙwayoyin halitta da zai iya nuna wata rayuwa da ta gabata. Babban abin da ya fi jan hankali shi ne kwamin da ke cike da duwatsu a wajen da wataƙila tafki ne mai tsohon tarihi a wajen. A nan ne Perseverance zai iya gano duwatsun da ake samu a ƙarƙashin teku a duniyar Earth."	https://www.bbc.com/hausa/rahotanni-56129070
politics	Nigeria @60: Abubuwa biyar da suka faru a Najeriya a wannan makon	"A ranar Alhamis 1 ga watan Oktoba, Najeriya ta yi bikin cika shekara 60 da samun 'yancin kai daga turawan mulkin mallaka na Ingila. Shugaban Najeriya Muhammadu Buhari, ne ya jagoranci bikin a birnin tarayya Abuja, yayin da kuma jihohi suka yi nasu bikin a jihohinsu. Sojoji sun yi fareti, haka ma masu nuna bajinta daga bangarori daban-daban sun fito sun nuna sanye da kaya masu launin kore da fari da kore wato alamar tutar kasar kenan. Shugaban kasar Muhammadu Buhari ya yi bayani ga 'yan kasar, inda cikin bayanin nasa ya zargi shugabannin da suka yi mulki daga 1999 zuwa 2015 da yunkurin durkusar da kasar. Sai dai a gefe daya dan takarar shugabancin kasar a jam'iyyar PDP, kuma tsohon mataimakin shugaban kasa Atiku Abubukar ya mayarwa da shugaban martani a Twitter, inda ya ce tun daga 1999 har 2007 ba a bin Najeriya bashi. 'Yan Kannywood ma ba a barsu a baya ba yayin bikin, domin kuwa suma sun yi ta sanya hotunansu a shafukansu na sada zumunta domin taya kasar murnar ciki shekara 60. Birnin Dubai na ƙasar Haɗaɗɗiyar Daular Larabawa UAE, ya taya Najeriya murnar samun 'yanci daga turawan mulkin mallaka, bayan da aka yi adon fitilu a jikin ginin da ya fi kowanne tsawo a duniya na Burj Khalifa da launin tutar Najeriya na kore da fari a ranar Alhamis. Wannan al'amarin dai ya jawo ce-ce-ku-ce a tsakanin 'ƴan ƙasar musamman a shafin Twitter, inda wasu ke sukar wannan mataki wasu kuma suke nuna jin dadinsu. A ranar Juma'a, mai magana da yawun rundunar sojin Najeriya Manjo Janar John Enenche ya ce sun kashe 'yan ta'adda 869 tare da ceto mutum 321 da aka yi garkuwa da su cikin wata uku da suka wuce. An kuma kama mutum 1,708 da ke da alaƙa da manyan laifuka tare da samun nasarar kwace makamai da kuma albarusai masu yawan gaske. A cewar Manjo Janar John Enenche wannan sakamakon da sojoji suka samu cikin rubu'i na uku na wannan shekarar ya tabbatar da cewa suna samun nasara a yakin da suke yi da da 'yan ta'adda a fadin kasar. A ranar Asabar kuma rundunar ta wallafa a shafinta na Twitter cewa ta tarwatsa wani sansanin 'yan Boko Haram tare da kashe mayaƙan ƙungiyar da dama a Maima ta Jihar Borno. Wani bidiyo da ta wallafa a shafinta na Twitter ya nuna yadda ta kai hare-hare ta sama kan sansanin. Sai dai ba ta bayyana yawan waɗanda suka rasa rayukansu ba. Zaman jira a Masarautar Zazzau A ranar Laraba ne kuma gwamnan jihar Kaduna a arewacin Najeriya Malam Nasir el-Rufa'i ya wallafa a shafinsa na Tuwita cewa: ''A yanzu haka masu zaɓen sarki na sake sabon nazari don zaɓo waɗanda za a zaɓa cikinsu da zai zama Sarkin Masarautar Fulani ta Zazzau na 19."" 'Gwamnatin jihar Kaduna ce ta bayar da umarnin yin sabon zagaye na zaɓen bayan da ta soke na farko da aka fara, inda aka cire 'ƴan takara biyu. A sanarwar da gwamnatin jihar ta fitar, ta bayyana cewa soke zaɓen farkon na da alaƙa da cire sunayen wasu 'yan takara biyu waɗanda suka nuna sha'awar sarautar amma daga baya aka ce musu an rufe karɓar sunayen masu son zama sarki. A ranar Lahadi, 20 ga watan Satumba ne Sarkin Zazzau Dakta Shehu Idris ya rasu bayan fama da gajeruwar rashin lafiya. Tun bayan rasuwar sarkin, gwamnan jihar ya shiga karatun litattafai daban-daban inda a halin yanzu ya karanta aƙalla litattafai uku kamar yadda ya bayyana. Ya ce littafan za su taimaka masa wurin yanke hukunci a zaɓen sarkin ganin cewa shi ne mai wuƙa mai nama a ƙarshen zaɓen. A makon da ya gabata ne kuma kasar ta ba da umarnin a sake bude makarantu a fadin kasar baki daya, bayan kulle su da aka yi a wani mataki na daƙile yaɗuwar annobar korona. Ministan Ilimi na kasar Adamu Adamu ne ya sanar da wannan mataki tare da bayyana sharudan da za a bi domin tabbatar da babu yaron da ya kamu da cutar bayan sake bude makarantun. Sharuɗɗan sun hada da bayar da tazara, sanya takunkumi, wanke hannu, gwada zafin jiki da dai sauransu. Sai dai kuma maimakon murna saboda komawa makarantun wasu iyayen kokawa suka yi, suna cewa an barsu cikin duhu ba tare da yi musu wani cikakken bayani ba kan tsarin komawa makarantun. Shin wanne zangon karatu za a koma? Za a ci gaba ne daga zangon da aka tsaya? Ko wata sabuwar shekarar karatu za a soma? Tambayoyin da wasu iyaye a Najeriya ke yi kenan kan makomar karatun 'ƴa'ƴansu. Wasu ƙasashen da suka buɗe makarantunsu sun amince ɗalibai su tsallaka zuwa aji na gaba, maimakon ci gaba daga inda aka tsaya, duba da yadda shekarar karatun ke dab da ƙarewa. A ranar Litinin din makon jiya ne kungiyar kwadago ta Najeriya NLC ta sanar da janye yajin aikin da ta shirya farawa a ranar, sakamakon karin kudin wutar lantarki da na man fetur da gwamnatin kasar ta yi. Karamin Ministan kwadago da samar da aikin yi na kasar, Festus Keyamo, ya ce an dakatar da aikin da aka shirya farawa a ranar Litinin bayan an cimma yarjejeniya da kungiyoyin kwadagon da sanyin safiyar Litinin din. Babbar manufar yajin aikin ita ce matsawa gwamnati lamba a kan ta janye matakan da ta dauka a baya-bayan nan da suka jiɓanci tattalin arziki. Matakan sun hadar da cire tallafin da gwamnatin ke bayarwa a kan farashin man fetir abin da ya janyo farashin man ya karu da kimanin kashi 11 cikin 100. Akwai kuma matakin ninka farashin wutar lantarki da aka yi wanda tuni ya fara janyo guna-guni daga 'yan kasar wadanda ke cewa kamfanonin rarraba wutar lantarkin sun fara tsuga musu kudin wutar da ya wuce tunaninsu."	https://www.bbc.com/hausa/labarai-54402319
sports	Raphinha ya fara El Clasico da cin Real Madrid kwallo	Raphinha, sabon dan kwallon da Barcelona ta dauka a bana, shi ne ya ci Real Madrid a wasan sada zumunta a Las Vegas din Amurka. Karawar ta El Clasico, ita ce ta farko da kungiyoyin Sifaniya suka fara a bana tun kan fara kakar tamaula da za a fara a cikin watan Agusta. Dan kwallon tawagar Brazil, ya koma kungiyar Camp Nou daga Leeds United kan kwantiragin da ta kai fam miliyan 55 a farkon watan nan. Kawo yanzu dan wasan ya ci wa Barcelona kwallo biyu kenan a wasannin atisayen da take yi a Amurka. Raphinha ya zura kwallo a ragar Real Madrid a minti na 27 a wasan farko da Robert Lewandowski ya yi wa sabuwar kungiyarsa Barcelona tamaula. Real Madrid, wadda ta yi karawar ba tare da Karim Benzema ba, ba ta buga kwallo ya nufi raga ba ko sau daya a fafatawar.	https://www.bbc.com/hausa/articles/cgry961280go
health	Lafiya Zinariya: Tsangwamar da mata marasa haihuwa ke fuskanta	Latsa alamar lasifika domin sauraron shirin A wannan makon Habiba Adamu ta tattauna da wasu mata kan matsalar rashin haihuwa da ke ci wa ma'aurata musamman mata da dama tuwo a kwarya. Batun rashin haihuwar dai na daga wa maza hankali, al'amarin da a wasu lokutan ke janyo rabuwar aure. A arewacin Najeriya da jamhuriyar Nijar da ma sauran kasashen Afirka matar da ba ta haihuwa kan samu matsala da dangin mijinta. An samu yanayi da dama da iyayen maza kan umarci 'ya'yansu da su rabu da matar da ba ta haihuwa ko kuma su sa 'ya'yan nasu kara aure ko a dace.	https://www.bbc.com/hausa/labarai-50988731
religion	Ku San Malamanku tare da Shehi Mustapha Maijama'a	Filin Ku San Malamanku na wannan makon ya tattauna da Shehi Mustapha Maijama'a, wani malamin addinin Musulunci a arewacin Najeriya. An haifi malamin a unguwar Gadon Kaya da ke cikin birnin Kano a shekarar 1986. Mahaifinsa malami ne kuma yana daya daga cikin almajiran Sheikh Shehi Maihula. Shehi Mustapha Maijama'a ya ce ya yi mafi yawan karatunsa ne a wurin mahaifinsa.	https://www.bbc.com/hausa/articles/c2x1eekg2e2o
business	NNPC: Kamfanin mai na Najeriya ba zai saka kudi a asusun gwamnati ba a watanni masu zuwa	"Rahotanni sun ambato kamfanin mai na Najeriya NNPC na cewa ba zai iya sanya ko sisin kwabo ba a asusun tarayya a watan Mayu mai zuwa. Kamfanin ya ce hakan ya zama wajibi ne saboda gibin da ya samu a kudaden shiga Naira biliyan dari daya da goma sha daya (N111bn) a watan Fabrairun da ya gabata. Ya kuma kara da cewa, ga kuma yawan kudaden da yake kashewa wajen bayar da tallafi ko rangwamen farashin man fetur a kasar. Wata majiya a kamfanin na NNPC ta tabbatar wa da BBC cewa lallai kamfanin ya rubuta wasika ga kamfanin babban akanta na Najeriya yana shaida masa halin da ake ciki. Majiyar ta kuma ce a duk wata, kamfanin kan kashe Naira biliyan dari daya wajen biyan kudaden tallafin mai da nufin saukaka farashin albarkatun man fetur da jama'ar kasar ke amfani da su. NNPC din dai na nuni da cewa wannan yanayi ya sanya shi cikin tsaka mai wuya, da idan ya cigaba da bayar da gudumawa ga asusun tarayya, ba zai iya biyan tallafin mai ba, lamarin da ka iya sa farashin man ya yi tashin gwauron zabi a kasar da kuma kara tsadar rayuwa ga talakawan kasar. A bangare guda kuma idan ya biya tallafin ba zai iya saka kudi ga asusun tarayya ba kuma shine matakin da ya dauka a yanzu. Sai dai kuma wannan shi ma rashin bayar da gudumawa ga baitulamlin zai iya yin illa ga kudaden shiga na gwamnatoci a matakan tarayya, da jihohi, da kuma kananan hukumomi, abinda wasu ke ganin ka iya shafar gudanar da ayyuka da kuma biyan albashin ma'aikata. Dakta Muhammad Shamsudden, malami a sashen nazarin tattalin arziki a Jami'ar Bayero dake Kano ya ce akwai ayar tambaya ga ikrarin na kamfanin mai na kasa. ""Ai abubuwan dubawa guda biyu ne shi wannan ikirarin da kamfani na NNPC ke yi shin gaskiya ne ko kuwa akwai alkaluma da suka nuna sabanin haka?'' in ji masanin. Ya kuma ce shi bai ga yadda za a iya biyan tallafin mai na biliyan dari da goma sha daya a wata daya ba musamman idan aka duba abubuwan da suka faru a baya. ""Misali a shekarar 2019 gaba daya tallafin man da Najeriyar ta biya kamar yadda shi kamfanin NNPC ya fitar da alkaluma, biliyan dari bakwai da hamsin da biyu a shekara guda"". ""Wannan ya nuna duk wata daya bai wuce biliyan sittin da uku ba amma sai yanzu ga shi suna maganar kashe biliyan dari da goma sha daya."" ""Baya ga haka ko da gaske ne ana biyan wannan tallafi amma ai man fetur din ya tashi a kasuwar duniya,"" a cewar Dakta Shamsudden. Masanin ya kuma bayyana cewa kasar ta yi kasafin kudi na man fetur kan dala 40 kan ko wace ganga a Najeriya, amma a yau yadda ake sayar da danyen mai ya kai dala 68 kan ko wace ganga- karin kashi 70 cikin dari na abinda Najeriya ta kasafta kenan. ""To idan haka ne menene zai hana a biya wannan tallafi biliyan dari da goma sha daya a wancan karin da aka samu?"", in ji shi. Masanin ya kuma ce misali idan ma NNPC din ya gaza biyan abinda ya saba biya a asusun tarayya da ake rabawa, ya ce abinda ya gani a watan Maris an raba kudi dala biliyan dari shida da tamanin da daya a Najeriya, kuma a ciki abinda NNPC ya bayar bai wuce naira miliyan sittin da hudu ba, wanda bai kai ko kashi goma cikin dari na abinda gwamnatocin kasar suka raba ba. Shamsudden ya ce gwamnatocin jihohi da na kananan hukumomi mafi yawancin kudin da ake ba su yana zuwa ne daga haraji. Ya kuma kara jaddada cewa ""Kudaden shiga da ke zuwa daga kasashen waje su ne mafi yawa da ke zuwa daga man fetur, amma mafi yawan abinda ake rabawa a gwamnatance na daga harajin cikin kasa da kuma wanda ake dauka daga asusun ajiyar rarar man fetur, amma shi ne mafi yawan abinda ake rabawa a cikin kasa"". ""Wannan magana ce ta yin ban-tsoro don ya nuna lallai sai ya cire tallafin mai, don haka ya ke korarin cewa tallafin mai ya hana shi bai wa gwamnatin kasa kudi,'' in ji dakta Shamsudden. Najeriya na daga cikin kasashen da ke kan gaba a duniya wajen arzikin mai, kuma kasa ce da arzikin ta ya dogara kacokan kan kudaden shiga daga man fetur. Kan haka ne tattalin arzikin ya gigita a sakamakon mummunan faduwar farashin danyen mai a kasuwannin duniya wanda annobar korona ta haddasa. A bangare guda kuma, kasar ba ta da managartan matatun man fetur, wanda ya tilasta mata sayar da danyen man ta a kasashen waje, kana ta sayo tatattun albarkantun man domin amfanin jama'a a cikin kasar. A wannan tsari mai rauni ne kuma kasar ke biyan kudaden tallafin mai domin saukaka farashin man a gidajen mai a kasar. Masu sharhi kan al'amuran yau da kullum sun sha kokawa kan cewa wannan tsarin na cike da almundahana ta yadda 'yan kasar ke cewa sun kasa fahimtar yadda ake tafiyar da tsarin."	https://www.bbc.com/hausa/labarai-56935506
health	Matakai bakwai da za su sa mace ta yi saurin daukar ciki	"Babu mamaki akwai tarin tambayoyi a zuciyarki kan yadda zaki dauki ciki, musaman idan kina da larura ko wani ciwo. Kula da lafiyar jiki na cikin matakan farko na iya samun dacewar daukar ciki. Amma kuma me za ki iya yi domin inganta hanyoyin samun haihuwa? Shawara mafi muhimmanci ga mace da ke son daukar ciki ko samun juna-biyu ita ce sanin yanayin jikinta, musamman lokacin zuwan jinin al'adarta, a cewar Dakta Sajeeda Ibrahim, ƙwararriyar likitar mata a Asibitin Koyarwa na birnin Tarayyar Najeriya, Abuja. ""Yana da muhimmanci ta san yanayin zuwa da ɗaukewar jininta na haila saboda tsara ko sanin lokutan da idan ta yi jima'i za ta dauki ciki,"" a cewar Dakta Sajeeda. BBC ta tattauna da Dakta Sajeeda da kuma Dakta Tanko Zakari, kwararre kan lafiyar mata a Asibitin Mallam Aminu Kano, kan matakai bakwai da za su taimaka wa mace wajen ɗaukar ciki. Kafin ki soma kokarin ɗaukar ciki, ki soma duba lafiyarki. Ki tambayi likitarki domin samun bayanai kan magunguna da ke taimaka wa mace wajen ɗaukar ciki - masu dauke da sinadarin folic asid da ke taimakawa da kuma bayar da kariya kan wasu matsalolin haihuwa da suka hada da haihuwar jarirai masu nakasa. Sinadarin folic asid na aiki sosai a kwanakin farko na ɗaukar ciki, shi ya sa yake da muhimmanci ki tabbata kina shan sa sosai tun kafin ki yi ciki. Ki tabbatar kina bin wannan tsari kafin kokarin ɗaukar ciki, a cewar Dakta Sajeeda. ""Idan kina da matsala da lalura dole ki nemi magani da daidaita kanki kafin ki samu ciki ba tare da matsala ba."" Me kika sani game da lokacin zuwa da ɗaukewar hailarki? Fahimtar hakan zai taimaka miki wajen sanin lokacin da ya fi dacewa na daukar ciki a gare ki a cewar, Sajeeda. Lokacin da mahaifar mace take fitar da kwayaye shi ne mafi dacewa wajen daukar juna-biyu a gare ta. ""Wannan shi ne lokacin da ake son mace ta nuna nacewa wajen jima'i a kai-a kai,"" a cewar masana. Hakan na taimakawa wajen gane alamomin fitar kwai, da sauye-sauye da mace ke ji a jikinta da fitar ruwa daga farjinta. Ruwan na kasancewa fari da ɗan kauri da yauƙi wanda ke isar da sakon cewa shi ne lokacin iya samun juna-biyu. Wasu mata kuma kan yi fama da ciwon mara. Sannan akwai abin da ake amfani da shi wajen gwada ko mace ta soma fitar da ƙwai wanda shi ma yana taimakawa wajen ankarar da cewa tana cikin lokacin iya ɗaukar ciki, a cewar Dakta Sajeeda. Ba wai kawai za su tabbatar miki da cewa lokacinki na fitar da kwai ya zagayo ba ne, ""idan kina jima'i akai - akai, wannan na sanar da ke lokacin da ya kamata ki sake bayar da karfi domin daukar ciki,"" a cewarta. Ga yadda lissafin yake: Ranar farko ta ganin jinin halarki, da ita za ki soma lissafi. ""Ki soma gwaji daga rana ta tara ki kuma ci gaba da hakan har sai gwajin ya tabbatar miki da lissafin. Mata da ke ganin haila bayan duk kwanaki 28 na iya soma fitar da kwai a rana ta 14. Sai dai galibin mata yanayin hailarsu na da tsayi wasu kuma gajeren lokaci suke dauka, don haka dole ki natsu wajen tantace lissafinki. Mece ce makomar masu amfani da magungunan takaita haihuwa? Dole sai kin dan jinkirta kafin ki samu juna-biyu? Likitoci dai na cewa ba lallai ba ne. ""A shekarun baya, wasu bayanai na cewa sai ka ɗan jira na wani ɗan lokaci bayan ka dakatar da shan kwayoyin hana daukar ciki kafin ka shiga fafutikar neman ciki, sai dai wannan karatun a yanzu ya sauya. Kina iya kokarin ganin kin dauki ciki da zarar kin daina shan magungunan takaita haihuwa,"" a cewar Dakta Tanko Zakari, kwararren likitan mata a Asibitin Koyarwa na Malam Aminu Kano. Dakta Tanko ya ce abin da mace ya kamata ta sa a zuciyarta shi ne tana iya daukar ciki kafin zuwan haila, don haka lissafin lokacin fitar kwan haihuwa na iya kasancewa mai wahala, kuma kina iya shan wahala wajen iya gano lokaci ko ranakun da za ki soma fitar da kwan haihuwa. Bisa wannan dalili, ""wasu kan jira har sai zagayowar jinin haila,"" a cewarsa. Tatsuniyar salon kwanciya mafi dacewa saboda daukar ciki cikin gaggawa, wannan kusan labari ne ko shaci-faɗin mutane. Bincike ya nuna cewa babu hujja a kimiyyance da ke nuna cewa salon kwanciyar da aka saba - namiji a kan mace- ya fi dacewa da a ce mace ta kasance a saman namiji a lokacin jami'i idan ana kokarin ganin an samu juna-biyu ko neman haihuwa. ""Duk salon kwanciyar da za a yi, indai za a kai ga shiga farjin mace, babu wani bambanci da za a gani ga mai neman haihuwa, a cewar Dakta Tanko. Sai dai wasu salon jima'i kamar tsayuwa ko zama, na iya hana maniyyi shiga cikin jikin mace. ""Batu ne na son ganin maniyi ya shiga cikin jikin da karfinsa ba za a so ganin bai ratsa wuraren da ake bukata ba, a cewar masana. Babu mamaki kin taba jin wannan batu -- kwance a kan gado ki ɗaga kafarki sama bayan saduwa domin ƙara damar da kike da ita ta shigar ciki. Mene ne gaskiyar hakan? Zance na zahiri babu gaskiya a wannan batu. ""Yana da kyau ka kwanta a gado na tsawon minti 10 zuwa 15 bayan jami'a, ba kuma lallai sai kin ɗage kafarki sama ba,"" a cewar Dakta Tanko. ""Kwankwasonki ba ya juyawa idan kin ɗage kafafuwanki sama. ""Kuma kar ki shiga bandaki a wannan lokaci, a cewarsa. ""Idan kika jira na minti 10 zuwa 15, maniyyin da zai shige ki zai yi aiki yadda ya kamata a mahaifa."" Yin jima'i a kullum ko a lokutan fitar kwai ba wai zai kara miki damarmaki ta daukar ciki ba ne. ""Sai dai kawai, a kowanne dare a lokutan fitar kwai da mahaifa ke saki na taimakawa wajen iya daukar juna-biyu,"" a cewar Dakta Tanko. Maniyyi na iya zama har na tsawon kwanaki biyar a jikin mace. Shawara mafi dacewa ita ce a rinka yin jima'a akai-akai -- a lokacin da mahaifarki ke sakin kwai, da kuma lokutan da ba kya cikin wannan yanayi. A kan batun maniyyi, ""sanya tufafi mai matse jiki na iya tasiri wajen rage karfin fitar maniyyi yadda ya kamata,"" a cewar ƙwararru. Haka kuma daukar tsawon lokaci a cikin ruwan zafi a bandaki ko wajen wankan zamani da ake kira Jacuzzi a Turance. Haka kuma yanayin mu'amala da wayarka ta hannu. Akwai binciken da ya nuna cewa maza da ke yawan mu'amala da na'urori da ake riƙewa a hannu irin su waya da kuma ajiye su a kan cinya ko kusa da mazakuta na tasiri wajen rage inganci maniyi. Sannan akwai wani bincike da mujallar kiwon lafiya ta Human Reproduction ta wallafa da ke nuna cewa akwai nau'ukan abinci da ke tasiri ko rage karfin maniyyin maza. Irin waɗannan abinci sun kunshi abubuwan da ake sarrafawa da waken-soya. Ki rage wa kanki tunanin neman 'ya'ya ido rufe. Ki kwantar da hankali ki samu natsuwa, kamar yadda ƙwararru ke bayar da shawara. Saboda damuwa da jefa kai cikin tunani na iya shafar fitar kwan mace daga mahaifa. Don haka kwantar da hankali da cire damuwa na iya taimaka miki. Yana da matukar amfani ki rungumi duk wani abu da ke cire miki damuwa, saboda yana da kyau ga lafiyar jikinki. ""Akwai wasu hujjoji da ke nuna cewa ragewa kai damuwa da tarin gajiya na taimakawa wajen samun damar iya daukar ciki, a cewar ƙwararru. Sannan shan barasa ga mace mai neman ciki yana da matukar matsala wajen samun juna-biyu Motsa jiki abu ne mai kyau ga lafiyarki - saboda zai taimaka miki da ƙoshin lafiya da takaita nauyin jiki. Sai dai kuma nuna zaƙewa ko takura kai sama da ƙa'ida na da hadari. ""Motsa jiki da yawa na iya hana mace fitar ƙwai daga mahaifa,"" a cewar Dakta Sajeeda. Mene ne yake yin yawa? Abubuwan na iya bambanta tsakanin kowacce mace. Idan kin saba da motsa jiki sosai kuma kina ganin hailarki akai - akai, to salon motsa jikinki ba matsala ba ne a gareki, a cewarta. Amma Dakta Tanko na cewa, ba ana nufin za a ga daukewar jinin haila ba ne baki daya ga wadanda ke motsa jiki da yawa. ""Abu na farko da ke faruwa shi ne yanayin kidaya salon zuwan hailarki na iya sauyawa. Ya kamata jinin haila ya zo miki kwanaki 14 bayan fitar ƙwai daga mahaifa, sai dai yawan motsa jiki na iya taƙaita faruwar hakan. ""Wannan na iya kasancewa abu na farko da za a bukaci ki taƙaita wajen cimma burinki. Ya shawarci bibiyar tsawon lokaci da kike dauka wajen ganin haila bayan fitar ƙwai daga mahaifarki, saboda ita ce hanya mafi dacewa ta tabbatar da yadda kike. Dakta Tanko na cewa hanya mafi dacewa wajen samun damarmakin ɗaukar juna-biyu, a daidai lokacin da kike samun gajiya ko kula da lafiyarki shi ne takaita motsa jiki - kina iya zaɓin tafiya sannu a hankali na tsawon sa'a biyu da rabi a mako ko na aƙalla minti 30 cikin kwana biyar a sati. Daina shan barasa ko taba sigari domin samun damar cimma burinki,""in ji Sajeeda. Baya ga tasirin da shan taba sigari ke yi ga lafiyar jikin dan adam, wannan dabi'a na taƙaita damar daukar ciki. ""Tana tasiri sosai ga sinadarin estrogen da fitar ƙwai."" Kuma babu wani abin damuwa kan abubuwan da kike yi a rana. Kashi 85 cikin 100 na matan da suka bi ko rungumi wannan tsari za su iya samun juna-biyu cikin shekara guda, a cewar Dakta Sajeeda."	https://www.bbc.com/hausa/rahotanni-61657315
technology	N﻿ajeriya ta kai karar kamfanin Facebook kara gaban kuliya	Gwamnatin Najeriya ta shigar da kamfanin Meta, wanda ya mallaki shafukan sada zumunta da muhawara na Facebook da Instagram da kuma WhatsApp, saboda yin talla a kasar ba tare da bin ka’ida ba. A karar hukumar kula da tallace-tallace a Najeriya (ARCON) na neman kamfanin na Meta da kamfanin AT3 Resources Limited da ke wakiltarsa a Najeriya su biya ta kusan Dala miliyan 70 kwatankwacin Naira biliyan 30 saboda tallata abubuwa ga ‘yan Najeriya ta shafukan na intanet ba tare da hukuma ta tantance tallace-tallacen ba. Hukumar tana neman babbar kotun tarayya a Abuja ta zartar cewa tallata wani abu a shafukan intanet na kamfanin na Meta ga ‘yan Najeriya ba tare da hukuma ta tantance ko amince da wannan talla ba abu ne da ya saba doka. Baya ga zartar da cewa yin tallar ba tare da amincewar hukuma ba, abu ne da ya saba ka’ida, matakin ya kuma sa gwamnati ta yi asarar wasu kudade da ya kamata ta samu ta tallace-tallacen. Idan har shari’ar ta samu karbuwa har ma gwamnatin ta yi nasara to hakan zai sa Najeriyar ta cimma burinta na kokarin sanya ido tare iko a kan duk wani abu da ke wakana a shafukan intanet a kasar. Sau da dama gwamnatin Najeriyar na kokarin ganin ta yi iko yadda take so a kan yadda ake amfani da shafukan sada zumunta da muhawara na intanet a kasar domin taka burki ga wasu abubuwa musamman na sukar gwamnati. Sai dai dangane da wannan kara, gwamanatin ta jadda cewa ba wai tana son takaita ayyukan shafukan sada zumunta da muhawara ba ne a Najeriya, illa dai tana son a bi dokokinta na talla a intanet. Kamar yadda a watan Yuni ta fitar da daftarin wasu dokoki na yadda kamfanonin shafukan sada zumunta da muhawara za su rika gudanar da ayyukansu a kasar. A kwanan nan hukumar da ke sanya ido a kan tallace-tallace a Najeriya ta hana amfani da muryar ‘yan kasashen waje ko masu tallata kaya ‘yan waje a Najeriya inda dokar za ta fara aiki daga wannan wata.	https://www.bbc.com/hausa/articles/c51g558n1veo
entertainment	Waka ta 10 a 2019 'Tsaya'	Waka ta 10 a 2019 'Tsaya'	https://www.bbc.com/hausa/labarai-50906277
technology	Yahoo ya dakatar da aikinsa a China	Kamafanin fasaha na Yahoo ya ce zai fice daga China, yana mai cewa yanayin kasuwanci da kuma dokokin kasar kullum suna kara zama da kalubale ta yadda ba zai iya ci gaba da aiki ba a kasar. Yahoo ya kasance kamfanin waje na baya-bayan nan da ya takura da dokokin kasuwanci na China masu tsanani. Tun daga jiya Talata ne kamfanin na Yahoo ya dakatar da ayyukansa a China, inda da zarar ka nemi shiga wani shafi nasa sai ka gamu da sako cewa, an daina samun damar shiga. Sai dai a wata sanarwa da ya fitar ya ce harkokinsa a sauran sassan duniya suna nan suna ci gaba yadda suke ba tare da wata matsala ba. Kamfanin zai ci gaba da kasancewa mai kiyayewa tare da martaba 'yancin masu amfani da shafi da sauran ayyukansa, cikin walwala ba tare da wata takurawa ba. Kamfanin ya kasance daya daga cikin manyan kamfanonin fasahar zamani na waje da ya yi watsi da gudanar da harkokinsa a China, ya na mai nuni da irin yanayi da dokoki masu  tsananin wuya da hukumomin China ke sanya wa. Wata sabuwar doka da za ta fara aiki a makon nan, wadda ta danganci yadda za a rika tattara bayanai, da adana su na daga matsalolin da kamfanin na Yahooo ya ce sun tilast masa barin China. Duk da cewa dokokin ba wai sun bambanta ba ne da dokokin kare sirri a Turai, yanayi na siyasar China ya bambanta sosai, inda hukuma ke sa dokokin takaita harkoki masu tsanani. Ana zargin wasu kamfanonin kasashen yamma da alaka da China ko kuma adana bayanai a can. Hatta wasu kamfanonin na China ma na shan wuya  da irin dokokin sa ido da hukumomin kasar ke sanyawa, a karkashin wani shiri na shekara biyar kan kiyaye tattalin arzikinta. Haramcin da hukumomin Chinar suka sa a kan  kudin intanet na Crypto ta yi gagarumar illa ga hada-hadar kudin Bitcoin, yayin da shi kuma katafaren kamfanin sayar da kaya ta intanet na kasar,  Alibaba gwamnati ta ci tararsa dala biliyan 2 da miliyan 800 a frkon shekaran nan. A watan da ya gabata kamfnin Microsoft ya sanar da matakin  rufe shafinsa na harkokin da suka shafi aiki ko ma'aikata da kasuwanci, Linkedin ya ce zai dakatar da ayyukansa a China nan gaba a cikin shekarar nan. Daman sauran shafukan sada zumunta da muhawara kamar su Twitter da Facebook tun tsawon shekaru hukumomin na China suka toshe su. Shi kuwa shafin matambayi-ba-ya-bata na Google sama da shekara goma ya bar aiki a kasar ta China.	https://www.bbc.com/hausa/labarai-59144693
technology	Yadda za ku yi 'taka tsan-tsan' da sabbin sharuɗɗan WhatsApp	"Hukumar NITDA a Najeriya mai bunƙasa fasahar sadarwa ta shawarci ƴan Najeriya kan yadda ya kamata su yi amfani da dandalin sadarwa na WhatsApp domin su guje wa faɗawa tarkon satar bayanansu. Shawarar ta biyo bayan sabbin dokokin da kamfanin Facebook Incorporated, wanda ya mallaki WhatsApp, ya ƙaddamar a kan dukkan masu amfani da dandalin na ɗibar bayanansu don bai wa sauran kamfanonin da Facebook ya mallaka. A cikin wata sanarwa, Hukumar NITDA ta yi gargaɗi ga ƴan Najeriya game da rashin karanta ƙa'idojin yarjejeniyar da suke shiga kafin fara amfani da manhajoji da kuma shafukan intanet irinsu WhatsApp. ""Domin fahimtar yadda abin ke aiki, NITDA ta haɗa kai da hukumomin da ke kare bayanan sirri na Afirka don tattaunawa da Facebook, kamfanin da ya mallaki Whatsapp,"" a cewar hukumar. NITDA ta shawarci ƴan Najeriya cewa suna da ƴancin daina amfani da WhatsApp ko kuma su daina tura bayanai masu muhimmanci da suka shafi rayuwarsu ta dandalin. Daga ranar Asabar, 15 ga watan Mayu ne sabon tsarin ƙunshin doka ko kuma Privacy Policy a turance, wanda WhatsApp ya shimfiɗa suka fara aiki a ƙasashe waɗanda da ba sa cikin ƙungiyar Tarayyar Turai ta European Union (EU). Kamfanin Facebook Incorporated wanda ya mallaki WhatsApp a Fabrairu 2014, zai dinga ɗibar bayanan masu amfani da WhatsApp sannan ya bai wa sauran kamfanonin sada zumunta da Facebook ya mallaka. Ya zuwa yanzu, Facebook da Instagram haɗi da WhatsApp ne kamfanin ya mallaka. ""A matsayin ɗaya daga cikin kamfanoni mallakar Facebook, WhatsApp zai dinga karɓa tare da yaɗa bayanai ga sauran kamfanonin Facebook,"" in ji facebook. ""Za su iya samun bayanai daga gare mu, su ma za su iya ba mu bayanai kuma mu yi amfani da su domin inganta harkokin kasuwanci tsakanin kamfanonin."" Tun asali WhatsApp ya ce hira tsakanin abokai sirri ce babu wanda yake iya gani sai masu ita, amma kuma yanzu ya sauya matsayi game da bayanan da suka shafi mai amfani da dandalin - kamar sunansa da hotonsa - waɗanda yanzu zai iya kwasa ya kai wani wuri. Bayanan da WhatsApp zai dinga ɗiba daga masu ma'amula da shi Daga cikin shawarwarin da NITDA ta bayar, ta ce ƴan Najeriya su haƙura da amfani da WhatsApp baki ɗaya don guje wa ɗibar bayanansu. ""Masu amfani da WhatsApp na da zaɓin su yarda a dinga ɗibar bayanansu ko kar su yarda ta hanyar amincewa da waɗannan sabbin ƙa'idoji,"" a cewar NITDA. ""Na farko, 'yan Najeriya su sani cewa akwai sauran dandali na sada zumunta da ke da dukkan abubuwan da WhatsApp ke da su, waɗanda za su iya komawa. ""Na biyu, ku rage tattauna bayanai da suka shafi rayuwarku ta saƙonnin sirri (inbox) da sauran shafukan sada zumunta, tun da dai yanzu sun sauya alƙawarin da suka yi na sirranta ayyukan mutane saboda neman kuɗi."" NITDA ta ce ta bai wa Facebbok shawara kan hanyoyin da ya kamata ya bi wajen haɓakawa ko kuma inganta amfani da bayanan 'yan Najeriya masu amfani da shafukansa kamar yadda tsarin dokokin kare bayanan ƴan ƙasa wato Nigeria Data Protection Regulation (NDPR) ya tanada. Shugaban hukumar NITDA, Kashifu Inuwa Abdullahi, ya faɗa wa BBC Hausa cewa: ""Mun ƙirƙiri tsarin NDPR ne domin mu tabbatar cewa bayanan ƴan Najeriya masu muhimmanci ba su shiga hannun da bai kamata ba."	https://www.bbc.com/hausa/labarai-57175688
business	Coronavirus: Na tafka asarar miliyoyin naira	"Wasu 'yan kasuwa a Najeriya na kokawa kan yadda suke tafka asara ta miliyoyin kudi sakamakon rufe iyakoki da hukumomi suka yi domin hana bazuwar cutar sarkewar numfashi ta coronavirus. Sun ce lamarin na barazana ga harkokinsu na kasuwanci da kuma tattalin arzikin kasa. Daya daga cikin 'yan kasuwar Rabiu Abdullahi ya shaida wa BBC cewa 'yan kasuwa sun shiga tashin hankali sosai sanadin coronavirus da ta sa aka rufe iyakokin kasar. Rabi'u Abdullahi, wanda ya ce yana fitar da auduga zuwa China da Bangladesh da Spaniya ya bayyana cewa ya shafe watanni bai fitar da audugar zuwa kasashen ketare ba. ""Rabon da na fitar da kaya tun watan Fabrairu, kusan ma dai an kulle kamfani, sai mu manyan ma'aikata da muke dan zuwa domin duba na'urori kuma leburori mun ba su hutu."" in ji dan kasuwar. A cewarsa, kamfaninsa ya tafka asarar kusan naira miliyan dari biyu saboda ""manya-manyan dilolinmu suna Spaniya, idan suka bamu oda, za mu tura musu kuma su zamu turawa takardu,"" ""Su kuma a can basu karbi takardun ba, takardun sun isa a birnin Madrid ga kuma matsalar ba a fita kuma kullum kaya darajarsu dada yin kasa take,"" kamar yadda ya fada. Matashin dan kasuwar ya ce a yanzu fafutukar da suke shi ne ta yadda za su samu kudadensu su dawo hannunsu ba wai sake yin odar kaya ba. ""Yanzu duk wanda kake mu'amala da shi ta ina za ka tunkare shi yana wannan babbar masifa ka tunkare shi kace akwai oda ko kaya iri kaza kana da bukata? ai ba zai yiwu ba sai ya dauke ka ma baka san kanka ba."" a cewarsa. Ya ce duk da gwamnati ta sha ikirarin tallafawa masu fitar da kaya amma kuma lamarin ba haka yake ba saboda ""akwai kaya da na fitar kwanaki bayan an je wannan matsalar ta taso, kamfanin sun rufe,"" ""Na rasa yadda zan yi da kayan har na rubuta takarda zuwa babban bankin Najeriya CBN ko zai taimaka mani wannan kayan nawa a san yadda gwamnati za ta taimaka mani ko ta karbi kayan a ajiye a wurin ajiyar kaya a China kafin na samu mai saye, har yanzu ban samu amsa ba."" in ji Rabi'u Abdullahi. Ya kara da cewa irin haka ba ya faruwa a kasashen da suka ci gaba misali ""za su shigo su taimakawa dan kasarsu saboda kada kamfaninsa ya (durkushe). Da yake magana kan rage yawan ma'aikatansa saboda matsalar, Rabi'u ya ce ya bai wa kananan ma'aikata hutu tun watan Fabrairu ""amma duk wata idan ana biyanka dubu dari, sai a baka dubu hamsin saboda kaima kana da iyali,"" Dan kasuwar ya kara da cewa a yanzu ya dakatar da kasuwancin auduga har sai yadda hali ya yi. Ya ce tun auduga tana dubu daya da dari takwas suke fitar da auduga ""a yau ta dawo dala dubu daya da dari biyu da hamsin kuma wannan kayan nawa da nace an yi wannan asarar an tura su a wannan farashin,"" ""Ka ga kuma abin da ya biyo baya, kokari ake a kwaci kai kudinma ya dawo ba maganar riba ake ba,"" in ji sa. Ya kuma yi fata mahukunta a Najeriya za su yi koyi da takwarorinsu na Kamaru ta yadda ake daukar matakan ragewa 'yan kasuwa radadin asarar da suke. ""Akwai kamfanina a Kamaru, manaja na ya kira ni duk da ni ba dan kasa bane an sani amma ina kawo arziki a kasar, suka kirawo ma'aikata na aka rage musu radadi, ko ni aka ragewa kamfanina radadin kudi mai yawa aka biya ma'aikata na albashi na wata biyu,"" ""Duk ma'aikacina sai da aka ba shi jaka saba'in-saba'in kudin Kamaru kyauta lura da yadda suke ganin ina fitar da kaya ta tashar jirgin ruwa,"" kamar yadda dan kasuwar ya bayyana. Ya ce kamata ya yi gwamnatin Najeriya ta yi nazari kan kamfanonin da suke fitar da kayayyaki zuwa kasashen waje sannan su duba ko kayayyakin suna da alaka da kasashen da suke rufe. A cewarsa ""Idan kana biyan albashi dubu dari biyu, gwamnati ta rage ma ta dauki dubu dari ta rage ma, za su kara maka kwarin gwiwa ka ci gaba da gudanar da kamfanin."" A ganinsa, rufe iyakoki da gwamnati ta yi abu ne mai kyau domin hana bazuwar annobar coronavirus sai dai ya ce ""hakan ya tare harkokinsu kamar baki da suke zuwa daga wasu garuruwan makwabta kamar Katsina da Kaduna da Jigawa ba sa samun damar shigowa jihar Kano - lamarin da ya ce yana shafarsu matuka."""	https://www.bbc.com/hausa/52265997
religion	Bosnia: Musulmai da Yahudawa na bikin shekara 200 da kulla kawance	"Musulmai da Yahudawa a kasar Bosniya na bikin cika shekara 200 da kulla kawance. Suna shagulgulan cika shekara 200 ne a wani biki da aka yi wa lakabin Sarajevo Purim - lokacin da al'ummar Musulmi suka kubutar da rukunin wasu shugabannin Yahudawa daga gidan yarin Daular Ottoman. Shugabannin al'umma a yanzu na cewa wannan wani misali ne da ya kamata duniya ta yi koyi. Tun shekaru da dama da suka gabata Sarajevo ya shahara a daya daga cikin yankunan Turai da ke da mutane mafi hakurin zama da juna. Musulmai da Yahudawa da Kiristoci daga dariku daban-daban ne suke huldodinsu cikin kwanciyar hankali da juna a babban birnin kasar na Bosniya. Shekara 200 da ta wuce sun taba tashi tsaye suka kare makwabtansu lokacin da gwamnan Sarajevo na Daular Ottoman ya yi garkuwa da shugabannin al'ummar Yahudawa, inda dubban Musulmai suka taru suka kubutar da su. Ba a taba mantawa da wannan lamari ba, duk da yake-yaken duniya biyu da aka tafka da kuma masifar rikicin da kasar ta fuskanta cikin shekarun 1990. Bikin cika shekara 200 din yana jaddada kawancensu ne. Shugaban al'ummar Yahudawan Bosniya Jakob Finci ya yi tambayar cewa, ""Shin idan za su iya zama lafiya da Musulmai, me ya sa kowa ma ba zai iya yin haka ba a duniya?"" Shi ma takwaransa jagoran Musulmai Husein Kavazovic, ya ce ""Karuwar kyamar da ake nunawa al'ummar Musulmai ta sa ya zama muhimmin abu su sabunta alkawarinsu na cewa za su kasance abokan makwabtaka nagari."""	https://www.bbc.com/hausa/labarai-50344143
politics	PDP, SDP sun yi watsi da sakamakon zaben Kogi tun kafin a kammala hada sakamako	"Jam'iyyar Peoples Democratic Party (PDP) a Najeriya ta gargadi hukumar zabe mai zaman kanta ta kasar INEC da kada ta amince da sakamakon zaben gwamna da aka kawo mata, musamman na karamar hukumar Okene da ke jihar Kogi. Jam'iyyar ta yi zargin cewa an rubuta sakamakon ne kawai da ka, ta yadda zai bai wa jam'iyyar APC mai mulkin jihar nasara, inda ta bukaci da a gaggauta soke sakamakon. A wata sanarwa da ta samu sa hannun mai magana da yawun jam'iyyar PDP na kasa Kola Ologbondiyan, jam'iyyar ta ce sakamakon da aka bayyana a rumfunan kada kuri'a ne kawai ya kamata hukumar zaben ta yi amfani da shi, ba wanda aka kawo mata a cibiyar tattara sakamako da ke garin Lokoja ba. Ita kuma jam'iyyar SDP a wata sanarwa ta hannun 'yar takarar gwamna a karkashin jam'iyyar Natasha H. Akpoti, ta ce ba a yi zabe ba a daukacin yankin Kogi ta tsakiya. Sanarwar ta ce ""A 'yan kalilan din wurare da aka nuna kamar an yi zabe, an yi amfani ne da takardar kada kuri'a ta shekarar 2015, inda aka rinka rubuta jam'iyyar SDP da fensir a jikin takardar kada kuri'a."" SDP ta yi zargin an yi amfani da 'yan bangar siyasa wajen tarwatsa masu zabe da kuma hana su fitowa kada kuri'a. Da safiyar ranar Lahadi ne dai hukumar zaben ta fara tattara sakamakon zaben gwamnan jihar da aka gudanar ranar Asabar. Ya zuwa tsakar ranar Lahadin, gwamna mai ci Yahaya Bello na jam'iyyar APC shi ne ke kan gaba a yawan kuri'u a sakamakon da INEC ta bayyana. Yayin da dan takara na jam'iyyar PDP Musa Wada ki biye masa. Ko a ranar Asabar din da aka yi zaben cibiyar tabbatar da ci gaban demokradiyya a Najeriya CDD, wadda ta sanya ido a zaben ta yi zargin an yi magudi ta hanyar satar akwatunan zabe da kuma sayen kuri'a."	https://www.bbc.com/hausa/wasanni-50452228
business	Mace mahauciya mai sana'ar nama a Najeriya	Ba abin mamaki ba ne a ga mace tana harkar fawa a kudancin Najeriya a kasuwa. Amma zai zamo matuƙar abin mamaki a ga irin hakan a arewacin ƙasar, inda aka san maza kaɗai ke wannan sana’a. Abokin aikinmu Abdussalam Ibrahim Ahmed ya yi kiciɓus da wata mata da ke harkar fawa a tsakiyar inda maza ke sana’ar don neman na rufin asiri. Ku kalli yadda take aikin a wannan bidiyon:	https://www.bbc.com/hausa/articles/cw57wp2nywyo
religion	Tarihin gicciye Yesu a mahangar addinin Kirista	"Mabiya addinin Kirisita a fadin duniya kan gudanar da bukukuwan Easter duk shekara domin tunawa da gicciyewa da kuma tashin Yesu Almasihu daga cikin matattu. Bikin dai a kan fara shi ne tun daga dare irin na Alhamis zuwa wayewar garin Juma'a a kuma kammala a ranar Litinin ta gaba. A tattaunawarsa da BBC, Rabaran Murtala Mati Dangora, mataimakin shugaban kungiyar Kiristoci ta Najeriya reshen jihar Kano ya ce bukukuwan Easter sun kasu kashi biyu; akwai wanda ake kira Juma'a mai Tsarki wato ''Good Friday'', da kuma Easter Monday. Rabaran Dangora ya kara da cewa ""Juma'a mai Tsarki ko kuma ''Good Friday'' rana ce ta saduda, rana ce ta komawa ga Allah, rana ce ta tunani domin wahala da Yesu Almasihu ya sha a ranar."" ""A ranar ne aka zartar masa da hukuncin kisa a bisa umarnin sarkin Pontius Bilatus a wancan zamani, a ranar ne sojojin Romawa suka gicciye shi, a ranar ne kuma ya mutu, a ranar ne kuma aka saka shi a kabari bayan da aka yi jana'izarsa,"" in ji shi. Ya kuma ce: ""Abin da aka bayyana a cikin littafin tsohon alkawari, cewa ya auku ne a rana ta uku da binne shi, bayan da Romawan suka gicciye shi a wani waje da ake kira Calvary ko kuma Golgotha da ke wajen birnin Kudus.'' Don haka in ji Reverend Dangora wannan rana ba ta shagali ba ce kawai, rana ce da ake son duk mabiya addinin Kirsita su yi wannan biki cikin neman salama. ""Duk lokacin da ranar Juma'a mai Tsarki ta kewayo mukan yi kira ga jama'a da su kasance cikin saduda, da komawa ga Allah, su zama ga tunanin cewa rai mai mutuwa ne, ko wane mai rai zai dandana mutuwa, don idan har Almasihu ya mutu ba wani mahaluki da ba zai mutu ba."" Rabaran Dangora ya dada yi wa BBC karin bayani game da tarihin yadda aka gicciye Yesu Almasihu da cewa daya daga cikin almajiransa da ake kira Yahuza shi ne ya ci amanarsa ya bayar da shi ga abokan gabansa. ""An fara wannan tun ranar Laraba zuwa Alhamis, har ya zuwa ranar Juma'a da aka zartar masa da hukunci, irin yadda Romawa ke yi wa wadanda suka aikata laifi,"" a cewarsa. Ya kara da cewa ""kodayake Yesu Almasihu ba wai ya aikata laifi ba ne amma ya dauki zunubanmu ne shi ya sa ya zama kamar laifi a gare shi, don haka sai aka saka ita ce a kafa masa kusa a hannuwa da kafa aka daga shi sama."" Wannan gicciyewar da aka yi masa a cewar malamin na Kirista, sai da ya shafe sa'oi uku zuwa hudu a kan gicciyen sannan aka bayyana cewa ya mutu, daga nan ne a cikin almajiransa akwai wani da ake kira Yusuf ya je ya roki alfarma wurin sarki cewa yana bukatar gangar jikin Yesu Almasihu zai yi masa jana'iza. ""Yadda Yahudawa suke jana'iza ya bambanta da yadda mu muke yi, yayin da muke haka rami mu saka mutum, su kuma ko wane magidanci kan tanadi rami na saka duk wanda ya rasu, don haka dama Yesu Almasihu ya riga ya tanadi wannan rami da aka saka shi aka rufe, sannna aka saka masa hatimin hukuma.'' Malam Dangora ya ce saboda farkon kafa addinin Kirista ne don haka mabiya addinin ba su dauke shi da sauki ba, sun shiga damuwa sosai don lokacin da aka zo za a kama Yesu Almasihu daya daga cikin almajiransa Bitrus ya zaro takobi ya sari wani har ya cire masa kunne. A cewarsa: ""Yesu Almasihu ya ce, masa a'a Bitrus idan ina so za iya umartar rundunar mala'iku su je su hallaka su amma yaki ba na nama da jini ba ne, don haka ka mayar da takobinka, don haka kashe shi ya zama cikar annabci ne."" Rabaran din ya kuma bayyana yadda mabiyan ke muhimmantar da wannan rana wajen yanka rago da zubar da jini wanda ke misalta Yesu don tunawa da 'yanci daga zunubi. Ya kuma ce mabiyan kan bayar da kyaututtuka lokacin bikin Easter, in da ya ce kamar yadda aka saba a ko wane lokaci irin wannan yana yin kira ga mabiya addinin Kirista da su koma ga Allah su kuma rika yin azumi da neman tuba tare da yin la'akari da gudanar da harkokin rayuwa a kan tafarkin da Yesu Almasihu ya bar musu."	https://www.bbc.com/hausa/rahotanni-56613944
health	Korona da motsa jiki: Shin Covid 19 ta haifar da annobar ragonci?	"Shar Reid ba ta kasance a wuri mai walwala ba a lokacin da annobar COVID-19 ta bulla. A kwanan nan ta koma wani birni a Birtaniya domin ta ci gaba da horonta na zama lauya sannan ta baro iyalai da ƙawayenta a gida yayin fafutukar. Ta killace kanta a gida sakamakon cutar asma da ta ke fama da ita a lokacin zaman kulle. ""Na ji ƙasƙanci, ga ni a kebe kuma tsorace. Abun da na ke iya yi shi ne kallon tashar fina-finai a talabijin domin ba na iya fita,"" Kamar yadda Shar ta shaida wa BBC. Ya ƙara da cewa ""ƙididdigar yawan taku na abun tsoratarwa ne, wani lokacin nakan yi kamar taku 2,000 a rana guda."" Koda yake akwai muhawara game da ƙirga yawan taku a matsayin ma'aunin tantance ƙoshin lafiya sannan shawarar masana kiwon lafiya ta kwanan nan ita ce tsananin motsa jiki na da muhimmanci fiye da yawan yin shi, bincike ya nuna cewa yawan ƙididdigar taku na da nasaba da koshin lafiya. A mafi ƙuncin lokaci na rayuwarta, Shar mai shekaru 30 kyakkyawar misali ce ta""annoba mai sanya ragontaka"" ta sanya kwararrun masana kiwon lafiya fargaba kasancewar aukuwarta sakamakon zaman kulle ne a ɗaukacin faɗin duniya. Raguwar yaɗuwar cutar a duniya- kuma ba samun sauƙi Cikin wani cikakken bincike da aka gudanar ya zuwa yanzu, manhajar da ke tantance yawan motsa jikin da mutane suke yi Fitbit ta yi sharhi game da bayanan masu motsa jiki miliyan 4 a duniya baki ɗaya da suke yin amfani da manhajar cikin watanni biyu mabanbanta - Maris da Yuni. Ta samu matsaikacin takun da mutane suka yi a lokacin zaman kullen ya yi ƙasa sosai idan aka kwatanta da irin waɗannan lokutan na shekarar 2019. Mafi muhimmanci shi ne, idan an kalli bayanan na watan Yuni, masana kimiyyar bayanan Fitbit sun kuma samu cewa har yanzu mutane ba sa motsa jiki dai-dai da yadda suka yi a irin wannan lokaci na shekarar da ta gabata ko da a yankunan da aka sassauta ko aka ɗage dokar zaman kullen. Ga dukkan kashe-kashen rukunin mutane, matasa (masu shekaru18 zuwa 29) su ne suke da ƙarancin matakan motsa jiki. ""Matakai na sama game da yanayin takuruwa na iya shafar baccinmu wanda ka iya sanya mu jin kasala da gajiya, sannan daga bisani ya rage mana kuzari ta hanyar sanya mu motsa jiki kadan,"" a cewar Punam Krishan, likita kuma shugabar wata ƙungiya ta British Society of Lifestyle Medicine. ""Idan ba ma motsa jiki, mukan yi wautar zaɓen abinci maras inganci da ka iya sanya mu cikin haɗarin da zai shafi lafiyar jikinmu, da tunani, da kuma hankalinmu a rayuwa."" Dr Krishan sananne ne tsakanin masana kimiyya da shahararru a ɓangaren kiwon lafiya da suke da tsoron ganin yawan raguwar ƙoshin lafiya na iya biyo bayan ƙaruwar matsanantan cututtuka masu dangantaka da rashin motsa jiki, da suka ƙunshi ƙiba da yanayin zuciya. Haka ma, an tabbatar da wasu cikin waɗannan yanayin ka iya sanya mutane ƙara shan wahalar illolin cutar korona - inda ake samun wasu rahotanni na yiyuwar sake ɓarkewar cutar a sassan duniya masu yawa. Sai dai akwai manyan illoli. Kasashe da dama sun ba da rahoton cewa matakan zaman kulle sun haifar da ƙaruwar masu kiba tsakanin al'ummarsu a wani lokaci - a kasar Brazil, ga misali, binciken da UFMG ta gudanar, guda cikin manyan jami'o'in kasar, ya nuna cewa kusan mutum hudu cikin 10 sun ƙara ƙiba yayin annobar. Italiya da Fransa da Birtaniya da kuma Isra'ila wasu ƙasashen ne da suka bayar da rahoton ƙaruwar masu ƙiba a lokacin zaman kullen. Rashin motsa jiki da annobar ta haifar abun damuwaa ne har ga Hukumar Lafiya ta Duniya, wadda ta fara fadakarwa mai taken #LafiyaAgida tare da sauƙaƙan hanyoyin motsa jiki da yawan motsa jikin da ake buƙata ga jerin rukunin al'umma. Bari mu ɗauki ƙasar Mexico, ga misali. Ita ce kasa da aka samun mafi yawan raguwar ƙidayar taku tsakanin kasashen da aka gudanar da bincike a cikinsu. Bayanan Fitbit sun nuna - raguwar kusan kaso 80 cikin ɗari a watan Yunin shekarar 2020 idan aka kwatanta da irin wannan lokacin a shekarar bara. Mexico a yanzu ita ce ƙasa ta uku mai mafi yawan mutanen da cutar korona ta kashe (sama da mutane 53,000 a ranar 11 ga watan Augusta). Sama da kaso 70 cikin ɗari na mamatan sun yi fama da cututtuka irinsu hawan jini da ciwon suga da kuma teba a baya. Akwai damuwa ta musamman game da yawan masu ɗauke da cutar -da waɗanda suka mutu - a tsakanin yara. Yawan waɗanda suka ƙara kamuwa da cutar ya ƙaru daga 84 zuwa sama da 2,600 tsakanin ranar 12  ga Aprilu zuwa 8 ga Yuni kaɗai, ƙididdigar da aka samu daga ma'aikatar Kiwon Lafiyar Mexico ta nuna- UNICEF, hukumar da ke kula da ƙananan yara ta Majalisar Dinkin Duniya, ta binciki matasan Mexico 8,000 ƴan shekaru 13 zuwa 30 sannan ta samu kusan rabinsu ba kasafai suke motsa jiki ba yayin annobar. ""Mafi yawansu ba su zuwa makaranta ko kuma suna tsoron fita daga gidajensu,"" a cewar Mauro Brero, jami'in UNICEF kan abinci mai gina jiki. ""Tuni Mexico ta shiga cikin jerin kasashen da suke da mafi yawan yara da matasa masu fama da teɓa kafin bullar annobar. Abubuwan na iya ƙara muni a yanzu sannan su bar matasa cikin hadari,"" inji masanin. Nazarin Fitibit ya nuna cewa ko da ƙasashen da ba su sanya cikakkiyar dokar kulle ba, duk da haka sun samu raguwar masu kirgen takunsu: a Japan, motsa jiki cikin watan Yuni ya tsaya a kaso 11 cikin dari ƙasa da yadda yake a shekarar 2019. Alƙalumman sun nuna mutane ba su tsira sosai ba kamar kullum. Hakan na da ci gaba na musamman ga dattawan Japan: masu bincike daga Tokyo-a Jami'ar Tsukuba sun gano ""raguwa mai tarin yawa"" a lokutan motsa jiki tsakanin tsofaffi  a yayin annobar - sama da kaso 28 cikin ɗari na mutanen Japan na tsakanin shekaru 65 ne zuwa sama. Sun kuma yi gargaɗin ƙaruwar samun nakasassu masu yawa nan gaba kadan. Ciwon suga a Indiya na haifar da damuwa A Indiya, matsaikacin kiɗayar taku shi ma kaso 11 ne cikin ɗari ƙasa da na watan Yuni, akwai fargaba game da ""annobar ciwon suga"" a ƙasa guda cikin ƙasashen da suka fi kamuwa da wannan cuta - an yi ƙiyasain cewa sama da Indiyawa miliyan 70 suna da ciwon suga, ƙasa ta biyu bayan China. Tawagar likitoci mazauna New Delhi-da ke bibiyar masu ɗauke da ciwon suga sama da 100 yayin annobar sun samu ba kawai cewa da yawansu (kaso 42 cikin dari) sun rage motsa jiki ba ne kawai amma kuma suna cin ƙarin abinci mai gina jiki - abincin da ba a son mai cutar suga ya dinga ci. ""Annobar ta ɓulla a Indiya a lokacin da tuni mutanen ƙasar ke fama da rashin motsa jiki da kuma karuwar cututtuka,""Aman Dhall, mai tsara dabarun motsa jiki ta kafar yanar gizo a India, ta bayyana. ""A shekarar 2016, tuni wani binciken Hukumar Lafiya ta Duniya ya nuna cewa kaso 35 cikin ɗari na Indiyawa ba sa motsa jiki yadda ya kamata."" Ya ƙara da cewa""A sauƙaƙe mun fi yin fice ne a kallon wasanni kawai amma ba a yin su,"" Dhall ya yi amannar zaman kullen ""ya sanya Indiyawa kin motsa jiki."" ƙaruwar haɗarin kamuwa da cututtuka ko kuma ƙara zama mai saukin kamuwa da cutar Covid-19 da alama ba sa zaburar da mutane tashi tsaye don tunkarar kalubalen. Wannan shi ne matsayin da Nina Rogers ta cimmawa, wadda masaniyar yaɗuwar cututtuka da magance su ce a Jami'ar birnin Landan wadda ta ke yin aiki tare da takwarorinta na jami'ar Bath don yi wa manyan mutane ƴan Birtaniya sama da 5,800 ƴan shekaru 20 zuwa sama tambayoyi a lokacin annobar. Mafi yawan mutane (kaso 60 cikin ɗari) sun ce sun ci gaba da yadda suke motsa jikinsu, sannan kusan kaso 25 cikin ɗari ne kacal suka tabbatar sun rage yawan yadda suke yi a baya. Matsalar ita ce, ƙarin mutane da ke fama da wasu cututtukan da suka sanya su cikin haɗarin kamuwa da cutar Covid-19 suna cikin mutanen da suka dakatar."" ""Hakan bai zo da mamaki ba,"" inji Rogers. ""Abun damuwar shi ne. zamu iya samun wasu karin zaman kullen da za su iya tsawaita lokacin ƙarancin motsa jiki. ""Hakan zai kara yawan mutanen da za su kasance cikin matsanancin haɗarin kamuwa da cutur korana."" Amma kuma kaucewa ""illar zaman kullen"" ya fi sauki a faɗa a baki fiye da aiwatarwa. Abueng Sekgwelea, mazauniyar Johannesburg ce- da ke koyar da wasan taekwondo da motsa jiki, ta faɗa wa BBC cewa abu ne mai sauki ga mutane su rasa ƙwarin gwiwa a lokuta irin waɗannan. ""Ba dai-dai mutane suke yi ba a hankalce- wasu da na ke horaswa na damuwa game da samun abincin da ya dace kafin su fara tunanin motsa jikin,"" a cewar Sekgwelea. ""Ba dai-dai mutane suke yi ba a hankalce- wasu da na ke horaswa na damuwa game da samun abincin da ya dace kafin su fara tunanin motsa jikin,"" a cewar Sekgwelea. ""Amma yana da matuƙar muhimmanci mu kula da juna. Wata ƙawata da ba ta motsa jiki akai-akai ta samu larurar shanyewar rabin jiki a lokacin kullen."" Tuni mai horas da dabarun motsa jikin ta taimakawa ƙawarta yayin kokarin samun sauki. Sekgwelea ta ce ""Nauyinta ya ragu da kilo 10 tun da na fara aiki tare da ita,"" Wani dubarun karkatar da hankali ne daga ɓangaren mai horas da dabarun motsa jikin na kanta: ba ta dalibai sannan ba kuɗin shiga a lokacin saboda taƙaitawar ta wannan lokacin a Afrika ta kudu. ""Ta shafi tunani na fiye da na kudi. Dole na tabbatar na ci gaba da motsawa."" ""Don haka, na yi amfani da matakalar bene domin motsa jiki na, ga misali - ina son nunawa mutane cewa ba sa buƙatar dakin motsa  jiki kafin su iya motsa jikinsu."" Kun tuna Shar Reid, mai fatan zama lauya? Ta kuma jajirce. Ta fara da shirin zaman kulle na Youtube da  kan  motsa jiki da ƴar Birtaniya Joe Wicks ta samar, ta dakatar da abun da ta ke yi sannan ta ke yin tafiya mai nisa zuwa ƙauyukan da suke kusa da gidanta. (hotunan Shar na shafinta na Instagram na nuni da yadda ta ke motsa jikinta a lokacin zaman kulle) Labari ne da Shar ta bayar a shafinta na Instagram, tare da hotunanta da ba ta ɗauka da manufar aka saba ba amma kuma sun kunshi bayanan karfafa gwiwa da ta yi fatan zaburar da sauran mutane da su. ""Mafi yawancin ƙawayena suna shaye-shaye da ciye-ciye a lokacin zaman kullen,"" a cewarta. ""Kasancewata cikin rukuni mai haɗari saboda cutar asma, na bukaci in kare kaina."""	https://www.bbc.com/hausa/labarai-53799695
technology	Ko kun taba hawa motar tasi mai tashi sama?	"Babu wani ma'aikaci da ba zai so a ce an samar da tsarin da zai iya zuwa da dawowa daga aikinsa cikin sauki ba. Wato tsarin da zai kasance babu cunkoson ababen hawa, babu jinkiri - tabbas mutum zai so hakan. Wannan wani albishir ne kan cewa fiye da kamfanoni 100 ne ke aiki kan kera motoci masu aiki da karfin lantarki wadanda ke iya tashi sama (eVTOL). Kamar, jirage masu saukar ungulu, motocin ba su bukatar filin tashi da sauka, sai dai ba kamar jiragen na helikwafta ba, wadannan ba su da kara. Sai dai da alama wannan mafarki zai iya daukan lokaci mai tsawo kafin ya zamo gaskiya. Masana sun ce wannan mota ba zai zama gama-gari ba sai a shekarun 2030. Shin za ta iya tafiya mai nisa? Akwai dalilai da dama da suka sanya kamfanoni ke mayar da hankali kan wadannan motoci da za su iya zirga-zirga a ciki da kuma tsakanin birane. Na farko, akwai yiwuwar za a samu masu son irin wadannan motoci da dama, sannan irin wadannan motoci za su iya tafiya mai tsawo a sama. Yawancinsu na dauke da batiri wanda zai ba su damar tafiya a sama ta tsawon minti 30. A Jamus hakan na nufin cewa motar za ta iya tafiyar kusan mil 22 (Kilomita 35), a gudun kilomita 110, cikin awa guda. An yi gwajin irin wannan mota a Singapore, ranar Talata. Wasu kamfanonin sun kara inganta motar ta hanyar yi mata fuka-fuki. Kamfanoni irin su Lilium na kasar Jamus suna da motar da kan iya tashi sama kai-tsaye, sannan za ta iya jujjuya fuka-fukanta kamar jirgin sama na asali. Su ma kamfanonin kera jirage masu saukar ungulu a Birtaniya suna aiki kan kera mota mai tashi wadda ke da fukafuki, kuma suna sa ran za ta iya tafiyar sama da mil 100 a sama. Sai dai irin wadannan kafanoni za su so ganin an samu ci gaba sosai a fasahar amfani da batura, wanda zai sanya irin wadannan motoci su yi amfani sosai. A ina za a rinka tashi da sauka? Idan kana son fara sana'ar sufuri ta amfani da mota mai tashi, to kana bukatar tanadar isasshen wuri sauka da tashi, inda za a rinka masu caji ko kuma sauya batura - wadanda a turance ake kira veriports. Wannan wani babban kalubale ne. A manyan birane akwai karancin filaye. Akwai filayen saukan jirgin 'Helikwafta' sai dai kila ba zai isa 'Helikwaftan' da motoci masu tashi su rinka sauka a wurin ba. WAdannan motoci za su iya samun wuraren da za su sauka a rufin gidaje, sai dai su iya kasancewa da tsada. Koda ma an samu irin wadannan wurer, dole ne sai sun bi ka'idoji da dokoki, wadanda a yanzu ba a riga an samar ba. Michael Cervenka, wani babban ma'aikaci a kamfanin Vertical Aerospace, ya ce daya daga cikin manyan dalilan da za su burge masu son sayen wadannan motoci shi ne ba su da kara. Karar motar a lokacin da take tashi sama ya yi kasa sosai idan aka kwatanta da na 'helikwafta'. Sannan kuma kararta kan yi kasa sosai a lokacin da take tafiya a sama. Saboda haka wannan zai kwantar da hankalin wadanda ke da gidaje kusa da filayen saukan motoci masu tashi, sai dai za a iya samun wadanda ba za su kasancewa a kusa da ake samun yawan sauka da tashin jirage ba. Sannan kuma da zarar aka samu hadri koda sau daya ne, mutane za su iya nuna adawa da saukar irin wadannan motoci a wuri mai cunkoson jama'a. Mene ne rashin hadarin ta? Masu lura da sufurin jirage a Turai da Amurka na aikin kan samar da dokoki da kuma ka'idojin da ya kamata wadannan motoci su cika. Da zarar aka samar da ka'aidojin, akwai yiwuwar za a dauki shekaru ana gwajin wadannan motoci masu tashi, wanda zai iya lakume mililyoyin daloli. Darell Swason, wani kwararre kan motoci masu tashi ya ce ""Yawancin masu hada irin wadannan motoci da na tattauna da su na kokarin ganin sun samu amincewar kera su nan da shekara ta 2023. Wata dama da suke da ita ita ce, motoci masu tashi sun fi saukin sha'ani idan aka kwatanta da 'Helikwafta' ko kuma jiragen fasinja. Saboda haka ba za su yi saurin samun matsala ba. Kamfanin sufuri na Uber, wanda ke da wani shiri na motoci masu tashi da ake kira Uber Air, ya ce ya kamata hadarin da ke tattare da tuka mota mai tashi ya gaza na tuka motar da aka saba har sau biyu. To amma al'umma za su so ganin ana tsanteni game da sufurin wadannan motoci kamar yadda ake yi a harkar jiragen sama. Motocin za su zamo ba su da nauyi sosai, sai dai kuma hakan zai sanya ya zamo da hadari idan ana tuka motocin a yanayi na isaka mai karfi. Tsarin sufurin da zai tsaya a lokacin da ake fama da iska ba zai samu karbuwa ba a wurare eda dama na duniya. Wane ne zai rinka lura da sufurin motoci masu tashi? Na'urar tsara zirga-zirgar jiragen sama ita ce ke kula da sufurin jirage masu saukar ungulu a birane, kwararru kuma na ganin cewa wannan tsari zai iya hadawa da irin wadannan motoci. Akwai rafuka da suka tsara ta tsakiyan birane da dama na duniya, wannan zai samar da hanya mai sauki ta sufurin irin wadannan motoci kasancewar babu al'umma a kasa. To amma idan har za a rinka amfani da irin wadannan motoci sosai, to ya kamata a a samar da tsari na musamman da zai rinka kula da sufurinsu. Hakan ne ma zai faru idan wannan bangare na sufuri ya cimma burinsa na samar da irin wadannan motovci marasa matuka. Wadannan motoci dole ne su zamo za su iya ganewa a lokacin da suka kusanci wata motar a lokacin da suke tafiya. Mr Swason ya ce ""Ba wai a lokaci guda ne za a samu irin wadannan motoci kamar guda 5,000 suna shawagi a samniyar London ba nan da shekarar 2023"" ""Za su rinka karuwa ne a hankali, ta yadda a haka za mu tabbatar abubuwa suna tafiya yadda ya kamata."" Nawa za a kashe? Ba a riga an kammala tsara yadda sufurin motoci masu tashi zai kasance ba. Amma dai ana sa ran za su rinka zirga-zirga a ciki da wajen birane ne bisa wata turba da aka tsara. Tsarin sufurin motoci masu tashi na kamfanin Uber na ganin cewa wannan hanyar sufuri za ta zamo mai sauki ga al'umma. Za ta iya yin sauki fiye da mallakar mota."" To amma, da farko dai masu kudi ne za su fi amfani da su. Mr Wright ya ce ""Masu hali, wadanda suka shirya biyan kudi tsugugu ne za su fara karbar wannan tsari."""	https://www.bbc.com/hausa/vert-tra-50215367
politics	Agboola Ajayi: Mataimakin gwamnan Ondo ya fice daga APC ya koma PDP	Mataimakin gwamnan jihar Ondo da ke kudu maso yamma a Najeriya Agboola Ajayi ya fice daga jam'iyyar APC mai mulki ya kuma koma babbar jam'iyyar hamayya ta PDP. Wannan na zuwa ne sa'o'i kadan bayan hana mataimakin gwamnan fita daga gidan gwamnatin jihar da ke Akure da kwamishinan 'yan sandan jihar Bolaji Salami da tawagarsa suka yi. Ana tsammanin hakan ne babban dalilin da ya sanya Mista Ajayi ficewa daga jami'iyyar, yana mai cewa dalilin fitarsa a bayyane yake kowa ya sani. Jim kadan bayan ficewar tasa Mista Ajayi ya bayyana komawarsa jam'iyyar adawa ta PDP tare da karbar katin shaidarsa na zama dan jam'iyya. Mista Agboola Ajayi ya fita daga APC kwanaki kadan bayan gwamnan jihar Edo Godwin Obasaki ya fita daga jam'iyyar, saboda kwamitin tantance masu neman takarar gwamna na jam`iyyar a jihar Edo ya cire shi daga cikin waɗanda za su yi takarar, abin da ya yi sanadiyyar komawarsa jam'iyyar adawa ta PDP. Kuma PDP ta tabbatar da cewa yana da damar shiga zaben fitar da gwani na jam'iyyar da za a yi ranar 25 ga watan Yuni.	https://www.bbc.com/hausa/labarai-53131267
entertainment	Waƙar 'Rigar So'	Waƙar 'Rigar So'	https://www.bbc.com/hausa/labarai-59812167
entertainment	Musa Mai Sana'a: Ina nadamar tsinewa kaina a fina-finan da na yi a baya	"Fitaccen jarumin barkwanci a fina-finan Hausa na Kannywood, Musa Mai Sana'a, ya ce yana matukar nadama a game da tsinewa ko la'antar kansa da yake yi a cikin wasu fina-finan da ya fito. A cikin wata tattaunawa da BBC ta Instagram, Mai Sana'a ya ce a da ya yi hakan saboda rashin kwarewa. Amma a hankali- a hankali sai ya fahimci cewa wannan abu da ya ke fa ba abune mai kyau ba. Ya ce ""Da farko-farkon fina-finai na na yi ta yin abubuwa wadanda ni a ganina dai-dai ne, amma daga bisani bayan da wasu mutane suka ja hankalina a kan abubuwan musamman zagi ko tsinewa kaina da nake, sai na fahimci cewa lallai yakamata na daina"". Musa Mai Sana'a ya ce a yanzu ya kara fahimtar abubuwa a fina-finan hausa na Kannywood, kuma ga girma ma da yazo. Don haka dole wasu abubuwa a jingine su a daina, musamman da ya ke ga shi an fara tara iyali dole a daina wasu abubuwan a cikin fina-finai, in ji jarumin. Mai Sana'a ya ce, shi a fina-finansa ana gani kamar yana wuce gona da iri, to sam shi ya ba ya haka. Ya ce, ""Ina yin fina-finai na ne domin nishadi da kuma fadakarwa, kuma na fi yin fina-finai ne ma a kan batun da ya shafi iyaye da 'ya'yansu"". Duk abin da aka nayi a cikn fim to fadakarwa nake domin masu irin wannan hali da na yi a ciki fim su dauki darasi su daina inji Mai Sana'a."	https://www.bbc.com/hausa/labarai-53898132
business	Yadda attajiran Rasha ke guduwa Dubai don kauce wa takunkumai	"Birnin Dubai ya zama wata matattarar da ake ajiye dukiyar attajiran Rasha domin kauce wa takunkumin kasashen Yamma kan rikicin Rasha da Ukraine. Biloniyoyi 'yan Rasha da dama da 'yan kasuwa sun isa Hadaddiyar Daular Larabawa, kamar yadda shugabannin kasar suka shaida wa BBC. Rahotanni sun ambato cewa sayen kadarori a Dubai ya tashi da kimanin kashi 67 cikin 100 a wata hudun farko na 2022. Hadaddiyar Daular Larabawa ba ta sanya wa Rasha takunkumi ba, haka kuma ba ta soke ta ba kan mamayar da take yi a Ukraine. Haka kuma tana bai wa wadanda ba a sanya wa takunkumi ba biza yayin da kasashen Yamma ke hana su. An yi hasashen dubban 'yan Rasha sun tsere daga kasar cikin kusan wata biyu - ko da yake babu takamaiman adadin mutanen. Wani masanin tattalin arzikin Rasha ya ce akwai kimanin mutum 200,000 da suka bar Rasha a kwana 10 na farkon fara yakin. Kamfanin Virtuzone, wanda yake taimaka wa kamfanoni su fara aiki a Dubai, ya samu matukar ci gaba ta fuskar abokan hulda daga Rasha. ""Muna samun tambayoyi ninkin yadda muke samu a baya, sau biyar daga Rashawa tun bayan fara rikicin,"" in ji shugaban kamfanin George Hojeige. ""Sun damu ne game da koma-bayan tattalin arzikin da ke fuskantar su, shi ya sa suke dawowa nan domin su tsira da dukiyoyinsu,"" in ji shi. Tururuwar da 'yan Rasha ke yi ta sanya ana kara samun bukatar manyan gidaje a fadin birnin wadanda za a saya. Dillalai na ambato cewa kadarori na kara tashi, lokacin da mutanen Rasha ke tururwar sayan gidaje. Manyan kamfanoni da kananan masana'antun Rasha su ma suna ta komawa Hadaddiyar Daular Larabawa. Fuad Fatullaev, wani babba ne a kamfanin WeWay da ke da rassa a Rasha da Ukraine. Bayan yakin nan ya barke, ya komar da abokan aikinsa daruruwa zuwa Dubai. ""Wannan yakin ya haifar da matukar tasiri a ayyukanmu. Ba za mu iya ci gaba da aiki yadda muke yi a baya ba, dole mu kwashe mutanenmu daga Ukraine da Rasha in ji Fuad dan kasar Rasha. Ya ce sun gwammace su mayar da mutanensu zuwa UAE inda nan n ake da tsarin tattalin arziki mai kyau. Ya ce kasuwanci a Rasha na samun koma baya saboda yawan takunkuman da ake sa musu. lamarin ya fi kazanta kan kamfanonin da suke mu'amala da abokan hulda na kasashen duniya, kamfanonin Yamma na ta warware huldarsu da wadanda suke zaune a Rasha. Manyan kamfanonin duniya irin su Global Goldman Sachs da JP Morgan da kuma Google duk sun rufe ofisoshinsu a Rasha, kuma sun mayar da ma'aikatansu zuwa Dubai. An dakatar da babban bankin Rasha daga taba ko kwandala daga cikin manyan kudaden da take da su a asusun ajiyarta na kasashen waje. Wasu bankunan kasashen wajen duk sun fice daga kasar. Domin kare asusunta na kasashn ketare, gwamnatin Rasha ta sanya dokar hana daukar kudaden wajen da suka wuce dala 10,000. Wannan ya janyo wahalar garin kudade, yasanya yan Rasha da yawa ke sayayya da kudaden intanet na cryptocurrencies. Kasashen yankin Glf da suka hada da UAE da Saudiyya sun yi watsi da kiran gwamnatocin yammacin turai na sanyawa Rasha takunkumi. UAE na daya daya daga cikin kasashe uku da suka kauracewa kada kuri'a a zauren Majalisar Dinkin Duniya na tsaro a watan Fabirairu kan mamayar Rasha, ciki har da Indiya da China. Ta kuma kauracewa babban taron kada kuri'a da aka yi a ranar 7 ga watan Afrilu na dakatar da Rasha daga kwamitin kare hakkin dan adam na MDD."	https://www.bbc.com/hausa/labarai-61372242
sports	Damben da Ramadan ya dauki fansa a kan Dogon Awilo	Ramadan ya yi nasarar buge Dogon Awilo a gidan wasa da ke Ado Bayero Square a Kano, Najeriya. Dogon Awilo Guramada ya yi rashin nasara a hannun Ramadan daga Jamus a turmi na biyu.	https://www.bbc.com/hausa/wasanni-61696324
technology	Kumbon China ya faɗo cikin duniyar Earth baya harba shi samaniya	"Kumbon zuwa sararin samaniya na China ya faɗo duniyar ɗan Adam cikin Tekun Indiya da Pacific, a cewar hukumomin China da Amurka. Hukumar kula da ayyukan sararin samaniya ta China ta ce akasarin ɓaraguzan kumbon mai suna Long March 5 sun ƙone a sama, tana mai cewa ya dawo duniya ne ta Kogin Sulu da ke yankin Pacific. Tun da farko masana sun ce abu ne mai wuya kumbon ya faɗo a wuraren da mutane ke zaune. Faɗowar sakaka da kumbon ya yi ta sa ana nuna damuwa game da kula da tarkacen kumbon da ke kai mutane sararin samaniya. Hukumar sararin samaniya ta Amurka, Nasa, ta sha kiran takwararta ta China da ta dinga tanadar yadda kumbon zai dinga tarwatsewa zuwa ƙananan tarkace idan ya tashi faɗowa. Cikin wani saƙon Tuwita, Bataliyar Sararin Samaniya ta Amurka ta ce kumbon  Long March 5 ""ya faɗo ne da misalin ƙarfe 10:45 na safe (5:45 na yamma agogon Najeriya da Nijar)"". Gurbin da hukumomin suka bayar na faɗowar kumbon ya dace da wani wuri a Kogin Sulu da ke gabas da wani Tsibirin Palwan na ƙasar Philippines, wadda ke arewacin yankin Pacific. Kumbo-kumbo na China da ke kan hanyar zuwa tashar sararin samaniyarta da ba a kammala ba, wadda ake kira Tiangong, ba su da fasahar da za a iya saita faɗowar tasu. Harba kumbon na baya-bayan nan shi ne na ranar Lahadi, inda Long March 5 ya ɗauki wani samfurin gwaje-gwaje zuwa tashar ta Tiangong. Gwamnatin China ta faɗ a ranar Laraba cewa faɗowar kumbon ba za ta saka rayuwar kowa cikin haɗari ba a ban-ƙasa saboda da alama zai faɗa ne cikin ruwa. Sai dai kuma, akwai yiwuwar wani ɓangare na tarkacensa su faɗo a kan gidajen mutane, kamar yadda ya faru a watan Mayun 2020 inda ya lalata wasu gine-gine. Kafin ya faɗo, kumbon wanda babu komai a cikinsa yana kusa da wata kusurwar duniyar Earth, inda daga nan aka saita shi don ya sauka amma ba tare da linzami ba. An harba kumbon na  Long March 5 sau biyu kafin yanzu, ɗaya a watan Mayun 2020, na biyun kuma a Mayun 2021 ɗauke da kayayyaki zuwa tashar Tiangong. A duka lokutan biyu, ɓaraguzai na faɗowa kan duniyar Earth a ƙasashen Indiya da Ivory Coast. Hakan ya biyo bayan wani kumbon gwaji da ya afka a Tekun Pacific a 2018. Sai dai ba a taɓa samun wanda lamarin ya jikkata ba, amma dai ya jawo suka daga masana harkokin samaniya."	https://www.bbc.com/hausa/articles/cd142wj68nqo
technology	Addinan da suka fara amfani da mutum-mutumi a matsayin mai wa'azi	Ku latsa hoton da ke sama don kallon bidiyon: Basirar na'ura wato AI na sauya yadda muke yin abubuwa da dama kamar su abinci da kiwon lafiya da tafiye-tafiye har ma addini. Ƙwararru sun ce manyan addinan duniya a yanzu suna tattauna alaƙarsu da Artificial Intelligence AI, kuma wasu sun fara sanya yanayin ibada a cikin wannan fasahar. Malaman addini na mutum-mutumi za su iya yin addu'a su yi jana'iza har ma da lallashin waɗanda ke cikin damuwa ta hanyar addu'a. A wannan bidiyon, mun yi duba kan ko alaƙar AI da addini na da tasiri, ko kuma zai iya sauya yanayin yadda mutane ke yin ibada.	https://www.bbc.com/hausa/media-58998031
entertainment	Hotunan Sarauniyar Ingila Elizabeth da ba a saba gani ba	Sarauniyar Ingila Elizabeth II tana cikin mutanen da aka fi ɗauka a hoto a faɗin duniya, amma kuma da wuya ku ga an ɗauke ta ba tare da ta shirya ba. Albarkacin bikin cikarta shekara 70 a kan karagar mulki, ga wani kundin hotunanta da ba a saba gani ba tana gudanar da wasu ayyuka a tsawon shekaru. Mai Alfarmar na cikin mutanen da suka fi yin tafiye-tafiye a faɗin duniya. Ta ziyarci ƙasashe aƙalla 117, wanda ya kai nisan jumillar kilomita miliyan 1.6. Wani abin ɗaure kai shi ne ita ce mutum ɗaya tilo da a Birtaniya da ba a buƙatar sai ta yi fasfo. Basarakiyar da ta fi kowa daɗewa a kan karagar mulkin Birtaniya na da 'ya'ya huɗu, da jikoki takwas da kuma tattaɓa-kunne 12. Yariman Wales ne babban ɗan Sarauniya kuma wanda zai gaje ta. A tsawon shekarun da ya shafe a bakin aiki, Yariman Edinburgh ya halarci dubban bukukuwa tare da Yarima Charles. Akasari sukan yi mu'amala cikin natsuwa zaune kusa da juna. Amma wasu lokutan, wasu baƙi kan kawo cikas game da yadda lamurra ke tafiya. Ƙaunar doki da Sarauniya ke yi abu ne da aka sani a tsawon shekarun mulkinta. Amma ba shi kaɗai ne ke saka ta murmushi ba. Dukkan hotunan na da haƙƙin mallaka	https://www.bbc.com/hausa/labarai-61672169
business	Y﻿adda karayar tattalin arziki ke tilastawa 'yan Labanon shiga ƙungiyar IS	"Ya na zaune ne a birnin Tripoli da ke arewacin kasar Labanon, ɗaya daga cikin wuraren da talauci ya fi yawa a yankunan tekun Mediterranean. Duk da tsawon awannin da yake sa a aiki, daloli kadan ya ke samu a sati. Yana bukatar kula da mahaifiyarsa mara lafiya, amma kudin da yake samu daga aikin leburancin da yake yi ba su wadatar da ciyar da su biyu ba. Hakan ya sa ya fara laluben mafita dimin taimakawa mahaifiyasar. Ya haɗu da wani mutum a wani gidan cin abinci inda ya shaida wa Ahmed cewa shi yake daukar wa kungiyar IS mayaka – masu tsattsauran ra’ayin Islama na Sunni wadanda suka kai hare-hare a Syria da Iraq inda kuma suka aikata kashe-kashe a wasu sassa daban-daban a duniya. Ahmed ya ce ""Ina karatun Shari'a (dokokin Musulunci), kuma ana koya mana jihadi a kowace rana. Sun faɗa mana game da Iraq da kungiyar IS. Muna son kungiyar IS, saboda shaharar da ta yi. Wani mutum da ke kurkuku ya tutube ni, ya ce min zan tura ka can'."" Ahmed na da nutsuwa sosai don haka bamu ganin kamar zai iya zama mayaki. Muna Magana kan mugan ayyukan da kungiyar ta aikata, sai na tilasta masa ya gaya mana dalilin da ya sa yake son shiga kungiyar. Ya amsa da cewa ""Ina son na shiga kungiyar IS na zama mujahid saboda ba zan iya jure wannan tashin hankalin ba."" Ahmed ya yanke shawara. Ya faɗawa mai daukan mutane aiki a kungiyar cewa yana son ya shiga kungiyar, kuma yana so ya bar Labanon don ya je ya yi yaƙi a matsayin ɗan kungiyar IS a Iraq da Syria. Amma jim kadan bayan haka, 'yan sanda suka kama shi. Jami'n leken asirin sojojin Labanon sun masa tambayoyi har na tsawon kwana biyar kafin suka sake shi. Hakan ya sa ya yi nadamar zaɓin da yayi, amma har yanzu bai da mafita ga damuwarsa mai dimbin yawa. ""Ina ji kamar na kashe kaina. Mutane na bi na bashin kudi da na ranta don siyan kayan ɗaki amma ba zan iya biyansu ba. Ba mu san me zai faru nan gaba ba.” A birnin Tripoli, mutane ba su cika yin fatan alhairi ba. Ana karancin wutan lantarki da ruwa da man fetur da magunguna da kuma aikin yi. A shekarun baya da suka wuce, kusan matasa maza dari  'yan Labanon sun shiga kungiyar IS. Ba wai shigan kungiyar ba ce burinsu, face gudun talaucin da ke ta karuwa a kasar. Ga mutane dayawa, addininsu ko asalinsu na nufin ba za su taba samun hanyar arziki a rayuwarsu ba. Wannan gwagwarmayar rayuwa ta sa matasa maza da yawa shiga yanayin kaka-ni-kayi da neman mafita. ""Babu aikin yi, babu makaranta ko hanyar karatu. Kuma wasu daga cikin wadanda suka shiga kungiyar IS sun yi nadama, kuma sun yi kokarin ji daga wurin iyalansu don dawowa gida amma ba za su iya ba."" Kungiyar IS na da karfi sosai a Gabas ta tsakiya fiye da yadda take da shi a da. A wani lokaci ta yi iko da wani yanki na kasar da ta ayyana masu ikirarin kafa daular Musulunci a fadin Syria da Iraq. An fatattaki akasarin kungiyar a wani kazamin yaki da aka gwabza a garin Baghouz da ke kasar Syria a shekarar 2019. Amma sauran mutanen da ba a kashe ko daure su ba, na ci gaba da kai hare-hare a wuraren da dama. Kuma a farkon wannan shekarar, aka fara fito da karin bayani kan 'yan Labanon da ke kutsa wa su kai hari a wadannan hare-haren. Mohammad Sablouh lauya ne mai wakiltar iyalansu da dama. Tare muka nufi Wadi Khaled inda yawancin mutanen da suka bace ke zaune. Wuri ne mai wahalar zama, cike yake da talauci. Yara suna wasa kullum tare da kayan wasa na wucin gadi cikin tituna masu kura. Rikicin na nufin yara dayawa ba za su samu damar zuwa makaranta ba. Muhammed ya yi bayani cewa ""wurin nan a rabe yake da birni, kalli yadda wurin ya lalace don talauci, babu wanda ya damu da shi. Gwamnati bata yin aikin ta kan mutanen kasar kamar yadda ya kamata. Don haka za a dauki yaran nan a shigar da su kungiyar IS."" Shekara ɗaya da ta wuce, Bakr Saif ya bace. 'Yan makonni  kafin aurensa, ko da yake 'yan sanda sun kama shi na dan lokaci, bayan hakan ne ya fara gina rayuwarsa da wacce zai aura. Bai faɗa wa mahaifiyarsa cewa zai bar kasar ba da jimawa ba. Idonta cike da hawaye, mahaifiyarsa ta faɗa min cewa ""Ya gaya mun zai je wurin matar da zai aura, kuma zai dawo da yamma da ya tafi, bai dawo ba har yanzu."" Mahaifinsa ya kara da cewa; ""A shafukan sada zumunta muka ji labarin, bamu dai yarda da labarin ba kawai kowa sai ya fara ihu da kuka."" Mahaifiyar ta dan dakatar da kukan sannan ta ci gaba da cewa ""Yana cikin annushuwa, ya na ta shirin bikinsa. Yaro ne mai hankali, mai nutsuwa. Na san duk abin da na faɗa muku za ku ce ai 'mahaifiyarsa ce', amma kuma gaskiya ne."" Ba a yi wata ɗaya ba Ummu ta samu sakon murya. A wata muryar da aka jirkita ta kamfuta inda aka gaya mata cewa an kashe ɗanta a yayin wani yaƙi da ya yi wa kungiyar IS a Iraq. Abin mamaki an kwatantanta shi da an 'kashe' shi ba 'mutuwar shahada' ya yi ba, na biyun na da yawa kamar harshen kungiyar IS na gaske ke amfani da shi. Iyayen Bakr ba su yarda da sakon murayar ba, da kuma abin da gwamnatin Labanon suka fada musu kan mutuwarsa. Sun yarda cewa bai taɓa barin kasar ba, suna ganin kamar an boye shi ne a wani waje a cikin kasar Labanon. Mahaifin Bakr ya nuna mana cikin dakin ɗansa, daki ne mai tsafta amma kuma ba kowa a ciki. Akwai wani cakulet daya saya don ranar aurensa na nan ajiye a dakin, ba a taba ba. Iyayensa sun ce Bakr Saif ya bata ne mako kadan kafin aurensa Sojojin Iraq sun ce Bakr ya bar Labanon zuwa shiga kungiyar IS. Suna zargin cewa ya na cikin wani hari da aka kai wa sojoji a Diyala wanda ya yi sanadinkashe sojoji 10. Bayan kwana kadan sojojin Iraq suka kai harin ramuwa kan kungiyar IS inda suka kashe mutum tara, rabin mutanen da aka kashe 'yan Labanon ne. Sojojin Iraq sun ce Bakr na ɗaya daga cikin wadanda aka kashe. Sun ce sun tabbatar da cewa shi dinne, sun kara da cewa sun yi gwajin kwayoyin hallitta na DNA kan duk wanda suka kashe don su tabbatar da wane ne shi. Na yi magana da Janar din sojojin iraq, Yahya Rasoul Abdulla kan batun mazan da ke son barin Labanon zuwa kungiyar IS. Ga shawarar da ya basu. ""Shawarar da zan bai wa larabawa a duk faɗin duniya musamman 'yan Labanon ita ce wannan kungiyar IS din ya yi amfani da su ne tamkar itacen wuta. Za ku iya tambayar wadanda suka tashi karkashin mulkin IS – suna ta kashe mutane, suna yi wa mata fyaɗe, sun mayar da mata bayi, sun kuma rushe gado, hadda ma ɓata makabartar annabi. Kar ku kara musu kwarin gwiwa, kar ku yarda su yi amfani da ku. Sojojin iraq na ko ina, duk inda wannan kungiyar za ta je, ko cikin sahara ko tsauni ko kwari, za mu bi su mu kashe su."" Janar din sojin Iraq Yahya Rasoul Abdulla ya ba da kalmomi masu karfi ga wadanda suke son barin Labonon don shiga IS A farkon shekarar an samu masu shiga kungiyar sosai amma zuwa yanzu lambar masu shiga kungiyar ta ragu sosai. Labarin wadanda suka shiga kungiyar ya zama abin koyi ga mutanen Tripoli. Amma duk da ci gaban tabarbarewar tattalin arzikin Labanon da kuma ginkirin samun sabuwar gwamnati da 'yan siyasa suka yi, mutane na shan wahala. Hakan ya sa kungiyar IS din suka ci gaba da neman masu shiga kungiyar."	https://www.bbc.com/hausa/articles/czq3jvv9epvo
business	Nukiliya: Shugaban hukumar IAEA zai gana kan shirin Iran	Shugaban hukumar nukiliya ta duniya zai tattauna da hukumomin Iran, Lahadin nan domin kokarin kwantar da hankali a kan shirin kasar na nukiliya, wanda ke tayar da hankalin kasashen Yammacin duniya. Wannan ita ce ziyara ta farko da shugaban hukumar nukiliyar ta duniya IAEA, Rafael Grossi ke yi a Iran din, tun bayan da sabon shugaban kasar mai tsattsauran ra'ayi Ebrahim Raisi ya hau mulki a watan da ya gabata. A yayin ziyarar ta kwana daya shugaban hukumar ta nukiliya zai gana da mataimakin shugaban kasar ta Iran, inda tattaunawarsu za ta mayar da hankali a kan tattaunawarsu da shugaban hukumar nukiliya ta Iran din. Shugaban zai yi kokarin kwantar da hankali ne a kan ayyukan nukiliya na Iran, wanda kasashen Yammacin duniya ke nuna damuwa a kansa. Mista Grossi zai bukaci bayani a kan muhimman batutuwa biyu; abu na farko shi ne burbushin sinadarin yureniyom (uranium) a cibiyar nukiliyar kasar, abin da Iran din ba ta bayar da bayani a kai ba. Sai kuma abu na biyu wanda shi ne sake barin shigar da kayar hukumar ta nukiliya ta duniya na sa ido. Gwamnatin Iran ta fara saba yarjejeniyar da aka cimma da ita ta duniya a game da bunkasa sinadarin yureniyom (uranium), bayan da tsohon shugaban Amurka, Donald Trump ya fice daga yarjejeniyar, sannan kuma ya kakaba wa kasar takunkumi Tun a watan Yuni ne aka dakata da tattaunawa a kan yuwuwar sake farfado da  yarjejeniyar nukiliyar Iran din ta 2015. Duk wani kokari na farfado da yarjejeniyar zuwa yanzu ya ci tura kuma Iran ta ki yarda da kiran kasashen Yammacin duniya na komawa tattaunawar Yanzu dai hukumar ta IAEA ta damu ne a kan samun damar sa ido kan harkokin nukiliya na Iran din. Ziyarar shugaban nukiliyar na duniya a Iran ranar Lahadi za ta kasance ne gabanin taron shugabannin gudanarwar hukumar ta IAEA a Litinin. Mista Grossi zai yi wani taron manema labarai a filin jirgin sama na Vienna da zarar ya koma daga ziyarar ta Iran. Yayin da Iran din ta kafe kan cewa shirin nukiliyarta na zaman lafiya ne ba na soji ba su kuwa kasashen Yammacin duniya na zarginta da sɓbanin hakan, suna ganin tana kokarin kera makaman kare dangi ne.	https://www.bbc.com/hausa/labarai-58533522
entertainment	W﻿ane ne Sarki Charles na III?	C﻿harles shi ne mutumin da ya fi dadewa a yana jiran gadon Sarautar Birtaniya, sakamakon shafe shekara 70 da mahaifiyarsa ta yi a karagar mulkin. W﻿annan dadewa da ya yi yana jira ta sa ya koyi sanin makamar mulki sosai, wanda hakan zai taimaka masa a yanzu.	https://www.bbc.com/hausa/articles/c2e1v8pr7zno
politics	Zaɓen 2023: TMG ta gargaɗi masu rike da mukaman gwamnati a Najeriya kan amfani da dukiyar al'umma a yaƙin-zaɓe	"Ƙungiyar da ke sa-ido kan harkokin zaɓe a Najeriya wato TMG, ta gargaɗi masu riƙe da muƙaman gwamnati a kan amfani da dukiyar ƙasa wajen gudanar da yaƙin neman zaɓe da sauran harkokin jam'iyya. Ƙungiyar ta ce ta lura da yadda wasu manyan jami'ai, ciki har da ministoci, suke amfani da kayan gwamnati kamar jiragen sama da motoci, har ma da kuɗaɗe wajen yin kamfen. Shugaban ƙungiyar, Auwal Musa Rafsanjani,  ya shaida wa BBC cewa abu ne da ba za a lamunta da shi ba, kuma ya yi ikirarin cewa a gwamnantin Muhammadu Buhari ce kadai aka samu irin wannan karya doka. Ya kuma nuna damuwa a kan makudan kudaden da masu rike da mukaman gwamnati suka kashe wajen sayan fom din tsayawa takara. ""Fom-fom da suka saya, a ina suka nuna kadarorin da suka mallaka kafin su hau, da har suke facaka irin wannan saboda an san ko nawa kake dauka kuma a baya ba ka fada kana da irin wadannan makudan kudaden ba,"" in ji shi. TMG ta ce akwai dokar kasa da ta haramta wa masu rike da mukaman gwamnati kamfe ko nuna sha'awar tsayawa takara, kuma ta ce dole su yi murabus idan za su yi. Kungiyar ta ce a baya wadanda suka rike mukaman gwamnati sun yi murabus a lokacin da suka bayyana anniyarsu ta tsayawa takara. Rafsanjani ya ce wannan wata alama ce da ke nuna cewa yaƙi da cin hancin da rashawa da ake yi a Najeriya ya tsaya ne kawai a fatar-baka. Duk da cewa an samu wasu 'yan Najeriya da suka kalubalanci dokar da ta hana su tsayawa takara a gaban kotu, kungiyar TMG ta ce Majalisar Dokoki ce take yin doka don haka ya zaman wajibi a mutunta dokar. ""Majalisa ta yi doka kuma shugaban kasa ya rattaba hannu akai duk wanda ya ce bai yadda da dokar ba, sai ya je majalisa, domin ta yi kwaskarima ba maganar zuwa kotu ba ce,"" a cewar Rafsanjani. Rahotanni dai na cewa kawo yanzu akwai jami'an gwamnati da dama, ciki har da ministoci biyar, da suka nuna anniyar tsayawa takarar shugaban kasa a zaɓen 2023 ba tare da sun ajiye mukamansu ba."	https://www.bbc.com/hausa/labarai-61375006
technology	Jirgin da Nasa ta aika duniyar wata ya komo duniyarmu ta Earth lafiya	"Hukumar sararin samaniyar ta Amurka NASA, ta dawo da kan rokar ta na farko da aka harba duniyar wata. Kan rokar mai suna Orion capsule, ya fado kasa cikin Tekun Pacific, bayan ya yi wa duniyar wata shigar burtu, tare da dawowa doron kasa. Daman dai wannan wani gwaji ne, kuma babu kowa a cikin rokar lokacin da ta fado, amma nan gaba idan za a sake harba wata lamarin zai sauya. Nasa na gagarumin shirin zuwa duniyar watar da rokar Orion. Watakila a yi wannan aiki a shekarar 2024 zuwa 2025 ko ma 2026, sannan za a yi yunkurin sanya dan adam cikin rokar da za a harba. Shekaru 50 kenan cif da aka cimma irin nasarar, lokacin da aka harba kumbon Apollo mai lamba 17. Hukumar NASA ta ce sabon shirin da akai wa lakabi da Artemis, wanda kalmar lissafi ce ta Girkawa,  kuma Artemis kamar danjuma ne da danjummai tsakaninsa da Apollo. ""[A lokacin kumbon Apollo] mun yi abin da ake ganin ba mai yiwuwa ba ne,"" in ji jami'in Hukumar ta Nasa  Bill Nelson. ""A yanzu haka, muna sake yin wannan kokarin, amma da manufa ta daban, saboda wannan karo za mu sake komawa duniyar wata domin mu koyi rayuwa a can, da yin aiki, da kirkira, da kafa abubuwa a can, domin mu nuna za a iya rayuwa a can. Abin da muke shirin yi, shi ne daukar bil'adama domin rayuwa a can, kuma za mu fara wannan shirin ne a kasrhen shekarar 2030, daga nan za mu fadada wannan damar'', a hirarsa da manema labarai. Mike Sarafin, manajan shirin, wanda ya dde ya na yi wa manema labarai bayani kan shirin cikin makwanni uku da suka gabata, ya kasa boye farin ciki da zakwadin zuwan lokacin: ""Abokaina, wannan shi ne yadda nasara ke samuwa."" Nasa ta bayyana dawowar kan rokar Orion doron kasa da cewa ""matakin farko"" cikin abin da ake son cimma."	https://www.bbc.com/hausa/articles/cp47plv18dko
religion	Saudiyya ta gargaɗi Netflix kan fina-finan da ke keta dokokin Musulunci	"Ƙasashen Larabawa na yankin Gulf sun nemi kamfanin Netflix ya cire dukkan fina-finan da suka saɓawa dokokin Musulunci da al'adun tabiyya, kamar yadda kafar yaɗa labarai ta Saudiyya ta ruwaito. A wata sanarwa da ƙungiyar ƙasashen yankin Gulf ɗin ta fitar ta yi gargadi cewar wasu fina-finai na baya-bayan nan da aka yi don yara sun saɓa wa dokoki. Sai dai ba a yi wani ƙarin bayani ba. Amma kafar talabijin ta Saudiyya ta nuna wasu bidiyo da aka dusaseh fuskarsu na katun ɗin fim ɗin Jurassic World: Camp Cretaceous, wanda aka nuna wasu yara mata biyu suka nuna suna son juna tare da sumbatar juna. Gidan talabijin na Al Ekhbariya da ya nuna wani sashe na fim ɗin da wani kamfanin Faransa na Cuties ya shirya, ya sanya take kamar haka ""bidiyon da ke nuna rashin ɗa'a da rusa tarbiyya wanda ke barazanar lalata tarbiyyar yara."" A wani bidiyon da Al Ekhbariya ta wallafa a shafinta na intanet ta yi zargin cewa fim ɗin na ""yaɗa luwaɗi da maɗigo ne."" Kazalika gidan talabijin ɗin ya yi hira da mutane da dama da suka yi irin wanan zargin tare da kiran hukumomi su ɗauki mataki cikin gaggawa. An tuntuɓi Netflix da ya cire bidiyon, da kuma duk wasu fina-finai da aka shirya don yara, tare da tabbatar da bin dokoki,"" kamar yadda sanarwar haɗin gwiwa daga hukumar kula da fina-finai ta Saudiyya da ta kula da kafafen yaɗa labarai. Hukumomi za su sa ido don ganin ko an bi umarnin, tare da ɗaukar matakan shari'a idan har aka ci gaba da yaɗa fina-finan"", kamar yadda suka yi gargaɗi. Babu wani martani daga kamfanin Netflix.  Duk da cewa Saudiyya ba ta da wasu dokoki na damar zaɓar jinsi, amma yin luwadi da madigo da zina haramun ne a ƙasar. A ƙarƙashin dokokin Musulunci na ƙasar dai, hukuncin duk wanda aka kama da laifin luwaɗi ko madigo hukuncinsa shi ne kisa ko bulala, ya dangata girman laifin. A watan Afrilu, sinimomi a Saudiyya ba su nuna wani fim mai taken 'Doctor Strange' ba bayan da hukumomin ƙasar suka ce akwai abubuwan da suka shafi luwaɗi da maɗigo a cikinsa. Sannan a watan Yuni ma an haramta kallon wani fim na katun da ke yaɗa aƙidar auren jinsi a Saudiyyan da kuma ƙasar haɗaɗɗiyar Daular Larabawa. A watan da ya gabata kuma hukumomin Saudiyya sun zargi Youtube da sanya wasu tallace-tallace na keta dokokin Musulunci."	https://www.bbc.com/hausa/articles/cd1evjrer57o
business	Amurka za ta kara saka wa China haraji kan kayayyaki	Shugaban Amurka Donald Trump ya bayyana cewa zai kara saka haraji na kashi 10 cikin 100 kan kayayyakin China da za su shiga Amurka na kusan dala billion 300. Ya wallafa hakan ne a shafinsa na Twitter bayan tattaunawar da Chinar ta yi da Amurkar ta gaza samar da wata nagartacciyar mafita. Ana sa ran cewa wannan harajin zai fara aiki ne a watan Satumba kuma zai shafi dukkanin kayayyakin da za su shiga Amurka daga China. A jerin sakonnin da Mista Trump ya aika a shafinsa na Twitter, ya fara ne da jinjinawa sabuwar tattaunawar yarjejeniyar da kasashen biyu suka yi. Ya bayyana tattaunawar da aka yi a wannan makon a Shanghai a matsayin tattaunawa mai kyau kuma mai amfani kafin daga baya ya bullo da wannan sabuwar barazanar ta shi ta kara zabga haraji. Da alamu Mista Trump ya fusata kan yadda Chinar ta gaza samar da kayayyakin da ya kamata ta samar kamar yadda tayi alkawari. A lokacin da Mista Trump ke daf da shiga jirgin sama ya shaida wa manema labarai cewa yana da ikon saka haraji ko zaftarewa domin matsa wa China lamba ko hura mata wuta. Mista Trump din ya ce ''Shugaba Xi mutum ne wanda nake so, ina ganin yana da ra'ayin wannan yarjejeniya, amma maganar gaskiya ita ce ba shi da azarbabi. ''Ya taba cewa kasarsa za ta rinka sayan kayayyaki daga manomanmu kuma bai yi hakan ba. Ya kuma ce zai yi kokarin hana shigar da kwayar Fentanyl Amurka, duk daga China ake shigo da ita amma ya gaza.'' Dubban 'yan Amurka ne ke mutuwa saboda Fentanyl, in ji Mista Trump. Ya ce ''Kuma muhimmin abu shi ne ko wacce shekara China na samun biliyoyin daloli duk shekara tana kara gina kanta, mu ma lokaci ya yi da za mu kara gina kasarmu.'' Wannan harajin dai ba zai fara aiki ba sai watan Satumba wanda hakan zai ba Chinar damar yin gyararraki ko watakila Trump ya janye harajin kafin a fara wata sabuwar tattaunawar a Washington. A shekarar da ta gabata ne Mista Trump ya zabga haraji kan kayayyakin China na kusan dala biliyan 250, amma a wannan karon harajin zai yi tasiri matuka ga Amurkawan da za su saya kayayyakin sakamakon tsada. Wannan harajin zai shafi komai tun daga kayayyakin wasan yara har zuwa wayoyin sadarwa haka zalika farashin na'urar kwamfuta ma zai yi karuwa.	https://www.bbc.com/hausa/labarai-49201305
sports	Man City za ta dauki Sergio Gomez daga Anderlecht	Manchester City na tattaunawa da Anderlecht ko za a sayar mata da mai tsaron bayan tawagar Sifaniya ta matasa 'yan kasa da shekara 21, Sergio Gomez. City na neman mai tsaron baya daga gefen hagu, bayan da Brighton ba ta sayar mata da Marc Cucurella, wanda Chelsea ta dauka a makon jiya kan fam miliyan 62.5. Watakila City ta fara amfani da Gomez, mai shekara 21 nan take, ko kuma Pep Guardiola ya bayar da aronsa ga Girona ta Sifaniya. Ya koyi tamaula a makarantar matasa ta Barcelona daga nan ya koma taka leda a Borussia Dortmund. Gomez ya yi wasannin aro kaka biyu a Huesca a 2019, daga Anderlecht ta dauke shi karkashin koci Vincent Kompany, tsohon kyaftin din Manchester City.	https://www.bbc.com/hausa/articles/cyep5xwjng9o
technology	Twitter: Zabar Ghana a matsayin hedikwatar kamfanin a Afrika ya ba da mamaki	"Matakin Twitter na zabar Ghana a matsayin inda zai gina hedikwatarsa a yankin yammacin Afrika ya bai wa kasashe da dama mamaki, ya kuma janyo muhawara a fadin nahiyar. Amma ga kamfanin, matakin na da alaka da yadda Ghana ke ba da damar ""bayyana ra'ayi ba tare da tsangwama ba da kuma yadda mutane ke samun intanet ba tare da wahala ba"". Haka kuma samar da hedikwatar zai taimaka wajen gina kasuwanci ba tare da shinge ba - da habbaka kasuwanci da kuma zirga-zirga tsakanin kasashen nahiyar - wanda hakan zai tabbatar da Ghana a matsayin wata kasa da aka bude hanya da ita. Ghana na kara zama ""wata duniyar da ake iya tattaunawa kan batutuwa masu zafi kuma na ilimi da suka shafi nahiyar Afrika a kullum,"" in ji Twitter. Nan da nan Shugaban kasar Ghana Nana Akufo-Addo ya kara watsa wannan labari na Twitter a shafinsa, yana cewa wannan mafarar ""kyakkyawar alaka"" kenan da kuma habbakar fasaha a Ghana. ""Ba karamin jin dadinmu ba ne mu bude ofishin kuma mu fara kasuwanci da Ghana."" Har yanzu wasu shugabannin kamfanoni ba su ce komai ba saboda girgizar da suka yi kan batun. ""A Afrika kasashen da aka fi dauka a inda fasaha ta fi karbuwa su ne, Masar da Najeriya da Afrika Ta Kudu da kuma Kenya,"" in ji wata kwararriya a fannin fasaha 'yar Kenya. A cewarta, Kenya na da duk abin da ake so da fasaha za ta iya samun wurin zama musamman in ana maganar karfin intanet kuma muhallin zai wa kamfanin dadi. ""Dan haka ba karamin zabi mai kyau suka yi ba, amma dai zamansu a Ghana nasara ce ga nahiyar baki daya."" Ta wata fuskar kuma, wani kwararre a fannin fasaha dan asalin Najeriya Femi Longe ya ce daukar Ghana shi ne zabi mafi nagarta. ""Akwai duk abin da ake so na samun riba a kasuwanci a Najeriya amma maganar gaskiya ta fara zama wuri mai wuyar sha'ani ta fuskar kasuwanci. Ghana na kokari wajen samar da yanayi da zai ja hankalin mutane daga ketare su shiga kasar."" Ya yi aiki a kasashen biyu da fasaha ke kara karbuwa a cikinsu, a Najeriya ya yi aiki a Legas, a matsayin shugaban wani kamfanin fasaha na Kenya - wata kasa da ita ma fasaha ke da wurin zama a cikinta. A ganinsa, shugaban Ghana ya matukar taka rawa wajen matakin da Twitter ya dauka. ""In ka dubi Kenya da Ghana da Najeriya ta fuskar daidaiton siyasa da kuma shugabanci na gari za ka ga kasa daya ta sha bamban a cikinsu. ""Idan kamfani yana ganin gwamnati na da wasu tsare-tsare da za su taimaka masa wajen habbaka, to zai zabi Ghana. An fi samun wasu abubuwa cikin ruwan sanyi a Ghana wadda ba ta da nisa da Najeriya, don haka za ka iya samun duk wata ribar kasuwanci a Najeriya daga cikin Ghana. Koma-bayan da Najeriya ke fuskanta ya zama wani batun tattaunawa tsakanin masu kasuwanci tun bayan sanarwar da Twitter ya fitar. Ministan yada labarai na Najeriya Lai Muhammed ya zargi kafafen yada labarai na kasar kan yawan fitar da labarai marasa dadin ji da suke yi a kodayaushe yana cewa: ""Wannan ne abin da zai rika faruwa lokacin da kuke muzanta kasarku."" Akwai misalan kasuwancin da suke fuskantar koma-baya a Najeriya, daga ciki akwai hana harkokin sufuri da aka yi a Legas na kamfanonin Gokada da ORide da kuma Max.ng a 2020, duka na kamfanonin kasashen waje ne kuma an kaddamar da su ne domin bukatarsu da ake da ita. 'Yan Ghana na fatan tattalin arzikin kasar zai habaka saboda kafa kamfanin Twitter - sai dai suna neman a dauki mutanensu a matsayin ma'aikata. ""Za mu zuba ido muga ni in za su ba da gurbin aiki domin a samu su dauki wani kaso na mutanen Ghana a ofishin,"" in ji Regina Honu wata shugabar makarantar koyon kwamfuta a Accra. ""Kamfanoni na kara zuwa za ka ga 'yan kasar da ke zaune a waje na dawowa kuma sai ka ga 'yan wasu kasashen Afrika da yawa sun zo neman aiki a Ghana. Su ma dole su zo su nuna tasu kwarewar."" Cibiyar da take koyarwa na daya daga cikin cibiyoyi da suke haskakawa a Ghana kuma suke fitar da matasa masu hazaka. George Appiah, shi ne babban darakta na cibiyar fahasa da ke Kumasi kuma ya ce a 2012 gwamnati ba ta mayar da hankali ba kan lamarin fasaha. ""Amma yanzu muna da gwamnatin da take da sha'awa kan fannin kuma mun fara ganin rawar da fannin zai iya takawa."" Wani wanda muryarsa ta yi kaurin suna kuma daya daga cikin masu kamfanoni a Ghana Herman Chinery-Hesse ya ce kamfanonin gida na kara mutuwa yayin da na waje ke kara samun wurin zama. Yana daya daga cikin shugaban kamfanoni na yammacin Afrika da suke samar da manhajoji. Ya ce yana tsammanin ganin ci gaban kamfanonin cikin gida sama da na waje. ""Ina 'yan Ghana ma'abota Twitter? An bai wa kananan kamfanoni damar su zama kamar Twitter? Duk wannan sukar da ya yi, amma ya ce ya yi amannar za a samu tururuwar mutane daga kasashen ketare da za su zo neman aiki. Hakan dai na nufin Ghana za ta koma cibiyar habaka sabbin kirkire-kirkire."	https://www.bbc.com/hausa/labarai-56877796
business	Amsoshin tambayoyi bakwai kan batun sauya wa NNPC fasali	"Daga Ahmad Tijjani Bawage Shugaban Najeriya Muhammadu Buhari ya ƙaddamar da sabon kamfanin mai na kasar wanda aka sauya wa fasali, inda a yanzu kamfanin na NNPC ya koma wani kamfanin kasuwanci mai zaman kansa. An ƙaddamar da sabon kamfanin ne a wani ƙwarya-ƙwaryan biki da aka gudanar a Abuja babban birnin ƙasar ranar Talata. Shugaba Buhari ya fara ne da gode wa mahartar taron, wanda ya kira shi da ''mai ɗumbin tarihi''. To amma akwai wasu tambayoyi da ƴan Najeriya za su so jin amsoshinsu kan wannan batu. BBC Hausa ta amsa tambayoyin bakwai ta hanyar tuntuɓar masana da ƙwararru da kuma jawaban da gwamnatin ta yi. A jawabin da ya gabatar a wurin taron, Shugaba Buhari ya ce an mayar da kamfanin mai zaman kansa ne saboda inganta shi, don samar wa ƙasar makamashin da take buƙata. Ya ƙara da cewa ''daga yanzu ƴan kasuwa za su samu ta cewa wajen gudanar da harkokin kamfanin na NNPC, zai kasance kamfani mai zaman kansa ta yadda zai yi gogayya da takwarorinsa a fadin duniya. ""Domin ci gaba da bunƙasa hannayen jari sama da miliyan 200 tare da haɓaka fannin makashi a fadin duniya. ''A yanzu doka ta ɗora wa kamfanin alhakin tabbatar da samar wa Najeriya wadataccen makamashin da take buƙata domin samun haɓakar tattalin arziki ta hanyar farfaɗo da wasu fannonin da ke buƙatar makashin,"" in ji shugaban Najeriyar. Kamfanin ba kuma zai ci gaba da yin dogaro da tallafin gwamnati ba. An kuma ɗora wa kamfanin na NNPC alhakin ganin ya tabbatar da cewa an samu sauƙi a ɓangaren makamashin ƙasar da kuma taimakawa wajen ganin tattalin arzikin Najeriya ya haɓaka domin samar wa duniya makamashi. Wani masanin harkar man fetur a Najeriya, Farfesa Ahmad Isah Haruna, ya ce matsawar ba sauya salon gudanar da kamfanin aka yi ba, babu wani abu da zai sauya. ''Idan da za a ce za a fara gabatar da wasu manyan sauye-sauye musamman na gyara matatun da ake da su ta yadda jama'a za su riƙa samun fetur da kalanzir da gas da disel cikin sauƙi to da matakin zai taimaka, amma idan su ma ƴan kasuwar da aka miƙa wa ragama za su ci gaba da shigo da man ne daga waje suna ɗora riba a kai to lallai a iya cewa an yi ba a yi ba'' in ji masanin. Ya ci gaba da cewa ''Lokacin da za a sayar da kamfanin lantarki na Najeriya haka aka yi ta cewa idan ya koma hannun ƴan kasuwa za su gabatar da sabbin tsare-tsare da za su sa a rika samun wuta, su ma su riƙa samun riba, amma yanzu an samu wutar?'' in ji Farfesa Ahmad Isah. To sai dai ra'ayin Dakta Kailani Muhammad, shi ma masani a harkar man ya sha bamban, domin a ganinsa wannan tsari zai sa a samu sauƙi wajen wadata ƙasar da man fetur a farashi mai rahusa. Ya ce hakan kuma zai jawo hankalin masu zuba jari daga ƙasashen waje, wanda zai taimaka wajen samar wa 'yan Najeriya ababen more rayuwa kamar wutar lantarki da ilimi da kiwon lafiya da hanyoyi da sauransu. Ya kara da cewa sanya ƴan kasuwa wajen jan ragamar kamfanin zai kawo wa ƙasar alfanu ba kaɗan ba. A cewar masanin, kamfanin NNPC a yanzu ya zama mai zaman kansa don haka shi yake da alhakin gabatar da duk wani tsari da zai bi don samun riba, kuma gwamnati ba za ta ci gaba da biyan kudin tallafin mai ba. Ya ci gaba da cewa ko da kudin man zai ƙaru sakamakon rashin biyan tallafi da gwamnati ke bayarwa a baya babu yadda za a yi, shi kamfanin ne zai nemi kudin a wajen wadanda yake sayarwa makamashi don cike wannan giɓi. Ya ƙara da cewa ''Dama shi ya sa tun farko mutane da dama za su iya kallon wannan mataki a matsayin ƙoƙarin kaucewa biyan tallafin, da kuma kaucewa shafawa kanta baƙin fenti a wajen ƴan ƙasa a duk lokacin da ta ƙara kuɗin mai''. Injiniya Yabagi Sani, masani ne kan harkar mai a Najeriya, kuma ya shaida wa BBC Hausa cewa cefanar da kamfanin kadai ba zai kawo sauƙin wahalar mai da ake fuskanta a faɗin ƙasar ba. Ya ce muddin gwamnati na son samun sauƙi a wajen wahalar man fetur, to sai dai ta sayar da matatun ƙasar. ""Idan ba haka ba ba wani sauyi da za a samu,"" a cewarsa. Ya ƙara da cewa ""ba sai gyaran matatun kasar kadai ba, ya kamata a sayar wa 'yan Najeriya ko wasu mutane da ke son harkokin man fetur, idan aka sayar musu sannan za a sami saukin wahalar man fetur a Najeriya."" Sai dai Farfesa Ahmad Isah ya ce babu wani ci gaba da hakan zai haifar, domin su ma ƴan kasuwar da aka miƙa wa tsayawa za su yi su nemi riba. ''Ana yin kasuwanci don tausayin wani ne?, babu yadda za a yi mai neman riba ka ce zai ji tausayin wani, sannan wani kamfani ne aka taɓa sayarwa a Najeriya da za a ce yau ga shi ya dawo yana taimaka wa ƴan ƙasa?; in ji shi. Farfesa Ahmad Isah ya ce sayo mai daga waje ya fi sauƙin kashe kuɗi da samun gwaggwabar riba ga kamfani a kan kashe makudan kuɗi wajen gyara matatun mai da ake da su, don haka hanyar da su ma ƴan kasuwar za su runguma ke nan. Ya ce da a ce ma tun farko an gindaya musu sharaɗin gyara matatun man ne kafin miƙa musu, da hakan zai sa dole su gyara. Shi ma Injiniya Yabagi Sani ya ce cefanar da kamfanin kadai ba zai sa a samu ingancin matatun kasar ba har sai gwamnati ta tashi tsaye wajen kawar da cin hanci da rashawa. ""Idan ba a yi maganin cin hanci da rashawa ba, matatun ƙasar ba za su inganta ba saboda ba wani tasiri da zai kawo, domin ai mutanen da aka saka tun a baya su ne har yanzu ke gudanar da harkar kamfanin,"" ya ce. ""Ban ga wani ingantuwa da zai yi wa matatun kasar ba har sai an yi abin da ya kamata, da yanzu an ce an kawo mutane ne daga kamfanin Exon Mobil ko kamfanin Shell ko kuma kamfanin Total, to a sannan ne za a samu ingancin matatun kasar da zai sa man fetur ya wadata."" Masanin ya ce muddin ba wannan aka yi ba, ba wani sauyi da za a samu a bangaren matatun kasar. Kan wannan batu Farfesan ya ce ita gwamnati ta jawo 'yan kasuwa a jiki ne don su gudanar da kamfanin a matsayin mai zaman kansa ba wai ta sayar da shi ba ne, don haka har yanzu tana da iko da shi. ''Babu yadda za a ce gwamnati ba ta da iko da kamfaninta ba tare da ta sayar da shi ba, 'yan kasuwa su suke da ikon taka rawa a kamfani amma har yanzu kamfanin Najeriya ne na gwamnati,"" in ji shi. Ya ƙara da cewa gwamnati ba ta yi cikakken bayani a kan su wa ta sayar wa kamfanin ba, babu karin bayani a kan sauye sauyen da za a samu da manufofin da aka sanya a gaba. ''A halin da ake ciki ma'aikatan NNPC su din ne dai har yanzu a ciki, babu wani sauyin shugabanci, babu karin bayani a kan shin zai ci gaba da amsa sunan NNPC ne ma ko kuwa, akwai abubuwa da yawa da ya kamata a fito a yi bayani a kansu'' a cewar Farfesa Ahmad Isah. Ya ce yanzu su dama ƴan kasuwa kakarsu ta yanke saƙa, za su ci bulus, an sakar musu mara kamar yadda suka jima suna fata, yana mai cewa za su yanka wa jama'a duk farashin da suke so tunda su suke da wuƙa da nama. Amma Injiniya Yabagi Sani na da ra'ayin cewa hakan zai bai wa 'yan kasuwa damar sayen hannun jari a cikin kamfanin na NNPC. Ya ce wannan shi ne amfani kadai da cefanar da kamfanin zai yi wa 'yan kasuwar kasar, saboda ba wani sauyi na kirki da aka samu na mutanen da ke tafiyar da harkokin kamfanin. Najeriya ce ƙasa mafi arzikin mai a Afirka, inda take haƙo gangar ɗanyen mai miliyan 2,500,000 a kowace rana. Hakan ya sa ta zama ƙasa ta shida a duniya mafi arzikin man. Sai dai kuma matsalar cin hanci da rashawa da ƙarancin kayan aiki na shafar yanayin ayyukan haƙar man cikin shekara 60 da aka shafe ana yi."	https://www.bbc.com/hausa/articles/cjm1lp02lveo
technology	Wani mutum zai kai matarsa kotu don ta yi masa leƙen asiri a WhatsApp a Saudiyya	Wani mutum a Saudiyya na duba yiwuwar kai matarsa ƙara kotu saboda tana yi masa leƙen asiri kan saƙwanninsa na WhatsApp har tsawon wata tara. Jaridar Saudi Gazette ta rawaito cewa mutumin ya gano matar tasa ne, wadda malamar makaranta ce, ta shiga WhatsApp ɗinsa sannan ta sauke dukkanin saƙwanninsa tare da hotuna da bidiyo ba tare da saninsa ba. Mutumin ya bayyana abin da matar tasa ta aikata a matsayin leƙen asiri da kuma zamba ta intanet. Sai dai ya zaɓi a sasanta batun cikin lumana duk da girman laifin da aka aikata masa. A gefe guda kuma, matar ta nemi ya sake ta sannan ta nemi ya fayyace kuɗaɗen tallafi da zai ba ta kafin karɓar takardar sakin. A lokacin da Saudi Gazette ta tuntuɓi matar ba ta ce komai ba kan batun. Amma ta tabbatar da cewa ta nemi a raba auren saboda haka ba ta son ta bayyana sirrin aurensu a bainar jama'a. A hannu guda kuma wata kwararriya kan harkar tsaron intanet ta yi gargadi kan amfani da Wi-Fi na kyauta da ake samu a filayen jiragen sama da otel-otel, inda ta bayyana su a matsayin wadanda za a iya yi wa mutum saurin kutse. Bushra Al-Hout wacce manaja ce a wani kamfani ta shaida wa Saudi Gazette cewa manhajar Whatsapp na jawo hankalin masu kutse, kuma hadarin hakan na karuwa idan aka yi amfani da intanet a irin wuraren da aka lissafa a sama.	https://www.bbc.com/hausa/labarai-53718052
politics	Attahiru Jega: Abubuwa uku da tsohon shugaban INEC ya lissafa kan sake fasalin Najeriya	"Tsohon shugaban hukumar zaben Najeriya, INEC, Farfesa Attahiru Jega, ya ce samun shugaba mai adalci shi ne babban abin da ya kamata 'yan kasar su sanya a gaba maimakon ce-ce-ku-cen da ake yi na sake fasalin kasar. Farfesa Jega ya bayyana haka ne  yayin da al`umomin bangarorin kasar ke neman a sake fasalin mulkin kasar ta hanyar komawa ga tsarin lardi-lardi ko shiyya-shiyya, wasu kuma na ganin cewa kamata ya yi a inganta tsarin da ake kai na jihohi  36 da kuma Abuja babban birnin tarayyar kasar. Tsohon shugaban INEC kuma masanin siyasa, Farfesa Jega, ya shaida wa BBC Hausa cewa ya kamata a inganta tsarin da ake kai na jihohi  36 da Abuja. Ga abubuwa uku da Farfesa Jega ya lissafa kan sake fasalin Najeriya: Masanin kimiyyar siyasar ya ce yana ganin zai fi dacewa a ci gaba da tsarin jihohi 36 6 da kuma Abuja babban birnin tarayyar kasar maimakon komawa ga tsarin lardi-lardi ko shiyya-shiyya da ake da su a shekarun baya. A cewarsa: ""Mafi yawanci abubuwan da suke cewa a yi (na komawa tsarin shiyya-shiyya) zai yi wahala idan ma zai yiwun... zancen wai a koma tsohon tsari bai ma taso ba. Harkar duniya a yau komai ci gaba ake yi, don haka ma dai duba bayan mu ga wanne darasi za mu dauka domin mu gina gaba."" Ya kara da cewa yi wa tsarin jihohi 36 da Abuja kwaskwarima shi ne mafita. ""Mu dauki tsarin jihohi 36 amma a rage yawan aikin gwamnatin tarayya, a rage kudin da ake ba ta saboda ayyukan da take yi a bai wa jihohin nan,"" in ji shi. Farfesa Jega ya ce duk da yake yana da ra'ayin rage ayyukan gwamnatin tarayya domin a bai wa jihohi, akwai kuma bukatar fitar da tsarin da zai sanya ido kan tabargazar da gwamnatotcin jihohin suke yi. A cewarsa: ""Babban kalubale shi ne yadda wasu gwamnonin nan namu suke da irin tabargazarar da muka ga suna yi da kudin al'umma d rashin tunani da son kai da son rai, idan aka ce a karo mus aiki za su iya yin wannan abin kuwa?"" Amma ya ce za a rage irin wannan tabargaza da gwamnoni suke yi idan aka jajirce aka zabi mutane masu mutunci da adalci. ""Mutane suna ganin abin yana da wuya, amma gaskiya idan aka tashi aka jajirce aka yi shiri na gaske,  a kowacce jiha ba za a rasa mutanen kirki da za a tsayar ba kuma mutane su tallafa musu ta hanyar zabe, su tabbatar an ba su mulki na jiha yadda za su tafiyar da al'amuran jama'a da sadaukar da kai da tabbatar da adalci, "" in ji Farfesa Jega. Ya kara da cewa kodayake ana zargin wasu mutane suna sayar da 'yancinsu wajen zaben bara-gurbi amma abubuwa suna sauyawa ""domin mutane ba dabbobi ba ne."" Tsohon shugaban INEC ya ce masu rajin raba Najeriya ba su san kalubalen da za su fuskanta ba idan an yi hakan shi ya sa suke wannan fafutika yana mai cewa zaman Najeriya a matsayin dunkulalliyar kasa shi ne mafi alheri. Ya ce: ""Ni a ganina zaman Najeriya a matsayin dunkulalliyar kasa yana da amfani kuma shi ne muhimmin abu ga duk dan Najeriya a halin yanzu. Matsalar da za ta biyo bayan raba kasar nan wato tana da yawa. Ta fi alfanun da wasu suke hangen za su samu idan kasar nan ta rabu. Don haka gaskiya dole mu dukufa mu yi 'yan gyare-gyaren da suka kamata...zaman lafiya ake so. Idan aka samu zaman lafiya sai ka ga an samu walwala."""	https://www.bbc.com/hausa/labarai-55755180
technology	Shugaban Apple Tim Cook na shan suka kan albashin dala miliyan 99	An bukaci masu hannun jari a kamfanin da su kada kuri'ar kin amincewa da albashin dala miliyan 99 (£73m) da aka yanka wa shugaban kamfanin na Apple TIm Cook a shekarar da ta wuce. Hukumar da ke kula da harkokin hannun jari (ISS) ta ce tana da damuwa sosai a kan yawan albashin da aka sanya wa shugaban wanda aka kara daga dala miliyan 14.8 a shekarar bara ta 2021. Ana biyan Mista Cook, ne wanda arzikinsa jumulla ya kai sama da fam biliyan daya, wannan kudi ta hanyar hannun jari da albashi da kuma daukar dawainiyarsa ta wasu hanyoyin. BBC ta tuntubi kamfanin na Apple domin jin martaninsa. A wata wasika da hukumar ta ISS ta aika wa masu hannun jari, ta ce akwai damuwa sosai a kan tsari da kuma girman albashin, inda kusan rabin albashin ba shi da alaka da kwazon ko aikin shugaban. Mista Cook, mai shekara 61, wanda yake yawan magana a fili a kan damuwarsa kan 'yancin dan-Adam, a 2015 ya ce zai bayar da dukiyarsa gaba daya kafin ya mutu. Hukumar kula da harkokin hannun jarin ta ce albashin Mista Cook, ya ninka albashin yawancin ma'aikatan kamfanin na Apple sau 1,447. Albashin ya hada da dala $630,600 ta masu tsaron lafiyarsa da dala $712,500 ta amfani da jirgin sama na musamman. Hukumar ta ISS ta ce wadannan kudade sun zarta na wasu kamfanoni sosai, a shekarar da ta gabata. A shekarar da ta wuce bayanan hukumar kula da hannun jari ta Amurka ta nuna cewa Mista Cook ya bayar da tallafin kusan fam miliyan 7.4 na hannun jarin kamfanin na Apple, mallakinsa ga wata kungiyar agaji, wadda ba a bayyana sunanta ba. Kamfanin Apple, wanda ke yin iPhone da iPad da MacBook ya kasance na farko da darajar hannun jarinsa ta kai dala tiriliyan 3 a watan Janairu kafin darajar ta yo kasa zuwa yadda take a yanzu dala tiriliyan 2.8. Kamfanin yana sa ran gudanar da taron shekara-shekarar na masu hannun jarinsa a makon farko na watan Maris. Sai dai kuma kuri'ar masu hannun jari shawara ce kawai, hukumar gudanarwar kamfanince ke da ta cewa a kan albashi. Korafi na ƙaruwa Kamfanoni a Amurka da Birtaniya na fuskantar tsananin korafi da adawa a kan yawan albashi da alawus na shugabanninsu. Kamfanin General Electric da IBM da kuma Starbucks sun kasa samun kuri'a mai rinjaye ta masu hannun jarinsu wajen bayar da goyon bayan yawan albashin da ake ba wa shugabanninsu a 2021. Kamfanonin mai na Amurka ExxonMobil da Chevron sun gamu da boren masu hannun jari daga masu rajin kare muhalli a shekarar da ta wuce. Na biyu a yawan hannun jarin kamfanin Exxon, wato Blackrock, sun ninka kuri'arsu biyu ta nuna kin amincewa da yawan albashin da ake son biyan manyan shugabanninsu a nahiyar Amurka ta kudu da Amurka ta Arewa a farkon 2021, idan aka kwatanta da 2020. A Birtaniya sama da ninki biyu na kamfanonin da ke kasuwar hannun jarin kasar 100, FTSE, sun fuskanci bore ba kamar a shekara ta 2020 ba, kan yawan albashin manyan shugabanni, a lokacin da yawancin ma'aikata ke fuskantar karin matsalar kudi a lokacin annobar korona. Shugaba Joe Biden tare da 'yan majalisar dokokin kasar na jam'iyyar Democrat sun bukaci da a kara yawan harajin da ake karba a hannun manyan attajirai da manyan kamfanoni domin gwamnati ta samu kkarin kudin daukar dawainiyar jama'a.	https://www.bbc.com/hausa/labarai-60420429
technology	Bidiyo: Mutumin da ya kera mota mai amfani da wutar lantarki	"Latsa wannan alamar hoton da ke sama domin kallo Ya'u Mukhtar ya ce ya kera wannan mota mai amfani da wutar lantarki ne sakamakon irin wahalar da masu mota ke shiga wajen neman man mota. ""Abin da ya sa na fara tunanin kera wannan mota shi ne bisa la'akari da yadda masu mota ke fama a lokacin da kungoyi masu dakon mai ke yajin-aiki."" Ya ce yanzu haka dai ya kera motar ne domin hawan mutum biyu kuma zai lullube motar nan gaba kadan. ""Nan ba da jimawa ba za mu kera irin wannan motar mai daukar mutane da dama wato wadda ta fi wannan girma."" Ya'u Mukhtar ya yi amfani da kwanon keke mai kafa uku wajen kera wannan mota."	https://www.bbc.com/hausa/media-57868719
technology	Abin da ya sa na kirkiro manhajar kallon fina-fina Hausa	Ku latsa hoton da ke sama don kallon bidiyon: Hajiya Maijidda Shehu Modibbo ta kirkiri wata manhaja da ke dauke da fina-fina da wakokin Hausa da ake kira Kallo. Ta ce makasudin da yasa ta kirkiri manhajar shi ne shigowan fasaha da ya sa kowa na dauke da waya, babu masu amfani da cd ko kaset. Ta kara da cewa akwa ma'abotan kallon fina-finan Hausa da dama a fadin duniya, hakan ya sa ta yi tunanin fara wannan dandali.	https://www.bbc.com/hausa/media-59585656
politics	Kwankwaso bai yi mana adalci ba – Shekarau	Tsohon gwamnan Kano kuma Sanata mai wakiltar Kano ta Tsakiya, Malam Ibrahim Shekarau, ya ce babu gaskiya a batutuwan da jagoran jam’iyyar NNPP kuma ɗan takarar shugaban kasa, Rabi’u Musa Kwankwaso ke yi cewa sun shigo jam’iyyarsa a makare. Sanata Shekarau a wata hira da ya yi da BBC bayan taron majalisarsa ta Shura a Kano, ya ce har yanzu suna kan tattauna da tuntubar juna domin sanar da matsayarsu kan ci gaba da zama a NNPP ko akasin haka. Wannan na zuwa ne adaidai lokacin da ake raɗe-raɗin cewa Malam Shekarau na gab da sauya Sheka zuwa PDP. Sai dai duk da cewa Malam Shekarau bai ambaci ko tabbatar da jam’iyyar da zai koma ba idan ya sauya sheka, a hirar da BBC ta yi da shi ya nuna rashin jindadinsa kan hanasu wasu muƙamai da kuma hana magoya-bayansa damar takara a NNPP. Ya ce taron da sukayi a wannan rana amsa ce ta abin da kwankwaso ke cewa sun shigo jam’iyyar a makare. Saboda tun kafin su shiga jam’iyyarsa akwai yarjejeniya da aka cimma har kafa kwamiti aka yi. A makon da ya gabata ne Sanata Rabi’u Musa Kwankwaso ya shaidawa BBC cewa hukumar zabe ta INEC ta rufe karbar sunayen ‘yan takara lokacin da ɓangaren shekarau suka gabatar da bukatunsu na takara. Kwankwaso ya ce wannan dalili ne ya sa aka yi musu wasu alkwarin wasu mukamai idan sun yi nasara a zaɓen 2023. Sai dai Malam Ibrahim Shekarau ya ce sun gabatar da bukatunsu ga Sanata Kwankwaso watanni uku kafin cikar wa’adin da INEC ta bayar na daina karbar sunayen ‘yan takara. Ya ce tun a ranar 16 ga watan Mayun 2022, aka kafa kwamitin da aka bai wa wa’adin kwanaki uku su gabatar da rahotonsu amma sai suka shafe wata uku babu labari, duk da kokarin da ɓangarensa suka rinka yi domin cimma lokaci. Malam Shekarau ya ce bayan shi da aka bai wa takara sauran mutane da suka koma NNPP tare babu wanda ya samu wani tiketin. Shekarau ya ce babu mamaki kwamitin da aka nada karkashin ɗan takarar gwamnan jihar Kano a jam’iyyar, Abba Kabiru Yusuf, su suka rinka jan kafa. A cewarsa har rugawa ya yi Abuja domin tattaunawa da Kwankwaso amma babu wani abin da ya sauya. Sanata ya jadada cewa akwai kyakyawar alaƙa tsakaninsa da Kwankwaso, babu rashin jituwa ko wata matsala tsakaninsu. Sai dai duk abin da zai yi dole ya ke duba bukatun mutanensa. Sanatan ya ce wadannan batutuwa su suka sanya majalisarsa ta shura ke laluben mafita, kuma tuni suke ta samun gayyata daga jam’iyyu daban-daban na Kasa. Kuma a cewarsa nan da ‘yan kwanaki kadan za su tabbatarwa al’umma matsayarsu.	https://www.bbc.com/hausa/articles/cp0qgzm260ro
entertainment	'Waƙar 'Dama'	'Waƙar 'Dama'	https://www.bbc.com/hausa/labarai-59812161
religion	Bidiyon Ku San Malamanku tare da Malam Ibrahim Mustapha Malik	Ku latsa hoton da ke sama don kallon bidiyon: Fitaccen malamin addinin musulunci a jihar Borno arewa maso gabashin Najeriya Malam Ibrahim Mustapha Malik ya ce ya samu karatun addini a ƙasar Saudiyya kuma ya yi karatun boko har zuwa digiri na biyu. Malamin ya ce yana cikin manyan almajiran Sheikh Abba Aji fitaccen malamin addinin musulunci a jihar Borno. Ya ce ya yi karatun litattafai da dama wurin malaminsa Shekih Abba aji.	https://www.bbc.com/hausa/media-59256239
religion	Ku San Malamanku Tare da Sheikh Bashir Tahir Usman Bauchi	"Babu shakka haddar Al-Kur'ani mai girma abu ne da sai wanda Allah ya zaɓa yake bai wa, Malam Bashir Tahir na daga cikin wadanda aka zaɓa. Kuma a lokacin da ya haddace al-Kur'ani an cika da mamaki domin kuwa yana ɗan shekara 11 da haihuwa ya samu nasarar hakan a shekarar 1986. A Maiduguri a Jihar Borno da ke arewacin Najeriya ya yi karatunsa a tsangayar Gwani ɗan kyallori, shi ne dan auta cikin jerin mutanen da suka je wannan tsangaya a lokacin. Mutumin Bauchi ne Malam, amma ya yi rayuwarsa mai yawa a Kano domin kuwa anan ya haddace al-Kur'ani tare da tajweedi. Mahaifinsu ya mayar da su Bauchi daga Kano inda a can ne shi da yayyansa biyu suka rubuta al-Kur'ani, kafin daga bisani a mayar da shi Jihar Kebbi domin yin karatun zaure. Ya yi karatun ne a hannun marigayi Malam Umaru Ika, wato shugaban malaman yankin Gwandu na wannan lokacin. Duka littatafan Malikiyya irinsu Iziyya da Ahlari da Ishmawi su Risala da Askari da su Awwali da Thani kamar yadda ake kiransu. A farkon 1992 aka mayar da shi gida Bauchi a nan ne ya rabu da yayansa wanda aka kai shi Masar domin ci gaba da karatu, shi kuma sai ya shiga Kwalejin Arabiyya ta Alhaji Usman. Ya fara daga aji biyu na sakandire wanda wannan ne mafarin karatunsa na zamani. ""Dakta Shehul-Hadi yayanmu ne wurinsa muka yi karatun Hadithi da Balaga da Nahwu da karatin duka mazhabobin da ake bi a duniya irinsu Malikiyya da Shafi'iyya da Hambaliyya da dai sauransu, kamar yadda ya bayyana a hirarsa ta musamman da BBC. Tun yana shekara 23, wato a 1998 ya fara Tafsirin al-Kur'ani mai girma a Jihar Kaduna, wannan kuwa ya biyo bayan maye gurbin Sheik - Hadi da ya yi, wanda aka mayar Abuja domin ci gab da koyar da ilimi. Karatunsa na Hadithi Duk da cewa mun tattauna kan gwagwarmayar da ya yi a farkon rayuwarsa har zuwa kusan shekara 23, to amma Malam ya fara karatun Hadithi na ruwaya a hannun Sheik Sharif Saleh. ""A kasar Morocco mahaifina ya haɗa ni da Sheik Sharif Saleh ya ce ga Bashir a sanar da shi ilimin Hadithi, sai Sheik ya ce in je in yi alwala, kuma take aka fara karatun Hadithin."" ""Ya fara ne da bayyana mani yadda salsalar hadisan take, daga malamansa da ya karɓa daga hannunsu wadanda cikinsu har da Sheik Maulana Ibrahimu Inyas Rahimahullah, har zuwa kan su Bukhari har tikewa ga Annabi Alaihissalam,"" in ji Malam Bashir. Ya fara ne da koyar Hadithin da ke cewa ""ku tausayawa waɗanda ke ban ƙasa kuma sai Allah ya tausaya muku"". Tun daga lokacin muke karatun Bukhari, kuma har gobe muna yi. Ya dauke Malam shekara guda a sakandire domin neman takardun da za su ba shi damar sauya darasi daga bangaren larabci zuwa na turanci, wannan kuma ya faru ne a farkon shekarun 2000. A 2004 ya samu nasarar shiga jami'ar Ahmadu Bello da ke Zaria, inda ya samu gurbin karatu a sashen nazarin kimiyyar siyasa da huldar diflomasiyya. A 2008 na kammala digirina na farko kuma na koma gida. Ba da shi Malam ya ci gaba da gwagwarmayar rayuwa ba, ci gaba ya yi da koyarwa a makarantar Shehinsa, 2008 har zuwa 2013/14 shekarun da ya kwashe kenan yana wannan koyarwa. A shekarar 2014/15 ne ya tafi Nigerian Defennce Academy ya yi Diflomar gaba da digiri a Public Administration, daga nan kuma ya koma Ahmadu Bello Zaria ya yi digiri na biyu a fannina sashen nazarin kimiyyar siyasa da huldar diflomasiyya, ya sake koma wa ya yi wani digirin a Art of International Studies a NDA. Na je Malesiya na yi digirin digirgir na kuma fara rubutuna akai, har yanzu ban gama rubutun ba amma ina daf da gamawa. Shehi ya ce ya fi son shinkafa a haɗa ta da wake da miya wannan shi ne abincin da ya fi so yaga yana ci. A wajen wasanni kuwa Shehi ya ce ba shi da farin jini saboda bai iya ba, yayi wasan kwallo ya yi na ninkaya a ruwa da dai sauran wasanni, amma yana da matukar rauni wanda ya ja ake barin shi a baya lokacin wasannin. Rashin kwarewa a wasannin ya janyo ya koyi rayuwar kaɗaitaka, wanda kuma ya rika amfani da wannan dama yana karatun litattafai da wannan lokaci. Amma lokacin da ya fi yi wa malam dadi a rayuwarsa lokacin da ya gayawa mahifinsa ya haddace Kur'ani ya dauke shi ya daga shi ya rungume shi sannan ya ba shi kudi kyauta. Da aka tambaye shi a loakcin da yake karatun Kur'ani wace Sura ce ta fi wahalar da shi sai ya ce ""ayar rabon gado ta cikin Suratu Nisa'i. Sai da na san fassarar ayar na iya haddace ta. Amma na fi jin dadin Suratul Yusufa, saboda na riga sanin ma'anarta. A hadithi kuma, Hadithin da aka ce ""mutum yana tare da abin da yake so"". Sayyadi Bashir ya ""Mummunan lokaci a wurina shi ne lokacin da yayanmu Shehul-Hadi ya rasu. Bani da wani takaici a rayuwa sai dai da zan samu damar komawa rayuwar baya da na ƙara karatu mai matukar yawa."" Shehi ya ce yana da iyali da suka kai mata uku da yara goma sha tara 19. Burin Shehi dai dai yake da na ko wanne musulmi wato ya cika da imani. Ya ce yana fatan ya cika da imani da kuma soyayyar fiyayyen halitta."	https://www.bbc.com/hausa/rahotanni-55838755
technology	Wataƙila nan da shekara uku ku fara hawa tasi mai tashi sama	"Da zarar aka yi batun tasi mai tashi sama don kai mutane anguwa a cikin gari, abin da ke fara zuwa zukatan wasu shi ne sanannen fim dinnan na zane wato 'The Jetsons'. Cartoon din wanda aka yi a shekarar 1960 ya nuna wasu iyalai da ke rayuwa a wani gari na zamani, inda mutane ke zuwa aiki cikin wasu motoci da ke tashi sama. Shekaru 20 a karni na 21, wasu masana kimiyya na kokarin mayar da mafarkin waɗanda suka shirya cartoon din Jetsons gaske. A yanzu kamfanonin Uber da Boeing sun samar da motoci masu tashi sama. Wani rahoto ma ya yi hasashen cewa daga nan zuwa shekarar 2040 za a samar da irin wadannan motoci guda 430,000 a faɗin duniya. Wannan kuma na zuwa a dai dai lokacin da ake ci gaba da samar da jirage marasa matuki, da ake hasashen kasuwar su za ta bunkasa da fam biliyan hudu daga nan zuwa 2028. To amma kafin a samu yadda ake so wurin wadatuwar waɗannan motoci da kuma jirage marasa matuki akwai bukatar birane su gina kananan tashoshin jirgi da masana suka saka wa suna ""skysports"". Dole za a bukaci samar da waɗannan tashoshi don motocin hayar su samu wurin sauka don daukar mutane. Kamfanin Joby Aviation na California a Amurka na gaba-gaba wurin samar da tasi mai tashi sama, don tuni ya gudanar da gwajin fiye da guda 1,000. Kamfanin na fatan samun amincewar hukumar sufurin jiragen sama ta Amurka don fara aiki a shekarar 2024. Motocin Joby za su iya daukar fasinjoji hudu, kuma za su iya tafiyar kilomita 322 a cikin awa ɗaya. ""Abin da muke so mu yi shi ne samar da wadatattun motoci a wuraren da ake bukatarsu,"" a cewar Oliver Walker, mai magana da yawun kamfanonin Joby. ""Muna aiki da hukumomi a birane don tabbatar da cewa an samar da tashoshin da waɗannan motoci za su rika yada zango."" Joby ya hada hannu da kamfanin fasaha na Reef Technology, da nufin amfani da rufin garejin motocinsa. Duk da shirin samar da motoci masu tashi sama ba magana ce ta yanzu-yanzu ba, batun na samun karɓuwa daga hukumomi a Amurka. Tuni garuruwan Houston da Los Angeles da kuma Orlando suka fara shirin samar da tashoshin motoci masu tashi sama. A cewar magajin garin Los Angeles Eric Garcetti, samar da motoci masu tashi a birane ba karamar nasara ba ce. A Birtaniya gwamnati ta yi maraba da shirin samar da tashar motoci masu tashi sama a kusa da wani filin kwallo da ke Coventry. Sai dai masana sun bayyana cewa akwai kalubale da dama da suka yi tsayuwar gwamin jaki ga samar da tashohin motocin. ""Kafin a samu nasarar ganin waɗannan motoci sun yi aiki yadda aka gani a shirin Jetsons sai an shawo kan wasu matsalolin tun yanzu"", a cewar Jennifer Ritchter, kwararriya kan jirage marasa matuki da kuma tasi mai tashi sama. Aaaron Belbasis, masani kan harkokin fasahar zamani ya ce batun lafiya da kariya na da matukar muhimmanci a wannan batu."" Ya kara da cewa ""idan har aka ce za a samu yawaitar motoci a sararin samaniya to akwai yiwuwar haɗari, ko kuma idan aka yi rashin sa'a mota ta fado babu shiri."" ""Haka kuma idan mota ta fado ba wai wadanda ke ciki kawai za ta jikkata ba, har da wadanda za ta fado a kansu,"" a cewar Mr Belbasis. Wasu masanan na ganin cewa akwai bukatar zuba jari wurin samar da tashoshi isassu ba wai a mayar da hankali wurin samar da motoci babu isassun filayen tashi da saukar su ba. A cewar Ricky Sadhu duk da kalubalen da ke da akwai, akwai kuma haske ta ɓangaren bukata da sha'awar samar da tashoshin motoci masu tashi a biranen Amurka da Turai da kuma Asiya. ''Muna da burin ganin an samu tashoshi 200 a faɗin duniya cikin shekaru biyar,'' a cewar Sadhu, kuma duk da haka manyan birane za su bukaci fiye ma da haka.''"	https://www.bbc.com/hausa/rahotanni-58953177
health	Mutanen da ya kamata su bayar da gudunmawar jini da waɗanda bai dace su bayar ba	"Hukumar Lafiya ta Duniya, WHO, ta buƙaci mutane a faɗin duniya su bayar da gudunmawar jini a matsayin wata hanyar nuna haɗin kai da goyon baya. Hukumar na wannan kiran ne albarkacin Ranar Ba Da Gudunmawar Jini ta Duniya wadda ake gudanarwa a duk ranar 14 ga watan Yuni. Buƙatar Jini dai iri ɗaya ce a ko ina cikin duniya, amma yana da iyaka musamman a ƙasashe masu ƙaranci da matsakaicin samu, inda lamarin ya fi illa ga mata da ƙananan yara, don kuwa su ne suka fi tsananin buƙatar jinin. BBC ta ji ta bakin wasu 'yan Najeriya, inda ta tambaye su ko sun san muhimmancin ba da gudunmawar jini? Usman Zamfara daga ƙaramar hukumar Birnin Magaji ya ce ""gaskiya ni ban san muhimmancin ba, amma masu niyyar yi Allah Ya taimake su Ya ba da sa'a. ""Ina da maleriya da taifod da atini kuma shekara 60, ka ko ga ai jinina ya yi nisa."" Sai dai mutumin ya ce ya san muhimmancin bayar da jinin, ""domin taimako ne ga wanda ba shi da lafiya kuma kowa na son a taimake shi,"" ya ce. Salisu Badamasi daga jihar Katsina cewa ya yi ya san muhimmancin bayar da jini sosai, kuma yana shirin bayar da gudunmowar jinin. ""Na yarda cewa bayar da jini taimako ne baki ɗaya, duk da dai ba a taɓa ƙaramin jinin ba amma na sha bayarwa ko kwanan nan an dibar min, na bayar."" Shi ma Hassan Wanzam ya ce ya sha bayar da gudunmowar jini, ""kusan duk shekara idan na je garinmu zan ji ana neman taimakon jini kuma ina zuwa na bayar. Ya ƙara da cewa ya bayar da jini ya kai sau bakwai. Sai dai ya ce bai san akwai rana ta musamman ta bayar da jinin ba, amma ya bayyana hakan a matsayin gagarumin lamari na wayar da kan al'umma. Sani Muhammad Goga kuwa cewa ya yi sau ɗaya ya ta ba bayar da jini tun skhekarar 1982 a lokacin yana ɗalibin jami'a, kuma ya ce shi ma an taɓa ƙara masa jinin amma ba kyauta aka ba shi ba, saya ya yi. Sai dai dukkan mutanen sun yi kira ga ƴan ƙasa da su dinga bayar da gudumowar jini, sanna suka ce ya kamata ita ma gwamnati ta ƙara ƙaimi wajen kula da lafiyar mutane. A maƙwabciyar Najeriya Kamaru kuwa, ƙasar ta zamo ɗaya daga cikin kasashe 79 a jerin kasashe masu tasowa da WHO ta ce suna fuskantar karancin masu bayar da jininsu a kyauta. Alkaluma sun nuna cewa kasa da mutum 10 ne cikin 1,000 suke iya bayar da jininsu ga marasa lafiya. Alhalin kuma ana bukatar robobin jinni 400,000 a kowace shekara domin ceto rayukan marasa lafiya da suke da bukata. Sai aka wayi gari kawai robobi 103,000 ake samu da ƙyar. Lamarin da ya sa ake ta ruɓanya kira ga jama'a da su kai ɗauki. Tambaya mai muhimmanci a nan ita ce wane ne zai iya bayar da gudunmowar jini? Hukumar Inshorar Lafiya ta Birtaniya NHS ta ce akwai abubuwan da kake buƙatar su kafin ka bayar da jini: Ba za ka iya bayara da jini ba idan har kana da abubuwan da za a zayyano a ƙasa: Sannan akwai sauran yanayi na rashin lafiya da ke nufin ba za ka iya bayar da jinin ba. Akwai kuma wasu dalilai na lafiya ko tafiye-tafiye da salon rayuwa da ka iya dakatar da kai na ɗan lokaci wajen bayar da kyautar jini. Amma hukumar NHS ta jadda cewa abu mafi kyau shi ne mutum ya je asibiti don a tabbatar da zai iya bayarwa ko bai zai iya ba. Sannan kuma mutum ba zai iya bayar da jini ba idan har ba shi da lafiya ko mai ciki ko mai shayarwa ko kuma wanda aka yi wa shasshawa ko ɓula kunne. Idan ke mace ce kuma ƴar ƙasa da shekara 20 kuma nauyinki bai kai kilogirma 65 sannan tsawonki bai kai santimita 168 ba, to dole sai kin duba yawan jinin da kike da shi kafin ki bayar da gudunmowarsa. Kina iya duba yawan jinin ne ta hanyar zuwa asibiti a auna miki. Maza na iya bayar da jini duk bayan mako 12 yayyin da mata kuma za su iya hakan ne bayan mako 16 kawai. Abin da ya sa hakan kuma shi ne saboda sinadarin ayon ɗin da ke jikin maza ya fi na jikin mata yawa."	https://www.bbc.com/hausa/labarai-61795866
technology	Aisha Ibrahim Galadima: Matashiyar Injiniya da ta gina wasu manyan gidaje a Abuja	"Latsa hoton da ke sama domin kallon bidiyo: Wata matashiya da ta karanci aikin injiniyan gine-gine ta bayyana cewa ta dauki matakin ne saboda yadda gine-gine suke birge ta. Aisha Ibrahim Galadima ta shaida wa BBC cewa a matsayinta na injiniyar gine-gine ta taka rawa sosai wajen gina wasu manya-manyan gidaje a Abuja. A cewarta ""abin da ya sa na karanci harkar injiniyarin shi ne ina ganin gidaje a waje, ina mamaki yadda aka gina shi ya zauna ba tare da wata kishingidewa ba. Abin na burge ni sai na ce ni ma bari na ga yadda ake gina gida tun daga farko har karshe."" Matashiyar, 'yar asalin Jihar Kano da ke arewacin Najeriya,  ta ce wani saurayinta ya guje ta saboda ita injiniya ce tana mai cewa ba ta ga dalilin da zai sa ta fasa wannan sana'a ba tun da kusan kowacce sana'a ko aiki akwai mace da namiji da ke yinsu."	https://www.bbc.com/hausa/media-60757097
health	Lafiya Zinariya: Ko kun san matan da suka fi samun sanko?	Danna hoton da ke sama domin sauraren shirin: Kungiyar likitocin fata ta Amurka da Canada wato, AAD, ta ce mata na samun sanko a tsakar ka, kuma wannan matsala ta fi yawa a tsakanin mata bakaken-fata. Kungiyar ta bayyana cewa baya ga su, maza na samunsa kuma matsalar ta shafi mutane gaba daya ba tare da bambancin launin fata ko asali ba. Sai dai matsala ce mai sarkakiya, wadda a cewar kungiyar an kasa gano ainihin abin da ke kawo sanko dake farawa daga tsakiyar kai. Haka kuma miliyoyin mata a duniya na fuskantar wani nau'in matsalar, wadda cikar gashi ke raguwa, kuma ya fara cinyewa daga gefen kunne, in  ji kungiyar. Sai dai ta bayar da shawarar cewa yana da duk wanda ya ga alamun zubewar gashi to ya je ya ga likitar fata tun da wuri, domin a wasu lokutan idan an yi magani gashi na sake tsurowa. Amma idan lokaci ya kure sanko ya girma ya fata tushen gashi to gashin baya tsurowa da kansa. Wasu daga cikin hanyoyin maganin matsalar cinyewar gashi sun hada da yin amfani da wasu mayuka domin sa gashin ya sake tsuro ko  kuma yin dashen gashi.	https://www.bbc.com/hausa/shirye-shirye-na-musamman-61188018
sports	Qatar 2022: Wane ne Marciniak, lafarin da zai busa wasan Argentina da Faransa?	Kwamitin da ke jagorancin alkalan hukumar kwallon kafa ta duniya, ya zabi Szymon Marciniak a matsayin lafarin da zai busa wasan karshe tsakanin Faransa da Argentina. Dan kasar Poland din mai shekaru 41, na cikin tawagar alkalan da suka jagorancin wasannin kasashen biyu kafin a kawo wannan mataki na wasan karshe. Akwai wasan da Argentina ta doke Australia a zagayen kwaf daya, da kuma wanda Faransa ta doke Denmark a wasan rukuni. Jiya Alhamis ne FIFA ta sanar da sunansa a matsayin wanda zai raba gardama, a wasan da duniya ke dakon gani tuntuni. Ana yi wa Szymon Marciniak  kallon lafari mafi shahara a Poland da ma daukacin Turai, kuma kwarewarsa tasa hukumar kwallon kafar Turai ta bashi bushin wasan karshe na Uefa Super Cup. Kazalika FIFA ta bayyana sunayen Pawel Sokolnicki da Tomasz Listkiewicz, wadanda dukansu suma yan Poland ne, a matsayin masu taimaka masa. Ga al'ada a kan bai wa tawagar masu bushi zinariya kafin bada kofi ga kasar da ta yi nasara. Ranar Lahadi ne za a buga wasan na karshe a filin Lusail da ke Doha tsakanin kasashen biyu, to amma kafin nan sai an buga neman na uku tsakanin Maroko da Croatia.	https://www.bbc.com/hausa/articles/c726dw1exl8o
entertainment	Mutuwar Sarauniya Elizabeth II: An kafa sabuwar masarauta	"Jim kadan bayan mutuwar Sarauniya , sai Yarima Charles ya dare karagar mulki. Birtaniya na da sabon Sarki da shugaban kasa. Haka sauran kasashe 15 da suka hada da Austiraliya da New Zealand, wadanda su ma sarautar Birtaniya ke jan ragamar shugabancinsu. Tsawon zamanin mulkin Sarauniya Elizabeth II ya kawo karshe ne bayan mutuwarta. A wannan lokacin da zarar ta mutu za a mika ragamar mulki ba tare da wani biki ba ga babban danta, mai gadonta, tsohon Yarima na Wales. Wannan shi ne tsarin gadon sarautar gargajiya. Doka ta tsara salsalar gadon sarauta tun daga karni na 17 da na 18. A yanzu Yarima Charles dole ne ya zabi sunan da yake so a lakaba masa. Ko zai yi mulki ne a matsayin Sarki Charles III, ko zai lakaba wa kansa wani sunan ne, alal misali ya zama Sarki George VII, don tunawa da kakansa, George VI, Sarkin da ya yi mulki a lokacin yakin Duniya na biyu? Hawan sabon sarki karagar mulki zai kwarzanta da tabbatar da shi ne a Majalisar Hawan Karaga (ko kama rahgamar mulki - Accession Council) da ke Fadar St. James. Wannan shi kawai babban taron da ke tattaro hamshakan 'yan majalisa 500, wadanda suka hada manyan ministocin gwamnati na da, da masu ci (a halin yanzu) don su tattauna. Bayan an kammala taron Majalisar Hawan Karaga, sai a yi sanarwa a farfajiyar Fadar St. James ta bakin wani jami'i da ake yi wa lakabi da Garter King of Arms (tamkar Sarkin Yaki). Bayan Karatun ""tsararren Ikirarin"" sai harbin bindiga sau 41 ya biyo baya a Hyde Park, sannan a sake yin wani harbin sau 62 a tulluwar Toliyar Landan. Za a sake yin sanarwa a  gidan wasa na 'Royal Exchange' da ke birnin Landan, a kofar shiga gidan sarauta na Edinburgh da ke Cardiff, sannan ko kuma a gidan sarauta na Hillsborough da ke Belfast. Babu ""rantsuwar kama ragama"" a tsarin sarautar Birtaniya, sabanin na sauran shugabannin kasashe. Mai sarauta kan yi rantsuwar kama ragamar mulki ne a Majami'ar Scotland a Majalisar Hawan Karaga, karkashin jagorancin Babban Shugaba a Cocin Ingila. Aikin farko da sabon Sarki zai fara gudanarwa, shi ne jagorantar makokin mahaifiyarsa. Daga nan sai a yi gagarumin shiri. Daukacin al'amuran dai, sukan kasance ne cikin kwanaki biyar da mutuwar Sarauniya, inda za a kewaya da makarar gawar sarauniya a keken dawaki ana ta harba bindiga daga rundunar baraden sarki, inda 'yan bindigar dawakan sarauta daga Fadar Buckingham za su isa Fadar Westminster. A dakin taron Westminster za a ajiyeta tsawon kwana uku, ta yadda al'ummar gari za su samu damar yin ban kwana da ita cikin girmama. Kwanaki 11 bayan mutuwarta, sai a yi wa Sarauniya jana'izar kasa Elizabeth II , wadda ake gudanarwa a Westminster Abbey. Birtaniya ta dade ba ta yi jana'izar kasa ba, tun bayan zamanin yakin da aka yi wa Firaiminista Sa Winston Churchill a shekarar 1965. Jana'izar Mahaifiyar Sarauniya (a shekarar 2002) da ta Diana da Yarima na Wales (a shekarar 1997), daukacinsu bukukuwa ne da aka saba yinsu, amma babu wadda aka dauke ta tamkar jana'izar kasa. Daga nan sai a dauki makarar gawar Sarauniya ana kewayawa daga Fadar Westminster da harba bindigar ban-girma na kasa a kan keken dawaki, bisa tsarin Sojojin ruwan sarauta zuwa Westminster Abbey. Daidai karfe 11:00 za a yi shiru na minti biyu don tunawa da mai sarauta mafi ban mamaki a tarihin Birtaniya. Bayan jana'izar kasa, sai a dauki makarar gawar a kan titi zuwa gidan sarautar Windsor inda za a binne Sarauniya a farfajiyar Majami'ar St. George da ke gidan sarautar Windsor. Za a binne ta a gefen mahaifiyarta da mahaifinta da ke kwance a gidan sarautar, inda aka binne sarakuna da wadanda suka zama sarauniya tsawon dubban shekaru."	https://www.bbc.com/hausa/articles/cz97wlv6lv7o
entertainment	...Daga Bakin Mai Ita tare da Shamsuddeen Idris, Kofur Audu na Dadin Kowa	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 44, shirin ya tattauna da Shamsuddeen Idris wanda aka fi sani da  Kofur Audu na Dadin Kowa, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh	https://www.bbc.com/hausa/media-56753621
religion	Emmanuel Macron: Musulmi sun yi zanga-zangar kyamar Faransa bayan Sallar Juma'a	Bayan kiran ƙauracewa kayayyakin Faransa, musulmi sun gudanar da zanga-zanga bayan Sallar Juma'a domin ci gaba da nuna fushi kan kalaman shugaban Faransa da kuma ɓatanci ga Annabi Muhammad.	https://www.bbc.com/hausa/labarai-54751328
technology	Garin da ya fi kowanne iska mafi kyawu da daɗi a duniya	"Daga Anna Filipova BBC Future Iskar da ke kaɗawa kusa da ni, tana tayar da ƙura mai kama da zinare a duk lokacin da mutum ya yi numfashi. Wajen na da sanyi a saman wannan tsauni, tsakiyar wani wuri da a can baya yake hamada mai ƙanƙara. Busasshiyar iska da ke kaɗawa, na sanya ɗumi a bakina da kuma hanci da ke fitar da ƙanƙara. Ina tsaye kusa da tsaunin Zeppelinfjellet, mai nisan kilomita 556 a Brøggerhalvøya da ke yankin Spitsbergen a Svalbard, da ke arewacin tekun Arctic. A kasan tsaunin, wani ƙaramin gari ne mai suna Ny-Alesund da ke da al’ummomi da ba su fi 45 ba lokacin hunturu sannan kusan 150 a lokacin bazara. Gari ne dake arewacin duniya inda mutane ke rayuwa. Tsaunin dai ya fi girma ta gefe daya, inda daya ya fi daya, wuri ne mai kyawun gaske. Tsaunin na daya daga cikin wurare mafi kyau da mutum zai yi numfashi – wurin kuma yana da nisan gaske daga ababen da za su janyo gurbacewar muhalli, iskar da ke kadawa a nan, na daga cikin mafi kyau a duniya. Yawancin mazauna garin masana ne wadanda suka zo don yin bincike. A 1989, an ƙirƙiro wata cibiyar bincike a iyakar Zeppelinfjellet da ke tsawon mita 472, domin taimaka wa masu bincike sanya ido kan abin da zai kawo gurɓatar muhalli. A baya-bayan nan ana kiran tashar da suna Zeppelin, inda ta zamanto wani wuri mai muhammanci na auna wurare da ke gurbata muhalli da kuma ke kawo sauyin yanayi. Amma akwai alamomi da ke nuna cewa iska mai kyau a wajen na canzawa. So tari, tashoshi na fitar da gurbatacciyar iska daga nahiyar Turai da arewacin Amurka zuwa wannan yankin na Svalbard. Ba alama ta barazana ga muhalli kadai masana suka hango ba, har ma da alamomin sabbin abubuwa da ke gurbata muhalli da ke iska ke janyowa wadanda kuma ke kara sanya masanan cikin damuwa. Binciken da ake a Ny-Alesund, wani bangare ne na kokarin da ake yi a duniya domin ganin tasirin dan adam kan muhalli. Matakai da suke dauka za su taimaka wajen gano gurbacewar muhalli da matsayinsa a duniya,’’ a cewar Hermansen. Wani masani daga wata cibiya, ya lura cewa cikin kwanaki biyar a mako, na daukar nau’kan iska da kuma canza abubuwan aunawar. Duba da yanayin wurin da kuma tsawonsa da kan iya gano iska da ta gurbace daga garin. Cibiyar ta Zeppelin, wuri ne da ke taimaka wa wajen gano abin da ke faruwa na yanayi. Ba tashoshin da ke gurbata muhalli ne kawai ba masanan suka duba, har ma da wasu sinadarai da ke kawo gurbacewar muhalli. Wasu tashoshin bincike na kasa da kasa, sun yi amfani da alkaluma da masanan suka karba wajen yin duba kan ainihin ababen da ke gurbata muhalli. ""Duba da muka yi a nan ya kunshi abubuwa da dama,’’ a cewar Hermansen, da ya dauki kusan shekara ashirin yana aiki a cibiyar ta Zeppelin. ""Abubuwan da ke gurbata muhalli, abu ne da yake son duba saboda yadda yake shafar muhalli, yayin da auna tashoshi da ke fitar da gurbatacciyar iska, suma ke da muhimmanci a duniya saboda tasiri da suke yi wajen kawo sauyin yanayi a duniya.’’ Amma cibiyar Zeppelin za ta iya taimaka wa wajen yin gargadi kan saunyi da ake samu a cikin muhalli. Alal misali, sinadarin methane a iskar da ke Zeppelin, ta kasance tana ƙaruwa tun 2005, inda ta kai mataki na sama a 2019. A yanzu ana kara nuna damuwa kan irin gurbatacciyar iska da ke fita, da cewa na barazana ga dumamar yanayi a duniya zuwa ga 1.5 na ma’aunin Celsius. Kwanaki goma bayan hadarin tashar nukiliya ta Fukushima a 2011, an gano wasu sinadarai da tashar ke fitarwa a Zeppelinfjellet. An bayyana cewa, an gano wadannan sinadarai ne kwanaki kadan daga dubban kilomitoci. Masu binciken a cibiyar Zeppelin, sun kuma ga karuwar wasu sinadarai a iska kusa da garin Ny-Alesund lokacin watannin bazara saboda karuwar jiragen ruwa na dakon kaya da ke zuwa yankin. Masanan sun kuma gano karuwar sinadaran atom masu lahani tsakanin watan Maris da kuma Mayun kowani shekara a daidai lokacin da yanayi ke daukar gurbataccen iska daga Turai zuwa Asia. Alal misali, yayin da kura ke tashi, tana kawo irin wani sauyi na sinadarai. Gurbatacciyar iska da masana’antu ke fitarwa a Rasha, na kawo saunyi a iska lokacin da take kadawa zuwa wani wuri lokacin hunturu. An kuma ga raguwar wasu manyan sinadarai kamar na lead da Mercury saboda tsaurara matakai kan kona shara na masana’antu. Kokarin da ake wajen rage amfani da abubuwa – da za su iya zuwa iska idan aka watsa su – sun kawo raguwar abubuwa da wadannan sinadarai suke kawowa. A baya-bayan nan, masu bincike sun lura da karuwar dutsar kankara a yankunan, inda ake kyautata zaton cewa hakan ya faru ne saboda iska. Hakan ya sanya masu bincike a tashar Zeppelin saka ido a muhallin da kuma dutsar kankara da ke zuba a can. Duk da gurbatacciyar iska da ke fitowa daga sassan duniya zuwa yankin, yana da nisan gaske daga gurbatacciyar iska da mutane ke fitarwa a muhalli. Akwai wasu wurare da suma ke da iska mai kyau – a 2020, masu bincike sun gano iska mai kyau da ke fitowa daga kudancin tekun Antarctica zuwa kuma kudancin Australiya. Sai dai, garin Ny-Alesund, na daya daga cikins wurare kalilan da mutane ke zuwa yin rayuwa na tsawon lokaci, ko da kuwa masanan yin bincike. Sai dai, iskar bata kasance mai kyau haka ba a can baya. Tsakanin 1916 zuwa 1962, gari ne da ake hakar kwal, kafin wani abin fashewa ya hallaka masu haka 21, wanda kuma ya janyo aka kwashe ‘yan yankin daga garin da kuma rufe da ake hakar kwal din. Tun bayan nan, an sauya wajen zuwa inda ake fitar da alkaluma daga muhallin maimakon kwal. ""An yi ta aikin share wajen a-kai-a-kai tun bayan shekarun 1960, lokacin da aka rufe wajen hakar kwal din, amma akwai sauran abubuwan gurbata muhalli da aka bari a birnin,’’ a cewar Hanne Karin Tollan, wani mai bincike a garin Ny-Alesund, wanda wani kamfanin ma’aikatar kula da yanayi da muhalli da ake kira Bay AS, ke gudanarwa. Kamfanin ya kuma gudanar da bincike domin gano gurbatacciyar iska a wajen a shekarar 2019-2022, don daukar matakai. An aika dukkan shara zuwa wani wuri a Norway. Sai dai, yayin da wadanda ke aiki a Ny-Alesund ke daukar yawancin lokaci domin duba abin da ke iska, rayuwa a garin abune da ba a saba da shi ba. Mazauna garin sun fito ne daga kasashe daban-daban a duniya da suka hada da Faransa da Jamus da Birtaniya da Italiya da Norway da Japan da Kudancin Koriya da kuma China da sauransu. Jirage daga garin Longyearbyen na Svalbard, na zuwa yankin ne sau biyu kadai mako. Gine-gine a garin suna da tsawon mita 30 wadanda aka sanyawa sunaye na manyan biranen duniya: kamar Amsterdam da Landan da Mexico da kuma Italiya – da sauransu. Sun kasance a matsayin wani tuni na ganin dangantakar diflomasiyya daga wurare daban a fadin duniya. Cibiyoyin samar da intanet dai basu da yawa a garin – inda a yawan lokuta ake rufe wayoyin salula da kuma tsarin intanet na Wi-Fi. Babu kuma nau’rorin aike da sakonni na rediyo wanda wani mataki ne na ganin garin ya kasance babu hayaniya, inda duk mai bincike da ke son amfani da wata hanyar sadarwa, sai ya nemi izini. A lokuta da dama, tsawa na girgiza wasu bangarorin garin, inda da daddare, iska ke kadawa zuwa cikin gidajen mutane. Yayin ziyara ta a garin, kowani yammaci, na kan sanya tufafi masu kare sanyi lokacin da na fita waje. Yanayi, wani abune da ke sanya mutanen da ke aiki a garin cikin hadari. A wasu lokuta yanayin sanyi na kai maki 37.2 na ma’aunin celcius lokacin hunturu. A watan Maris din wannan shekara – yayin wata ziyara da na yi zuwa garin Ny-Alesund – yanayi da aka samu a watan ya kai 5.5C(42F). Rabon da a samu hakan tun shekarar 1976 inda aka samu 5.0C (41F). A wasu lokuta ana samun yanayi da mutane ba su saba gani ba, inda ake samun tsawon lokaci na duhu ko kuma rana. Na je zuwa wata cibiyar bincike ta kimiyya lokacin yanayi na zafi a shekarar, lokaci kuma da ake samun duhu na awa 24 ta tsawon watanni. Idan ka je wurin dole ka yi amfani da tocila ko kuma hasken farin wata. Wata matashin dalibi dan kasar Italiya da na hadu da shi, wanda kuma tafiya cikin duhu sau tari, yana gamuwa da iska da kuma zubar kankara. Sai dai, duhun yana kuma nuna yanayi mai kyau na yanda haske ke tafiya a garin daga sararin samaniya. Al’ummar garin na da wata dabi’a ta babu wanda zai rufe kofar duk wani gini saboda idan dabbobi suka bayyana, za a basu mafaka. Akwai kuma wasu hadura bayan ta duhu da kuma sanyi da masu bincike ke yin duba a kai a wannan shekara. Bayan tashi daga aiki da karfe 16:30, al’ummomin garin na zama a cikin gidajensu. Garin na da wani wurin cin abinci daya inda mutane ke haduwa don yin mu’amala da juna lokacin cin abincin rana da kuma na dare, inda suke bayar da labarai tsakaninsu kan haske da ke fita a arewacin garin da kuma namun daji da suka yi karo da su. Yawancin labaran da mutane ke bayarwa a junansu na kawo sauyi da ake gani a dan karamin garin. Leif-Arild Hanjem, wanda ya yi aiki a matsyain injiniya ta  tsawon shekaru a tashar bincike ta kasar Norway da ke garin Ny-Alesund, ya fada mani cewa yaje yankin ne tun shekarar 1984 kuma ya ga sauyi da dama a yankin. A sararin samaniyar yankin Ny-Alesund, mazauna garin na ganin sauye-sauye da dama. Sai dai, har yanzu suna da ci gaba da shakar iska mafi kyawu daga yankin."	https://www.bbc.com/hausa/articles/c88yllkre0do
sports	Pogba ya kammala komawa Juventus	Paul Pogba ya kammala komawa Juventus, bayan da kwantiraginsa ya kare a Manchester United, kamar yadda kungiyar ta sanar ranar Litinin. Mai shekara 29 dan kwallon tawagar Faransa ya koma Turin, bayan kaka shida a Old Trafford a matakin wanda bai da yarjejeniya da wata kungiyar. Pogba ya koma United daga Juventus a 2016 kan fam miliyan 89 a matakin wanda aka saya mafi tsada a tamaula a duniya. United ta kasa kulla yarjejeniya da Pogba, domin ya ci gaba da taka leda a Old Trafford, daga nan ta sanar cikin watan Yuni cewar dan wasan tawagar Faransa zai bar kungiyar. Ana sa ran Pogba zai bi Juventus zuwa Amurka domin buga atisayen tunkarar kakar bana. Juventus za ta buga wasan sada zumunta a Amurka da Barcelona ranar 27, sannan kwana uku tsakani ta fafata da Real Madrid. Kaka biyu a jere, Juventus tana yin ta hudu a teburin gasar Serie A da tazarar maki 16 tsakaninda da AC Milan, wadda ta dauki kofin kakar da ta wuce. Juventus ta ci karo da koma baya, bayan da ta lashe Serie A karo tara a jere, inda Pogba ya bayar da gudunmuwa a daukar kofin da ta yi tsakanin 2012-13 zuwa 2015-16. Ya ci kwallo 34 a wasa 178 a Juventus, wadda ya koma taka leda a 2012, bayan da kwantiraginsa ya kare a Old Trafford a matasan kungiyar. A kakar farko a Old Trafford, Pogba ya dauki League Cup da Europa League daga nan kuma ya fara fuskantar kalubale.	https://www.bbc.com/hausa/articles/crg74e4jj30o
religion	Muhimmancin ciyarwa da sada zumunta a watan Ramadan	"Latsa alamar hoton da ke sama domin sauraro da kallon Dr Sidi Dr Mustapha Sidi ya ce ciyarwa a watan Ramadan na daya daga cikin manyan ayyukan da ke kara yawan ladan mai azumi a watan Ramadan. ""Allah Ubangiji ya ce ku tausayawa na kasanku sai na sama ya tausaya muku."" Ya kara da cewa ""ba karfi ba ne ke bayar da arziki ba. Allah zai iya karbe baiwar da ya yi ma ya mayar da ita ga wani."" Dangane kuma da zumunci, Dr Sidi ya bukaci Musulmi da su sada zumunci musamman ga 'yan uwansu na jini. ""Ta hakan ne kawai za mu fahimci irin yanayin neman taimako da 'yan uwanmu ke bukata musamman mata."""	https://www.bbc.com/hausa/media-56722605
sports	Man City za ta fadada Etihad da zai ci 'yan kallo sama da 60,000	Manchester City na shirin fadada filin wasanta na Etihad, wanda zai ke daukar 'yan kallo sama da 60,000 nan gaba. Kungiyar wadda ke nazarin yadda za a gudanar da aikin na hangen fadada wajen zaman 'yan kallo daga Arewacin filin na Etihad. A shekarar 2015 kungiyar ta fadada filin da ya koma daukar 'yan kallo 53,000. Kungiyar ta ce fatan da take yi shi ne ta bunkasa filin don zama na daya a fannin wasanni a duniya da samar da aiki ga wadanda suke zaune a yankin. An gayyaci magoya bayan kungiyar, domin su bayar da ra'ayinsu kan wannan tsarin da za a zauna da su a farkon 2023. Haka kuma kungiyar ta ce za ta samar da damar makin da za a anfana a ranakun wasannin da wadanda ma ba ranar wasannin ake ba. Tun cikin watan Agusta City ta tabbatar cewar tana tattaunawa da mahukunta, don kara wajen zaman 'yan kallo daga Arewacin filin wasa na Etihad. Filin wasa na Etihad shi ne na biyar a yawan cin kwallo a manyan filayen da ake buga Premier League.	https://www.bbc.com/hausa/articles/ceq2p733l5no
health	Kalli matar da aka yi wa tiyata a kwakwalwa tana kada goge	Latsa hoton da ke sama don kallon bidiyon: Wata mara lafiya a Asibitin Kwalejin Kings da ke Landan ta kada goge a lokacin da likitoci suke mata tiyata a kwakwalwa don cire mata tsiro. Dagmar Turner, mai shekara 53, ta kada gogen ne don likitoci su tabbatar da cewa sauran sassan kwakwalwar da ke sa hannaye yin aiki ba su tabu ba a yayin tiyatar.	https://www.bbc.com/hausa/labarai-51575823
sports	Chelsea na takaicin Tchouameni, Yaya Toure na horar da tawagar Ingila	Nice na fatan shawo kan tsohon kociyan Paris St-Germain da Tottenham Mauricio Pochettino domin maye gurbin Lucien Favre a kungiyar ta gasar Faransa. (ESPN) Mai kungiyar Chelsea kuma darektan wasanni na kungiyar na wucin-gadi Todd Boehly na jin haushi da bacin rai da kuma mamakin yadda tsohuwar hukumar kungiyar  da ta gabata ba ta nemi Aurelien Tchouameni ba kafin dan wasan na tsakiya ya tafi Real Madrid. (Sport - in Spanish) Dan wasan tsakiya na Belgium Youri Tielemans, ya ce bai yi nadamar zama a Leicester City ba a bazaran nan duk da yadda ake danganta shi da tafiya Arsenal. (Sky Sports) Dan wasan Chelsea na tawagar Amurka Christian Pulisic, ya ce ya yi matukar mamaki kan yadda tsohon kociyan kungiyar Thomas Tuchel ya ki sa shi tun a farkon wasa na karawarsu ta biyu da Real Madrid ta wasan kusa da karshe na gasar Zakarun Turai a 2021. (ESPN) Dan wasan tsakiya na Everton da Brazil Allan, ya fara tattaunawa domin tafiya kungiyar Al-Wahda ta Hadaddiyar Daular Larabawa nan da mako biyu. (Football Insider) Dan wasan gaba na AC Milan da Portugal Rafael Leao, yana son kulla sabuwar yarjejeniya da kungiyar duk da cewa Chelsea na sha'awarsa. (La Gazzetta Dello Sport, via Teamtalk) Sakamakon matsalar biza an bar dan bayan Manchester United Lisandro Martinez, da na Tottenham Cristian Romero, ba su samu damar shiga tawagar Argentina da za ta yi wasan sada zumunta biyu ba. (Mirror) Ana sa ran dan wasan tsakiya na Leeds United, dan Ingila Jamie Shackleton ya bar kungiyar a bazara mai zuwa, saboda Millwall na da damar sayensa idan wa'adinsa na zaman aro a kungiyar ya kare. (Athletic - subscription required) Hukumar darektocin Juventus za ta yi taro ranar Juma'a domin tattauna makomar kociyan kungiyar Massimiliano Allegri, saboda yadda kungiyar take a matsayi na takwas a tebur bayan da ta ci wasa biyu kawai a cikin bakwai. (Calciomercato - in Italian) Chelsea na zawarcin shugaban RB Leipzig Oliver Mintzlaff domin ya karbi matsayin darektan horarwa a Stamford Bridge. (Athletic - subscription required) Tattaunawa ta yi nisa tsakanin Tottenham da kwararren mai zawarcin 'yan wasa Jeff Vetere domin ya shugabanci masu nemo wa kungiyar 'yan wasanta na kasa da shekara 21. (Football Insider) Tsohon dan wasan tsakiya na Manchester City da Ivory Coast Yaya Toure na taimaka wa tawagar Ingila ta 'yan kasa da shekara 21, a shirin da take na karawa da Italiya da Jamus, a karatun da yake na kammala kwarewa a aikin kociya. (Mail)	https://www.bbc.com/hausa/articles/ckkd1xgvkddo
religion	Yadda ake tsangwamar Musulmai da muzguna musu a Sri Lanka	"Bayan lura da take yi da yaronta da ya fara koyon tafiya, mafi yawan lokutan Maryam na ƙarewa ne wajen ganin ta dawo da mijinta gida. Hejaaz Hizbullah, fitaccen lauya mai rajin kare hakkin dan adam, an ɗaure shi na tsawon watanni 20 a gidan yari, ana tuhumarsa ne ƙarƙashin dokar yaki da ta'addanci, mai gabatar da ƙara ya tuhume shi da maganganun yada kiyayya tsakanin mutane da kuma tayar da yamutsi tsakanin kabilu. Sun yi zargin cewa Hizbullah ya rubuta wa wani matashin Musulmi wata maƙala mai cike da kalaman nuna ƙin jinin mabiya addinin Kirista. Hizbullah wanda ya fito daga yankin Musulmai marasa rinjaye, ya shafe sama da shekara guda a gidan yari kafin a gabatr da tuhumar da ake masa a watan Afrilun 2021, kuma har zuwa wannan lokacin dai yana ɗaure a gidan yarin. ""Yana da yawan magana, yana kokari wajen kare hakkin musulmai da marasa rinjaye,"" ta shaida wa BBC. Tuhume-tuhumen da ake yi wa mijinta sun hada da ""tura sako ga duk wanda ke son yin magana a kan wariyar launin fata, nuna banbanci"", in ji ta. An fara kama Hizboullah ne a kan zargin harin kunar bakin waken da aka kai ranar Easter a 2019, wanda wani Musulmi dan kasar ya kai sama da mutum 260 ne suka mutu a harin. An yi masa zargin cewa yana da alaƙa da daya daga cikin wadanda suka kai harin. Daga baya mai gabatar da karar ya janye wadannan zarge-zargen, bayan lauyoyinsa sun gabatar da shaidar cewa ba shi da hadi da maharin, ya dai taba zuwa gaban kotu kan karar wasu filaye na mahaifin yaron, fitaccen dan kasuwa ne mahaifin. A bara, kungiyar Amnesty ta ambaci Mista Hizbullah a matsayin mai sukar gwamnati, ""fursunan da ake ɗaure da shi ba tare da haƙƙinsa ba"". Masu fafutuka sun ce kama Hizbullah wani bangare ne na matsawa marasa rinjaye da ake yi a a 'yan shekarun nan. Rikicin labilanci na na kara zurfafa a Sri Lanka, kasar da Musulmai ba su kai kashi 10 ba cikin 100 na mutum miliyan 22 da take da su, mafi yawan mutanen mabiya addinin Budda ne. An samu ƙawance tsakanin Musulmai da gwamnati na kusan shekara 30 lokacin da take yaki da 'yan tawayen Tamil Tiger, wadanda suka yi yakin kwatar 'yancin yankin Tamil mara rinjaye. Shugaban Musulman ya ce gama yaƙin ke da wuya sai hukumomi suka juya musu baya a watan Mayun 2009. Masu fafutuka sun ce an ta samun zanga-zangar kin jinin Musulmai, inda aka rika kai hare-hare gidajensu da wuraren sana'arsu a hukumance, kuma wannan ya faru ne tun kafin a kai harin ranar Easter. Yayin annobar korona, gwamnati ba ta yarda an rika binne gawar Musulmai marasa rinjaye da kuma mabiya addinin Kirista ba. An tilasta kona gawawwaki da yawa, duk kuwa da cewa kwararru sun ce za a iya binne gawar matattun. Ƙona gawa rahamun ne a addinin Musulunci. Hukumomi sun rika cewa idan ana binne gawawwakin za su lalata kasa da ruwan da ake sha na cikin karkashin kasa. Bayan wata yar kwarya-kwaryar zanga-zanga da Musulmai da kuma masu fafatuka suka yi, shi ne gwamnati ta ware wani wuri da za a rika binne gawawwakin da cutar ta kashe a kudancin kasar. A bara, gwamnati ta fitar da wata doka da hana sa nikabi da duk wani abu da zai iya rufe fuska, suna cewa saboda matsalar tsaro. Minista ya ce haka alama ce ta tsattsauran ra'ayin addini da ake fama da shi a baya-bayan nan"". Akwai kuma shirin sanar da rufe makarantu kusan 1,000 na musulmai, wadanda gwamnati ta ce suna sauya tsarin koyarwar da aka yarda da shi a kasar. ""A wani yanayi na take-take shiga yaƙi, Musulmai sun zama wasu sabbin abokan gabar gwamnati,"" in ji Bhavani Fonseka, lauyar kare hallin dan adam. Mun ga yadda aka riƙa kai wa Musulmai hare-hare. Zan iya cewa al'ummar Musulmai na cikin tasku,"" in ji ta. Amma gwamnati na tafiyar da lamarin tuhume-tuhumen da ake yi wa Musulman da son zuciya. Mohan Samaranayake, wanda darakta ne a ma'aikatar yada labarai ta Sri Lanka ya shaida wa BBC cewa, ""Babu wata al'umma da ake nuna wa wariya. ""Amma zan iya yarda da cewa ana samun matsala tsakanin al'ummomi ciki kuwa har da Sinhalawa. Amma game da maganar rufe makarantu, ya ce ""an gudanar da bincike kan cewa harin da aka kai ranar Easter na da alaka da irin abubuwan da ake koyarwa a mahnajar karatun makarantun Musulmai."" Gwamnati na son kara tunzuro wata rigima ta hanyar samar da dokar bai daya ga duka al'ummar kasar. Masu suka na cewa, ""wata tawagar jami'an tsaro"" da shugaban kasar Rajapaksa ya kafa za ta mayar da hankali ne kan marasa rinjaye a kasar. Kasar dai dama na fuskantar matsalar tattalin arziki, saboda yadda kudaden ajiyar kasashen ƙetare farashinsu yake tangal-tangal. Hanin da aka sanya na shigo da kayayyaki ya janyo tashin farashin kaya da sama da kashi 30 a shekarar da ta gabata, abin da ya janyo wa gwamnatin bakin jini ko cikin mabiya addinin Budha."	https://www.bbc.com/hausa/rahotanni-59993884
health	'Mutanen da ba sa cin nama ba su cika narka kiba ba'	"Kwararru sun gargadi mutanen da ba sa cin duk wani nau'in nama su tabbatar suna cin abin da zai ba su isasshen vitamin B12, saboda hadarin samun tawayar lafiyarsu. Sun bayyana hakan ne gabanin taron shekara-shekara da ake yi a watan Junairu da mutanen da ba sa cin nama ke shiryawa. Nau'in abincin da wadannan mutane ke ci na dauke ne da harza da rashin maiko yayin da wasu daga cikin abincin ke janyo raguwar vitamin B12. Kungiyar mai suna Vegan Society, ta ce suna samun nau'in vitamin din cikin abincin da suke ci ko da kuwa ba wadataccen ba ne. A kowacce rana ana bukatar 'yan shekara 15 zuwa sama su ci akalla 1.5 nau'in abincin dai zai kara musu vitamin B12. Ana samun hakan a cikin jan nama da kifi da kwai da madara. Amma ba a samun su a cikin abinci dangin hatsi da kayan marmari ko kayan lambu ko shan magani. Tawayar da vitamin B12 ke haddasawa a jikin dan adam suna da yawa, ciki har da kassara jijiyar da ke kai jini kwakwalwa da bargon dan adam. Har wa yau, suna daukar shekaru hudu ko sama da haka kafin su fara nuna alamu a hannu da kafa. Farfesa Tim Key, shi ne mukaddashin daraktan sashen nazarin cutar daji a jami'ar Oxford ya ce: ""Ba za ka samu tawaya ba don ba ka cin abincin da babu vitamin B12 a ciki."" To amma farfesa Tim wanda shi kansa ba ya cin abinci dangin nama da kuma ya ke shan kwayar maganin vitamin B12 ya kara da cewa: ""Idan mutane su ka zabi rayuwa ba tare da cin dangin nama ba abin ba zai dame ni ba, to amma fa zan damu matuka idan ba su san cewa suna bukatar vitamin B12 ba,'' Masana kimiyya sun ce tallace-tallacen da ake yi a shafukan internet kan cewa marasa cin nama ba sa bukatar karin vitamin B12, ya danganta ga bayanan da suka samu a wajen mutane daban-daban. Shi ma farfesa Tom Sanders, kwararre kan nau'in abinci mai gina jiki a kwalejin King da ke London, ya ce: ""Duk cikin nau'oin sinadarin vitamin da jikin dan adam ke bukata, babu kamar B12  don tasirinsa ya fi sauran. Na damu matuka kan mutanen va ba su d isasshensa musamman batun tawaya.'' Ya kuma yi karin haske kan wata mace da ke shayarwa, kuma ba ta da isasshen vitamin B12 ga kuma tawayar da ta samu hakan ya shafi jaririn da shi ma ya samu matsala sosai. ""Abu ne mai sauki a kauce wa faruwarsa, abin da ya fi damu na yadda ake samun karuwar mutanen da ba sa cin nama wadanda ba su san illar da rashin vitamin B12 ke yi ga jikin dan adam ba, kuma ba su san suna matukar bukatar shi ba.'' Ba a cika kayyade illar da rashin cin nama ke haifar wa mutanen da ba sa ci ba, Amurka da Birtaniya sun yi nazari a kan mutane 10,000. Kawo yanzu an gano mutanen da ba sa cin nama ba su cika narka kiba ba, sannan ba su da hadarin kamuwa da ciwon siga nau'i na biyu da ciwon zuciya. Sai dai suna cikin hadarin yawan karyewar kashi, yayin da bincike na baya-bayan nan ya nuna suna cikin hadarin samun ciwon shanyewar barin jiki."	https://www.bbc.com/hausa/labarai-50850354
sports	Chelsea ta nada Vivel sabon daraktan wasanninta	Chelsea ta nada Christopher Vivel, a matsayin sabon daraktar wasannin Kungiyar. Vivel wanda dan kasar Jamus ne na da shekaru 36, kuma kafin sabon mukamin nasa shi ne ke jagorantar masu farautar yan wasa a RB Salzburg a Austria. Shi ne ya yi uwa da makarbiya wurin kawo Erling Haaland Red Bull Salzburg a 2019. Vivel zai maye gurbin tsohon golan Chelsea Petr Cech, wanda ya bar kungiyar bayan shekaru uku. Mai kungiyar Todd Boehly ya ce matashin zai taimaka wa koci Graham Potter. ''Ayyukan da ya yi a Jamus da Austria an gani a kasa. Kuma muna da kwarin gwuiwa cewa zai cigaba irin wadannan ayyuka a Chelsea.'' In ji Boehly. A nasa jawabin Vivel ya ce '' Chelsea ta dauko wani jan aiki na habaka kwallon kafa, kuma ina alfahari da zuwa kungiyar.'' Chelsea za ta dawo buga wasannin Premier League a ranar 27 ga watan Disamba bayan dawowa hutun gasar kofin duniya, inda za ta kara da Bournemouth a filinta na Stamford Bridge da ke London.	https://www.bbc.com/hausa/articles/c165jd2kk1lo
health	Amsoshin Takardunku: Yadda ake yi wa kundin tsarin mulki gyaran fuska	Ku latsa hoton da ke sama don kallon bidiyon: Shirin Amsoshin Takardunkun na wannan mako da Raliya Zubairu ta gabatar ya amsa tambayoyi ne guda biyu. Tambayar farko tana bayani ne kan yadda ake yi wa kundin tsarin mulki gyaran fuska sai kuma ta biyu kan abubuwan da ke jawo tambayar cutar maƙarau ko angalawa.	https://www.bbc.com/hausa/shirye-shirye-na-musamman-57364850
health	Gwajin lafiya da ya kamata a yi kafin aure da ya fi yin ''Pre Wedding Picture'' muhimmanci	A wannan zamanin babu wani abu da yi fi burge matasa musamman masu shirin yin aure da ya wuce yin tsala-tsalan hotuna da ake kira ''Pre-Wedding Pictures''. Sabon tsari ne da ya ɓulla daga ƙasashen da suka ci gaba, sai dai mamayar da shafukan sada zumunta suka yi wa duniya ya sa kowa ma ya rungumi wannan al'ada, ciki har da ƙasashe masu tasowa irin Najeriya. Yin hotunan kafin aure a yanzu ya zama kamar ɗaya daga cikin farillan auren, inda mutane kan kashe kuɗi mai yawa da ɓata lokaci wajen yin su. Masu ɗaukar hoto na zamani kan caji sabbin ma'auratan daga naira 20,000 har zuwa naira 50,000 don ɗaukarsu, kamar yadda wasu shahararrun masu hoto a Kano da Abuja suka shaida mana. To sai dai masana harkar lafiya na cewa yin gwaje-gwajen lafiya sun fi muhimmanci sau 100 kafin aure fiye da yin hotunan. A wannan maƙala ta musamman, BBC ta yi duba ne kan waɗanne ne irin gwaje-gwajen da ya kamata a yi kafin aure, nawa za a biya a yi su kuma mene ne muhimmancinsu. Dr Ibrahim Musa wani likita ne a asibitin Koyarwa na Malam Aminu AKTH da ke Kano a arewacin Najeriya, ya kuma jaddada cewa da masu shirin aure sun san muhimmanci waɗannan gwaje-gwaje da taimakon da za su yi wa zamantakewarsu, da ba su yi wasa da su ba. Likitan ya ce shi tsarin da ake yi na bincike kafin aure ga ma'aurata yana da ƙa'idoji da bangarori da dama. ''Amfanin wannan gwaji shi ne don a rage yaɗuwar wasu cututtuka da ke bazuwa ta hanyar zaman aure, don a samu ci gaba mai ɗorewa tare da taimaka wa gwamnati wajen rage kashe kuɗaɗe a fannin lafiya kan irin waɗannan cututtukan,'' in ji likitan. Sai dai ya ce ko wacce ƙasa ta kan duba wane tsari ne ya fi dacewa da ita da irin cututtukan da suka fi addabarta sai masu niyyar auren su yi gwaje-gwajen da suka danganci hakan. Ga wasu daga gewaje-gwajen da ya kamata masu niyyar aure su dinga yi a Najeriya: Kusan kaso biyu ko uku na mutanen Nijeriya suna da ciwon sikila, yana yaɗuwa ne ta hanyar auratayya tsakanin mace da namiji da suke da nau'in na ciwon da a ke kira career. To su kuma career din nan suna nan a cikin jama'ad. Kowane mutum daya cikin hudu a Najeriya yana dauke da nau'in ciwon, wato kaso 25 kenan na ƴan Najeriya career ne. Don haka kafin a yi aure idan aka gwada aka tabbatar cewa shi namijin career ne matar career ce, wannan sai a ce bai kamata su yi aure ba, kun ga an rage wa al'umma da gwamnati da kowa ɗawainiyar rashin lafiyar yara masu sikila. A kan so kafin a yi aure a yi gwaji na waɗannan cututtuka da suke yaɗuwa ta hanyar jima'i. Waɗannan cututtuka ne da za a iya daukar su ko namijin ya dauka ko matar ta dauka daga namijin idan dai akwai mai shi a cikinsu. Don haka idan daya a cikinsu yana da shi sai a ba su magani su warke kafin auren, wadanda kuma ba a warkarwa sai a ba da shawara ka da su yi aure don gudun cutar da daya daga ciki. Gwajin rukunin jini ga masu shirin aure yana da fa'ida, saboda a wani lokaci idan aka samu bambanci na nau'in jini tsakanin uwar da kuma jariri ko jaririya, ana iya samun matsala wani lokaci yara su zo da ciwon nan da ake kira jondis, wato matsananciyar cutar shawara, wanda idan an haihu za a ga idon yaron ya yi kamar rawaya, sannan kuma jikinsa ma ya sauya launi ya zama rawaya saboda jikinsa yana farfashewa. Wannan yana faruwa ne a dalilin bambanci a tsakanin rukunin jinin mahaifiya da kuma na yaron. Wani lokaci akwai wani rukuni na jini da ake kira RH, idan uwar tana da RH da ya zama korau (negative) shi kuma yaron na shi ya fito tabbacecce (positive). Wani lokaci kuma ana samun matsalar haihuwar jarirai da jondis idan ya kasance uwar tana da rukunnin jini O kuma jaririn ya zamanto yana da rukunin jini A ko B ko AB. Gwajin cutar HIV/AIDS Shi ma wannan gwaji ne mai matuƙar muhimmanci da ya kamata a yi kafin aure, don hana yaɗa cutar mai karya garkuwar jiki ga wanda ba shi da ita. Idan har aka samu cikin masu shirin yin auren ɗaya na ɗauke da ita, to ya kamata su ga likita don samun shawarwarin likitoci kan mataki na gaba da ya kamata su bi don gudun yaɗuwar cutar. Likitoci sun bayyana cewa wannan gwaji ne mai matuƙar muhimmanci ga masu niyyar aure. Sun bayyana cewa a kan yi saurin gane wasu yanayin na rashin lafiyar ƙwaƙalwa da mutum ke ciki, amma a mafi yawan lokuta sai an yi gwaji. Ƙwararru sun kuma ce rashin yin gwajin kan haifar da gagarumar matsala a wasu lokutan ta yadda sai bayan auren hakan ke tasowa. Kazalika rashin lafiyar ƙwaƙwalwar kan zama na gado a lokuta da dama, inda bayan an yi aure abin kan shafi yaran da za a haifa. Dukkan waɗannan gwaje-gwaje dai a cewar masana lafiya ba sa cin wasu kuɗaɗe na a zo a gani. Sannan a baya-bayan nan an samu ci gaba sosai inda a arewacin Najeriya alal misali, wasu masallatan ma da yanzu aka fi ɗaura aurarraki a acan, su kan nemi sai an nuna musu shaidar wasu muhimman gwaje-gwajen lafiyar kafin a ɗaura auren.	https://www.bbc.com/hausa/labarai-54090624
health	An kaddamar da manhajar gano hadarin kamuwa da Coronavirus	"China ta kaddamar da wata manhaja da take bai wa mutane damar duba ko suna cikin hadarin kamuwa da cutar Coronavirus. Manhajar tana sanar da masu amfani da ita idan sun kusanci mutumin da aka tabbatar ya kamu da cutar ko kuma ake zargin ya kamu da ita. Ana neman wadanda suke da hadarin kamuwa da cutar su yi zamansu a gidajensu tare da sanar da hukumomin lafiya. Wannan manhaja kuma tana haska yadda gwamnatin China take sa ido kan al'ummarta. Idan mutum ya yi rajista da manhajar ta amfani da lambar waya, manhajar na neman mutum ya rubuta sunansa da kuma lambar tantancewa. Za kuma a iya amfani da duk lambar wayar da aka yi wa rijista da manhajar wajen duba matsayin lambobin tantancewar har uku. Wasu sassa na gwamnatin China da kamfanin laturoni na kasar ne suka kirkiri manhajar tare da samun bayanai daga hukumomin lafiya da na sufuri a cewar kamfanin dillancin labarai na Xinhua. Sanannen abu ne cewa gwamnatin China na sa ido kan jama'ar kasar sai dai kwararru a fannin na ganin manhajar ba za ta haifar da wata takaddama a kasar ba. Lauyan kamfanin fasaha na Hong Kong da ke aiki a kamfanin DLA Piper Carolyn Bigg ta fada wa BBC cewa: ""A China da kuma sassan Asia, ana ganin akwai bukatar yin amfani da bayanan da ake samu a maimakon dauke kai daga kansu matukar an yi cikin gaskiya tare da neman izini a wajen da ake bukatar hakan."" 'Daga bangaren China, manhajar tana da mahimmanci ga jama'a... Hakan ya nuna amfanin bayanai musamman idan aka yi amfani da su yadda ya kamata,"" a cewarta. Gwamnatin China ta bayyana irin ""kusancin"" a matsayin kusantar wanda ake zargi ko kuma aka tabbatar ya kamu da coronavirus ba tare da wata kariya ba lokacin da mutumin yake rashin lafiya ko da kuwa basu nuna alamu a lokacin ba. Kusancin ya hada da: Misali, duk fasinjojin jirgin sama da suka zauna tsakanin layuka uku da mutumin da ya kamu da cutar, da kuma ma'aikatan jirgin, ana ganin sun samu kusanci sosai yayin da sauran fasinjojin kuma za a iya cewa sun kusanci mutumin. Dangane da jiragen kasa masu na'urar sanyaya daki da fasinjoji da ma'aikatan jirgin suma ana ganin sun samu kusanci da mai cutar."	https://www.bbc.com/hausa/labarai-51467892
health	Dalilan da ke sa manya yin fitsarin kwance	"Ga yawancin manya ko magidanta abu ne mai wahala su fito su bayyana cewa suna fama da matsalar fitsarin kwance saboda lalura ce da aka fi alaƙalantawa ga yara ƙanana. Bincike ya nuna cewa ana samun kashi biyu cikin 100 na manya da ke fama da matsalar fitsarin kwance. Dr Salihu Kwaifa ƙwararren likita a babban asibitin Wuse da ke Abuja ya ce yara sukan kai shekara biyar har zuwa 10 suna fitsarin kwance, kuma ga yara ba ciwo ba ne alama ce ta girma Likitan ya ce a duk lokacin da aka ga babba wanda ya haura shekara 18 yana fitsari to rashin lafiya ce. Ga waɗanda ke fama da matsalar fitsarin kwance an fi son su ziyarci likita domin gaggauta magance matsalar. Shafin lafiya na WebMd ya bayyana cewa matsaloli da dama ne na lafiya ke haifar da fitsarin kwance ga manya da suka da haɗa da matsala ga mafitsara ko damuwa ko kuma shan wani magani. Dr Salihu Kwaifa ƙwararren likita a babban asibitin Wuse da ke Abuja ya bayyana abubuwan da ke sa manya yin fitsarin kwance kamar haka: Ƙwayoyin cuta da suka wuce ko wata matsala ta wani sinadari da ke tare yawan fitsari ko ƙarantarsa na iya sa mutum fitsari a kwance. Ciwon sikari da ake kira diabetes yana sa yawan fitsari wanda zai iya sa mutum yin fitsarin kwance saboda yana yawan sa yawan fitsari da kuma sa mutum dinga shan ruwa. Magidanci na iya samun matsalar fitsarin kwance idan yana da matsalar mafitsara da yakai ba ya iya riƙe fitsari. Akwai kuma nau'in ciwon da ke addabar hanyar mafitsara wanda zai iya sa babba yin fitsarin kwance. Haka kuma babba na iya samun matsalar fitsarin kwance idan ya samu bugun ƙwaƙwalwa ko ciwon mantuwa. Akwai kuma wasu magungunan da idan mutum ya sha da ke yawan sa fitsari za su iya sa mutum yin fitsari a kwance. Ga mata kamar waɗanda mahaifarsu ta zazzalo, za su iya samun matsala ta fitsarin kwance. Haka ma ga masu yawan shan ruwa har cikin dare idan za su kwanta ko idan sun farka bacci za su iya yin fitsarin kwance. Shin fitsarin kwance ga manya matsalar aljanu ce? A al'adance matsalar fitsarin kwance ga wanda ya manyanta ana danganta shi da iska ko kuma aljannu. Kuma duk wani ciwo da ba a san ƙimarsa ko makarinsa ba an fi alaƙanta shi da iska. Amma Dr Kwaifa ya ce fitsarin kwance ga manya ciwo ne wanda idan an bincika za a gano, ba ya da wata alaƙa da iska ko aljannu. ""Duk wani ciwo da aka bincika za a gano yana da musabbabi,"" in ji likitan. Ga wadanda ke shan maganin da ke sa su yawan fitsari za su iya daina shan maganin. Sannan ana iya koyawa mafitsara yadda za ta riƙe fitsari musamman idan lokacinsa bai yi ba. Akwai magungunan da ake bayarwa a likitance da za su hana yawan fitsari, waɗanda kuma za su daƙile fitsarin kwance. Ga wanda ke fitsarin kwance zai iya ƙauracewa shan ruwa a lokacin kwanciya. Mutum zai iya amfani da agogo ya sa alam domin saita lokacin tashi yin fitsari a cikin dare"	https://www.bbc.com/hausa/labarai-55243488
politics	Alkalan kotun koli sun ce lauyoyi ne ke 'rufta' 'yan siyasa	"Alkalan na kotun koli da suka kori karar da jam'iyyar APC a jihohin Taraba da Abia ta kai gaban kotun, sun zargi lauyoyin jam'iyyun da kin fada wa 'yan jam'iyyar gaskiya. Dukkan alkalan guda bakwai sun amince cewa laifin lauyoyin jam'iyyar ne da ba su yi wa 'yan jam'iyyar bayani ba dangane da rashin hurumin karar da suka shigar a gaban kotun ta koli. Jam'iyyar APC a jihar Taraba dai ba ta da dan takarar gwamna a saboda haka ne alkalan suka ce ""laifin lauyoyin ne da ba su gamsar da jam'iyyar ba cewa ba ta bukatar daukaka kara."" Su kuma lauyoyin jam'iyyar ta APC a jihar Abia sun gaza gabatar da shaidu a gaban kotu inda suka jibge tarin takardu agaban alkalan, al'amarin da ya sa kotun ta yi watsi da karar. A ranar Laraba ne dai kotun Kolin kasar ta yi watsi da karar da dan takarar PDP Umar Nasko ya shigar gabanta inda ya kalubalanci nasarar da dan takarar APC Abubakar Sani Bello ya yi a zaben gwamna. Kotun ta tabbatar da sahihancin zaben da aka yi da kuma gasgata hukuncin da kotun sauraren kararrakin zabe ta yi a baya kan zaben. Har wa yau Kotun Kolin ta tabbatar da Darius Ishaku a matsayin gwamnan Taraba Haka zalika kotun ta yi watsi da karar da aka shigar kan zaben Okezie Ikpeazu a matsayin gwamnan jihar Abia. Kotun ta bayyana cewa ta amince da hukuncin da kotun sauraren kararrakin zaben ta yanke kan zaben Taraba inda ta ce jam'iyyar APC ba ta da dan takara a jihar a lokacin zabe."	https://www.bbc.com/hausa/labarai-51040094
politics	An kai wa ofisoshinmu hari sau 50 cikin shekara uku - Inec	Hukumar zaɓe a Najeriya ta ce an kai wa ofisoshinta hari a faɗin ƙasar sau 50 daga 2019 zuwa 2022. A cewar bayanan da National Electoral Commission (Inec) ta fitar ranar Juma'a, hare-haren sun afku a jiha 15 jimilla, waɗanda suka haɗa da Imo (11), Osun (7), da Enugu (5), da Akwa Ibom (5), da Ebonyi (4), da Cross River (4), da kuma Abia (4). Sauran su ne: Anambra (2), Taraba (2), Kaduna (1), Borno (1), Bayelsa (1), Ondo (1), Lagos (1), Ogun (1). Shekarar 2020 ce shekarar da aka fi samun hare-haren inda aka kai sau 22, sai 2021 mai 12, da kuma 2019 da 2022 da aka kai hari sau takwas-takwas. A farkon makon nan wasu 'yan bindiga suka kai hari kan hedikwatar Inec ɗin da ke Jihar Imo, wanda shi ne hari na uku irinsa da aka kai cikin kwana 12 a jihar. An fi samun hare-haren a jihohin kudu maso gabas, inda ƙabilar Igbo suka fi rinjaye, waɗanda hukumomi ke zargin mayaƙan ESN na ƙungiyar Ipob da ke neman kafa ƙasar Biafra da kaiwa. Hukumar zaɓen ta ce tana da niyyar sauya wa wasu daga cikin matsugunanta mazauni a wuraren da take fama da irin waɗannan hare-hare. A farkon nan ne Inec ta fara raba katin jefa ƙuri'a a ofisoshinta da ke ƙananan hukumomi ga mutum miliyan 93 da ta ce su ne suka yi rajistar zaɓe a faɗin ƙasar. A ranar 25 ga watan Fabarairun 2023 ake sa ran fara kaɗa ƙuri'a a babban zaɓen da 'yan Najeriya za su zaɓi shugaban ƙasa da gwamnoni da 'yan majalisar tarayya da na jihohi. An kai hari sau huɗu a Jihar Akwa Ibom a 2019, biyu a Imo, da kuma ɗai-ɗai a jihohin Bayelsa da Osun. A 2020, an kai hari biyar a Osun, huɗu a Cross River, huɗu a Imo, uku a Abiya, biyu a Taraba, ɗaya Anambra, ɗaya a Legas, ɗaya a Ondo, sai kuma ɗaya a Borno. A 2021 kuma, hari uku aka samu a Ebonyi, uku a Enugu, biyu a Imo, ɗaya a Anambra, ɗaya a Abiya, ɗaya a Kaduna, da kuma ɗaya Akwa Ibom. Bugu da ƙari, a 2022, an samu tashin hankali sau uku a Imo, biyu a Enugu, da kuma ɗai-ɗai a jihohin Ebonyi da Ogun da Osun. Inec ta ce rahoton bai ƙunshi ƙonewar da ofisoshin suka yi ba sakamakon gobara da sauran haɗurra kamar ruwan sama da iska.	https://www.bbc.com/hausa/articles/cz9yzej1d70o
health	Dabarun zubar da ciki na ƙarya da ake yaɗawa a intanet	"Missy daya ce daga cikin mata miliyan 90 da aka yi kiyasin suna zaune a kasar da aka haramta zubar da ciki. Rashin kudin sayen magani a kasuwar fage domin zubar da cikin a kasar Philippine, ya sanya ta shiga intanet domin neman shawarar yadda za ta yi, ta ci karo da wasu bayanai kan yadda za ta hada abin zubar da ciki a gida da kuma wasu magunguna. Bayan bincike a Google da dandalin Facebook, Missy ta yanke shawarar fara gwada abin da ta gani wato amfani da ganye ta hanyar cusawa a Farjin ta, da  gahawa mai karfin gaske da kuma man jikin aloe vera, babu wata shawarar likita, kuma ba hanya ce sahihiya ta zubar da ciki ba. ""Mako guda bayan amfani da wanna hadin, babu abin da ya faru"" in ji Missy. ""Babu abin da ya haddasa min sai gudawa da matsanancin ciwon kai."" Kungiyar da ke yaki da kiyayya ta intanet (CCDH) ta gano a kasashe 48, da zarar ka shiga Google ka rubuta ""yadda za a zubar"", kafin ka karasa rubuta sauran bayanin za ka ga hanyoyin zubar da ciki ta amfani da wasuu abubuwa a gida za su fito, ciki har da amfani da danyen kwai ko kuma ruwan gishiri. Har wa yau, babu wani bayani kan ko hanyoyin za su iya zubar da cikin. Google ya amince da abubuwan da aka zayyana, tare da cewa yana aiki tukuru don ganin an kauce sanya abubuwan da za su cutar da mutane, har ma ya kafa wata tawagar ma'aikata da ke duba irin wadannan sakwanni. A kasashe da dama kamar su Afirka ta Kudu da Kenya da Indiya da Philippines da Poland da Ukraine da Australia da Birtaniya da Amirka duka ana bincike kan yadda za a zubar da ciki. Toshe bayanan gaskiya kan yadda za a zubar da ciki A bangare guda kuma, wadanda suke zubar da ciki na gaskiya sun shaidawa BBC suna kokarin rufe bayanan yadda ake yi ko magunguna ko hanyoyin zubar da cikin ke gudana a shafinsu na intanet, ba kuma tare da sun yi karin bayani ba: Google ya ce yana da ka'idojin da ake amfani da su musamman wajen binciken abin da ya shafi zubarda ciki, wasu daga cikin dokokin yankin da mutum yake ne ke sanya su wasu kuma na google din ne. Shi ma Facebook ya ce an cire wasu daga cikn tallace-tallacen da ba su dace ba. Idan ana batun tallan da ya ke fara fitowa a cikin jeri wadanda ake da su, Google ya ce wannan ya danganta da wanda ya fara biyan kudi, amma duk da hakan suna duba abin da ya dace. Sai dai MIS sun ce sun ga irin wadannan tallace-tallace da ba su dace ba sun sake bullowa da zarar ka shiga sashen binciken Google. Missy ta ce ta yi amfani da hanyoyi da dama domin ganin ta zubar da cikin ke da ke jikinta. MIS ya ce yana bibiyar dukkan bayanan da ake tattaunawa ta dandalin intanet, inda mutane ke tallan hajarsu ta magungunan zubar da ciki kama daga na asibiti har gargajiya. BBC ta ga bayanan mutane daban-daban a shafin Facebook, da matan da suka bukaci hadin gida domin zubar da ciki cikin gaggawa, wasu na sake dawowa dandalin su yi korafin bai yi aiki ba, sai kuma su kara haduwa da wasu da za su ba su maganin asibiti. Mara Clarke, shugaban kungiyar agaji ta Abortion Support Network wadda ke taimakawa mata da zubar da ciki, da kuma suke amfani da magungunan da suka dace ga matan. ""Babban abin damuwar shi ne, daya daga cikin magunguna masu arha da ake amfani da su wajen zubda ciki a asibiti wato Misoprostol da Mifepristone, arharsa ta janyo ana amfani da shi sosai sannan za a iya, sayar da maras kyau ga matan"". Sannan shafukan da za ka ga ana tallansu ka iya zama na 'yan damfara ne, ""damfarar ka za su yi sai ka aika da kudi, magani ya ki samuwa ko ma su toshe ka daga shafin,"" in ji Clarke. Wasu daga cikin matan da ke dandalin sun ce suna zaune a kasashen da aka haramta zubarda ciki, suna kuma ganin wannan ita ce hanya daya tilo da za su bi wajen samun waraka, ta ganin magungunan da ake tallansu ta intanet, musamman matan Afirka ta Kudu. ""An amince? to haka ne, amma duk da hakan ana nuna kyama,"" in ji Miss Chinogwenya MSI. ""Idan ka dubi wuraren da ya kamata ace suke aikin zubda ciki, ba lallai ka samu wasu karin bayanai akai ba. ""Batun shi ne samun hanyar, ba wai samun magani ba samun bayanai yana da muhimmanci"". Karin bayanan karya kan zubda ciki Bayanan karya da shawarwari kan fannin lafiya da zubar da ciki sune manyan kalubalen da ake fuskanta a shafukan intanet. Abigal Sambo, matashiya a Lusaka, Zambia wanda ke aikin sa kai kan wayar da kan matasa kan ilimin jima'i, ta ce ta san mutane da dama da suka yi amfani da hanyoyin gida kamar amfani da ganyen rogo wajen cusawa a farji, da tafasa lemon kwalba na garin rogo Coca-Cola. Tana aiki da kungiyar ci gaban matasa, wadda ke bai wa mutane bayanai kan yadda za su yi amfani da maganin tsarin iyali domin kaucewa daukar cikin da ba a shirya ba, wanda kuma hakan amintacce ne a kasar Zambia. Wadannan matasa ne da ba su da wata hanyar amfani da intanet, maimakon hakan suna samun bayanan komai daga wurin kakanninsu mata da sauran mutane. Bambancin shi ne intanet ta fi yada bayani cikin sauri, sannan samun magani da biyan kudi cikin sauri da sirri, sannan hakan rufin asiri ne ga masu kudin da ba sa son a san halin da suke ciki. Yayin da kamfanonin ke sahun gaba tsakanin masu ''matsala da saida magani'' da wallafa bayanan da suka ga dama, a bangare guda kuma sun zama kaifafan takubban da ke sara ta kowanne fanni."	https://www.bbc.com/hausa/labarai-61463414
business	'Yar shekara 15 na kwana da maza 15 a Abuja don biyan bashi	"Za ku iya mamakin yadda yarinya 'yar shekara 15 kacal da ke gararamba a Abuja ke kwanciya da maza 15 domin kawai ta biya bashin da ake bin ta. Wannan ne irin mummunan halin da Ngozi (Sunan da muka ba ta) ta kwashe watanni tana fuskanta a wani otel da ke unguwar Lugbe a Abuja. Ngozi ta fada wannan hali ne bayan da wata makwabtciyarsu a wani kauye da ke jihar Anambra ta yi mata alkawarin taimaka mata ta hanyar biyan kudin makaranta idan ta biyo ta zuwa Abuja. Ta ce ""Madam takan umarce ni da sanya guntun siket da karamar riga. Nakan kwanta da maza 15 a kan naira 1000 kan kowane mutum, nakan hada 15,000 a kowace rana domin biyan ta bashi."" Hukumar yaki da safarar mutane ta Najeriya NAPTIP ta ce kimanin kashi 75 na yara irin su Ngozi da ake fatauci daga wata jiha zuwa wata, a Najeriya, suna fadawa ne hannun miyagun mutane. Mercy (Wadda muka canza wa suna) na daya daga cikin irin su. Ita ma ta shaida wa BBC cewa an yaudare ta ne aka kai ta otel din da aka kai Ngozi, a unguwar Lugbe da ke Abuja. Ta ce ta yi yunkurin guduwa bayan ta kwashe watanni tana yi wa wadda ta kawo ta bauta, amma sai matar ta kama ta, inda ta yi amfani da reza wurin tsattsaga mata jiki. Wurin da wannan otel yake a unguwar Lugbe da ke Abuja, mazauni ne na talakawa. Babu hanya mai kyau ko kwalta, amma akwai kananan otal marasa kyawu da dama a yankin. Wakiliyar BBC Pidgin ta je daya daga cikin irin wadannan otel, ta iske kananan yara mata sanye da matsattsun kaya, yayin da wasu samari ke zaune a waje suna shaye-shaye. Wakiliyar BBC ta nuna kamar cewa ita ma tana da kananan yara da take son ta kai su, su yi aiki a otel din. Sai wanda ta iske ya ce mata ta zabi daki guda a cikin otel din inda za ta ajiye yaran idan ta zo da su. Inda ya kara da cewa za ta rinka biyan kudi naira 10,000 a kowane mako. Sai ya ce mata idan yaran da za ta kawo din kanana ne, ta fada masu, su ce shekarunsu 20 ne ko kuma sama da haka. Sun fada wa wakiliyar BBC cewa yaran da za ta kawo su rinka yin karuwancin za su rinka sama mata kudi tsakanin naira 10,000 zuwa 15,000 a kowace rana. Shugabar hukumar yaki da safarar mutane ta Najeriya NAPTIP, Julie Okah-Donli ta shaida wa BBC cewa akwai kananan yara da yawa wadanda ake tursasa wa shiga karuwanci a kasar. Ta ce ""Matukar maza za su ci gaba da daukar karuwai, to kuwa za a ci gaba da sanya kananan yara cikin harkar karuwanci."" Ta ce hukumar NAPTIP ta kama otel-otel da dama wadanda ake ajiye kananan yara domin karuwanci, ta rufe su kuma ta kai masu otel din kotu. Ta ce yayin da ake ci gaba da yi wa irin wadannan mutane shari'a a kotuna, yaran da aka ceto irin su Ngozi da Mercy, an tattara su a wuri guda a birnin na Abuja, inda ake koya masu sana'o'in dogaro da kai."	https://www.bbc.com/hausa/labarai-50262171
entertainment	An baro Kannywood a baya – Yakubu Mohammed	"Latsa hoton da ke sama don sauraren hirar da Fauziyya Kabir Tukur ta yi da Yakubu Mohammed Shahararren mawaki kuma dan fina-finan Hausa, Yakubu Mohammed ya saki sabuwar wakar turanci mai suna Superstar wadda ya yi ta da salon Hip-hop. Mawakin ya bayyana wa BBC cewa ba wannan ne karon farko da ya saki wakar Turancin Ingilishi mai irin wannan salon ba, dama can ya yi wasu da harshen Turanci. Wakar Superstar waka ce mai kalaman karfafa gwiwa, sabanin yadda aka san wakoki masu salon hip-hop da zantukan soyayya. ""Waka ce da take magana a kan kara kwarin gwiwa, idan mutum yana so ya yi abu lallai zai iya yi,"" in ji Yakubu. Ya ce lokaci ya yi da mawakan Hausa za su fara waka da harshen da ya fi bazuwa da karbuwa a duniya. Yakubu ya ce ""Ya kamata wakokinmu da fasaharmu ba wai su tsaya kawai a kasar Hausa ba, ya zamanto cewa za ka iya yin na Hausa za ka iya yin na turanci."" Ya ce ya fara wakokin Hausa ne saboda ya lura cewa an bar mawakan Hausa a baya, sabanin takwarorinsu na kudu. ""Yawanci idan abubuwa suka faru a arewa, duniya ba ta sani, ba ta jin mu saboda da hausa muke fitowa mu fada, amma abu daya idan ya faru a kudu sai ka ji duniya ta dauka ana cewa a zo a taimaka,"" a cewarsa. Yakubu ya nun takaicinsa kan yadda mawakan kudancin Najeriya ke samun damarmaki fiye da mawakan Hausa na zamani. ""Mawakanmu na Hausa babu wanda za ki ji an gayyace shi ko America ko wata kasar. Akwai wani bikin mawaka da ake yi duk shekara a Dubai, babu mutumin arewa kwaya daya da aka dauka. Amma 'yan kudu da suke dan sirka yarabancin da turanci ana kiransu."" 'An baro Kannywood a baya' Yakubu Mohammed ya dade a harkar fina-finan Hausa inda ya ke shirya fina-finai da bayar da umarni musamman ma a kamfaninsu na 2 effects Empire wanda suka kafa shi da dan wasa kuma babban abokinsa Sani Danja. Sannan Yakubu ya kware wajen rawa da waka, asali ma a fagen waka ya fi yin suna a Kannywood. A zamanin da, ya yi wakoki da dama da suka samu karbuwa wajen ma'abota wasannin Hausa irin su 'Jarumai' da 'Zubar gado' da 'Gara' da 'Muna tafa-tafa' da 'Jarida' da dai sauransu. Da wuya ka wuce yara kanana ko matasa ba ka ji suna rera daya daga cikin wadannan wakokin ba. Daga baya, Yakubu ya fara fitowa a fina-finan Hausa kuma nan da nan ya samu karbuwa har masu shirya fina-finan kuduancin Najeriya ma suka fara sa shi a fina-finansu. Sai dai Yakubu ya ce a matsayinsa na wanda ya dade a masana'antar, ya fahimci cewa an baro ta a baya ta fannin ci gaba. ""An riga an wuce wani waje bamu farga ba har akai mana nisa,"" a cewar Yakubu Mohammed. ""Duk duniya yanzu an daina buga fina-finai a faifan CD, sai dai a kalla ta intanet wato ta manhajar Youtube ko ta wasu mahajojin. ""Amma Kannywood ba ta gane haka da wuri ba. Yanzu haka akwai fina-finai sama da dari biyar da aka yi amma an kasa fitar da su saboda asara za a yi,"" in ji Yakubu. ""Kasuwanci dai dama shi ne jigo a kowace sana'a, duk yadda ka so abu ba za ka so yau ka yi gobe ma ka yi amma ka yi asara ba."" Ya ce amma an fara gano mafita musamman saboda kirkirar manhajar Northflix wacce ke bai wa masu sha'awar kallon fina-finai kallo ta intanet. ''Yan wasan Kannywood ba sa iya boye sirrinsu' Yakubu Mohammed ya ce yana takaicin yadda 'yan uwansa 'yan wasan Hausa ke bankada sirrikansu a shafukan sada zumunta. Ya ce ""ba komai ba ne za ka fito shafukan sada zumunta kana bayyanawa. Mu tuna muna da mabiya, muna da masoya muna da iyaye amma sai mu fito muna bayyana abubuwan da ba su dace ba."" Ya ce irin wadannan abubuwa na bata masana'antar. ""Dama dai rayuwar duniya zo mu zauna ne zo mu saba, sai ana hakuri. Idan wani abokin aikinka ya yi maka ba dai-dai ba ka kira shi a waya ku daidaita amma fitowa shafukan sada zumunta bai dace ba. ""Irin wadannan abubuwan na kara bata mana masana'antarmu,"" in ji Yakubu Mohammed. An samu karuwar 'yan wasan da ke cacar baki a shafukan sada zumunta musamman ma Instagram. Ko a makon da ya wuce, dan wasa Isa A Isa sun samu rashin fahimta tsakaninsa da Sadiya Haruna inda har ya kai ga 'yan sanda sun kama ta. Kuma a kwanaki ma manyan 'yan wasa Adam A Zango da Ali Nuhu sun samu rashin jituwa inda har Zango ya zagi Ali Nuhu a shafinsa na Instagram. Hakan ya bai wa mutane da dama mamaki ganin cewa taurarin biyu manyan abokan juna ne. Fada ya yi kamari inda har Ali Nuhu ya maka Adam zango a kotu kafin daga baya suka shirya a tsakaninsu kuma Ali Nuhu ya janye karar. Yakubu ya ce duk da cewa kowa da irin tarbiyyarsa amma ""duk abin da mutum ya ke yi marar kyau ya boye."" Ya ce yana fatan ganin an sauya wannan hali a Kannywood."	https://www.bbc.com/hausa/labarai-50151936
entertainment	Tashar Arewa 24 na bikin cika shekara 7 da kafuwa	"Tashar talabijin ta Arewa 24 tana yaɗa shirye-shiryenta ga masu kallo miliyan 40 a Najeriya da Yammacin Afirka, a cewar tashar wadda ke bikin shekara bakwai da kafuwa. Tashar wadda ke da babban ofishi a Jihar Kano da ke arewacin Najeriya, a yau Litinin 28 ga watan Yunin 2021, ta cika shekara bakwai cur da kafuwa. Arewa 24 tasha ce da ke yaɗa shirye-shiryen da suka shafi rayuwar Hausawa ta yau da kullum cikin harshen Hausa - saɓanin kafofi irinsu BBC Hausa da ke yaɗa labarai kawai. Wata sanarwa daga tashar ta ce an kafa ta ne ""domin cike wagegen giɓi"" a arewacin Najeriya. ""An kafa tashar Arewa 24 a shekarar 2014 domin cike wawakeken giɓin da ake da shi a fagen shirye-shiryen nishaɗi da tsarin rayuwa da ake shiryawa da harshen Hausa, waɗanda ke nuni da abubuwan da ake alfahari da su a rayuwar Arewacin Najeriya da al'adu da kaɗe-kaɗe da fina-finai da fasaha da girke-girke da kuma wasanni."" Shugaban Arewa 24, Jacob Arback ya ce: ""Mutane da dama ba su fahimci cewa akwai mutane masu magana da harshen Hausa sama da milyan 80 a Arewacin Najeriya da kuma yankin Sahel ba, kuma yankin na cike da matasa masu basira a ko'ina. ""Sai dai abin da na fi alfahari da shi, shi ne yadda hukumar gudanarwa da ma'aikatanmu suka tattaru daga bangarori na rayuwa daban-daban da addinai da ƙabilu da kuma yankunan Najeriya daban-daban."" Tashar na da ɗumbin mabiya a shafukan sada zumunta da suka haɗa da Facebook (1,397,067) da Twitter (124.5K) da Instagram (1.7k). Baya ga shirye-shirye na yau da kullum, tashar Arewa 24 na nuna fina-finai na Kannywood ko kuma na ƙasashen waje waɗanda aka fassara da Hausa. Fina-finai masu dogon zango irin su Dadin Kowa da Labarina da Gidan Badamasi, su ne suka ƙara wa tauraruwar Arewa 24 haske. Miliyoyin masu kallo, maza da mata da matasa da tsofaffi, na bin irin waɗannan fina-finai da ake nunawa mako-mako. Kazalika, akwai fim ɗin Kyautata Rayuwa - fim ɗin Turkiyya wanda aka fassara da Hausa - da kuma wasu na Indiya. Shirin nishaɗsntarwa mai suna Zafafa 10 da Aminu Abba Umar - wanda aka fi sani da Nomiss G - ke gabatarwa yana jan hankalin matasa matuƙa. Shirin yana duba fitattun waƙoƙin Hausa Hip-Hop tare da hira da masu buga su. Daga cikin sabbin shirye-shiryen da tashar ta yi wa masu kallo alƙawari da za ta fara gudanarwa a watan Yuli mai kamawa akwai: Ana kama tashar Arewa 24 a kan tauraron ɗan Adam a layukan StarTimes da DSTV da TSTV da Canal+ da Gotv a kasashen Najeriya da Nijar da Ghana da Chadi da kuma Kamaru. Haka nan, ana kama su ta intanet a kan manhajar Arewa 24 On Demand."	https://www.bbc.com/hausa/labarai-57636362
