technology	Rikicin Twitter da Buhari: Illolin amfani da VPN	Tun bayan da Gwamnatin Tarayyar Najeriya ta dakatar da amfani da shafin Twitter, wasu 'yan kasar da dama suka rungumi tsarin amfani da wata manhaja ta zillewa hanin da ake kira VPN wajen ci gaba da amfani da shafin. Manhajar na aiki ne wajen haɗa wayar mutum da sadarwarsa ta Internet ba tare da wata barazana ba, sannan idan ka hada manhajar da Internet dinka, wannan zai ba ka cikakkiyar kariya wajen ziyartar shafukan da watakila aka dakatar. Akwai manyan nau'ikan manhajar ta VPN guda biyu, waɗanda ake iya amfani da su a kyauta da galibi su 'yan Najeriya suka fi amfani da su, da kuma waɗanda sai an biya kuɗi. Amfani da manhajar VPN ta kyauta na iya jefa ka cikin haɗari, za ta iya janyo maka abunda ko da wasa baka taɓa tunani ba, gwara gwara ma wadanda ake biya kafin amfani da su domin sukan iyae kare bayanan mai amfani da su a kan kudin da bai taka kara ya karya ba. Idan kuwa ra'ayinka shine amfani da manhajar VP kyauta, to ya kamata tun wuri ka san irin kaulbalen da ke tattare da hakan, gasu a ƙasa za mu yi bayani daki dai. Ɗaya daga cikin muhimman dalilan amfani da manhajar VPN shine ganin an kare ka daga masu kutse, to amma fargabar ita ce maganar gaskiya wasu manhajojin na VPN na kunshe da wani siddabaru da ake amfani da shi wajen satar bayananka da kuma amfani da wanan dama wajen aiwatar da wata mummunan manufa da ake son cimmawa. Irin waɗannan manhajoji na kyauta na VP na amfani da tallukan da suke sanyawa masu amfani da su wajen wawashe bayansu, kasancewar sun dogara ne da 'yan tallukan da suke samu wajen samun kudin shiga. Babban dalilin da ya sa mutane ke amfani da VP bai wuce kare sirrinsu a lokacin da suke bincike a Internet ba, to sai dai yawancin manhajojin VPN na kyauta na da wasu mutane da aka sanya da ke bibiyar abubuwan da ke faruwa a cikinsu, suna tattara bayanan masu amfani da su, don haka a wannan bigire maimakon a aiko maka da wani tsari da kake da damar amincewa da shi ko ka latsa kalmar a'a, sai kawai a tunkudo maka talla, wanda a lokacin da kake kallonsa sai kuma a rika kwasar bayananka salin alin ba tare da ka danna komai ba. Yawancin VPN na kyauta na iyakance adadin bayanan da za ka iya amfani da su. Suna yin wannan ne don tura masu amfani da su zuwa tsarin da ake biyan kuɗi kafin a samu cikakkiyar damar yin abunda ake son a yi, kamar yadda Hausa kan ce ne ''Iya kudinka iya shagalinka''. Rashin kuzarin intanet Manhajar VPN ta kyauta na haifar da jinkiri wajen samun bayanai a Internet, abun da ke kawo damuwa ga wanda ke amfani da su, to dalilin shine yawancin mutane na raja'a ne ga na kyautan don cin bulus. Sannan su kansu tallukan da suke sanyawa da zummar satar bayanai na iya haifar da rashin saurin na Internet, dalilin sanya tallan shine tunda masu amfani da su garabasa kawai suke ci, to bari su tallata wata haja tunda dama masu karin magana sun ce ''Da ruwan ciki ake jan na rijiya''. Manhajojin da ake amfani da wasu wajen sada waya ko na'urar kwamfuta da Interner na ɗauke da wasu hanyoyi da yawa da ake sanyawa a cikinsu wajen satar bayanai ko yin kutse ko shirya wata kutunguila. Wasu manhajojin na VPN da ake amfani da su a kyauta ana tsara su ne da zummar cewa masu su na da ikon sarrafa bayanan mutane yadda suka ga dama, kuma suna ba da wannan ikon ga abokan cinikinsu masu biyan kuɗi don riba. Wannan yana da matukar hadari kamar yadda masu aikata laifuka ta yanar gizo ke iya yin amfani da wannan yanayin don ƙaddamar da hare-hare kan masu amfani da VPN da basu da masaniyar duk wannan al'amari. Manhajojin VPN na tattare da cukumurda  iri iri da ke da bukatar zuba kudi da yawa a harkar don samar da kariya da kuma tsare bayanan masu amfani da su, Akwai kuma buƙatar masu su, su riƙa sabunta tsare tsaren bada kariyar da suke amfani da su a kai a kai dai dai da zamani domin tabbatar da kare abokan huldarsu. Sai dai kash, rashin mayar da hankali ga wadannan abubuwa da suka kamata ne ya sa masu manhajar VPN ta kyauta ke cin karensu ba babbaka ta hanyar cusa talluka da wasu tsare tsare da ke zaman babban haɗari ga masu amfani da manhajar. A ƙashin gaskiya, wannan ba wai kawai abu ne mai matuƙar haɗri ba, ya kuma ci karo da dokokin bayar da kariya da tsaro da su kansu ka'idojin amfani da manhajojin na VPN.	https://www.bbc.com/hausa/labarai-57425617
religion	Muhammadu Sa'ad Abubakar: Tarihin rayuwar Sultan na Sokoto, Sarkin Musulmin Najeriya	"Mai alfarma Sultan Muhammadu Sa'ad Abubakar na uku ya cika shekara 15 a matsayin Sarkin Musulmin Najeriya. A ranar 2 ga watan Nuwamba ne aka naɗa Sultan Muhammadu Sa'ad Abubakar na uku a matsayin Sarkin Musulmin Najeriya, yau shekara 15 kenan bayan rasuwar yayansa Sultan Muhammadu Maccido a hatsarin jirgin sama a ranar 29 ga watan Oktoban 2006. Sultan Sa'ad ɗan Sarkin musulmi Abubakar na uku ne shi kuma ɗan Mallam Usman ɗan Sarkin Musulmi Mu'azu ɗan Sarkin Musulmi Muhammadu Bello ɗan Shehu Usman Danfodiyo. Sultan Sa'ad shi ne Sarkin Musulmin Najeriya na 20 tun daga Mujaddadi Shehu Usman Danfodiyo wanda ya rayu daga shekarar 1754 zuwa 1817. Sultan Sa'ad na III ya zamo Sarkin Musulmi mai ilimin addini da na zamani wanda ya kawo sauye-sauye na ci gaba sosai a mulkinsa. Albarkacin wannan rana ne BBC Hausa ta yi duba kan rayuwarsa tare da tattaunawa da Bello N Junaidu na cibiyar da ke tattara tarihin Daular Usmaniya a Sokoto. An haifi Sultan Muhammadu Sa'ad Abubakar  a ranar 24 ga watan Agusta 1956, kuma ɗa ne ga Sarkin Musulmi na 17 Sir Abubakar na III, wanda ya yi mulki tsawon sama da shekara 50. Bello N Junaidu na cibiyar da ke tattara tarihin Daular Usmaniya a Sokoto ya ce Sarkin ya samu ilimin addinin Musulunci da na zamani tun daga tasowarsa. Ya yi karatun addini a makarantar Masallacin Shehu kusa da gidan Sarkin Musulmi - ya yi makarantar Uban Doma a Sokoto kafin ya tafi Kwalejin Barewa da ke garin Zariya. Bayan nan kuma ya wuce kwalejin aikin soji ta Najeriya wato Nigerian Defence Academy a shekarar 1975. Sultan Muhammadu Sa'ad Abubakar III ya samu matsayin Second Lieutenant a shekarar 1977, inda daga baya ya zama kwamandan runduna ta musamman da ke tsaron Shugaban kasa na mulkin soja a lokacin wato Janar Ibrahim Badamasi Babangida. Sarkin ya yi ayyuka da dama na wanzar da zaman lafiya a Najeriya da Afrika da sauran ƙasashen duniya. Sarki Sa'ad ya jagoranci rundunar hadakar sojojin Afrika a karkashin kungiyar Tarayyar Afrika, da aka girke don samar da zaman lafiya a Chadi a shekarun 1980. Kazalika ya rike mukamin mai shiga tsakani daga bangaren kungiyar raya tattalin arzikin Afrika wato ECOWAS daga shekarar 1995 zuwa 1999. Shi ne kwamandan da ya jagoranci bataliyar 231 ta sojojin ECOMOG a yaƙin Saliyo daga 1999 zuwa 2000. Ya yi karatu da samun horo a Indiya da Canada a matsayin soja - yana cikin wadanda suka tafi babban taron  majalisar Ɗinkin Duniya na wanzar da zaman lafiya da rage kwararar makamai da aka gudanar a Accra babban birnin ƙasar Ghana. Daga shekarar 2003 zuwa 2006 ne Sultan Muhammadu Sa'ad Abubakar ya zama jakadan Najeriya mai ba da shawara kan tsaro a kasar Pakistan. Kuma saboda nuna ƙwarewa da nasarorinsa aka ƙara girman aikinsa a Paskistan zuwa Iraƙi da Iran da Afghanistan da Saudiyya a matsayin bai bayar da shawara kan tsaro a zamanin mulkin Obasanjo. Ya kai muƙamin Birgediya Janar kafin aka naɗa shi Sarkin Musulmi.  Ya yi ritaya a ranar 30 ga watan Disamban 2006 bayan shafe shekaru 31 a aikin soji. A ranar 2 ga watan Nuwamban 2006  ya karɓi sarautar Sarkin Musulmin Najeriya, bayan rasuwar yayansa Sultan Muhammadu Maccido a hatsarin jirgin ADC da ya bar Abuja zuwa Sokoto a ranar 29 ga watan Oktoban 2006. Bayan zamowarsa Sarkin Musulmi, Muhammadu Sa'ad Abubakar III ya kuma samu matsayin shugaban kungiyar Musulmi ta Jama'atul Nasril Islam (JNI), kuma shugaban Majalisar Ƙoli ta Harkokin Addinin Musulunci ta Najeriya (NSCIA). Haka ma a 2015 ya shiga jerin fitattun mutane 10 da suka samu karramawar Global Seal of Integrity (GSOI), bisa rawar da ya taka wurin samar da hadin kai tsakanin al'ummu a Najeriya da ma ƙetare. Gudunmawar Sarkin Musulmi Sa'ad Ana ganin Sultan ya bayar da gundumma a fannoni da dama na ci gaban al'umma. Haɗin kai - Masana tarihi sun ce Daular Usmaniyya an kafa ta ne saboda karantarwar  addinin islama na saukaka wa mutane da kuma yin adalci. Sarki ne da ke da'awar ganin an fahimci juna tsakanin mabambantan addinai a Najeriya - idan an samu fahimta za a samu zaman lafiya. Sarki Sa'ad ya yi ƙoƙarin haɗa kan al'ummar Najeriya da ke da bambancin addini ta fuskar fahimtar juna. Lokacin azumi yakan gayyato mutane da suka ƙunshi musulmi da kirista wurin buɗa baki  da nufin samun fahimtar juna duk da bambancin addininsu. Sarki Sa'ad ya ɗauki matakai na kaucewa samun ruɗani a lokacin ganin watan azumi  domin haɗin kan musulmi. Ba a taɓa samun lokacin da Sarki Sa'ad ya yi jayayya da wani ɓangare na addini ba ko wata akidar musulmi. Sarkin ya rungumi dukkanin ƴan siyasa, inda ba a taɓa samun rahoton saɓaninsa da shugabannin gwamnati ba a shekaru 15 na mulkinsa. Ya yi kokarin haɗa kan sarakuna a Najeriya a matsayinsa na shugaban majalisar sarakuna ba tare da nuna bambancin ƙabila ba. Tsaro - Sarki Sa'ad ya zo zamanin da ake samun matsalar tsaro kamar rikicin Boko Haram da hare-hare ƴan bindiga a Najeriya. A matsayinsa na tsohon soja kuma masanin tsaro kuma shugaban al'umma an sha gayyatarsa wajen bayar da shawarwarin yadda za a magance matsalolin tsaro a Najeriya. Gwamnatin tarayya tana gayyatarsa duk wani taro na tsaro kuma yakan kaucewa haddasa rudani tsakanin masu mulki da mutane. Saboda matsalolin tsaro da ya jefa mutane cikin mawuyacin hali, Sarkin ya samar da cibiya ta taimakawa al'umma da rikici ya shafa. Raya ilimi- Ya yi ƙoƙarin tabbatar da ci gaban ilimi a matsayinsa na uba  musamman a jihar Sokoto. Sarkin Musulmi Sa'ad ne  ke jagorantar aikin farfado da ilimi a jihar Sokoto bayan ayyana aikin gaggawa kan farfaɗo da ilimi a jihar. Sannan a zamaninsa an fassara litattafan mujaddadi na Usman Danfodiyo da Abdullahi fodio da Muhammadu Bello da Nana Asma'u domin al'umma. ""Yanzu ya ruɓanya aikin fassarar da marigayi Abubakar Imam ya yi da aikin da aka yi zamanin Sarkin Musulmi Dasuki,"" In ji masanin tarihin Daular Usmaniyya Bello N Junaidu. Haka kuma daga cikin ayyukansa na bunƙasa ilimi da ci gaban al'umma, Sarkin ya ƙirƙiro da wani zama duk ranar Alhamis na ƙara wa juna sani kan matsalolin yau da kullum inda ake  gayyayo malamai su gabatar da takarda kan wani maudu'i Sarkin ya ƙara raya gidauniyar raya ilimi da al'umma a jihar Sokoto wadda tsohon shugaban kasa Alhaji Shehu Shagari ke jagoranta wato ""Sokoto Development Trust. Duk lokacin bikin Sallah, Sarkin yakan tara sarakuna da shugabanni da masu hannu da shuni a tattauna kan matsalolin ilimi da bayar da shawarwari, sannan a tara wa gidauniyar kuɗi. Bello N Junaidu ya ce ana amfani da kudin gidauniyar wajen koya wa mutane aikin hannu da za su yi dogaro da kansu kamar koyon kwafuta da tela da sauran ayyukan hannu. Gina Masallatai -  Masanin tarihin Daular Usmaniyya Bello N Junaidu ya bayyana cewa Sarkin Musulmi ya gina masallatai a wurare da dama wanda a cewarsa ba a san adadinsu ba. ""Ya gina masallatai a Nasarawa da Kogi kuma ba a san yawan masallatan da ya gina ba,"" in ji shi. Gyaran Hubbare: Gyaran makwancin magabata na daga cikin gudunmuwar Sarki Sa'ad. Masarautar Daular Usmaniyya ta ce Sarki Sa'ad ya gyara inda ƙabarin Muhammadu Fodiyo mahaifin Usman Danfodiyo da aka binne a yankin Gwadabawa."	https://www.bbc.com/hausa/59123039
business	Wasu daga cikin dalilan da suka haifar da tsadar rayuwa a Najeriya	Al'ummar Najeriya na kokawa da yadda al'amura suka sauya musamman yadda rayuwa ta sauya saboda tsadarta. Tuni dai farashin kayan masarufi dama sauran kayayyakin amfanin yau ya yi tashin goron zabi abin da ya sa jama'a da dama suka shiga cikin kuncin rayuwa. A yanzu haka rahotanni sun nuna cewa akwai mutanen da abin da zasu kai bakinsu na salati ma a kullum na matukar yi musu wahala. Tun dai bayan rufe iyakokin Najeriya da gwamnati tayi aka fara samun tashin farashin kayayakin abinci musamman shinkafa da dai makamantansu. Masana dai na danganta yanayin da aka shiga yanzu a Najeriya da wasu abubuwa da suka hadar da: Wadannan abubuwa da aka lissafo su ake dangantawa da wasu daga cikin abubuwa da suka haddasa tsadar rayuwa da ma tashin farashin kayayyaki a Najeriya. To sai dai kuma a nata bangaren gwamnatin Najeriyar ta bayar da bayanai a kan abubuwan da take gani sun haddasa tsadar rayuwa da kuma tashin farashin kayayyaki. Abubuwan sune: Hakan ya sa taki ya yi tsada a noman rani har zuwa yanzu, ta yadda wadansu sun noma shinkafa sun rasa takin saka mata dole ta sa suka saida wa makiyaya shinkafar. Karin farashin man fetur da na hasken wutar lantarkin da aka yi a Najeriya sun sake jefa 'yan kasar a mawuyacin hali. Hakan na faruwa ne a yayin da jama'a ke cikin karin matsin tattalin arziki sakamakon annobar korona wacce ta tilasta wa duniya zama cikin dokar kulle. To sai dai kuma wasu manoma sun ce idan har aka yi girbi kaka samu amfanin gona to akwai yiwuwar cewa farashin kayan abinci zai iya saukowa.	https://www.bbc.com/hausa/labarai-54214749
politics	Tsohon Shugaban Tarayyar Soviet Mikhail Gorbachev ya rasu	Shugaban Tarayyar Soviet na karshe Mikhail Gorbachev, ya mutu yana da shekara 91. Mista Gorbachev, wanda ya karbi ragamar mulki a 1985, ya yi fice wajen bude kofofin tsohuwar Tarrayar Soviet da kuma kusancinsa da kasashen Yamma, amma ya kasa hana kasarsa rugujewa a 1991. ‘Yan kasar Rasha da dama sun dora alhakin rugujewar Tarrayar Soviet a kan  manufofinsa na kawo sauyi. Jami'an asibitin da ya mutu sun ce  ya yi fama da doguwar rashin lafiya. Shugaban kasar Rasha, Vladimir Putin, ya bayyana alhininsa game da mutuwar Mista Gorbachev, kamar yadda mai magana da yawunsa Dmitry Peskov ya shaida wa kamfanin dillancin labaran Rasha Interfax a cewar Reuters. Mista Gorbachev ya zama babban sakataren jam’iyyar gurguzu ta tsohuwar Tarayyar Soviet da kuma shugaban kasa yana da shekara 54. A wancan lokaci shi ne mamba mafi karancin shekaru a majalisar da ke mulki da aka fi sani da Politburo, kuma ana kallonsa a matsayin matashi mai kwarjini, bayan shekarun da aka shafe ana samun shugabannin da suka tsufa. Manufarsa ta bai wa al'ummar kasar damar bayyana ra’ayoyinsu ciki har da sukar gwamnati wanda wani abu ne mai wuya a baya. Sai dai ta sa yankuna da dama sun fara neman ‘yancin kai, wanda a karshe ya kai ga rugujewarta. A matakin kasa da kasa ya cimma yarjejeniyar takaita amfani da makamai tsakanin kasarsa da Amurka, kuma ya ki shiga tsakani a lokacin da kasashen gabashin Turai suka yi wa shugabanninsu masu ra’ayin gurguzu bore. Kasashen yammacin duniya na  kallonsa a matsayin wanda ya jagoranci yadda za a kawo karshen yakin cacar-baka. An ba shi lambar yabo ta zaman lafiya ta Nobel a shekara ta 1990, saboda rawar da ya taka wajen kawo sauye-sauye a dangantakar da ke tsakanin kasashen Gabashi da na Yamma. Sai dai  a sabuwar Rashar da ta bayyana bayan 1991, ya nesanta kansa daga harkar siyasa inda ya mayar da hankali a kan ilimi da ayyukan jinkai. Ya yi yunkurin komawa fagen siyasa a 1996, amma kashi 0.5 na kur'iun da aka kada ne ya samu a zaben shugaban kasa. A shekarun baya-bayan  nan ya rika fama da rashin lafiya kuma an rika jinyarsa a asibiti. Kamfanin dillancin labarai na Tass ya ce za a binne shi a makabartar Novodevichy da ke birnin Moscow, inda a nan ne ake binne fitattun ‘yan kasar, kusa da matarsa Raisa wadda ta mutu a 1999.	https://www.bbc.com/hausa/articles/cg31vwy4l1vo
sports	Southampton ta kori kocinta, Hazard zai koma Premier, Arsenal na son Mudryk	Southampton ta kori kociyanta Ralph Hasenhutt bayan da ta sha kashi 4-1 a hannun Newcastle ranar Lahadi abin da ya sa kungiyar ta ci gaba da zama a matakin faduwa daga gasar Premier. (Athletic - subscription required) Newcastle United da Aston Villa na sha’awar mayar da Eden Hazard, gasar Premier daga Real Madrid. (El Nacional - in Spanish) Tottenham na duba yuwuwar  sayen dan wasan gaba na gefe na Everton Anthony Gordon, dan Ingila a watan Janairu. (Sun) Har yanzu Arsenal na sha’awar sayen dan wasan gaba na gefe dan Shakhtar Donetsk da Ukraine Mykhaylo Mudryk. (CaughtOffside) Dan wasan gaba na RB Leipzig Christopher Nkunku, dan Faransa zai saurara ya ji daga Real Madrid kafin ya yanke shawarar ko ya tafi Chelsea. (El Nacional - in Spanish) Arsenal na duba sabbin kwantiragin da za ta gabatar wa dan bayanta na Faransa William Saliba, da dan gabanta na gefe dan Ingila Bukayo Saka,  da kuma dan gaban ta dan Brazil Gabriel Martinelli. (Fabrizio Romano) Darektan PSV Eindhoven Marcel Brands ya ce Leeds ta gabatar da tayin fan miliyan  30 da karin alawus-alawus na fam miliyan 11 ga dan wasanta na gaba na gefe dan Holland Cody Gakpo, a bazarar da ta wuce. (ESPN - in Dutch) Kungiyoyin Premier da dama wadanda suka hada da Everton da Tottenham da kuma Arsenal na sanya ido a kan dan wasan gaba na Lille da Kanada Jonathan David.  (GiveMeSport) Dan wasan Brentford Ivan Toney, na da damar samun shiga tawagar Ingila ta gasar Kofin Duniya har yanzu duk da cewa hukumar kwallon kafa ta Ingila FA na bincike a kansa game da caca. (Sun) Dan wasan gaba na gefe na Crystal Palace da Ivory Coast Wilfried Zaha, ya ki cewa komai game da makomarsa  duk da cewa kwantiraginsa da kungiyar zai kare a lokacin bazara. (Sky Sports) West Ham na shirin sayen dan wasan gaba na Blackburn Rovers dan Chile Ben Brereton Diaz, a watan Janairu. (Football Insider) Leeds na kan gaba wajen masu fafutukar sayen matashin dan wasan tsakiya Birmingham dan Ingila George Hall mai shekara 18. (Sun)	https://www.bbc.com/hausa/articles/cd1ev4m39qro
politics	Tasirin da kananan jam'iyyu za su iya yi a zaben Najeriya na 2023	"Wasu jam`iyyun siyasa a Najeriya da ake yi wa kallon kanana na ci gaba da samun karbuwa. Jam`iyyun dai sun yunkuro da nufin karawa da manyan jam`iyyun siyasa biyu da suka yi kaka-gida a kasar, tare da samar da zabi da kuma mafita ga al`ummar kasar. Barrister Solomon Dalung, tsohon dan jam`iyyar APC da ya sauya-sheka ya kuma zama jigo a jam`iyyar SDP, ya shaida wa BBC cewa ko kananan jam`iyyun ba su hade ba za su yi tasiri saboda `yan Najeriya `yan takara za su bai wa fifiko ba jam'iyya ba. Solomon Dalung ya ce ""Za a zabi shugaba ne bisa cancantarsa domin wadannan jam'iyyun guda biyu sun riga sun kunna wutar yaki, PDP ta ce ba maganar karba-karba ta fitar da dan takara daga arewa mutanen kudu na guna-guni. ""APC ta fitar da dan takara daga kudu, sannan ta kawo sabon salo yanzu za a hada Musulmi da Musulmi, wadansu a Kudu kuma sun ce za a zabi Kirista da Kirista, to wannan kuwa ba karamar rigima za a tayar a kasa ba,'' in ji shi. Rahotanni daga Najeriyar dai na nuna cewa `yan takaran shugaban kasa da shugabannin kananan jam`iyyun siyasar na ci gaba da tuntubar juna, watakila da nufin hadewa ko hada-karfi wuri guda. To sai dai kuma masana na ganin cewa da wuya kananan jam`iyyun su yi tasiri har su cimma burinsu ba tare da sun hada kai sun kuma dunkule wuri guda ba. Farfesa Jibrin Ibrahim, masanin siyasa a Najeriya, ya shaida wa BBC cewa bisa ga yadda kananan  jam`iyyun ke tafiya, musamman zaman-karofin da suke yi wato kowa da inda ya sa gabansa da wuya su cimma burinsu. Ya ce: "" Dole ne kananan jam'iyyu su taru a jam'iyya guda su hada duk karfinsu don su yi yaki sosai da manyan jam'iyyun nan guda biyu."" ""In dai ana so a samu ci gaba a kuma canza yadda ake yin siyasa, to ba kowacce jam'iyya bace za tace idan zabe ya zo dole ne ta fitar da shugaban kasa,"" a cewarsa. Shi kuwa Khalifa Dikwa, Malami a Jami`ar Maiduguri da ke sharhi kan lamuran yau da kullum, ya shaida wa BBC cewa gamayya ba za ta yi tasiri ba sai jam`iyyun sun dunkule, kuma lokaci ya kure. A cewarsa: ""Da alama lokaci ya riga ya kure musu, kuma idan lokaci ya kure su 'yan siyasar da wuya su janye wa wani su bi shi, saboda daga karshe idan ba ay i hankali ba aka hade gaba daya to ba za su fita ba."" Tun da aka fara kada gangar siyasa jam`iyyun siyasar da ake yi wa kallon kanana, irin su jam`iyyar NNPP da Labour da SDP da PRP da APGA da sauran takwarorinsu ake jin motsinsu a sassan Najeriya. Amon su ya yi ta amsa-kuwwa a kasar musamman ma a dan tsakanin nan, wato lokacin da aka fara gudanar da zabukan fitar da gwani, inda wasu `yan siyasa daga manyan jam`iyyu biyu da suka yi babakere a siyasar Najeriya, wato APC da PDP, wadanda suka fusata da mugun-riko ko rashin adalcin da suke zargin jam`iyyun sun musu suka yi ta sauya sheka zuwa kananan jam`iyyun."	https://www.bbc.com/hausa/labarai-61961761
technology	Ta yaya Boko Haram suke aiki da fasahar wallafa bidiyo a tsakiyar daji?	"Tun bayan da ayyukan yan ta'adda ya yi kamari a wasu sassan duniya cikin gwamman shekarun da suka gabata da kuma yadda intanet ke ci gaba da yaduwa, ƙungiyoyin ta'addanci daba-daban su ma suke cin moriyar intanet din ta hanyar aike wa al'umma da sakonninsu a duk lokacin da suka so. Kungiyoyi irin su al-Qaeda da al-Shabab da IS da ISWAP da Boko Haram da dai sauransu, waɗanda yawancinsu ke ayyukansu daga cikin dazuzzuka ko wurare masu surkuki, kan yi bidiyo su kuma yi amfani da intanet wajen yaɗa su. Kungiyar Boko Haram da ta samo asali daga jihar Borno a arewa maso gabashin Najeriya alal misali, an yi amannar tana kitsa ayyukanta ne daga dajin Sambisa, wajen da za a iya cewa ba lallai a samu karfin intanet din da za a aika ko ɗora bidiyo masu nauyi irin wanda kungiyar ke yi ba a duk lokacin ta bushi iskar isar da saƙo. A baya-bayan nan ma Boko Haram ta fitar da sakon bidiyo bayan da mayakanta suka yi wa manoman shinkafa sama da 70 kisan gilla a ƙauyen Zabarmari da ke jihar Borno, kuma kwanaki kaɗan bayan hakan sai ga bidiyon sakon ƙungiyar ya bayyana. Hakan ya sake bujiro da tambayar da dama ta daɗe tana damun mutane kan ta yaya suke haɗa bidiyon ne? A ina suke samun intanet ɗin da suke amfani da shi wajen ɗora bidiyon? Don jin wadannan amsoshi da ma wasu, BBC Hausa ta tuntubi wani mai bincike  kan harkokin tsaro a Afirka Barista Bulama Bukarti. Barista Bukarti wanda ya yi wani bincike a shekarar da ta gabata kan wannan lamari ya ce ya gano cewa mayaƙan Boko Haram suna da kyamarori da manyan wayoyi masu iya daukar hoto mai kyau. ""Da waɗannan wayoyi ne suke ɗaukar hotunan hare-haren da suke kai wa da kuma hotunan kansu da suke yaɗawa. Sannan kuma suna da kwamfutocin hannu, waɗanda da su suke amfani wajen harhaɗa hotunan da tace su. ""Sannan idan suka tashi yaɗa hotunan da bidiyon, suna yin hakan ne ta hanyar amfani da Whatsapp da Telegram"", in ji Bukarti. Mai binciken ya ce ta bangaren kungiyar IS reshen Afirka Ta Yamma kuma wato ISWAP, ya gano cewa suna da zaurukan WhatsApp akalla 50 a bara, kuma suna bude da yawa ne saboda idan kamfanonin manhajojin suka gane masu amfani da zaurukan sai su rufe. ''To saboda kar a rufe musu su rasa wajen tura bayanai, sai su buɗe da yawa ta yadda idan aka rufe ɗaya to suna da wani. Haka ma suna da na Telegram da yawa. ""Sannan kuma idan aka ruɗe musu sai su je Telegram su yada bayani kan sunan sabon zauren Whatsapp din da suka rufe bayan rufe tsohon. Don haka an rufe musu wasu suna sake bude wasu. ""Wani lokaci idan aka rufe ɗaya sai su sake buɗe 10,"" a cewar Barista Bukarti. Barista Bukarti ya ce a iya bincike da fahimtarsa ya gano cewa babu intanet a yankin da shugaban ƙungiyar Boko Haram Abubakar Shekau yake zaune. ""Amma yadda suke, shi ne sai a ɗauki bayanansa a bidiyo a inda yake ɗin, sannan sai su gyara, daga nan sai su tura wakilai su hau abin hawa su lalaba kusa da gari, yawanci su kan je kusa da garin Maiduguri ne don su samu karfin intanet. Mai binciken ya ci gaba da cewa ya taɓa samun wasu bayanansu da aka taɓa naɗa da suka ce akwai lokutan da suke shan wahalar samun intanet ta yadda su kan shafe kwanaki suna zauwa gefen gari amma sai intanet ɗin ya ƙi samuwa. Sannan ya bayyana cewa waɗannan mayaƙa na Boko Haram ba da ka suke waɗannan ayyuka ba, don akwai masu ilimin zamani da na sanin kwamfuta da dama a cikinsu. ""Suna karance-karance kan yadda za su bi su yaɗa saƙonninsu ba tare da an gane wa yake yada su ba. Sannan daga jerin shugabannin zaurukan Whatsapp din su za a ga cewa wasu ma lambobin ba na Najeriya ba ne na Sudan ne ko Nijar. Na ma taba ganin lambar Libiya. ""Hakan kan sa a kasa gane wa yake yi ma kuma ba su yin kiran waya sun fi son Whatsapp saboda ya fi tsaro."" Sauran mambobin da suke cikin zaurukan WhatsApp sun haɗa da wasu daga Mali da Burkina Faso, da sauran kasashe. Barista Bukarti ya ce: ""Idan ba a manta ba akwai hare-haren da aka kai Mali da Burkina Faso amma ISWAP ta yi ikirarin ita ta kai saboda a cewarsu sun fadada cibiyonsu a yankin kudu da Hamadar Sahara. ""Kuma su ma hotuna da bidiyon hare-haren da suke kai wa suna rarraba su ne ta zaurukan Whatsapp da su kan bude, kuma akwai mambobi ƴan Najeriya da Larabwa na Iraƙi da Syria a ciki da suke ɗauka su ma suna rarrabawa,"" a cewar mai binciken. Dole duk mai nazari ya yi wannan tambayar cewa a ina ƴan ta'addan ke samun kayayyakin fasahar da suke amfani da su ta wajen ɗauka da yaɗa bidiyonsu. Sai dai a ganin Barista Bukarti suna samu ne ta wajen ƙwacen da suke yi a yayin da suka kai hare-harensu. ""Mun san cewa a farko-farkon fara yaƙin sun yi ta kai hare-hare a bankuna da makarantu da ma'aikatun gwamnati, to ta yiwu, wasu daga cikin komfutoci da wayoyin sun sato su ne a waɗannan wurare. ""Kuma mun san a yanzu da suka tare hanyoyi suna ƙwace suna kuma shiga ƙauyuka, yawanci idan suka tare mutane ko suka halaka su ko suka sace, to su kan yi dace da samun waɗannan kayayyakin a tare da su,"" in ji Bukarti. Ya ƙara da cewa ko a baya-bayan nan ya yi hira da wata da ta tsallake rijiya da baya bayan da mayaƙan Boko Haram suka tare wata mota da take ciki a hanya. ""Sai dai ta yi barka ba su kashe ta ko sace ta ba amma sun ƙwace duk wayoyinsu da komfutocin sun tafi da su. ""To ta nan ne suke samun wayoyi na zamani da komfutoci suna amfani da su wajen yaɗa bayanan da suke so,"" in ji Bukarti."	https://www.bbc.com/hausa/rahotanni-55184293
health	Yin aiki na dogon lokaci ya kashe mutum 745,000 a shekara ɗaya - WHO	"Yin aiki na dogon lokaci na sanadin mutuwar ɗaruruwan mutane duk shekara, a cewar Hukumar Lafiya ta Duniya (WHO). Binciken na farko da aka gudanar a duniya ya nuna cewa mutum 745,000 suka mutu a 2006 sakamakon mutuwar ɓarin jiki da matsalar zuciya saboda yawan lokacin da suka kwashe suna aiki. Hukumar Lafiya ta duniya WHO ta ce yanayin zai ƙaru saboda annobar korona. Binciken ya gano cewa an fi alaƙanta mutuwar ɓarin jiki da shafe awannin aiki 55 a mako ɗaya da kashi 35 yayin da kuma kashi 17 suka fi shafar matsalar zuciya, idan aka kwatanta da awannin aiki 35 a mako ɗaya zuwa awa 40. Binciken wanda Hukumar Ƙwadago ta Duniya (ILO) ta gudanar, ya nuna kusan kashi ɗaya bisa huɗu na waɗanda suka mutu sakamakon yawan awannin aiki, masu matsakaitan shekaru ne ko kuma manya. Yawanci, ana samun mace-macen ne daga baya, wani lokaci bayan shekaru da dama fiye da awannin da aka shafe ana aiki. Makwanni biyar da suka gabata, wani saƙo da wani ɗan shekara 45 Jonathan Frostick ya wallafa a LinkeIn ya ja hankali kan batun yawan awannin aiki. Mutumin wanda manaja ne a Bankin HSBC ya zauna a ranar Lahadi da yamma domin shirya ayyukansa na mako kafin ya fara jin gajiya a ƙirjinsa da kuma matsala a maƙogaro da kuma matsalar yin numfashi. ""Na tashi na hau gado domin na kwanta, lamarin da ya ja hankalin matata wacce ta kira lambar 999,"" in ji shi. Yayin da da yake farfaɗowa daga ciwon zuciya, Mr Frostick ya yanke shawarar sake yin nazari kan yadda zai tunkari aikinsa. ""Ba zan sake shafe yini ba a Zoom,"" in ji shi. Saƙonsa ya ja hankali inda ɗaruruwan mutane suka karanta, tare da bayar da nasu labarin kan yawan aikin da suke da kuma illarsa ga lafiyarsu. Mr Frostick mai ɗora laifin yawan lokacin da yake shafewa yana aiki ba kan waɗanda yake yi wa aiki, amma ya bayyana cewa: ""Kamfanoni suna kai mutane ga bango ba tare da sun damu da rayuwarsu ba."" HSBC ya ce dukkanin ma'aikatan bankin suna yi wa Mr Frostick fatan murmurewa cikin gaggawa. ""Muna sane da muhimmancin lafiya da kuma jin daɗi da walwala da daidaito a wajen aiki. A tsawon shekarar da ta gabata mun linka ƙoƙarinmu ga lafiya da kuma jin daɗin ma'aikata. ""Yadda wannan ya ja hankali ya nuna yadda matsalar ke ci wa mutane tuwo a ƙwarya, kuma muna ƙarfafawa mutane gwiwa su dinga ɗaukar lafiyarsu da walwalarsu a matsayin abin da ya fi muhimmanci."" Yayin da binciken bai shafi lokacin da ake cikin annobar korona ba, jami'an WHO sun ce ƙaruwar yin aiki daga gida da taɓarɓarewar tattalin arziki ya ƙara haifar da bazanaar matsaloli da ke da nasaba da yawan awannin aiki. ""Muna da wasu hujjoji da ke nuna yadda idan aka sanya dokar kulle a wata ƙasa, yawan awannin aiki na ƙaruwa da kusan kashi 10, a cewar jami'in WHO Frank Pega. Rahoton ya ce yin aiki na tsawon awanni an kiyasta cewa shi ne musabbabin kusan ɗya bisa uku na cututtukan da ake samu a wurin aiki, wanda ita ce matsala mafi girma da ta shafi aiki. Masu binciken sun ce akwai hanyoyi biyu na awannin aiki da yawa da suke kai wa ga matsaloli na lafiya: Na farko shi ne matsalar da ke da nasaba da damuwa, na biyu kuma shi ne yawan shan taba sigari da giya zai ƙaru sakamakon awannin da ma'aikata ke shafe wa suna aiki, sannan babu wadataccen bacci da motsa jiki da kuma samun abinci mai gina jiki. Yawan mutanen da ke aiki na tsawon awanni ya ƙaru kafin ɓullar annobar korona, kuma kusan kashi tara na yawan jama'ar duniya, in ji WHO. A Birtaniya, ofishin hukumar ƙididdiga ya gano cewa mutane da ke aiki daga gida lokacin annobar korona na ƙara akalla awa shida a mako da ba za a biya su ba. WHO ta bayar da shawara ga kamfanoni da hukumomi su dinga nazari kan lafiya da matsalolin ma'aikatansu. Keɓe awanin hutu za su yi matukar tasiri domin zai ƙara ingancin aiki, in ji Mr Pega. ""Zai kasance zaɓi mai kyau kada a ƙara yawan lokacin aiki a lokacin da ake cikin matsalar tattalin arziki."""	https://www.bbc.com/hausa/rahotanni-57147756
health	Duba hasken da ya fi dacewa da ku lokacin barci	"Masu binciken kimiyyar da suka dukufa don gano launin hasken lantarkin da ya fi dacewa da lokacin kwanciyar barci, sun ce hasken da ke fitowa ta wayar salularmu na hana mutane bacci. Kwararrun da suka fito daga jami'ar Manchester, sun ce launin sararin samaniya na wayar salularmu ba shi ne babbar matsalar ba. Sun yi amfani da bera da launin haske daban-daban wajen binciken. An wallafa sakamakon binciken mai cike da ce-ce-ku-ce ne a mujallar kimiyya ta Current Biology, inda suka ce samun amsar launi mafi dacewa ya danganta ne da irin matsalar da hakan ka iya haifarwa ga lafiyar dan Adam. Me ya sa aka yi binciken? Duk dan Adam yana tsara yadda yake kwanciya bacci da lokacin tashi. Jikin dan Adam yana gwagwarmaya da rana, domin haka launin fata kan sauya a lokuta wadda ta banbanta da lokacin kwanciya bacci da dare. Sai dai kwararru sun dade suna zargin hasken fitilar da dan Adam ke amfani da su da dare suna taimakawa wurin sauya launin fatarsu. An yi nazari sosai a kan launin sararin samaniya, wanda yawancin na'ura mai kwakwalwa da wayoyin salula suke dauke da su, abin da yake da matukar tasiri. Me aka gano? Tawagar kwararrun sun yi gwajin ne a kan wani bera, sun sanya hasken lantarki launi daban-daban, da sauyawa daga mai haske da yawa zuwa madaidaici, daga launin ruwan dorawa zuwa bula. A lokacin da aka rage hasken lantarki ruwan dorawa, launin sararin samaniyar ya fi dayan illa. Jagoran binciken Dr Tim Brown ya ce abin da suka gano, ya yi daidai da wanda ake gani a zahiri, wato haske da rana, yayin da duhu yake maye gurbinsa da duhu. ''Da rana, hasken da ke riskarmu mai launin dorawa ne kuma yana tasiri sosai a jikin dan adam. A lokacin da rana ta fito, sararin samaniya yana sauya launi,'' inji Dr Tim. Domin haka launin fari da dorawa sun fi dacewa a yi amfani da su kafin kwanciya bacci. Me ake nufi da hakan? Sauya launin fuskar wayar salula ko kwanfiyuta na rage kaifin hasken launin sararin samaniya a wani kokari na rage illar da hasken ke yi. Dr Tim ya kara da cewa, a yanzu mutane na kokarin rage karfin hasken wutar lantarkin domin komawa launin dorawa maras haske musamman lokutan bacci. ''Abin da bincikemmu ya karkare shi ne, karfin hasken lantarki yana da illa musamman a lokutan kwanciya barci,'' inji Dr Tim. Kenan beraye sun fi sabawa da haske? Tabbas beraye sun fi samun kuzari da dare. To amma masu bincike sun ce illar da haske ke yi a jikin dan Adam, iri daya ce da wadda ke faruwa kan beraye. Domin haka binciken ya shafi duka biyun amma ya fi tasiri ga bil-adama. Kazalaika, sun bukaci a sake fadada binciken domin tabbatar da hakan. Shi ma Dr Manuel Spitschan, na jami'ar Oxford University, cewa ya yi: ""Wannan aiki ne mai kyau, binciken ya bayar da sha'awa da ma'ana, amma har yanzu ba mu tabbatar ko abin da ke faruwa da beraye shi ke faruwa da bil-adama ba. ""Yana da matukar muhimmanci a fadada bincike domin gano hakan. ''Ya kamata nan gaba a yi gwaji a jikin dan Adam, tun da wannan binciken a kan bera aka yi.''"	https://www.bbc.com/hausa/rahotanni-50821804
religion	Shugabannin da aka buɗe wa ɗakin ƙabarin Manzon Allah a Madina	Shugabanni da dama ne suka samu damar shiga ɗakin da aka binne Annabi Muhammadu (SAW), ɗaya daga cikin wurare mafi daraja a addinin Islama. A farkon watan Mayun 2021 ne hukumomin Saudiyya suka bude wa Firaministan Pakistan Imran Khan ɗakin da aka binne Manzon Allah a Masallacnsa a Madina. Imran Khan, ya kai ziyara masallacin ne kuma aka ba shi damar shiga har cikin ɗakin Nana Aisha (RA) ƙabarin Manzon Allah (SAW). A cikin ɗakin akwai ƙaburburan Sahabansa, halifofin farko na Musulunci guda biyu, Abu Bakr RA da kuma da Umar RA. BBC ta samu ƙarin bayani daga hukumomin da ke kula da Masallatai Biyu Masu Daraja na Saudiyya wato Haramain Sharifain kan shugabannin da suka taɓa samun damar shiga ɗakin  Ƙabarin Manzon Allah (SAW) Haramain Sharifain ya ce an buɗe wa shugabanni da dama da sarakunan Saudiyya, kuma ga shugabannin kamar yadda hukumomin na Saudiyya suka rubutowa BBC: Paskitan na da alaƙa mai ƙarfi da Saudiyya, kuma ba Imran Khan ba ne shugaban Pakistan na farko da aka taɓa buɗe wa ɗakin da aka binne Annabi (SAW). Tsohon Firaministan Pakistan Muhammad Nawaz Sharif wanda ya fi dadewa a kan mulki a tarihin ƙasar ya sha kai ziyara ƙabarin Manzon Allah a Madina. Nawaz Sharif yana cikin shugabannin da hukumomin da ke kula da Masallatai Biyu Masu Daraja na Saudiyya suka ce an buɗe wa ɗakin ƙabarin Manzon Allah (SAW). Nawaz Sharif ya taɓa wallafa hotunansa a shafinsa na Twitter a ziyarar da ya kai Masallacin Manzon Allah a Madina a shekarar 2015 da 2018. Haramain Sharifain ya ce an taɓa buɗe wa Firaminista Zulfikar Ali Bhutto ɗakin Manzo Allah wanda ya mulki Pakistan daga 1973 zuwa 1977. Haka ma an buɗe wa Tsohon Firaminista Janar Muhammad Zia-ul-Haq wanda ya mulki Pakistan daga 1978 bayan hamɓarar da gwamnatin Ali Bhutto zuwa 1988 lokacin da ya mutu a hatsarin jirgin sama. Haramain Sharifain ya ce shugaban Jamhuriyyar Chechen Ramzan Kadyrov yana cikin shugabannin da aka taɓa buɗe wa ɗakin ƙabarin Manzon Allah. Ramzan Kadyrov ya taɓa kai ziyara Masallacin Manzon Allah a Madina a  2018, inda ya samu tarba daga shugabannin Saudiyya. Kadyrov wanda ya gaji mahaifinsa Akhmad Kadyrov da aka kashe a 2004, ya zama shugaban ƙasar Chechnya ne a 2007 bayan ya kai shekara 30 da haihuwa. Haramain Sharifain ya ce sarakunan Saudiyya da dama sun shiga ɗakin da aka binne Manzon Allah. Hukumomin sun ce Sarki Abdulaziz da Sarki Faisal suna cikin kundin tarihi a rubuce da suka kai ziyara ɗakin da aka binne Manzon Allah. Amma kuma Haramain Sharifain ya ce akwai sarakunan Saudiyya da suka kai ziyara da ba a rubuta su ba. Haramain Sharifain ya ce tsohon shugaban Iran Sayyid Mohammad Khatami na cikin shugabannin da aka ba damar shiga ɗakin da aka binne Manzon Allah. Khatami mai sassaucin ra'ayi shi ne shugaban Iran na biyar wanda ya yi mulki daga 1997 zuwa 2005. Ya yi ƙoƙarin samun goyon baya da haɗin kan ƙasashen larabawa a ziyarar mako ɗaya da ya kai wasu manyan ƙasashen yankin a 1998  ciki har da Saudiyya inda ya gudanar da aikin Umrah zamanin sarki Fahd. Ziyarar da ya kai Saudiyya ita ce ta farko da wani babban jami'in gwamnatin Iran ya kai tun juyn juya halin ƙasar a 1979.	https://www.bbc.com/hausa/rahotanni-57245630
entertainment	Ali Jita: An raina masu waƙa da fim a arewacin Najeriya	"Fitaccen mawakin Hausar nan, Ali Jita ya ce a arewacin Najeriya ba a dauki mutane irinsa a bakin komai ba, inda ake daukar mawaki da dan fim a mutanen banza. Ali Jita ya fadi hakan ne a wata tattaunawa da shafin Hausa na BBC Instagram inda ya ce ""ana yi mana wani irin kallo na mutanen da ba su da makoma."" Ya kara da cewa ""yanzu ma za ka ga mawakan sun fara yin wake da Turanci domin janyo hankalin wadanda ba sa jin Hausa. Wasu Hausawan ma wai ba sa son su saurare mu har ma suna nuna ba sa jin Hausar."" Dangane kuma da wakokinsa, Jita ya ce kawo yanzu bai san iya adadin wakokin da ya yi ba amma dai yana da kundin wakoki da ake kira Album kamar 10. Fitaccen mawakin ya ce ""tun ina dan yaro ne nake yawo da  jita, har kuma lokacin da na fara shiga studio domin waka. A lokacin da na shiga studio na ce a yi min kida da jita ne saboda ita ce na fi so a wannan lokacin ne Adam Zango ya sa min suna Ali Jita."" Dangane kuma da wace wakar ce Bakadammiyarsa, Jita ya ce ba shi da Bakandamiya guda daya illa dai duk lokacin da ya  yi wakar da ta burge shi ko kuma ta shiga kasuwa sosai ta kan zama Bakandamiyarsa. Sai Jita ya ce ya fara waka ne tun yana makarantar Islamiyya inda ya zamo jagaban masu wake a makarantar. Ali Jita ya ce ""kamar yadda na fada a cikin wakata ta Labarin Duniya cewa idan waka tai karewa to fawa naka komawa. Mahaifina sana'ar fawa yake yi."" To sai dai duk yanzu sana'ar wakar ba ta barin Ali yin sana'ar fawar, ya ce ""ko dazu ma sai da na soka tsire muka ci ni da abokaina. Ina ma shirin bude wuraren sayar da nama amma na zamani."" Daga karshe Ali Jita ya ce abincin da ya fi so shi ne Dan wake."	https://www.bbc.com/hausa/labarai-52763541
health	Bincike ya gano shan kayan zaki na janyo 'cutar daji'	"Ababen sha masu zaki ciki har da ruwan 'ya'yan itatuwa - na iya kara yiwuwar kamuwa da cutar daji, a cewar wasu masana kimiyya 'na kasar Faransa. An gano alakar cutar da shan ababen zakin ne bayan da aka gudanar da wani bincike da aka wallafa a mujallar British Medical Journal, wanda kuma ya duba sama da mutane 100,000 a cikin shekaru biyar. Tawagar masanan ta Jami'ar Sorbonne Paris Cite ta nuna cewa tasirin da sikari ke yi a cikin jini na iya zama dalilin alakar. Sai dai har yanzu ba a tabbatar da sahihancin binciken ba kuma masana sun yi kira da a sake dubawa. Masanan sun bayyana su a matsayin lemukan da yawan sikarin da ke cikinsu ya wuce kashi biyar cikin dari. Ciki har da ruwan 'ya'yan itatuwa (ko ba a kara masu sikari ba), lemukan kwalba da madarar da aka kara wa sikari da lemukan kara kuzari da shayi da kofi da aka kara wa sikari. Tawagar masanan sun kuma duba ababen sha marasa zaki kuma sun gano cewa ba su da alaka da cutar dajin. Binciken ya gano cewa shan ababe masu zaki da yawansu ya kai mili lita 100 a rana  na kara yiwuwar kamuwa da cutar daji da kashi 18%. Cikin mutane 1,000, mutum 22 sun kamu da cutar dajin. ""Don haka wannan na nuna cewa akwai sahihiyar alaka tsakanin shan ababen sha masu zaki da kamuwa da cutar daji kuma hakan na bukatar karin bincike,"" in ji Dakta Graham Wheeler, babban mai bincike a Asusun Binciken cutar Daji na Burtaniya. Cikin nau'o'in cutar daji 2,193 da aka gano a yayin binciken, guda 693 sankarar mama ce, guda 291 cutar dajin mafitsara ce sannan guda 166 na ciki ne da dubura. Kiba na daya daga cikin manyan abubuwan da ke janyo cutar daji, kuma yawan shan ababen sha masu zaki na janyo kiba. Sai dai binciken ya ce ba a nan gizo ke saka ba. Masu binciken sun ce alakar na da nasaba da yawan sikari a cikin jini. Sun ce wasu sinadarai a cikin ababen sha, misali wadanda ke gyara launin abubuwan shan na iya haddasa cutukan. Sai dai binciken bai tantance gaskiyar yadda abin yake ba. Kungiyar masu samar da ababen sha ta Burtaniya ta ce binciken ba shi da wata madafa. Darakta Janar na kungiyar, Gavin Partington ya kara da cewa: ""Babu wata illa a shan ababen sha masu zaki. ""Kasuwar ababen sha masu zaki na sane cewa akwai rawar da ya kamata ta taka domin yaki da matsananciyar kiba, don haka ne ma muka dauki matakin rage sikari a abubuwan shan."""	https://www.bbc.com/hausa/labarai-48954773
entertainment	'Yan Kannywood sun yi raddi kan kama Naziru Sarkin Waka	"Jaruman fina-finan Kannywood da masu ruwa da tsaki a masana'antar sun soma yin martani kan kama shahararren mawakin nan na Hausa, Naziru M. Ahmad. Rundunar 'yan sandan jihar Kano ta ce ta kama mawakin ne ranar Laraba da yammaci  ""saboda kalaman batanci"" da ya yi a cikin wasu wakokinsa. Ta ce ranar Alhamis za ta gurfanar da shi a gaban kuliya. Amma Malam Aminu Saira, dan uwan mawakin, ya sanar da BBC cewa gwamnatin jihar Kano ce ta sa aka kama shi ta hannun hukumar tace fina-finai ta jihar Kano ""saboda dalilai na siyasa. Har yanzu dai gwamnatin bata ce uffan a kan wannan zargi ba. Naziru M. Ahmed shi ne sarkin wakar Sarkin Kano Muhammadu Sanusi II kuma mabiyin akidar siyasar Kwankwasiyya ne masu adawa da gwamnatin jihar Kano. 'Yan kannywood sun yi ta tsokaci kan lamarin a shafukan sada zumunta. Jan kunne Mawaka da 'yan wasan fina-finan Hausa da masu bayar da umarni sun nuna goyon bayansu ga mawakin da kuma sukar matakin kama shi inda suke amfani da maudu'in #freenazirusarkinwaka, wato a saki Naziru Sarkin Waka. Nazifi Asnanic, wani mawaki kuma mai shirya fina-finai, ya wallafa wani hoton bidiyo a shafinsa na Instagram inda ya yi amfani da kalaman da ke nuna cewa wasu masu mulki ne ke da hannu da kama Naziru. ""Na lura an so a rika amfani da karfin iko ana rayuwa irin ta dabbobi, saboda dabbobi ne a daji idan an fi karfinka ake turmushe ka a mayar da kai abinci"", a cewar Nazifi. A bidiyon, Nazifi ya bayyana cewa duk da yana bangaren masu mulki ne, wannan matakin shi ma ya shafe shi. ""Kar ku ga cewa wai don ni ina kusa da masu abin, bai shafe ni ba. Ni ma abin ya shafe ni."" Kazalika, jarumi Nuhu Abdullahi ya wallafa wani sako a shafinsa na Instagram inda ya yi zargin cewa a siyasar Kano ""ba ka isa ka bayyana siyasarka ta ra'ayin kashin kanka ba, sai a ci zarafinka."" Ya yi tambayar cewa ""mawaka da 'yan fim ne kadai ke siyasa a jihar Kano da ake kama su?"" Nuhu ya kuma yi shagube cewa ""Ci gaban da ka kawo guda daya ne a Kannywood, na kai 'yan Kannywood gidan yari, kuma a haka kake tunanin za ka samu goyon bayan 'yan Kannywood?"" Ita kuwa jaruma Hadiza Gabon, wacce a baya suka sha soyayya da Naziru M. Ahmed, wallafa hotonsa ta yi a Insatgram, tana mai daga hannu domin rokon Allah. Shi ma jarumi Ali Nuhu ya yi roko ga hukumar tace fina finai ta jihar Kano ""ta yi sassauci ga kaninmu kuma abokin sana'armu @sarkin_wakar_san_kano. Allah ya kawo maslaha cikin gaggawa, amin."" Mai bayar da umarni kuma jarumi, Falalu Dorayi, shi ma ya wallafa wani sako tare da hoton Naziru a shafinsa na Instagram inda ya bayyana cewa wanda ya aika wa Naziru da sharri ta hanyar tozarta shi da cin zarafinsa, ya saurari sakamakonsa. A cewarsa ""sharri mai dawowa ne komai tsayin zamanin zalunci."" Ya kuma ce akwai ranar da shugabanni masu zalunci za su gurfana a gaban Allah. ""Idan abin da Shugaba yake yana masa dadi a nan duniya, minti daya cikin kabarinsa zai gane tarin masifar da ya daukowa kansa,"" in ji Falalu."	https://www.bbc.com/hausa/49674624
politics	Muhammadu Buhari: Sabbin alkawuran da shugaban Najeriya ya dauka	"Shugaba Muhammaud Buhari ya zayyana wasu abubuwa guda tara da ya ce zai mayar da hankali cikin shekaru ukun da suka rage masa domin inganta rayuwar 'yan Najeriya. A wata sanarwa da mai magana da yawunsa, Femi Adeshina ya wallafa a shafinsa na Facebook, Shugaba Buhari ya bayyana hakan ne a lokacin da yake karbar sabbin jakadun wasu kasashe zuwa Najeriya. Shugaba Buhari ya shaida wa jakadun cewa ""a kokarinmu na ganin mun inganta tsare-tsarenmu na cikin gida da waje da kuma samar da ci gaba a Najeriya mun fahimci dole ne mu aiwatar da wasu abubuwa guda tara da ya kamata mu bai wa fifiko a 'yan shekarun da suka rage mana."" Abubuwa tara da Buhari ya alkawarta To sai dai shugaba Buhari ya bayyana cewa abubuwan guda tara da ya lissafa suna kunshe a cikin ""Kundin habaka tattalin arziki da dawo da martabarsa na Najeriya"" da gwamnatinsa ta fito da shi domin inganta rayuwar 'yan kasar. Dama dai kusan dukkan sabbin alkawuran na kunshe a cikin abubuwa uku da shugaba Buhari ya sha alwashin yi a lokacin yakin neman zabensa na 2015 da 2019. Buhari ya yi alkawarin ganin ya samar da tsaro da yakar rashawa da cin hanci da kuma kyautata sha'anin noma domin samar da wadataccen abinci. 'Yan Najeriya da dama dai na ta faman yanke kauna kan cika alkawuran da gwamnatin shugaba Buharin ta sha yi musu. Yanzu dai abin jira a gani shi ne ko wadannan sabbin alkawura da Shugaba Buhari ya ce gwamnatinsa za ta mayar da hankali a kai za su tabbata a shekaru ukun da suka ragewa gwamnatin. Wannan alwashi dai na zuwa ne kwanaki biyu bayan ta bayyana cewa tattalin arzikin Najeriya ya samu komada da kaso 6.1. Hukumar kididdigar kasar ce dai ta NBS ta fitar da wannan alkaluma a ranar Litinin inda ta ce wannan ne lokacin da kasar ta samu komada mafi girma a tsawon fiye da shekaru 10."	https://www.bbc.com/hausa/labarai-53909205
health	'Cutar laka ba ta hana ni cimma burina na zama wani abu ba'	Ahmed Salami mai shekara 18 ya dade yana mafarkin yadda zai shahara. An haife shi da cutar laka kuma sai da ya shekara shida sannan ya fara magana, ita din ma cikin in'ina. a﻿ yanzu da taimakon mahaifiyarsa, duk mako sai ya wallafa bidiyo a Youtube don aika sakon kwarin gwiwa ga masu lalurar nakasa.	https://www.bbc.com/hausa/articles/cd1yp6v04e0o
religion	Sarkin Musulmi ya amince a yi Sallar Idi 'a masallatan Juma'a'	"Fadar Mai Alfarma Sarkin Musulmi Alhaji Muhammad Sa'ad Abubakar III ta amince jama'a su yi jam'in Sallar Idi a ""masallatan Juma'a amma ba sai an fita filin Idi ba"" saboda annobar korona. Wannan na ƙunshe ne a wata sanarwa da kwamiti mai bai wa Sarkin Musulmi shawara kan harkokin Musulunci ya fitar ranar Alhamis. Wannan na zuwa ne bayan wata sanarwar da ƙungiyar Jama'atu Nasril Islam (JNI) ƙarƙashin jagorancin Mai Alfarma Sarkin Musulmi ta fitar, inda kwamitinta na fatawa ya ce ""bai kamata a yi jam'in sallar ba kuma kowa ya yi ta a gidansa"". Sai dai ko a sanarwa ta farko, fadar sarkin ta ce idan ya zama dole sai an yi jam'i - musamman a jihohin da aka bayar da dama - to a yi sallolin a masallatan cikin unguwanni. Amma a sanarwa ta biyu fadar ta ce: ""An umarci dukkanin iyayen ƙasa da hakimai da limaman Juma'a da su gabatar da Sallar Idi a masallatansu na Juma'a a garuruwansu ba tare da an fita filin Idi ba."" Ta ƙara da cewa: ""Haka kuma an hana mata da ƙananan yara zuwa Sallar Idin bana, sannan babu dukkan bukukuwa da tarukan al'adun gargajiya da gaisuwar sallah."" Daga ƙarshe fadar ta yi kira ga al'ummar Musulmi da su ci gaba da addu'o'in neman Allah ya kawo ƙarshen annobar. Da ma dai tuni wasu gwamnonin jihohi suka bai wa jama'arsu damar ci gaba da gudanar da sallar Juma'a da kuma yin Sallar Idin ta bana. Sai dai gwamnatin tarayyar Najeriya na ƙorafi kan sassauta dokokin kulle da gwamnonin ke yi a jihohinsu, inda ta ce ""muna tufka jihohi na warwarewa"" a yaƙin da ake yi da annobar korona a ƙasar. Kazalika shi ma Sakataren Gwamnatin Tarayyar Najeriya, Boss Mustapha, ya shawarci gwamnonin da ke sassauta dokar kulle su yi taka-tsan-tsan."	https://www.bbc.com/hausa/labarai-52771177
politics	Adeleke na jam'iyyar PDP ya lashe zaben gwamnan Jihar Osun	Hukumar zabe mai zaman kanta ta Najeriya INEC ta ayyana Sanata Ademola Adeleke  na jam'iyyar PDP a matsayin wanda ya yi nasara a zaben gwamnan Jihar Osun. A ranar Asabar ne aka gudanar da zaben gwamnan cike da tsauraran matakan tsaro. Babban baturen zaben Jihar,  Farfesa Oluwatoyin Ogundipe, ya ce Sanata Adeleke ya samu kuri’a 403,371 Gwamna mai-ci Adegboyega Oyetola na jam’iyyar APC ya zo na biyu da kuri’a 375,027. Bayanan da INEC ta fitar na kananan hukumomi 30 da ke jihar sun nuna cewa PDP ta yi nasara a kananan hukumomi 17 yayin da APC ta samu  kananan hukumomi 13. Dama dai a baya Gwamna  Oyetola, wanda ya so yin ta-zarce karo na biyu, ya kayar  da Sanata Adeleke. Wakilan BBC da ke Jihar ta Osun sun ruwaito cewa tun cikin dare ranar Lahadi zuwa wayewar gari aka fara karbar sakamakon zabukan da aka yi daga matakin kananan hukumomin jihar. Zababben gwamnan, mai shekara 62, dan asalin karamar hukumar  Ede ne. Ya wakilci yankin Osun ta Yamma a Majalisar Dattawan Najeriya karkashin jam’iyyar People's Democratic Party daga 2017 zuwa  2019. Ya tsaya takarar Sanata ne bayan rasuwar dan uwansa Sanata Isiaka Adeleke. A shekarar 2018 ya tsaya takarar gwamnan Jihar Osun amma ya sha kaye a hannun Mista Oyetola. Ya kammala Digirinsa na farko ne a fannin nazarin aikata laifuka a Kwalejin Atlanta Metropolitan State College da ke Amurka.	https://www.bbc.com/hausa/articles/c8vqd940z11o
entertainment	...Daga Bakin Mai Ita tare da Kabiru Nakwango	Ku latsa hoton sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 82, shirin ya tattauna da fitaccen dan wasan Hausa mai suna Malam Kabiru Nakwango. A cikin hirar, Kabiru Nakwango ya yi mana bayani game da rayuwarsa. Ya kuma shaida wa BBC cewa ya dan daina fitowa a fina-finai ne saboda ya koma harkar koyarwa da kuma noma ka'in da na'in. Tsarawa da gabatarwa: Halima Umar Saleh Ɗaukar bidiyo/Tacewa: Abdulsalam Usman Abdulkadir	https://www.bbc.com/hausa/media-60044317
religion	'Yadda aka kashe mijina Musulmi mahaddacin AlKur’ani kan zargin yi wa Annabi batanci'	"Batun batanci ga addini a sassa daban-daban na duniya wani batu ne mai sarkakiya da ke bukatar taka-tsantsan. Addinai da kasashe na da dokokin hukunta batanci ga addini. A kasashen da ke bin tsarin shari’ar Musulunci an tanadar da hukuncin kisa. A jihohi da dama na arewacin Najeriya ma – inda ake amfani da tsarin na shari’ar musulunci da kuma dokokin kasa a lokaci guda – an tanadi hukuncin kisa ga duk wanda ya yi batanci ga addinin Islama. To amma wani batu da a baya-bayan nan ke sake janyo cece-ku-ce da tayar da jijioyin wuya shi ne yadda wasu fusatattun mutane kan far wa wadanda aka zarga da yin batanci ga addinin Islama. Akalla mutane biyu ne aka kashe a yanayi mai sarkakiya a baya-bayan nan. An kashe wata daliba kirista a Sakkwato mai suna Deborah Emmanuel, da kuma wani matashi musulmi mai suna Ahmad Usman a Abuja babban birnin kasar. BBC ta zanta da iyalan wadanda lamarin ya shafa kan halin da suka shiga - da kuma malaman addinai kan wannan batu. Ba mabiya addinin Kirista ne kaɗai fusatattu kan far wa ba dangane da batun ɓatanci ga addini. Cikin watan Yuni, wasu wadanda suka harzuƙa sun far wa wani matashi Musulmi mai suna Ahmad Usman, suka lakaɗa masa duka, suka kashe shi, kana suka ƙona gawarsa bisa zargin cewa ya yi ɓatanci ga addinin Musulunci. Lamarin ya faru ne a unguwar Lugbe da ke Abuja babban birnin Najeriya. Na ziyarci gidansu Ahmad, inda na tarar da ƴan uwa da abokan arziki na cikin jimani - cikinsu har da matarsa Zainab, mai zaman takaba. Watansu takwas da aure kafin a kashe shi. Tana da juna biyu, tana fatan samun ɗansu na fari kuma na ƙarshe. Zainab na zub da hawaye, dangi na rarrashinta. Ta musanta zargin da aka yi wa mijin nata, tana mai cewa ƙazafi ne. Ahmad mai shekaru 30 da haihuwa, ɗan banga ne. Bayanai sun nuna cewa yayin da Ahmad ke sintiri, sai suka yi jayayya da wani malamin addinin Musulunci kan bukatar malamin ya kiyaye dokar hana fita da dare. Daga nan Malamin ya zarge shi da yi wa addinin Musulunci ɓatanci. Washegari kuma fustattun suka kashe Ahmad a kusa da ofishin ƴan bangar. Abokan aikinsa sun ce zaƙaƙurin jami’i ne. ""Wannan ƙazafi da suka yi masa, shi ne ya fi damuna a zuciya’’ a cewar Zainab. ""A kullum mijina ba shi da wata magana sai dai ka ji ya ce ‘mu yi wa Annabi salati’ kuma shi mutum ne da ya haddace Alkur’ani a kansa."" Ta haƙiƙance cewa babu yadda mai gidan nata zai yi wa Annabi ɓatanci. Mai dakin Ahmad ta ce saboda irin yadda take jin zafin wannan ""ƙazafi"" ba za ta yafe wa wadanda suka kashe mata miji ba – amma ta roki Allah ""Ya shiryi masu irin wannan hali’’ na ɗaukar doka a hannu ba tare da hujja ba. ""Sun cuce ni, kuma sun cuci iyayensa’’ in ji matar mai juna biyu. Ta yi imanin jajircewarsa a kan aiki ne ya aka yi masa ""sharri"" kuma lamarin ya kai ga kashe shi. Zainab ta ce a marainiya ta taso, iyayenta sun rasu tun tana jaririya. Tana daukar mijin nata tamkar ""uwa da uba"" saboda yadda yake kula da ita yana kuma tausaya mata, yana share mata hawaye. Ta ce wadanda suka kashe shi ""sun cuce ni, sun cuci iyayensa"" kuma yanzu ""ban san yadda rayuwa zata kasance mini ba.’’ Malama Zainab Ahmad ta kuma nuna bacin rai kan yadda fusatattun suka ƙona gawar mijinta bayan sun kashe shi tana mai cewa ""Allah ne kadai ke hukunci da wuta, ba mu ba.’"" Ta bayyana lamarin a matsayin tsabagen nuna tsana tana mai cewa ""ƙiyayyar ta yi yawa."" A ganinta, sun yi masa ƙazafi ne saboda ƙoƙarinsa na tabbatar da bin doka a aikinsa na ɗan sintiri. Zainab ta ce a kullum ‚‘ko na rufe idona sai in riƙa ganinsa, kamar yana nan.‘ Yanzu hotunan mijinta ke ɗebe mata kewa, musamman hotunan da yake murmushi kuma kullum tana yi masa addu’ar samun rahama. Ta kara da cewa babban fatanta yanzu shi ne Allah Ya taimake ta ta haihu lami lafiya kasancewar mijinta ya bar ta da juna biyu, kuma shi ma kafin mutuwarsa ""burinsa shi ne ya ga abin da zan haifa."" Shi kuwa Usman Shehu wanda shi ne mahaifin Ahmad, ya shaida wa BBC cewa ya ma kira ɗan nasa a waya a lokacin da ake kashe shi. An amsa kiran, amma Ahmad din bai samu damar yi masa magana ba. Mahaifin ya ce bai san me ke faruwa ba a lokacin, illa ya ji kwarmniya da ƙarar duka da sara.‘kat! kat!! kat!! Sai daga bisani aka shaida masa cewa an kashe ɗan nasa. Lamarin ya dugunzuma shi da ma sauran dangi. Malam Shehu ya bayyana Ahmad a matsayin gatansa saboda yadda yake kula da shi. Ya bayyana Ahmad a matsayin ‘ɗa mai ƙwazo, ya ƙara da cewa ""gaskiya na yi babban rashi. Har in koma ga Allah ba zan manta ba."" Hukumomi dai sun bayyana cewa suna gudanar da bincinke dangane da kashe Ahmad Usman kuma an kama wasu da ake zargi yayin da iyalansa ke fatan a yi adalci a lamarin.  Makwanni kalilan kafin kashe Ahmad Usman a Abuja, wasu dalibai da ransu ya baci sun kashe wata ɗaliba Kirista mai suna Deborah Emmanuel a Sakkwato saboda batun ɓatanci ga addinin Musulunci a cikin watan Mayu. Daliban sun far wa Deborah ne saboda wani saƙon murya da ta sa a dandalin Whatsapp na ‘yan ajinsu wanda ya harzuka dalibai Musulmai. Daga nan wadanda suka fusata suka yi mata duka, suka kashe ta, kana suka ƙona gawarta. An yi ta yaɗa hotunan lamarin a dandulan intanet. Kisan ya haifar da cece-ku-ce da tayar da jijiyar wuya dangane da batun batanci ga addini. Mahaifiyarta Mrs Alheri Emmanuel ta ce a kullum tana cikin jimamin na rashin Deborah mai shekaru 21. Riƙe da hoton Deborah, Alheri na ƙoƙarin share hawayenta, mijinta da sauran ‘yan uwa na rarrashinta. Ta ce lokacin da aka sanar da ita cewa an kashe ƴarta Deborah, sai da ta fadi a ƙasa ta suma kuma aka kai ta asibiti. ""Na ji kamar mashi aka soka mani a zuciya,"" inji Mrs Alheri. Mahaifiyar, ta ce kashe Deborah ya katse burinsu. Dama fatansu shi ne idan ta yi karatu, ta samu aikin yi, ta taimaka wa iyaye da kuma ƙannenta. A cewar Alheri, ƴar tata tana da tausayin iyaye kuma ta yi ta ƙarfafa masu gwiwa da fadin cewa idan Allah Ya sa ta kammala karatu kuma ta samu aikin yi, za ta share masu hawaye. Alheri Emmanuel da mijinta Emmanuel Garba, sun bayyana cewa ko da yake kashe Deborah ya yi masu ciwo ƙwarai, to amma sun yafe wa wadanda suka kashe ta. ""Allah da muke bi, ya ce mu yafe, don shi ma ya yafe mana"", a cewar Mrs Alheri. To amma ta bukaci hukumomi da su dauki mataki domin magance matsalar daukar doka a hannu a Najeriya domin kiyaye sake faruwar hakan ga wani a nan gaba amma ba domin kisan ‘yar tata ba. Ta ce ""na Deborah ya riga ya faru, babu dabara."" Yayin da aka yi ta ka-ce-na-ce a kan batun kashe Deborah a fadin Najeriya, wasu masu sharhi sun jadda bukatar iyaye su rika bai wa ƴaƴansu tarbiya kan mutunta addinin wasu da kuma zamantakewa mai kyau. Sai dai Alheri Emmanuel ta ce sun bai wa Deborah ""tarbiyar mai kyau."" Najeriya kasa ce mai mabiya addinai daban-daban, kuma ko a cikin addini daya, a kan samu bambance-bambancen ra’ayoyi. Sau da yawa batun addini kan kawo zaman tankiya tsakanin al’umma. A cewar Rabaran Nkem Osuigwe na Majami’ar Faith Baptist da ke birnin Fatakwal, kamata ya yi mutane su rika girmama addinan juna da kuma kauce wa batanci. Shi ma Sheikh Muhammad Kabir Adam na Babban Masallaci na ƙasa da ke Abuja, ya ce wajibi ne mutane su riƙa kiyaye batutuwan addini da za su iya kawo ɓacin rai musamman ma iyaye su rika kwabar ‘ya’yansu. To amma duka malaman addinan sun bayyana ko da batun batanci ga addini ya taso, bai kamata a rika daukar doka a hannu ba. Rabaran Osuigwe ya ce""idan wannan salo na kai wa wannan hari da kai wa wancan hari saboda zargin batanci ga addijni ya ci gaba, to zai iya kai Najeriya ta ruguza kanta da kanta. Ya kamata a bar doka ta rika aiki."" Najeriya dai ba kasa da ake tafiyar da ita bisa koyarwar wani addini guda tsantsa ba. To amma kuma al’umominta - Musulmi da Kirista duka – suna da ra’ayi matuka na kishin addini. Dokokin tarayya sun tanadi daurin shekara biyu a gidan yari ga duk wanda aka samu da laifin cin zarafin addini. Sai dai kuma, a jihohi kimanin 12 a arewacin Najeriya inda ake da shari’ar Musulunci, hukuncin kisa aka tanadar ga duk wanda ya yi ɓatanci ga addini. Kotunan Musulunci sun yanke hukunce-hukunce na kisan cikin shekarun baya-bayan nan, amma kuma babu ko mutum guda da aka zartas da hukuncin a kansa. A maimaikon hakan, fustattun mutane ne kan far wa wadanda aka zarga da yin batanci, a wasu lokutan su kashe su kamar yadda aka gani a lamarin Deborah da na Ahmad Usman. Malaman addinin Kirista da na Musulunci daban-daban dai suna kiran a rika yin hattara wajen daukar doka a hannu. Sheikh Muhammad Kabir Adam, limami a Babban Masallaci na Kasa da ke Abuja ya ce batanci ga addini ko annabi Muhammad (SAW), shi ne al’amari mafi ‘’bala’i da fitina’’ a wajen Muslmi a duk fadin duniya. Ya ce shi kansa, idan aka yi wa addinin Musulunci ko annabi batanci, yakan ji matukar bakin ciki da bacin rai da kuma tashin hankali. Ya jaddada cewa hukuncin duk wanda aka samu da laifin yin batanci ga addini, shi ne kisa ta hanyar da dokoki da tsarin shari’a suka shimfida. To amma Sheikh Muhammad Kabir ya ce ""daukar doka a hannu ba daidai ba ne."" Idan aka yi batancin, ‘’ba ni da kai ne za mu yi hukunci ba, a’a, hukuma ce za ta yi hukunci’’ bayan an yi bincike. To amma ya ja hankalin mahukunta da su rika hukunta duk wanda aka samu da laifin batanci ga addini. Ya kuma ce wasu daga cikin abubuwan da ake dubawa a yayin bincike a tsarin shari’ar Musulunci, sun hada da lafiyar ƙwaƙwalwa ko kuma hankalin wanda ake zargi, da kuma tantance ko tilasta masa aka yi ya yi batancin - ba bisa radin kansa ba. Sheikh Muhammad Kabir ya ce idan aka tabbatar da hankalinsa kuma ba tilasta masa aka yi ba, to za a yanke wa wanda ya aikata laifin batanci ga addini hukuncin kisa daidai da matakan shari’a. Amma idan bincike ya gano akasin haka, to hukuncin kisa ba zai hau kan wanda ake zargin ba.  Yadda mutane kan far wa wadanda ake zargi da aikata laifi cikin fushi ya kasance wani babban lamari a Najeriya. Yana haddasa zaman zullumi a kasa ko a tsaknain al’umomi. Wasu na ganin karancin ilmi da kuma tsana ko kiyayya na daga cikin abubuwan da ke sanya wasu daukar doka a hannunsu su kashe wadanda ake zargi da aikata laifi ba tare da an gudanar da bincike don tabbatar da gaskiyar lamari ba. Dokta Kabiru Adamu, shugaban kamfanin Beacon Consulting mai bincike kan lamuran tsaro, ya shaida wa BBC cewa wani babban dalili kuma shi ne ‘’rashin yarda tsakanin hukumomi da al’umma.’’ Masanin harkar tsaron, ya ce bangaren shari’a na cike da matsaloli kamar jinkiri, da cin hanci da rashawa da kuma a wasu lokutan akan wanke wanda ake ganin kamar karara ya aikata laifi. To amma Dokta Kabiru ya ce, duk da matsalolin da ake fuskanta a fannin shari’a, babu hujja ta daukar doka a hannu yadda a raunata ko kuma a kashe mutum da ake zargi. Ya ce yin haka na da ""hatsarin gaske"" domin sau da yawa akan samu wadanda akan yi wa kazafi bayan kashe su, kuma a gano basu aikata laifin ba. Ya ce ‘’shi ya sa bin tsarin shari’ar ke da matukar muhimanci’’ Hukumomi dai sun kama wasu da ake zargi da hannu a kisan Ahamd Usman da kuma kisan Deborah. Sun ce shari’a na tafe – inda kakakin rundunar ‘yansandan Najeriya, Muyiwa Adejobi, ya shaida wa BBC cewa suna iya kokarinsu wajen shawo kan lamuran yadda jama’a ke daukar doka a hannunsu musamman wadanda kan kai ga kisa abinda ya bayyana a matsayin ce ‘’babban laifi’’ a kasa. Haka nan, hukumomi na cewa suna kokarin inganta tsarin shari’a da hukunta laifuka don ya zama mai nagarta. Masana da masu sharhi na cewa wajibi ne mutane su kauce wa yi addini batanci musamman don gudun bacin rai. To amma yayin da ake wannan, ga dangin wadanda aka riga aka kashe, radadin zai ci gaba da wanzuwa."	https://www.bbc.com/hausa/articles/cv2e47npzpjo
sports	Aurelien Tchouameni ya zama na hudu mafi tsada da Real Madrid ta saya	Real Madrid ta dauki Aurelien Tchouameni daga Monaco kan yarjeniyar kaka shida, shi ne na hudu a jerin 'yan wasan da ta dauka mafi tsada a tarihi. Wasu rahotanni na cewar Real Madrid ta sayo dan kwallon kan fam miliyan 68.3 da karin tsarabe-tsaraben da zai kai fam miliyan 17. Hakan ne ya sa Tchouameni ya zama na hudu mafi tsada da kungiyar Santiago Bernabeu ta dauka a tarihi. Cikin 'yan kwallon da Real Madrid ta saya mafi tsada da ke gaban dan kwallon Faransa, sun hada da Gareth Bale daga Tottenham a 2013 da Eden Hazard daga Chelsea a 2019 da kuma Cristiano Ronaldo daga Manchester United a 2009. Daga nan sai Tchouameni a mataki na hudu da Real Madrid ta dauka da dan karen kudi, wanda ya ke na biyar kuwa shi ne dan wasan tawagar Colombia, James Rodriguez a 2014, bayan kammala gasar kofin duniya kan Yuro miliyan 75. Haka kuma an tabbatar da cewar Tchouameni shi ne mafi tsada a Real Madrid a gurbin masu buga tsakiya, yana gaba da Zinedine Zidane, wanda ta dauka kan Yuro miliyan 73.5 a 2001 da kuma Kaka na Brazil da ta dauka a 2009 kan Yuro miliyan 65. Har yanzu Eder Militao shi ne mai tsaron baya da aka dauka cikin masu tsada a Real Madrid, bayan da ta dauko shi daga Porto kan Yuro miliyan 50.	https://www.bbc.com/hausa/wasanni-61776689
technology	Shin an kusa fara amfani da rigar da ke sa mutane tashi sama?	"Leigh Coates ya ce a duk lokacin da kake tashi sama kana shawagi a iska sanye da kayan da ke sa mutum tashi sama, ji za ka yi tamkar wani jarumi. ""Wani irin yanayi ne mai dadi marar misaltuwa,"" a cewar mai ritaya matuƙin jirgin helikwafta a Amurka. ""Ji za ka yi kawai za kan iya tashi sama."" ""Duk da dai da farkon farawa akwai matuƙar wahala."" A shekarun  1965, riguna masu tashi sama sun yi suna a duniya, lokacin da wasan kwaikwayon James Bond ke tashe, 'Yan bindiga sun biyo ftaccen dan leken asirin da marigayi Sean Connery ya fito akai, a saman kwanon French chateau, wajen da ya sanya rigar tashi sama tare da tserewa daga wajen. Lamarin da ya karawa shirin armashi da dandano, musamman ma dai ga  riguna masu tashi sama, sai kuma aka shigo da Bell-Textron, a matsayin ""mutumin makamin roka"" ga sojin Amurka a shekarun 1950. Yayin da sojojin Amurka ke cewa, akwai matukar hadari amfani da shi, sai aka bar jami'an sirri na 007 sukai amfani da ita. Shekaru 56 kenan, an kara inganta fasahar riguna masu tashi sama, da kayan aikin, tare da gwada su ta fannoni da dama, da amfani da su , misali idan za a tura jami'an kartakwana domin aikin ceto ko ga jami'an tsaro. A watan da ya wuce an nuna wani jirgin ruwa da ke atisaye ta amfani da rigar tashi sama, an yi amfani da igiya ta jirgin helikwafta. Sai dai ba batu ne da ba a cika tattaunawa akai ba kan amfani da rigar tashi sama. Ma su sa ido na bayyana matsalolin da ka iya tasowa da suka hada da na kariya da muhalli, duk da cewa akwai wani dan inji da ke bayan mutum da ke rike mutum da ba da kariya idan an samu cunkoso a sama. Sai dai wasu kamfanoni a Amurka da Birtaniya, su na bai wa jama'a damar damar amfani da rigar tashi sama, wadda ke makale da wani karfe da ke hana su tashi can kololuwar sama domin kaucewa matsala. Shin wannan zai fadada tare da samun karbuwa? ko za a cire igiyar da ke rike mutane? ""Ina ganin za a fara amfani da wannan fasahar a lokuta muhimmai, kafin a fara amfani da shi sosai,"" inji Benjamin Akih, farfesa a fannin karatun injiniya a jami'ar Syracuse da ke birnin New York. ""Ina tunanin jami'an kahe gobara, da na asibiti da masu aikin ceto, da jami'an tsaro ne suka dace da amfani da rigar nan, saboda yawan amfani da rigar tashi sama a wannan lokacin da muke ciki zai taimaka bunkasa ayyukansu, sannan daga bisani a fadada zuwa masu amfanin kashin kai ko matafiya."" Daniel Levine, kwararre a cibiyar Avant-Guide da ke New York ya maida hankali kan matafiya da 'yan kasuwa, ya ce samar da rigunan tashi sama zai yi matukar tsada, sai dai ba zai zama abin damuwa ba nan gaba idan mutane suka saba amfani da ita, sannan ba za a dinga daure su domin kar su tashi sama kololuwa. ""Nan da shekaru biyar masu zuwa, watakil a samu wadanda za su dinga karbar hayar rigar tashi sama a wasu kasashe, inda kamfanonin inshora ba za su yi musu bukulu ba,"" inji shi. Ya kara da cewa ""Idanu na sun karkata zuwa hadaddiyar daular larabawa."" ""Da zarar fasahar ta zama sassauka, za a fara amfani da ita fiye da mota kawai dan jin dadin sufurin wucin gadi."" Sabbain fasahar kasuwanci, sun maida hankali kan bunkasa fannin da saisaita bunkasar tattalin arziki. Cikin kamfanonin da ke samar da rigar tashi sama akwai, Jetpack Aviation, da ke California da aka samar da shi a shekarar 2015.  Kamfanin ya samar da rigunan nau'i daban-daban masu yawa. A wani bangaren kuma, ana duba yiwuwar amfni da rigar domin bunkasa ayyukan sojoji da jami'an tsaro, kamfanin ya na ba da damar yi wa jama'a atisaye kan yadda za su yi amfani da rigar, wadda injin da ke baya ke amfani da kananzir ko man fetur. Fannin sufuri da ke kula da JetPackda shugabansa David Mayman ya ce ayyuka sun yi wa kamfanin yawa saboda bukatar rigar da ake nunawa cikin kwanaki biyu da ake yin atasisaye. Mista Mayman ya ce rigar tahi sama da kamfaninsa ke samarwa, ba ta da wuyar amfani. An yi kokarin takaita tashinta sama, wanda ke amfani da ita ya ke danna wani madanni, da kuma ya ke taimakawa mutum yin dama ko hagu. Sannana kwai dan allon kwamfiyuta da ke dauke da bayanai ciki har da yawan man fetur, da karfin inji, da zafin yanayi da kuma karfin batiri. Mista Mayman ya ce babu wata matsala da ami amfani da shi zai fuskanta indai ya bi komai daki-daki da bin ka'idoji. ''Ina ganin ba ka bukatar wani atisaye daga fannin sufuri kafin ka fara amfani da rigar tashi sama, ko matuki da zai taimaka maka. abin da ka ke bukata shi ne maida hankali da fahimtar abin da ka ke yi.'' inji Mayman. Kamfanin Gravity ya yi nufin shirya wasan tsere na sama na farko, a watan Maris shekarar 2020, amma hakan ba ta samu ba saboda barkewar annobar cutar korona. Shugaban kamfanin, Richard Browning, tsohon dan kasuwar mai ya ce ya na shirin fara yi wa mutane atisaye musamman wadanda za su shiga gasar tseren."	https://www.bbc.com/hausa/rahotanni-57724749
health	'W﻿ulaƙancin da likita ya yi min kan ciwona ya sa ban yi karatu ba a rayuwata'	"W﻿annan labari yana cikin jerin labaran da BBC Hausa za ta gabatar bayan neman jin ra'ayoyin ƴan Najeriya a manyan fannonin da suka fi shafi 'yan kasar. W﻿annan shiri ne na musamman da BBC ta tsara dangane shirin manyan zaɓukan da ƙasar za ta gudanar daga watan Fabrairun 2023. F﻿annonin da za a yi duba a kai din su ne na tsaro da ilimi da tattalin arziki da lafiya da kuma cin hanci. D﻿aruruwan mutane ne suka aiko da labaransu, kuma za mu dinga wallafa 25, ɗaya a kowace rana daga 10 ga Oktoban 2022. D﻿aga cikin matsalolin da 'yan N﻿ajeriya ke fuskanta a ɓangaren lafiya akwai ƙarancin likitoci da ƙarancin kayan aiki da kuma yin kuskure wajen gano ainahin cutar da ke damun marasa lafiya. A﻿ wannan karon, wani bawan Allah da ya nemi a ɓoye sunansa ya faɗa wa BBC Hausa cewa wulaƙancin da wani ƙwararren likita ya yi masa kan kan wani kumburi da ya fito masa a fuska, shi ne sanadiyyar hana shi karatu a rayuwarsa. M﻿un bai wa mutumin, wanda mazaunin birnin Kano ne, suna Damina. D﻿amina ya samu kan sa cikin halin tashin hankali da tsangwama tun yana ɗan shekara huɗu zuwa biyar bayan wani malaminsu a makarantar allo ya mare shi. D﻿aga nan ne wani kumburi ya fito masa a wuya kuma ya yi ta girma, har ta kai ga ya daina zuwa makaranta. ""﻿Har sai da na daina zuwa makaranta saboda ana tsangwama ta ana ce min mai ƙululu, ana yi min dariya,"" a cewar mutumin mai shekara 41 a yanzu. ""Na shiga cikin ƙunci da damuwa a lokacin nan. Na daina fita daga gida."" An yi ta bai wa Damina maganin gargajiya sannan mutane da yawa suka dinga cewa ciwon hangun ne ke damun sa, kafin daga baya ya je asibiti. ""﻿Daga baya na je asibiti, inda wani babban likita a Kano ya faɗa min cewa ruwa ne a fuskata amma za a yi min aiki."" M﻿utanen gari da wasu daga cikin ma'aikatan lafiya suka dinga cewa kansa (cutar daji) ce ke damun Damina suna ba shi shawarar cewa ""idan aka yi maka aiki fuskarka za ta taɓe, gara a ci gaba da na gargajiya"". Hakan ya jefa shi cikin firgici. ﻿Sai dai kuma ran wannan ƙwararren likita ya ɓaci matuƙa sakamakon wata tambaya da Damina ya yi masa kuma ita ce dalilin da ya sa ba a yi masa aikin ba a Najeriya. ""﻿Saboda mutane sun tsorata ni, sai na tambayi ƙwararren likitan cewa: 'Shin idan aka yi min aikin ba zai shafi fuskata ba?' Daga nan kawai sai ransa ya ɓaci ya dinga yi min faɗa, ya ce na fita daga ofis ɗinsa kuma ya fasa yin min aikin."" ""﻿Cikin ikon Allah bayan na yi arziki daga baya, sai na kai kaina Saudiyya, inda likita ya ce wata jijiya ce ta yawu wadda ya kamata ta shiga bakina amma sai take shiga kumatuna kuma take jawo kumburin. ""﻿Wannan shi ne dalilin tsayawar karatuna."" D﻿amina ya ce bayan ya daina zuwa makaranta sakamakon tsangwama sai ya koma kasuwa. ""Kuma Allah ya taimaka min na samu nasibi, har na sayi mota kuma na kai mahaifiyata asibiti a Indiya."" Y﻿anzu haka Damina mai shekara 41 ɗan kasuwa ne kuma ya ce ya haƙura da karatun boko. S﻿hi kuma Usman Muazu Funtuwa mai shekara 41 ya tsinci kan sa cikin zullumi ne da fargaba bayan ƙirƙiro biyan kuɗi da aka yi a asibitin da yake zuwa a Jihar Kaduna. Malam Usman ya gamu da lalurar kurumta a shekarar 2006 sakamakon zazzaɓin maleriya da ya yi fama da shi. Ya shafe kusan shekara 10 yana zuwa ganin likita a Asibitin Koyarwa na Jami'ar Ahmadu Bello inda yake samun kulawa kyauta. Sai dai lamarin ya sauya a baya-bayan nan. ""﻿A yadda nasan asitin ba a ba da ko kwabo wajen ganin likita, sai kuɗin fayil kawai da ake biya da ba su wuce N200 ba,"" a cewar Usman. A cewar mutumin, da ya koma kan wata larura sai ga al'amura sun sauya. ""A wurin tarɓar marasa lafiya, sai an biya kuɗin fayil kuma na ƙaramin katin zuwa ganin likita kan N400. Sannan idan katin ya cika sai mutum ya sayi wani. ""Haka kuma za a biya N500 duk lokacin ganin likita, idan likitoci biyu mutum zai gani sai ya biya N1,000 a buɗe fayil, kuma idan an je wurin ganin likita sai an sake biyan N1,000. ""﻿Hatta takardar neman taimako da ake bai wa marasa lafiya su kai wani wuri (to whome it may concern), sai mutum ya biiya N1,000 ko N2,000, wadda a baya na san kyauta ce ba a biya."" U﻿sman ya ce baya ga dogon layin da ake bi wajen biyan kuɗi, ""sai kuma mutum ya sake hawa wani layin na ganin likita."	https://www.bbc.com/hausa/articles/c89pd84gyl3o
technology	Ana yada manhajar da ke dauke da sirrin mutane a Facebook	"Ana ta yada bayanan sirri da suka hada da sirrin yadda mutane suka yi jima'i na wata manhaja a shafin Facebook, kamar yadda wani kamfani na Privacy International ya fada. Kamfanin na Privacy International ya gano yadda manhajar ke bibiyar bayanan sirrin mutane, musamman ma a shafukan sada zumunta. Bayanan diddigin sun gano yadda ake bibiyar halin da mata ke ciki ta fuskar jinin al'ada, da kuma alamomin zuwan sa, baya ga alamar haihuwa. Tun bayan da masanan suka fara binciken ya sanya wani kamfani mai makamancin wannan manhaja ya yi saurin sauya yadda yake ajiye bayanan sirrin mutane. Manhajojin jinin al'ada na tattara bayanan sirri da dama na mutane, kama daga lafiyar jikinsu zuwa bayanai na jima'i, yanayin da suke ciki, abinda suke ci ko sha da kuma irin audugar da mata masu al'ada suka yi amfani da ita. Ta yadda wannan manhaja ke gano bayanan sirrin mutane musamman mata shi ne amfani da ranakun ko kuma watan da suka fara jinin al'ada da kuma lokacin da suke tsammanin zuwan sa. Yadawa a Facebook na faruwa ne ta kafafen sada zumunta, wadanda ke fafutukar samun cunkoson mutanen da za su rika shiga shafukansu, kasancewar hakan na taimaka musu wajen samun kudaden shiga ta hanyar jawo hankulan masu tallace-tallace. PI ta bankado ire-iren wadannan manhajoji, da suka hadar da na bibiyar jinin al'ada, sai dai irin su Period Track Flo da Clue Period Tracker ne ba su bayyana bayanan sirrin mutane a shafin na Facebook ba. Amma sauran kamar su Maya da kamfanin Plackal ya kirkira mutane sama da miliyan biyar ne suka sauke akan wayoyin su ta hanyar Goggle Play, sai MIA na kamfanin Mobapp Development imited shi kuma da mutane sama da miliyan daya suka sauke. Binciken masanan ya ci gaba da cewa manhajar My Period ta kamfanin Linchpin Health sama da mutane miliyan guda ne shi ma suka sauke ta a kan wayoyinsu. PI ta ce kamfanin manhajar Maya ya tabbatar da cewa ya cire dukkanin bayanan mutane daga shafin Facebook tare da sauye-sauyen gaggawa kan yadda yake adana bayanan. Wata sanarwa da ya aikewa BBC: ""Dukkanin bayanan da manhajar Maya ya tattara suna da muhimmanci sosai ajen gudanar da aiki mai inganci. ""Sai dai bayanan da suka shafi jinin al'ada abu ne da ya dogara da wani yanayi na daban da ba lallai ne a dogara da shi ba. ""Masu amfani da manhajar mu suna sane da ka'idojin mu da kuma tsarin da muke amfani da shi na ajiyar bayanan sirri kafin su yi rijista da Maya. Amma kuma suna iya goge duk wasu bayanan su da suka sanya kafin su yi rijista tun farko."" PI ta kuma ce nauyin da ya rataya a wuyan irin wadannan kamfanoni shi ne, bin tsarin duk wta doka da ta shafi kare hakkin sirrin bayanan jama'a, kasancewar yarda da su ya sanya suke ganin zasu iya ba su amanar bayanansu. Sai dai kamfanin Facebook ya sanar da cewa zai kaddamar da wasu bangarori da ya kamata masu amfani da irin wadannan manhajoji su shiga domin dakatar da duk wasu tallace-tallace ko kuma bayanai da ake aike musu."	https://www.bbc.com/hausa/labarai-49669709
sports	Qatar 2022 - Jadawali da sakamakon wasannin Kofin Duniya	Wannan shafi zai dinga sabunta kansa da zarar an fara gasar A ranar Lahadi, 20 ga watan Nuwamba za a take gasar Kofin Duniya ta 2022 a Qatar da ke Gabas ta Tsakiya. Tawagar ƙasashe 32 ne ke fafatawa a gasar da za a yi karo na 22 a tarihi, kuma karon farko da ake yin ta a wata ƙasar Larabawa. Ƙasashen Afirka a gasar su ne Ghana da Senegal da Kamaru da Moroko da Tunisiya. Faransa ce mai riƙe da kofin bayan ta lashe shi a gasar da aka yi a Rasha a shekarar 2018. Ku kalli yadda Qatar ta tsara sanyaya filaye don 'yan wasa da 'yan kallo a lokacin wasannin Kofin Duniya	https://www.bbc.com/hausa/wasanni-63642098
technology	Yadda fasaha za ta sauya abubuwa a 2020	Latsa hoton da ke sama don kallon bidiyon Ana sa ran a shekarar 2020 5G zai shigo inda mutane za su fara amfani da shi a wasu wayoyi. 5G zai kawo sauye-sauye a wasannin cikin wayoyi da wasu muhimman abubuwa.	https://www.bbc.com/hausa/labarai-51053514
technology	Abin da ya sa Nasa ta aika jirgin sama jannati don karo da dutsen da ke yawo a samaniya	Hukumar binciken sararin samaniya da ke Amurka Nasa, ta tsara wani shiri mai suna Dart a makon da ya gabata, na aika wani jirgin sama jannati don ya yi karo da duwatsun da ke shawagi a sararin samaniya. Nasa ta yi hakan ne da nufin gwaji, domin ta gano fasahar da za ta ba ta damar kare faɗowar duwatsun na astiriyods cikin duniyar Earth a nan gaba. Tuni dai Nasa ta sanar da nasarar da ta samu a wannan shiri, inda jirgin da ta tura din ya yi karo da sdutesn ya kuma tarwatsa shi.	https://www.bbc.com/hausa/articles/cg314812vn7o
politics	Ba mu da sunan Ahmed Lawan da Akpabio a jerin 'yan takarar APC - INEC	"Hukumar zabe mai zaman kanta a Najeriya, INEC, ta bayyana cewa Jam'iyya mai mulki a kasar, APC, ba ta da 'yan takarar Sanata a mazabun Yobe ta Arewa da Akwa Ibom ta Arewa maso Yamma. Shugaban Majalisar Dattawan kasar, Ahmed Lawan, mai wakiltar Yobe ta Arewa na fafutukar samun tikitin tsayawa takara karkashin Jam'iyyar APC bayan da ya sha kaye a zaben fitar da gwani na dan takarar shugaban kasa.  Shi ma tsohon Gwamnan jihar Akwa Ibom, Godswill Akpabio, wanda ya fafata a zaben fitar da gwanin na kujerar Shugabancin Najeriya, na fuskantar wata turka-turkar ta neman sahalewar APC don samun damar wakiltar al'ummar mazabar Akwa Ibom ta Arewa maso Yamma a Majalisar Dattawa. Sai dai Kwamishinan Hukumar zabe, Festus Okoye ya ce INEC ba ta da wani dan takarar APC da zai wakilci mazabun Yobe ta Arewa da Akwa Ibom ta Arewa maso Yamma. A wata hira da Gidan Talabijin na Channels TV, Okoye ya kara da cewa ""a mazabun biyu, an gabatar da sunayen mutum biyu kuma hukumar ta yanke hukuncin cewa mutanen ba su ne halastattun wadanda suka lashe zaben fitar da gwanin da APC ta gudanar ba kuma ba mu wallafa sunayensu ba"". Ya ce APC ta dora sunayen Lawan da Akpabio cikin jerin  sunayen 'yan takara a shafin intanet na INEC  amma hukumar zaben ta yanke hukuncin cewa mutanen biyu ba su ne aka tsayar da su ba a zaben fitar da gwanin Jam'iyyar. A cewar Okoye, rashin wallafa sunayen mutanen biyu da bayanansu a karkashin mazabun na nufin zuw yanzu APC ba ta da sunayen 'yan takarar a mazabun biyu. Ko a makon da ya gabata sai da INEC ta musanta sauya kwanan watan wasu takardu domin samun damar shigar da sunayen Lawan da Akpabio a matsayin 'yan takarar kujerar Sanata a babban zaben kasar na 2023. INEC dai ta bayyana cewa ba ta wallafa foma-foman mutanen biyu ba - matakin da ya sa aka shigar da kara wadda kuma har yanzu take gaban alkali. Hukumar zaben ta ce hakan ne ya sa ta yi watsi da duk wata dabara ta gabatar da takardun bogi da ke tabbatar da takarar mutanen biyu a daidai lokacin da maganar ke gaban kotu."	https://www.bbc.com/hausa/articles/c89dq1l30p0o
technology	Daliban Jami'ar Bayero Kano sun kirkiri gawayi maras hayaki	Ku latsa hoton da ke sama don kallon bidiyon Wasu dalibai uku a Jami'ar Bayero a Kano da ke Najeriya sun kirkiro wata fasaha ta samar da gawayi wanda ba ya hayaki. Suna hada gawayin ne ta hanyar amfani da sharar gona wadda bayan an girbe ake bari a gona irin su karare da su buntun shinkafa wadanda ba su da amfani sosai ga manoma. Suna sayen sharar ne kan kowane kilo sai su karba su kai masana'antarsu inda ake sarrafawa. Matasan dai sun hadu ne a wajen taro inda suka tattauna yadda za su kirkiro wannan fasahar. Da aka bude wata gasa ta kasar Ingila a Jami'ar Bayero, sai suka kirkiro fasahar sannan aka hada musu ita a Cibiyar Kyankyasar Fasaha da ke Kano, Technology Incubation Centre. Bayan an hada fasahar, sai suka halarci wannan gasar inda suka yi na daya, wanda hakan ya ba su damar zuwa birnin tarayya Abuja inda aka yi gasar yanki ta kasashen Afirka, kuma suka sake zuwa na daya. Don haka suka samu zuwa Ingila inda suka halarci wani shirin bunkasa da horar da mutane masu fasaha. Yanzu haka daya daga cikinsu ya koma Ingila inda idan suka yi sa'a zai ba su damar shiga cikin tawagar mutum shida da za su je Majalisar Dinkin Duniya a birnin New York na Amurka, domin gabatar da fasaharsu. Idan suka yi dace za su iya samun goyon bayan da zai bai wa mutum 10,000 damar samun aikin yi nan da shekara 10. Mata da yawa a Afirka suna fama da cututtuka ko suna mutuwa sakamakon hayakin da suke shaka wajen girke-girke. Haka zalika, sare bishiyoyin da ake yi wajen samar da gawayin itace na daya daga cikin dalilan da ke janyo kwararowar hamada da sauyin yanayi. Da wannan tunanin ne, tawagar daliban mai suna Brycoal ta ga wannan fasahar ta dace wajen bayar da gudunmowa a Najeriya. Bidiyo: Fatima Othman	https://www.bbc.com/hausa/labarai-49531404
politics	Ohaneze na son shugabancin Najeriya ya koma tsarin karba-karba	"A Najeriya, kungiyar kare muradun al'ummar Igbo zalla ta ''Ohanaeze Ndigbo'', ta nemi a sa tsarin karba-karba na shugabancin kasar zuwa shiyyoyi 6 na kasar a kundin tsarin mulki, maimakon yadda wasu jam'iyyun ke karba-karbar tsakanin Kudu da Arewa. Kungiyar al'ummar Igbon na ganin ta haka ne kawai za a tabbatar da dai-daito, wajen ganin kowanne sashe na kasar ya samar da shugaban kasa. Mukaddashin shugaban sashen matasa na kungiyar ya shaida wa BBC cewa, wannan shawara ce da ta yi daidai da muradunsu na ganin cewa Najeriya ta ci gaba da kasancewa dunkulalliyar kasa guda. Ya ce,"" Idan har ba a sa irin wannan tsari na karba-karbar shugabancin Najeriya a kundin tsarin mulki ba, za mu iya karewa da wani tsari irin na wanda ya fi kudi ya kasance da iko a kodayaushe."" Mukaddashin shugaban sashen matasan kungiyar ta Ohaneze, ya ce yana ganin yin hakan ba zai yi kyau ga hadin kansu a matsayin al'umma ba. To sai dai kuma a nasu bangaren, wasu dattawan arewacin Najeriya na ganin wannan wata shawara ce da ya kamata al'ummar Igbon su gabatar da ita ga sauran 'yan Najeriya ta hanyar da ta dace. Dakta Hakim Baba Ahmed, shi ne kakakin kungiyar dattawan arewacin Najeriya, wanda ya shaida wa BBC cewa matakin kungiyar ta Ohaneze a kan hanya yake, amma kuma ya kamata su je majalisar wakilai da ta dattawan kasa su kai kokensu kan wannan batu. Ya ce,"" Shi batun karba-karba an yi shi ne a lokacin da kasar ke cikin babbar matsala, to yanzu wannan lokacin ya wuce, to amma idan har suna da hujja mai karfi to sai su kai inda ake gyara."" Dakta Baba Ahmed, ya ce batun karba-karba na da fa'ida da kuma rashin fa'ida, fa'dar ita ce ya yi amfanin a wani lokacin da kasa ke cikin matsala sosai, ana ta hayaniya Abiola ya ci zabe ba a ba shi ba da dai sauransu, to a nan ne aka ce a raba batun karbar mulki a kasar inda idan kudu ta yi sai arewa ta karba. Ya ce kuma wannan mataki ba wai an sanya shi a cikin tsarin mulki na kasa ba ne, shi tsarin mulkin kasa ya ce duk abin da za a tafiyar da shi na hakkin jama'a to a tabbatar kowa na da kashi a ciki in ji shi. Dakta Baba Ahmed, ya ce "" A bari 'yan Najeriya su zabi wanda suke ganin shi ra'ayinsu ya fi raja'a a kai, sannan a bari kowa ya fito ya nema, idan Igbo na son ya yi mulkin Najeriya, to ya fito ya yi damara kamar yadda kowa ke yi."" Al'ummar Igbo a Najeriya dai sun jima suna kiran da a sanya tsarin karba-karbar shugabancin kasar tsakanin shiyyoyi shida na kasar cikin tsarin mulki."	https://www.bbc.com/hausa/labarai-61875401
religion	Bidiyon Ku san Malamanku tare da Albanin Gombe, Ustaz Adam Muhammad Murtadha	"Latsa alamar lasifika da ke sama don kallon hira daUstaz Adam Muhammad Murtadha: An haife shi a karamar hukumar Ajingi da ke Jihar Kano a Arewacin Najeriya a shekarar 1978. Malamin ya soma karatunsa na allo a wurin mahaifinsa, Malama Murtala, wanda shi ma malamin addinin Musulunci ne. Daga bisani ya koma Unguwar Bachirawa da ke cikin birnin Kano, inda ya yi karatu a wurin wani fitaccen Malami mai suna Malam Garba. Ustaz Adam ya kara da cewa bayan rasuwar mahaifinsa ya tafi Gombe wurin kakansa mai suna Malam Abdulhamid wanda aka fi sani da Malam Karami inda ya ci gaba da karatun Alkur'ani. ""Baya da Allah ya ba ni ikon samun karatun Alkur'ani, sai kuma na shiga makarantar gaba da firamare mai suna Government Arabic College, Gombe, inda na kammala ta a 2007.Daga nan kuma na ci gaba da karatu a wurin Malamai, sanna kuma na yi Diploma a fannin Larabci,"" a cewarsa."	https://www.bbc.com/hausa/media-60699781
sports	Ana binciken Ronaldo saboda fasa wayar ɗan kallo	'Yan Sandan Merseyside na bincikar dan kwallon Manchester United, Cristiano Ronaldo, wanda ake zargi ya fasa wayar dan kallo. Wani bidiyo da yake yawo a kafar sada zumunta dauke da sako, ya nuna lokacin da ya kwada wayar da kasa, bayan da United ta yi rashin nasara da ci 1-0 a gidan Everton. Daga baya Ronaldo mai shekara 37 ya nemi afuwa a kafar sada zumunta. 'Yan Sandan Merseside sun ce suna binciken ''rahoto kan zargin cin zarafi'' da aka yi a filin Goodison Park ranar Asabar. Jami'in da ke magana da yawun jami'an tsaro ya ce suna tattaunawa da Manchester United da kuma Everton kan lamarin. ''A lokacin da 'yan wasan ke barin fili da misalin karfe 2.30, an yi rahoton cewar an ci zarafin wani yaro daga wajen wani dan wasa baki a lokacin da za su bar filin.'' ''Ana kan bincike kuma jami'ai na aiki tare da mahukuntan Everton da neman faifan bidiyon da aka nadi lamarin da ganawa da shaidu, domin tabbatar da hujjar abin da ya faru.'' ''Ana neman duk wanda yake da shidar kan abin da ya faru da ya tuntubi 'Yan Sandan Merseyside a kafar sada zumunta a Twitter MerPolCC ko kuma ta Facebook Merseyside Police, sai a tuntuba ta binciken da aka yi wa lamba 228 na ranar 9 ga watan Afirilun 2022.'' Manchester United ta ce ta san da ''zargin da ake yi'' sannan za ta bayar da hadin kai kan binciken da 'yan Sanda ke yi. Bayan da aka ci United hakan ya kawo mata cikas kan neman gurbin shiga Champions League a badi, bayan da Everton ke fatan kaucewa daga faduwa daga Premier League ta bana. Sai dai Ronaldo dan kwallon tawagar Portugal ya ce ''Yana da wahala ka boye fushinka a irin halin da muke ciki. ''Koda yake dole muke martabawa da hakuri, da kuma yin halayya ta gari da yara za su kwaikwaiya masu sha'awar tamaula. ''Ina son na nemi afuwa kan fusata da na yi, kuma idan da hali, zan so na gayyaci magoyin bayan domin ya kalli wasa a Old Trafforrd.''	https://www.bbc.com/hausa/wasanni-61059676
religion	Kusan malamanku tare da Abdulwahid Muhammad Nazifi Al-karmawi	Kusan malamanku tare da Abdulwahid Muhammad Nazifi Al-karmawi	https://www.bbc.com/hausa/rahotanni-57010885
health	Cututtuka biyar da rashin bishiya ke haddasawa	"Dr Hashim Muhammad Dahiru, wani likita ne a Najeriya da ya mayar da hankalinsa ga samar da ingantaccen muhalli. Ta hanyar gidauniyarsa mai suna Panacea Foundation, Dr Dahiru ya dasa bishiyoyi fiye da dubu 100 a fadin jihar Kano. ""Burina shi ne samar da muhallin da zai zama mai inganci ga dan adam"", in ji Dr Dahiru. Likitan ya lissafa wasu cutuka guda biyar da ya ce rashin bishiya a muhalli na haddasu."	https://www.bbc.com/hausa/articles/cll6p6l5z32o
entertainment	Rikici tsakanin 'yan Najeriya da Kenya a kan Lupita	"Fada ya kaure tsakanin 'yan Najeriya da takakwarorinsu na kasar Kenya a shafin Twitter saboda zabar wata jaruma 'yar kasar Kenya, Lupita Nyong'o ta fito a matsayin 'yar Najeriya a wani shirin fim. Fim din mai suna Americanah, labari ne na wata mata 'yar Najeriya da ta je karatun jami'a a Amurka da kuma dawowarta Legas. An samo labarin dake fim din Americanah ne daga wani littafi wallafar Chimamanda Ngozie Adichie, wanda ya yi fice har ya samu babbar kyauta a 2013. Tun bayan sanarwar da kamfanin shirya fina-finai na WarnerMedia ta fitar a makon jiya, 'yan Najeriya ke ta nuna adawarsu a shafin twitter, cewa bai dace a zabi Nyong'o 'yar kasar Kenya, wacce ta taba lashe kyautar jarumar fim na Oscar ba, ta fito a matsayin 'yar Najeriya a fim din. A cewarsu, zai fi dacewa a sanya 'yar Najeriya da za ta iya magana da harshen 'yan Najeriya ta fito a matsayin 'yar kasar. ""Fitowar Lupita a matsayin zai fuskanci matsala daya... magana da harshen Ibo,"" a cewar wani a twitter. Wannan kuma na cewa: ""Akwai kyawawan jarumai mata 'yan  Najeriya da za su fi iya yin abun da ake bukata."" A nasu bangaren, 'yan Kenya a shafin twitter sun yi ta kare zabin da aka yi wa Nyong'o, inda suke wa 'yan Najeriya shagube da cewa ai ba Nyong'o ce ta ""kawo rashin aikin yi a Najeriya ba"" saboda ta zama kwararriyar jaruma. Wasu kuma sun tunatar da 'yan Najeriyar cewa ba a sanya dan yankin gabashin Afirka ko daya ba a wakar Beyoncé da aka sanya fim din 'The Lion King' wanda kamfanin Disney ya sabunta, duk da cewa an yi amfani da yanayin kurmin kasar Kenya wajen tsara fim din."	https://www.bbc.com/hausa/labarai-49717218
politics	Ganin arha ne zargin Buhari da sakaci kan coronavirus - Gwamnatin Najeriya	"Fadar shugaban Najeriya ta ce ganin arha ne da zuzuta abu, suka sa wasu mutane ciki har da 'yan majalisar kasar, shiga yekuwar neman suna a wajen talakawa kan batun Covid-19. Ta ce wannan, ba lokaci ne na neman shiga a wajen talakawa da siyasar ganin arha ba. Sanarwar da fadar shugaban Najeriyar ta fitar da yammacin jiya na cewa jazaman ne sai duk 'yan kasar Gabas da Yamma, Kudu da Arewa su hada kai a yaki da wannan annoba, ba tare da la'akari da bambancin addini ko akida ba. A baya-bayan nan Shugaba Muhammadu Buhari na shan suka kan yadda ake zargin ya yi biris ya ki fitowa ya yi wa 'yan kasar jawabi kan halin da ake ciki game da cutar covid-19 'Yan Najeriya da dama musamman a shafukan sada zumunta na ta kira ga Shugaba Buhari ya gabatar da jawabi kamar yadda takwarorinsa a fadin duniya suke yi a kokarinsu na shawo kan coronavirus. Hatta 'yan majalisar dattijan kasar sun fito sun bukaci shugaban Najeriya ya yi wa 'yan kasar jawabi kan batun. Sai dai fadar shugaban kasar ta ce: ""Muna kuma yin kira ga 'yan Najeriya kada su dubi wannan hali da aka shiga a matsayin wata damar nuna siyasa ko amayar da kullatar da suke da shi ga gwamnati ko kuma jam'iyyar APC mai mulki."" Shugaba Muhammadu Buhari ya yaba wa duk jami'an da ke kan gaba-gaba a yakin da Najeriya ke yi da mummunar cutar coronavirus da ta addabi duniya. Fadar shugaban ta ce suna da babban kwamitin hadin gwiwa na shugaban kasa karkashin jagorancin Sakataren Gwamnatin Tarayya. Kuma a cewarta an bai wa kwamitin damar gudanar da duk wasu nauye-nauye kan wannan lamari. Don haka suka bukaci goyon bayan dukkanin dan Najeriya ya yi aiki tare da gwamnati a yaki da cutar covid-19 kuma a bi duk wani umarni daga Cibiyar takaita yaduwar cutuka ta Najeriya. Ba ma son firgita jama'a Fadar shugaban Najeriya ta ce ba ta son tayar da hankula, amma dai za su ci gaba da fitar da sabbin bayanai masu fa'ida ga 'yan kasar. Ta ce daga cikin matakan da hukumomi ke dauka don yaki da cutar coronavirus har da sanarwar da Babban Bankin Najeriya ya fitar a ranar Litinin ta samar da rancen naira tirliyan 1 da biliyan 100 ga harkokin kasuwancin da wannan annoba ta shafa. Haka zalika, bankin ya samar da wani asusun ba da tallafi ga magidanta da masu kanana da matsakaitan sana'o'i da kuma sanar da rage kudin ruwa a kan basuka daga kashi 9% zuwa kashi 5% Haka shi ma, Kamfanin samar da man fetur na kasar NNPC ya sanar da ragin naira 20 a kan litar man fetur guda, daga naira 145 zuwa naira 125 a yanzu. ""Annobar Covid-19 ta janyo faduwar farashin danyen man fetur a duniya, don haka shugaban kasa ya ce su ma 'yan Najeriya, ya kamata su ci moriyar wannan ragi da aka samu"" in ji sanarwa. Ta ce Shugaba Buhari ya aminta da ministocin da ke da jibi a majalisar ministocinsa da kuma jami'an Cibiyar Takaita Yaduwar Cutuka ta Najeriya, wadanda ke ba shi sabbin bayanai da shawarwarin kwararru. A cewarta ""Wadannan jami'ai daga abin da ya bayyana game da ayyukansu suna da kwarewa. Fadar shugaban kasa na son tabbatar wa 'yan Najeriya cewa lamarin bai fi karfin gwamnati ba."" Ta ce babu bukatar kowa ya firgita. Zuwa yanzu matakan da aka dauka suna aiki da inganci. A yanzu haka akwai kwararan matakan bincike da ake dauka a hanyoyin shiga Najeriya na sama da na teku, in ji ta. Kuma duk kokarin da Najeriya ke yi a bayyana yake, tun da har ""Hukumar Lafiya ta Duniya ta fito ta yaba mana"". Hukumomin gwamnati daban-daban ciki har da kafofin yada labarai sun fara gagarumin wayar da kai kan matakan inganta tsafta. Haka zalika, don kare bazuwar kwayar cutar zuwa Najeriya, shugaban kasa a cewar sanarwar tuni ya ba da umarnin sanya tarnakin shigo wa kasar a kan kasashe 13, da aka samu yawan masu fama da coronavirus. Ta ce ko da yake Najeriya tana murnar marabtar baki daga fadin duniya, amma kare lafiya da tsaron 'yan kasa da ma kasar kanta ne abubuwan da suke bai wa fifiko. A cewarta wannan haramci na shiga kasar daga wadancan kasashe guda 13 zai ci gaba da kasancewa daga ranar 20 ga watan Maris har sai an ji sanarwa ta gaba a kan batun."	https://www.bbc.com/hausa/labarai-51969700
technology	Facebook ya sauya suna zuwa Meta a wani gagarumin garanbawul	"Facebook ya sauya sunan kamfanin zuwa Meta a wani gagarumin garanbawul. Kamfanin ya ce ya ""faɗaɗa ayyukansa"" ta yadda kamfanin zai ƙunshi dukkan abubuwan da yake yi, saboda yana abubuwan da suka zarta shafukan sada zumunta zuwa yin abubuwa na kamar gaske wato virtual reality. Sauyin bai shafi shafukan kamfanin ba kamar su Facebook da Instagram da Whatsapp, kawai sunan babban kamfanin da ke da mallakinsu ne ya sauya. Matakin ya biyo bayan wasu jerin labarai marassa daɗi ne a kan kamfanin, kan wasu bayanai da wata tsohuwar ma'aikaciyarsu ta saki. Frances Haugen ta zargi kamfanin da fifita riba a kan tsaron mutane. A shekarar 2015, Google ya yi wani sauyi a kan kamfaninsa inda ya mayar da sunan Alphabet, sai dai har yanzu ba a saba da sunan ba."	https://www.bbc.com/hausa/labarai-59081626
sports	Najeriya ta kai matakin dab da na kusa da karshe a gasar mata ta Kofin Duniya	Tawagar kwallon kafa ta mata ta Najeriya 'yan kasa da shekara 20 ta kai matakin dab da na kusa da karshe a gasar kofin duniya a Costa Rica, bayan da ta ci Koriya ta Kudu 1-0. To sai dai Ghana ba za ta kai zagayen gaba ba a wasannin, bayan da ta kara shan kashi a wasa na biyu a rukuni na hudu. Wasan na rukuni na uku da Falconets ta buga an samu tsaikon awa daya kafin a fara, bayan da guguwa da iska da zubar ruwan sama ya mamaye filin wasa na Alejandro Morera Soto. Tun kan hutu Koriya ta Kudu ta yi ta kai hare-hare ga ragar Nageriya, amma haka suka je hutu ba ci. Bayan da suka koma zagaye na biyu ne Falconets ta kara kwazo, inda saura minti bakwai a tashi daga karawar Esther Onyenezide ta ci kwallo. Falconets wadda ta yi rashin nasara a wasan karshe a hannun Jamus a gasar 2010 da kuma 2014 ta fara da cin Faransa 1-0 a wasan farko a rukuni na uku. Ranar Alhamis Najeriya za ta fuskanci Canada a wasa na uku kuma na karshe a rukunin da Canada, wadda ta sha kashi a wasa biyu da ta kara. Ghana daya daga cikin mai wakiltar Afirka ta yi rashin nasara da ci 2-0 a hannun Japan a wasa na biyu a rukuni na hudu. Ghana wadda ba ta haura wasannin cikin rukuni a karo na biyar da take halartar wasannin kofin duniya, za ta buga da Nertherlands ranar Alhamis.	https://www.bbc.com/hausa/articles/cw4120w3wy4o
business	Za a sayar da butar shayi naira miliyan arba'in da tara	"Za a iya sayar da wata butar shayi ta China wadda aka gano ta a kulle a wani garejin mota a kan kusan fam 100,000, wato fiye da naira miliyan arba'in da tara. Butar shayin wacce ta shafe daruruwan shekaru ta wani ma'aikacin gine-gine ne a yankin Derbyshire na kasar Birtaniya, sai dai wasu rahotanni na cewa mai yiwuwa ta wani sarki na zamanin ce, a cewar kamfanin yin gwanjon kayayyaki na Hansons Auctioneers. Sun yi kiyasin cewa za a iya sayar da ita a kan tsakanin fam 20,000 zuwa fam 40,000m sai dai wasu 'yan kasar China da ke son sayenta za su iya biyan fiye da wannan adadi. Mamallakin butar yana shirin aika wa da ita kantin da ke bayar da kyautar kaya. Mutumin mai shekara 51, wanda ba ya so a bayyana sunansa, ya ce kakansa ne da ya zauna a lardin Asia lokacin Yakin Duniya na Biyu ya kawo musu butar mai tsawon santimita 15. Ta kwashe shekara da shekaru a cikin kayan kwanukan mahaifiyarsa kodayake daga bisani an saka ta a wani akwati aka ajiye a gareji a garin Church Gresley da ke yankin Derbyshire. Sai dai kullen da aka yi sakamakon korona ya ba da dama mai garejin ya bincika kayan da ke cikinsa a tsanake. ""Ina so na fadi gaskiya, mun so mu tura da dukkan kayan kantin da ke bayar da kaya kyauta,"" in ji ta. ""Kodayaushe ina tunani kan butar shayin, wacce nake kallonta a matsayin wani abu na musamman. ""Duk da haka, da na kai ta Hansons ba ni da tabbaci, don haka na fito da wasu kayayyaki domin su yi musu daraja, kuma sun yi min dariya da na fasa sayar da butar."" Sai dai masu auna darajar kayayyaki na Hansons sun bayyana cewa butar ta samo asali ne tun karni na 18 kuma mai yiwuwa Sarki Qianlong ya yi amfani da ita. Charles Hanson,  mai kamfanin auna darajar kayayyaki, ya ce akwai wasu butocin ""masu kama da waccan"" kuma dukkansu suna adane a gidajen adana kayayyaki na Taiwan da China. Ya kara da cewa: ""Wannan kullen shi ne mafi kyawu da ya faru a duniya. Abin al'ajabi ne yadda aka samu butar sarki a gidan da ke Derbyshire."" Za a sayar da butar a baje-kolin da za a yi a shafin intanet ranar 24 ga watan Satumba."	https://www.bbc.com/hausa/labarai-54091149
sports	Atletico Madrid 0-0 Manchester City: City za ta kara da Real Madrid a Champions League	Manchester City ta kai daf da karshe a Champions League, bayan da ta tashi 0-0 a gidan Atletico Madrid ranar Laraba. City ta kawo wannan matakin ne, bayan da ta ci Atletico Madrid 1-0 a wasan farko da suka buga a Ingila ranar 5 ga watan Afirilu zagayen kwata fainal. Wannan shi ne karo na 100 da City ta buga Champions League da yin nasara a wasa 55 daga 99 da ta yi a baya. Ta zama ta farko mai wannan bajintar a Ingila cikin wadanda suka yi karawa 100 a gasar ta Champions League. A wasa 55 da ta ci a babbar gasar tamaula ta zakarun Turai a karawa 100, Real Madrid ce kan gaba mai nasara 57 a lokacin da ta yi nata fafatawar 100 a Champions Legaue a baya. Atletico ta karasa gumurzun da yan wasa 10 a cikin fili, bayan da aka bai wa Felipe jan kati, wanda City mai jan ragamar teburin Premier League ta kai zagayen gaba da kwallo 1-0 gida da waje. A kakar bara City ta kai zagayen karshe a Champions League, wadda Chelsea ta yi nasara da ci 1-0 ranar 29 ga watan Mayu. Da wannan sakamakon City za ta karbi bakuncin Real Madrid a wasan farko a daf da karshe ranar 26 ga watan Afirilu a Etihad Real Madrid za ta yi wa City masauki a gumurzu na biyu a daf da karshe a Sifaniya ranar Laraba 4 ga watan Mayu a Santiago Bernabeu Wannan shi ne karo na biyu da Manchester City ta kece raini da Atletico Madrid a babbar gasar tamaula ta kungiyoyin Zakarun nahiyar Turai wato a Champions Leageu. Sai dai kuma karo na biyar da Pep Guardiola da Diego Simeone suka fafata da juna a horar da tamaula, inda Guardiola ya ci uku, shi kuwa Simeone ya yi nasara daya. Manchester City ba ta taba daukar Champions League ba, yayin da Real Madrid take da shi 13 jumulla. 'Yan wasan Atletico Madrid da suka kara da na Man City: Masu tsaron raga: LECOMTE da OBLAK da kuma RENAN LODI Masu tsaron baya: SAVIC da WASS da FELIPE da M. HERMOSO da REINILDO da VRSALJKO da kuma KONDOGBIA Masu buga tsakiya: R. DE PAUL da KOKE da LEMAR da MARCOS LLORENTE da CARRASCO da J. SERRANO da kuma JOÃO FÉLIX Masu cin kwallo: GRIEZMANN da SUÁREZ da CORREA da kuma CUNHA	https://www.bbc.com/hausa/wasanni-61084868
entertainment	Mutumin da ya haddace karin magana da salon magana da ke cikin ƙamus din Turanci na Oxford	Latsa hoton da ke sama domin kallon bidiyon: Shafiu Adamu ya shaida wa BBC cewa daga 1996 zuwa yanzu ya haddace karin magana da salon magana na turanci guda dubu goma. Ya kara da cewa yanzu haka yana da Kamus na Larabci inda yake kokarin haddace su. Shafiu Adamu ya ce babban burinsa shi ne a saka shi a kundin Guiness World Book.	https://www.bbc.com/hausa/media-59917382
business	Yadda farashin raguna ya yi tashin gwauron zabi a kasuwannin Abuja	"Danna hoton da ke sama domin kallon bidiyon: A yayin da ya rage kwana 4 kafin babbar sallar layya ta shekarar 2022, abokiyar aikinmu, Sadiqa Bkeke, ta leka babbar kasuwar raguna ta Dei-Dei da ke Abuja, babban birnin tarayyar Najeriya. A bana, masu saye da sayarwa duk su na kokawa kan tsadar dabbobin layya musamman raguna da aka fi amfani da su wajen yin layyar. Tawagar BBC tayi kicibis da Mallam Muhammad wani da ya je kasuwar domin ya sayi rago amma ya shafe kusan yinin ranar gaba daya bai saya ba saboda tsadar dabbobin. Muhammad ya ce ""farashin raguna ya fi yadda na yi tsammani, bara kamar wannan lokacin ragon da na saya Naira dubu 80 zuwa 90 ya koma dubu 140 a bana"". Shi ma Sarkin kasuwar dabbobi ta Dei-Dei Alhaji Abdullahi Abdulkadir ya tabbatar da tsadar ta raguna inda ya ce akwai sauyin farashi a bana idan aka kwatanta da bara sannan ya bayyana dalilai da suka kawo tsadar raguna sosai. ""Yanayin tsadar kudin mota daga inda ake dauko dabbobi sakamakon tsadar man dizel da kuma tsadar dusa su ne manyan dalilai da suka kawo tsadar raguna a bana"" in ji Alhaji Abdullahi. Ya kara da cewa buhun dusa daya ya kai Naira dubu tara zuwa dubu 10 maimakon dubu hudu a baya."	https://www.bbc.com/hausa/media-62029388
technology	Amsoshin Takardunku 16/04/2021: Yaya helikwaftan da aka aika duniyar Mars ke aiki?	Latsa hoton sama domin sauraren shirin A filinmu na Amsoshin Takardunku na wannan mako, mun amsa tambayoyi kan yadda helikwaftan da aka aika duniyar Mars ke aiki, da kuma ko ƴan Najeriya suna da ikon sa a raba ƙasar.	https://www.bbc.com/hausa/shirye-shirye-na-musamman-56780263
business	An bukaci Najeriya ta rage darajar naira	"Bankin JPMorgan ya bukaci Najeriya ta rage darajar Naira da kashi 10 cikin dari nan da karshen watan Yuni bayan faduwar farashin man fetur, a cewar rahoton kamfanin dillancin labarai na Reuters. Reuters ya tuntubi Babban Bankin Najeriya na CBN amma bai mayar da martani ba. Sai dai CBN ya yi hasashen wasu matakai da suka fi na rage darajar naira girma idan har farashin man ya rikito daga dala 40 ko 30. A lokacin da farashin mai ya fadi a shekarar 2014, Najeriya ta kare darajar naira ta hanyar dakile zirga-zirgar kudaden kasashen waje, maimakon rage darajar kudin kasar. Jami'in bankin JPMorgan, Ayomide Mejabi, ya ce a wannan karon yana tsammanin CBN ya rage darajar naira da kashi 10 zuwa naira 400 a kan dala daya, ba kamar yadda take a yanzu ba na 366.3 a kan dala daya. Najeriya na daya daga cikin kasashe masu tasowa da suke kayyade darajar kudinsu, inda take tsara yadda dala za ta shiga ta fita daga kasar da kuma ajiyar kudin CBN. Sauran kasashe irinsu Angola da Venezuela sun saukaka matakansu domin bai wa takardun kudaden kasarsu damar yi wa kansu matsayi a kasuwa canjin kudi. Jami'in bankin JPMorgan, Ayomide Mejabi ya ce yana tsammanin CBN ba zai maimaita abin da y yi ba a shekarun 2014-2016, lokacin da aka samu faduwar farashin man. ""Muna ganin CBN ba zai maimaita kuskuren da ya yi ba a rikicin 2014-2017 lokacin da ya toshe hada-hadar kudaden kasashen waje ta hanyar kayyade darajar naira,"" in ji shi. Ya kara da cewa suna sa ran wannan karon bankin zai kyale kasuwar canjin kudaden kasashen waje ba tare da an dabaibaye ta da dokoki ba."	https://www.bbc.com/hausa/labarai-51844295
entertainment	Mutanen da suka shafe awa 30 a layin yin bankwana da gawar Sarauniya Elizabeth	"Dubban mutane ne suke ta tururuwar zuwa yin bankwana da gawar Sarauniya Elizebeth, a yayin da ya rage kwana uku a binne ta. Wakilin BBC Kristian Johnson, ya shiga cikin mutanen da suka shafe dare a kan layin shiga ganin gawar Sarauniyar inda har ya yi sabbin abokai a zaman da suka yi cikin zubar ruwan sama a Landan. Da misalin karfe 10 na yammacin ranar Talata ce aka bude wajen shiga ganin gawar Sarauniyar. Mutanen da suka yi sabo da juna a wajen kafin su shiga ganin gawar na da dama sosai, kuma sun rinka amfani da lemar juna saboda ruwan da ya sauko a wajen. Ina daga cikin wadanda suka yi sa'ar shiga wajen. Ya ce, ""Na samu wajen fakewa a jikin ginin wani banki saboda ruwan da ake yi, to amma duk da haka sai da wandona ya jiƙe. Ba kuma ni kadai ne hakan ta faru da ni ba."" Wata mata da ke wajen ma ta ce sun jiƙe sharkaf, amma daga bisani sun bushe. Yawan 'yan jarida a wajen ya fi na mutane a ranar Litinin, a lokacin da Vanessa Nathakumaran, ta je wajen ta shiga gaban layin. Daga ita sai 'yar jakarta ta je wajen kuma tana da sa'a fiye da 48 da suka rage mata kafin ta shiga cikin dakin da aka ajiye gawar. Kristian Johnson, ya ce a lokacin da je wajen da rana ya tarar da ita kuma ya samu an ba shi lamba 17 a cikin wadanda ke kan layi. Michael Darvill, mai kimanin shekara 85 tare da 'yarsa Mandy Desmond mai shekara 55, sabbin makwabtan dan jaridar ne da tuni suka samu kujeru suka zauna don jiran shiga ganin gawar. Babu wasu litattafai ko wasu abubuwan da za su iya dauke musu kewa a wajen, illa kawai hira tsakanin wadanda ke wajen. Babu wanda yake duba wayar salularsa ko kuma ya sanya ta a caji, akwai batutuwan yin hira a kansu a wajen. A lokacin da ruwan sama ya sauko da rana a ranar Talata, mutum 50 ne kadai suka rage a kan layin in ji dan jaridar. Wani mutum mai suna Gary Keen, ya rinka bin layi yana raba wa mutane gutsuren pizza. Jacqueline Nemorin, daga Mauritius, ta rinka rarraba wa matan da ke kusa da ita a kan layi inibi, can kuma sai ga wasu mutane sun isa wajen sun raba kofin shayi da na gahawa. Yaqub Yousuf, wanda ke zaune a kusa da Gadar Lambeth, ya kawo nasa taimakon wajen, don taimaka wa mutanen da ke kan layin shiga ganin gawar Sarauniya. Daga bisani mutane da dama sun rinka kai nasu taimakon ciki har da masu kai abinci wajen. Duk da kasancewar ana tsakiyar ruwan sama a wajen a lokacin, Andrew Israels-Swenson, ya ci gaba da samun labarai daga wajen wannan dattijuwa mai shekara 85, Truus Nayman. Ta kuma bayar da labarai daban-daban. Andrew, wanda ya je wajen daga Minnesota a daren ranar Asabar, ya ce ya samu tikitin zinare saboda samun damar zuwa wajen da wuri har ya shiga layin ganin gawar Sarauniya, ya kwana a kan benci a zaune. Truus, ta zo ne daga Netherlands, ta shaida mini cewa ta je Landan ne a shekarar 1954, shekara guda bayan nadin Sarauniya Elizebeth. Ta ce, ""Na dan yi tsufa a yanzu musamman wajen bin layin, ni da mijina mun taba bin layi irin wannan a lokacin da Winston Churchill ya mutu a 1965, sai da muka shafe dare muna tsaye a nan."" ""A lokacin da Gimbiya Diana ta mutu a 1997, ni da ɗana mun sake bin layi a Fadar Kensington don rubuta ta'aziyyarmu a cikin littafin da aka ware. ""Sannan a lokacin da mahaifyar Sarauniya Elizebeth ma ta mutu a 2002, na zo da kaina na bi layi, ni asalina mai biyayya ce."" Da misalin karfe biyu na dare na shiga tantina na ɗan kwanta. Ko da na tashi bayan sa'o'i biyu, sai na ga Micheal da 'yarsa Mandy suna dariya duk da rashin baccin da ba su yi ba. Micheal ya ce, ""Mun jiƙe da ruwa tun misalin karfe biyu na dare, kuma ga shi ba mu bushe ba, saboda ruwan yana zuwa ya kuma dauke don haka a cikin ruwa muka zauna."" Cikin ikon Allah, sai ruwa ya dauke a lokacin rana ta fara fitowa. A nan mutane wasu fara shan gahawa wasu kuma na goge idanunsu yayin da ya rage musu sa'o'i su shiga gani da kuma bankwana da gawar Sarauniyar. Monica Farag, wadda 'yar asalin Philippines ce, ita ce ta shida a kan layi. Ba ta samu kujerar zama ba, a haka matar mai kimanin shekara 61 da haihuwa ta rinka kai komo har gari waye. Ta ce, ""Ina matukar daukin gani da bankwana da gawar Sarauniya, ko da yake ban ko rintsa ba. ""Lokaci ne mai matukar tarihi a gare ni saboda na shafe shekara 36 a Ingila."" ""Jim kadan bayan wayewar gari aka umarci ta naɗe tanti na, can na hango cuncurundon mutane ga shi kuma kowa ya hau kan layi. ""Da misalin karfe 3 na yamma, sai aka umarci mu shiga amma an kiyasta cewa mutum 20 ne za su rinka shiga a lokaci guda. ""Na bi sahunsu Truus da Andrew da Micheal da Mandy da kuma Paul, wadanda suka kasance makwabtana a wannan dare a lokacin da aka umarci su fara tafiya a hankali zuwa Westminister. Da misalin karfe 5 na yamma, aka bude kofar majalisar dokoki a hankali daga nan sai aka fara shiga a hankali kuma kowa ya tsit. A tsakiyar zauren taron na Westminister akwatin gawar Sarauniya ne a ajiye. Wata mata da ke bayana sai na ji ta fara shesshekar kuka, a gabana kuma Andrew da Truus ne suke tafiya kadafa da kafada. Na ji dadin shiga wannan zaure bayan na shafe sa'o'i 30 ina jira."	https://www.bbc.com/hausa/articles/cy03vv8k532o
religion	An hana wakokin yabon Annabi a Kano sai da izinin gwamnati	"Hukumar tace fina-fanai da sauran adabi ta jihar Kano ta ce babu wani sha'iri da zai kara waka a jihar sai idan ta ba shi lasisi. Shugaban hukumar Isma'il Muhammad Na'abba wanda aka fi sani da Afakallah ne ya bayyana hakan a wata hira da BBC ta yi da shi. Afakallah ya ce ganin yadda sha'irai ke wuce iyaka a lokuta da dama ya sa hukumar ta dauki wannan azama. Ya kuma ce ko an bai wa sha'iri lasisi idan ya yi wakar sai ya kawo an saurara an tabbatar da babu wani abu na batanci a ciki. Isma'il Muhammad Na'abba ya ce an kafa wannan hukuma ne kan abu uku kan harkokin addini cikin abubuwan adadi, da al'adu da kuma zamantakewa ta yadda kowa zai girmama addini da al'adar abokin zamansa. Ya zuwa yanzu in ji Afakallah ya ce akwai wakoki uku zuwa biyar da suka taba rikita jihar Kano sakamakon rashin tantancewa. ""A baya mun ba su damar tace wakokin da suke yi ta hanyar jagorancin wasu shugabanninsu amma sai abin ya zo da rikici shi ya sa a yanzu muka dawo da ragamar aikin hannunmu. ''Abin yana ci mana tuwo a kwarya ganin ganin yadda ake shiga hurumin Allah da Annabinsa, da kuma yadda ake zagin manyan bayin Allah duk da sunan yabo,"" in ji Afakallah. Shugaban ya ce mutanen jihar Kano masu riko da addini ne don haka suka fara yunkurin daukar mataki da kansu a baya kan irin wadannan abubuwa, don haka gwamnati ta farga kuma da sannu za a yi wa tufkar hanci. Afakallahu ya ce ""Tuni muka nemi gidajen rediyo a Kano su daina sanya irin wadannan wakoki har sai lokacin da muka bayar da izini"". Da aka tambaye shi ganin cewa ba su da adadin mawakan da ke jihar sai ya ce: ""A ko wacce karamar hukuma muna da ofishi kuma ko wanne ofishi da kayan aikin da za a iya aikin tace waka a cikinsa don haka ba abu ba ne da zai ba mu wuya wajen shawo kansa. Mun tanadi hukunce-hukunce da za mu yi wa duk wanda ya karya dokar da aka shimfida, domin mu tabbatar da ya zama izina ga 'yan baya."" Za a rika bai wa irin wadannan mawaka horo domin sanin me suke wakewa da kuma kalaman da ya kamata su rika amfani da su."	https://www.bbc.com/hausa/labarai-53320361
religion	Bidiyon Ku San Malamanku tare da Sheikh Dr Jabir Sani Maihula	Ku latsa hoton da ke sama don kallon bidiyon: An haifi Sheikh Jabir Sani Maihula ranar Juma'a 3 ga watan Yulin shekarar 1981 a garin Sifawa da ke jihar Sokoto. Ya fara karatun addini wajen mahaifi da mahaifiyarsa a gida na Fiƙihun Malikiyya da Iziyya da Ahalari, sannan ya halarci makarantar addini da ke cikin gidansu inda ya karanci Ƙur'ani da Hadisi. Ya kuma halarci makarantar soro wajen Malam Ibrahim Auro. Ya yi makarantar firamare a Sokoto sai sakandare ta Kwalejin Fasaha ta Rinjin Sokoto. Bayan nan sai ya samu gurbin yin digiri A Madina a shekarar 1999, amma sai da ya fara koyon Larabci na tsawon shekara ɗaya. A lokacin shi ne ɗalibi mafi ƙarancin shekaru Najeriya.	https://www.bbc.com/hausa/media-56203837
sports	An fitar da jadawalin gasar tamaula a Jamus kakar 2022/23	An tsayar da ranar 5 ga watan Agusta don fara gasar Bundesliga kakar 2022/23, inda ake sa ran fitar da jadawalin wasannin ranar 17 ga watan Yuni. Kafin fitar da jadawalin an yi la'akari da gasar kofin duniya da Qatar za ta karbi bakunci daga 21 ga watan Nuwamba zuwa 18 ga watan Disambar 2022 da za a yi. Hakan zai sa a yi hutun wata biyu a wasannin gasar tamaula ta Jamus musamman a Bundesliga da karamar gasar, wato Bundesliga 2 da DFB Cup. Za a buga wasan karshe a Bundesliga da Bundesliga 2 daga nan a yi hutu, wato mako na 15 a Bundesliga da na 17 a Bundesliga 2 a makon 11 zuwa 13 ga watan Nuwamba. Bayan gasar cin kofin duniya da hutun da ake yi a wasannin tamaula a Jamus, za a ci gaba da karawar Bundesliga ranar 20 ga watan Janairun 2023, sannan a dora a Bundesliga 2 ranar 27 ga watan na Janairu. An kuma tsara za a buga wasannin makon karshe a Bundesliga wato sati na 34 ranar Asabar 27 ga watan Mayun 2023, yayin da za a karkare a Bundesliga 2 ranar 28 ga watan Mayun. Za a fara wasannin makon farko a DFB Cup tsakanin 29 ga watan Yuli zuwa 1 ga watan Agusta. A dai gasar ta tamaula a Jamus za a buga Super Cup ranar Asabar 30 ga watan Yuli tsakanin Bayern Munich, wadda ta lashe Bundesliga na 2021/22 da RB Leipzig wadda ta dauki DFB Cup na bana Kungiyoyin da suka buga Super Cup wato Bayern Munich da RB Leipzig za su buga wasanninsu na farko a DFB Cup ranar 30 da kuma 31 ga watan Agustan 2022. Za a buga fafatawar zagaye na biyu a DFB ranar 18 zuwa 19 ga watan Oktoban 2022, yayin da za a yi wasannin kungiyoyi 16 da za su rage a gasar tsakanin 31 ga watan Janairu da kuma 1 ga watan Fabrairu da kuma 7 zuwa 8 ga watan Fabrairun 2023. Za kuma a kara a kwata fainals ranar 4 zuwa 5 ga watan Afirilun 2023, sannan a kece raini a daf da karhe tsakanin 2-3 ga watan Mayun 2023. Wasan karshe a DFB za a yi ne ranar 3 ga watan Yunin 2023. Jadawalin wasannin gasar tamaula a Jamus a 2022/23: DFB Cup, wasannin zagayen farko: Ranar 29 ga watan Yuli zuwa 1 ga watan Agustan 2022 Supercup: Ranar 30 da watan Yuli Wasannin farko a gasar Bundesliga: Ranar 5 zuwa 7 ga watan Agustan 2022 Wasannin farko a Bundesliga 2: Ranar 15 zuwa 17 ga watan Yulin 2022 Wasan karshe don hutun gasar kofin duniya a Bundesliga da kuma Bundesliga 2 2022: Ranar 11 zuwa 13 ga watan Nuwambar  2022 Hutu: Ranar 14 ga watan Nuwambar 2022 zuwa 19 ga watan Janairun 2023 Za a fara gasar cin kofin dubuya wato FIFA 2022 World Cup: Ranar 21 ga watan Nuwamba zuwa 18 ga watan Disambar 2022 Wasan karshe a gasar Bundesliga mako na 34: Ranar 27 ga watan Mayun 2023 Wasan karshe a Bundesliga ta biyu wasannin mako na 34: Ranar 28 ga watan Mayun 2023 Wasan karshe a DFB Cup: Ranar 3 ga watan Yunin 2023	https://www.bbc.com/hausa/wasanni-61719363
health	Abubuwan da kuke bukatar sani game da bambancin lokacin motsa jiki tsakanin namiji da mace	"Motsa jiki yana da kyau matuƙa a lokacin da ake yinsa, sai dai lokacin da ya kamata a samu abin da ake so wurin motsa jiki ya bambanta tsakanin mace da namiji, kamar yadda wani binciken Amurka ya bayyana. Bincken ya gano cewa mata sun fi ƙona kitse a lokacin motsa jiki da safe fiye da maza, inda kuma da yamma maza sun fi ƙona kitsen. Akasarin abin da aka sani kan wannan lamari an same shi ne daga irin binciken da ake yi a kan maza. Bambancin sinadaren jiki, da kuma bambancin bacci tsakanin mace da namiji duk za su iya taka muhimmiyar rawa. Wani bincike da aka yi kan maza 30 da mata 26 waɗanda duka suna da cikakkiyar lafiya kuma suna tsakanin shekara 25 zuwa 55 an shafe makonni 12 ana binciken inda aka sa ido kan irin motsa jiki daban-daban da ake yi wanda suka haɗa da guje-guje. Wani rukuni na mutanen ya yi atisaye na sa'a ɗaya tun kafin 8:30 na safe inda ɗayan rukunin kuma suka soma yi da dare tsakanin 18:00 zuwa 20:00. Duka waɗanda aka yi gwajin da su akwai iri abincin da aka amince su ci. Masu binciken sun yi gwajin jini da kitsen kowa da ƙarfin mutum da yadda mutum zai iya sarrafa jikinsa. Duka waɗanda aka yi gwajin da su sun samu ci gaba a kiwon lafiyarsu a tsawon makonni 12. ""Lokacin da ya fi kyau wurin motsa jiki shi ne lokacin da mutum zai iya yi a lokacinsa,"" in ji Dakta Paul Arcerio, wanda jagora ne a bincike, marubuci kuma farfesan kiwon lafiya da halayyar ɗan adam a kwalejin Skidmore da ke New York. Sai dai ya bayyana cewa akwai wani abu da ke faruwa wanda ke nuna cewa akwai lokacin da ya kamata namiji ko mace duka kowa ya motsa jiki. Bisa irin sakamakon da aka samu, matan da suke so su rage kitsen jikinsu da kuma rage hawan jini ya kamata su rinƙa motsa jiki da safe, in ji Dakta Arcerio, Wannan na da muhimmanci sakamakon ciki ya nannaɗe sassan jikin mutum da ke can ciki, da suka haɗa da hanta, kuma hakan na da hatsari. Mazan da ke cikin binciken ba su cika damuwa ba da lokacin motsa jiki da rana ba, inda suke samun ci gaba a lafiyarsu da safe da dare. Sai dai an gano cewa motsa jiki da dare ya fi ga maza inda yake ƙara kyautata zuciyarsu da kuma yadda ɗan adam ke firar da bayan gida da kuma fitsari,"" in ji Dakta Arcerio. Hakan na nufin wannan zai rage barazanar yin ƙiba fiye da kima da ciwon suga da ciwon zuciya da shanyewar rabin jiki. Babu tabbaci kan takamaiman dalilin da ya sa lokutan motsa jiki tsakanin maza da mata suka bambanta, inda masu bincike suka ce ana buƙatar a ƙara zurfafa bincike domin gano dalilin hakan. Sun bayyana cewa akwai yiwuwar mata na ƙona kitse fiye da maza da safe sakamakon akwai yiwuwar su fi samun kitse a ciki."	https://www.bbc.com/hausa/labarai-61644380
politics	Shirin da muke yi na ƙwace mulki daga hannun APC - Ahmed Makarfi	Shirin Gane Mini Hanya na wannan makon ya tattauna da tsohon Gwamnan Kaduna Ahmed Makarfi kuma tsohon shugaban jam'iyyar adawa ta PDP a Najeriya. A Najeriya, wasu daga cikin shugabannin babbar Jam'iyyar adawa ta PDP sun jaddada bukatar hadin kai da sauran jam'iyyun adawa na kasar, don iya karbe mulki cikin sauki a hannun jam'iyyar APC mai mulki. A tattaunawarsu da Yusuf Tijjani, Tsohon gwamnan jihar Kaduna Sanata Ahmed Makarfi, wanda ya taba rike mukamin shugabancin jam'iyyar PDPn, ya yi tsokaci game da muhimman batutuwan da suka shafi jam'iyyar da babban zaben 2023.	https://www.bbc.com/hausa/articles/c4nezdxvy83o
politics	Bola Tinubu ya lashe zaɓen fitar da gwani na shugaban ƙasa na APC	Tsohon gwamnan jihar Legas Bola Ahmad Tinubu ya lashe zaɓen fitar da gwani na shugaban ƙasa na jam'iyyar APC. Ya lashe zaɓen ne da ƙuri'a 1,271, kuma dama tun da fari shi ne ƴar manuniya ta nuna ya fi yawan ƙuri'u. Bisa alƙaluma da aka sanar a bainar jama'a, ministan sufuri Rotimi Amaechi ya samu ƙuri'a 316, yayin da Yemi Osinbajo ya samu ƙuri'a 235. Shugaban majalisar dattijan ƙasar Sanata Ahmad Lawan ya samu ƙuri'a 152. Gwamnan jihar Kogi Yahaya Bello ya samu ƙuri'a 47, shi kuwa tsohon gwamnan jihar Imo Sanata Rochas Okorocha bai samu ƙuri'a ko ɗaya ba. Shi kuwa gwamnan jihar Cross River Ben Ayade ya samu ƙuri'a 37, yayin da gwamnan Ebonyi Dave Umahi ya samu ƙuri'a 38, shi kuwa tsohon gwamnan Zamfara Ahmad Sani Yariman Bakura ya samu ƙuri'a hudu. Tsohon gwamnan jihar Legas din dai ya mamaye muhawarar shafukan sa da zumuntar a Najeriya kusan mako guda tun kafin zaɓen. Zaben dai ya ɗauki hankali ƴan Najeriya sosai a ciki da wajen ƙasar, musamman bayan da ƴan takara kusan bakwai suka ce sun janyewa Tinubun.	https://www.bbc.com/hausa/labarai-61731972
politics	June 12: Sauya ranar bai kawo karshen gwagwarmayar dimokradiyya ba a Najeriya, in ji masana	"A ranar Asabar Najeriya ke bikin cika shekara 22 da komawar kasar kan turbar dimokradiyya, inda mahukunta da ƴan ƙasa suke kididdigar nasarori da kuma kalubalen ƙasar. Wannan kusan shi ne karon farko da ake bikin a wannan rana tun bayan sauya ranar bikin daga 29 ga watan Mayu zuwa 12 ga watan Yuni da gwamnatin kasar ta yi a shekarar da ta gabata. Bikin na bana na zuwa ne a lokacin da kasar take fama da dimbin matsaloli musamman na rashin tsaro da koma bayan tattalin arziki. Kungiyoyi da dama sun ce za su fito domin gudanar da zanga-zanga a ranar ta yau. Masana kan harkokin siyasa kamar Malam Kabiru Sa'id Sufi da ke koyarwa a Kwalajen Ilimi da Share Fagen Shiga Jami'a a Kano, ya shaida wa BBC cewa bikin na bana zai kasance daban da wadanda aka saba yi saboda karon farko ke nan da ake bikin a ranar 12 ga watan Yuni. Da yake tsokaci kan wasu ƴan kasar da suka shirya yin zanga-zanga, Malam Sufi ya ce mutanen suna ganin kamar wata dama ce da za su fita domin nuna rashin gamsuwarsu da yadda al'amura suke tafiya a gwamnatin dimokradiyya. ""Yana nuna cewa a gurinsu har yanzu gwagwarmaya bata kare ba duk da cewa an samar da tartibiyar dimokradiyya,"" in ji Kabiru Sufi. Ya ce koken wannan ɓangare da ke zanga-zanga na da nasaba da zaɓen da aka gudanar a ranar 12 ga watan Yunin 1993 wanda ake ganin cewa akwai yiwuwar ɗaya daga cikin yan takarar Cif MKO Abiola age ganin kamar zai iya lashe zaben wanda kuma ana tsaka da zaben ne gwamnatin soji a lokacin ta yi amfani da kotu da ta ba da izinin a dakatar da zaben. ""Tun daga ranar su kuma yan gwagwarmayar dimokradiyya suka dauki ranar a matsayin ranar da suke gwagwarmaya har sai da a bara, gwamnati ta amince da ranar a matsayin ranar dimokradiyya abin da ake ganin watakila zai kawo karshen gwagwarmayar amma bai kawo ba,"" in ji masanin. Kabiru Sufi ya kara da cewa da alamu akwai wata bukata ta daban - waccan gwagwarmayar ya kamata a ce abubuwan da aka yi sun kawo karshenta. ""Yanzu wannan wasu ne suka dauke ta (ranar) a matsayin ranar da suke ganin za su nuna tasu bijirewar da abubuwan da basu gamsu da su ba a kan abin da gwamnati take a kai yanzu ba, amma ba irin gwagwarmayar da aka yi ba ce daga 1993 har zuwa watakila shekarar da ta gabata,"" a cewarsa."	https://www.bbc.com/hausa/labarai-57450665
sports	'Yan Real Madrid da za su kara da Osasuna a La Liga	Real Madrid za ta karbi bakuncin Osasuna a wasan mako na bakwai a gasar La Liga da za su fafata ranar Lahadi a Santiago Santiago Bernabeu. Real Madrid tana matakin na biyu a kan teburin La Liga da maki 18 a wasa shida, bayan da Barcelona wadda ta yi karawa bakwai take ta daya mai maki 19. Ita kuwa Osasuna mai maki 12 tana ta bakwai a kan teburin babbar gasar tamaula ta Sifaniya. Wannan shi ne karon farko da Karim Benzema zai buga wa Real Madrid tamaula, bayan jinya da sha, sakamakon raunin da ya ji a Champions League. Dan wasan tawagar Faransa ya ji rauni a wasan da Real ta je ta doke Celtic 3-0 a wasan farko a cikin rukuni a babbar gasar Zakarun Turai ta bana cikin Satumba. Wasan da suka buga a bara: 2021/2022 Spanish La Liga Laraba 20 ga watan Afirilun 2022 Spanish La Liga Laraba 27 ga watan Oktoban 2021 Tuni Carlo Ancelotti ya sanar da 'yan wasan da za su buga masa karawar. 'Yan Real Madrid: Masu tsaron raga: Courtois, Lunin y Cañizares. Masu tsaron baya: Carvajal, Militão, Alaba, Vallejo, Nacho, Odriozola, Rüdiger da kuma F. Mendy. Masu buga tsakiya: Kroos, Camavinga, Valverde, Tchouameni da kuma D. Ceballos. Masu cin kwallaye: Hazard, Benzema, Asensio, Vini Jr., Rodrygo da kuma Mariano. Wasannin da za a buga ranar Lahadi 2 ga watan Oktoba a La Liga: Espanyol da Valencia Celta de Vigo da Real Betis Girona da Real Sociedad Wadanda suke kan gaba a cin kwallaye a La Liga:	https://www.bbc.com/hausa/articles/cm5y5758eddo
sports	Kasuwar ƴan ƙwallo: Makomar Cavani, Chiellini, Lukaku, Kane, da Raphinha	Leeds United ba za ta amince da tayin kasa da £60m ba kan dan wasan Brazil Raphinha, mai shekara 25, wanda ake alakanta shi da komawa Barcelona.(The Athletic) Dan wasan gaba na Liverpool dan kasar Senegal Sadio Mane, mai shekaru 30, ya ce zai yi abin da jama'a ke so a matsayin martani ga wani bincike da aka gudanar ta yanar gizo a Senegal wanda ya nuna kashi 60-70% na mutane na son ya bar kungiyar Liverpool. (Sky Sports) Dan wasan gaban Tottenham kuma kyaftin din Ingila Harry Kane, mai shekara 28, yanzu zai iya sanya hannu kan sabuwar yarjejeniya ta ci gaba da zama a kungiyar. (GiveMeSport) Dan wasan gaban Chelsea dan kasar Belgium Romelu Lukaku, mai shekara 29, a shirye yake ya rage masa albashi domin komawa Inter Milan, wadda ya bari watanni 10 da suka wuce, ya koma Blues kan kudi fam miliyan 97.5. (Telegraph) Tottenham da Chelsea na fafatawa don siyan dan wasan bayan RB Leipzig da Croatia Josko Gvardiol, mai shekara 20. (Mail) AC Milan na shirin sanar da daukar dan wasan gaban Belgium Divock Origi, mai shekara 27, wanda ya yi bankwana da Liverpool. (Fabrizio Romano) Dan wasan Bayern Munich na Faransa Corentin Tolisso, mai shekara 27, zai iya komawa gasar Premier idan kwantiraginsa ya kare a karshen watan Yuni. (ESPN) Gogaggen dan wasan bayan Juventus da Italiya Giorgio Chiellini, mai shekara 37, na shirin komawa Amurka domin kulla yarjejeniya da kungiyar Los Angeles FC.(Sky Sports) Kungiyar Salernitana ta Italiya tana sha'awar sayen dan wasan gaban Uruguay Edinson Cavani, mai shekara 35, wanda ke neman sabon kulob bayan Manchester United ta sallame shi. (Mail) Kungiyar Besiktas ta Turkiyya na neman dan wasan Burnley na Netherlands Wout Weghorst, mai shekara 29, inda kungiyoyin biyu ke tattaunawa kan batun siyan dan wasan. (Maurice Fereira, Twitter) Blackburn Rovers na tunanin nada kocin Everton Duncan Ferguson da tsohon mai tsaron bayan Toffees David Unsworth a matsayin koci da mataimakinsa (CaughtOffside)	https://www.bbc.com/hausa/wasanni-61687913
technology	An ci tarar Facebook dala billiyan biyar	Hukumar cinikayya ta Amurka ta ci tarar kamfanin Facebook dala biliyan biyar a matsayin diyya ga binciken da aka gudanar kan bayanan sirrin masu amfani da shi. Wasu 'yan adawa dai sun bukaci a dauki mataki mai tsauri kan Facebook da kuma shugabansa Mark Zuckerberg. Wannan za ta iya zama tara mafi girma da hukumar ta sanyawa wani kamfanin fasaha, a yanzu ma'aikatar shari'a ake jira ta amince da hakan kafin a karkare batun. Duk da cewa babu wani karin bayani da aka fitar akan hakan, wasu na ganin ta yiwu matakan da za a dauka akan Facebook za su kasance masu tsauri. Yayin da wasu ke da ra'ayin kamata ya yi shi kansa mamallakin shafin Mr Zuckerberg a hukunta shi. Shugabar cibiyar Dimokuradiyya da Fasaha Nuala O'Connor ta ce tarar ta nuna muhimmancin bayanan sirrin masu amfani da shafin. Ta kara da cewa an dade ana gargadin kamfanoni su yi kokarin kare bayanan sirrin da suka shafe su, kuma wannan ya hada har da Facebook. Kawo yanzu dai babban shafin sada zumuntar bai maida martani kan wannan batun ba. Kididdiga ta nuna a rubu'in farko na wannan shekarar mutum biliyan biyu da miliyan 38 ne sukai amfani da shafin babu kakkautawa a kowanne wata.	https://www.bbc.com/hausa/labarai-48972559
health	Cutar Coronavirus ta kashe mutum 97 a rana guda	Adadin wadanda suka mutu sakamakon kamuwa da cutar Coronavirus ya karu da mutum 97 a rana guda, adadin da ba a taba samu ba a rana. Ya zuwa yanzu wadanda suka mutu sakamakon cutar a China sun kai 908, to amma kuma an samu raguwar wadanda ke kamuwa da cutar a rana. A fadin China, wadanda suka kamu da cutar sun kai 40,171, yayin da wadanda aka kebe ake lura da su suka kai 187,518. A bangare guda kuma, an gano wasu mutum 60 da suka kamu da cutar a wani kebantaccen jirgin ruwa a Japan, abin nufi anan shi ne daga cikin fasinjojin jirgin 3,700, yanzu mutum 130 sun kamu da cutar. An kebe jirgin ruwan ne mai suna Diamond Princess tsawon mako biyu, saboda an samu daya daga cikin fasinjojinsa da cutar. A kan dauke wadanda suka kamu da cutar a kai su wani asibiti da ke kusa da inda jirgin ya tsaya a yi musu magani. Sabbin adadin wadanda suka kamu da cutar dai sun kasance fasinjojin da ke cikin jirgin Diamond Princess. A cewar wata kididdiga daga kasar China, ya zuwa yanzu mutum 3,281 sun warke daga cutar inda har an sallame su daga asibiti. A ranar Litinin, 10 ga watan Fabrairun 2020, miliyoyin ma'aikata suka koma bakin aiki bayan hutun sabuwar shekarar gargajiya- wanda aka tsawaita don takaita yaduwar Coronavirus. To amma kuma an ci gaba da daukar matakan kariya ciki kuwa har da rage tsawon sa'o'in aiki da kuma zabar lokutan da za a rinka bude wuraren aiki. Shugaban kasar China Xi Jinping, ya kai ziyara wani asibiti a birnin Beijing, inda ake yi wa wadanda suka kamu da cutar magani.	https://www.bbc.com/hausa/labarai-51451587
entertainment	Minti Daya Da BBC Hausa Na Yamma 11/11/2022	Minti Daya Da BBC Hausa Na Yamma 11/11/2022 Haruna Ibrahim Kakangi da Halima Umar Saleh ne suka karanta.	https://www.bbc.com/hausa/articles/c4n2n1x99q5o
entertainment	Hikayata 2020: Labarin 'Aure Yaƙin Mata'	A ci gaba da kawo muku jerin labaran da alkalan gasar Hikiayata suka ce sun cancanci yabo, a yau za mu kawo muku labarin AURE YAKIN MATA. Umma Tukur ce ta aiko mana daga Gangarawa ƙaramawar hukumar Malumfashi a Jihar Katsina, Najeriya. Badariyya Tijjani Ƙalarawi ce ta karanta.	https://www.bbc.com/hausa/labarai-55865062
health	Warin bola na korar mutane daga gidajensu a wasu yankuna a Kano	"Wasu mazauna birnin Kano a arewa maso yammacin Najeriya sun koka bisa yadda ake ci gaba da samun yawaitar shara a unguwaninsu da ke cusguna wa rayuwarsu. Mazauna yankunan da abin ya shafa na wannan koke ne a dai-dai lokacin da ake ci gaba da gudanar da tsaftar muhalli a duk Asabar ɗin ƙarshen kowane wata a jihar. Wasu daga cikin mazauna jihar na ci gaba da bayyana fargabar irin mawuyacin halin da za su iya shiga a damunar bana, ganin wasu lokutan sai dai su tafi gidan ƴan uwa idan sharar ta dame su. A unguwar Gama B a yankin karamar hukumar Nasarawa alal misali, dattawan yankin sun ce a mafi yawancin lokuta su kan tsawatar wa yara masu zubar da shara barkatai, ko kuma masu neman ƙarafa ko lalatattun ledoji damin sayarwa. Akwai wani waje da ake kira unguwar Detsi a Gama B inda sharar da ke wajen ta cika maƙil har ta cika wani wawakeken rami da ake zuba bola a cikinsa, kuma ban da wari babu abin da ke tashi duk da cewa akwai gidaje a kusa da bolar, kamar yadda wakilinmu na Kano Khalifa Shehu Dokaji ya shaida. Al'ummar da ke zaune a wannan yanki sun ce warin bolar na cusguna wa rayuwarsu. Wani mazaanin unguwar Bashir Muhammad Sa'id ya ce: ""Muna iya ƙoƙarinmu muna sa masu zubarwa su tura ta cikin rami ko kuma mu sa manjagara da kanmu mu tura ta. ""Wasu lokutan idan warin bolar ya kai iyaka sai dai mu bar layin gaba ɗaya ko kuma mu sanya takunkumi mu rufe fuskokinmu saboda gaskiya abin na jawo gurɓacewar muhalli,"" a cewarsa. Ita ma Malama Zakiyya ta ce ""gaskiya wannan bola na ba mu matsala sosai musamman ma lokacin sanyi. Idan aka kunna wuta wannan hayaƙin na takura mana kamar mu gudu mu bar layin. ""Idan kuwa aka yi ruwan sama to warin hana mu zama yake gaba ɗaya a layin. Sai dai mu haƙura mu zauna haka, wasu kuma su tafi wani wajen,"" a cewarta Ta ƙara da cewa ""idan kuwa annobar zazzaɓi ta shiga layin nan to a kan daɗe bai tafi ba."" Wani zagaye da Khalifa Dokaji ya yi a wasu daga cikin unguwanin da ke birnin na Kano, ya ga tulin shara jibge a wasu daga cikin wuraren da aka tanada don zubar da ita, inda mazauna wuraren suka hakura da jiran gwamnati ta kwashe ta. Amma a cewar gwamnatin Kano, tana sane da yadda ake da dalar shara a jihar, kuma tana daukar mataki a kai, tuni kuma ta shiga wata yarjejeniya da wani kamfani don ɗebe sharar. Dr. Kabiru Ibrahim Getso shi ne kwamishinan muhalli, ya kuma ce: ""Wannan abu ne da ya daɗe ana fama da shi kuma ana jawo hankalinmu a kai. Wato gwamnati ita kaɗai ba za ta iya wannan aiki ba. ""Shi ya sa gwamnati ta sa hannu a wannan yarjejeniya da wani kamfani wanda muna sa ran idan aikin nan ya kankama maganar a zo ana tara shara a cikin unguwannin mutane ta kau. ""An fito da wannan tsari na dauke alhakin kwashe shara daga hukumar kwashe shara ta jihar Kano an bai wa wannan kamfanin. ""Ita kuma hukumar kwashe shara za ta ci gaba da ayyuka kamar feshin maganin ƙwari da sauro da ɓeraye da macizai da kuma wasu ayyuka na musamman da gwamnati za ta fito da su. ""Daya daga cikin abubuwan da muka sa hannu akai shi ne haramta zubar da bola a ko ina barkatai. Dama tuni gwamnati ta samar da gurare da shi wannan kamfani zai zama yana kula da su inda za a dinga zubar da shara,"" a cewar kwamishinan. An dauki tsawon lokaci ana kokawa kan yadda ake fama da matsalar zubar da shara barkatai a Kano, wanda a wasu lokutan takan cika magudanan ruwa da ke janyo ambaliya a lokacin damuna. Haka zalika wannan batu na zuwa ne kasa da mako guda da aka gudanar da Ranar Muhalli Ta Duniya, inda kuma ranar ta bana ta karkata kan yadda za a magance matsalolin shara da ƙarancin bishiyoyi a duniya."	https://www.bbc.com/hausa/labarai-57420657
religion	Taƙaddama tsakanin CAN da limaman Kirista kan halartar taron APC	"Wasu limaman addinin Kirista da ƙungiyar Kiristoci ta CAN ta zarga da cewa ""na haya ne"" sun ce ba don kuɗi suka je bikin ƙaddamar da abokin takarar Bola Ahmed Tinubu ba na jam'iyyar APC mai mulkin Najeriya. Bishop-bishop fiye da 30 ne suka halarci bikin wanda aka yi ranar Laraba a Abuja, inda ɗan takarar ya kafa hujja da su cewa yana tafiya da mabiya addinai daban-daban. Bishop Edward Williams ɗaya ne daga cikinsu, kuma ya faɗa wa BBC Hausa cewa lallai su mutanen Allah ne kuma gayyata suka amsa. ""Mun ji maganganu da yawa cewa wai hayarmu aka yi da kuɗi. Ni babu wanda zai ɗauki hayata, maganganun nan ba gaskiya ba ne,"" a cewarsa. Tun a Larabar ce ƙungiyar CAN ta ce ""wasu daga cikin limaman ba ma Kirista ba ne"" tare da bayyana su da cewa na haya ne. Cikin zarge-zargen da ƙungiyar Kiristoci ta CAN ta yi ta ce wasu daga cikin mutanen da suka halarci taron 'yan-tasha ne, ""waɗanda da ganin tufafinsu za a gane ba bishop ba ne"". Rabaran Joseph Hayap, shi ne mataimakin shugaban ƙungiyar Kiristoci ta CAN na jihohin arewacin Najeriya da birnin Abuja, ya ce yaudara ce irin ta siyasa don neman goyon baya. ""An ɗauki mutanen da ba su dace ba, wasunsu 'yan-tasha ne, wasunsu Kirista ne, wasu ma ba Kirista ba ne, sun sayi kaya kawai sun saka"" in ji shi. ""Mu da muke Kirista muna ganin bishop za mu gane. To wannan ne ya kawo mana damuwa cewa wai shin siyasar har ta yi zafi da za a yaudari mutane don a nemi goyon baya?"" CAN ta sha nanatawa cewa matakin Bola Tinubu na ɗaukar Sanata Kashim Shettima, tsohon Gwamnan Jihar Borno da ke arewa maso gabashin Najeriya wanda kuma Musulmi ne, ba dace ba. Ƙungiyar ta yi imanin cewa APC mai mulkin Najeriya ta yi watsi da muradan al'ummar Kirista saboda ƙin ɗaukar mataimakin ɗan takarar shugaban ƙasa mabiyin addinin, kamar yadda aka saba a siyasar Najeriya. Sai dai APC ta sha musanta zargin tana mai cewa ta yi hakan ne kawai don samun ƙuri'a mai yawa a babban zaɓen 2023 mai zuwa. Yayin taron, Sanata Kashin Shettima ya yaba wa Bishop-bishop ɗin kan zuwansu wurin taron. Shi ma ɗan takarar APC Bola Tinubu ya kafa hujja da halartar malaman cewa ta nuna yana tafiya da mabiya addinai daban-daban. A martanin da ya mayar yayin hira da BBC Hausa, Bishop Edward Williams, ya ce duk wanda bai yarda cewa su bishop ne na gaskiya ba ""ya rage nasu"". ""In sun ce mu ba fasto-fasto ne na ƙwarai ba ya rage nasu. Ba su suka kira mu ba, Allah ne ke kiran mutum ya yi aikinsa. ""Bai dace mutum ya buɗe baki ya dinga faɗar abubuwa haka ba. An gayyace mu ne zuwa ƙaddamar da Shettima kuma idan aka gayyace ka abu in ka ga dama ka je, in ka ga dama ka bari. ""Mun je mun ga yadda abin ya gudana. Duk wanda ya ce Allah bai kira mu ba to shi da Allah ya yi kira sai ya ci gaba."" Tinubun ya bayyana haka ne ga ƴan jarida a garin Daura yayin wata ziyarar barka da Sallah da ya kai wa Shugaban Najeriya Muhammadu Buhari. A kwanakin baya ne dai Tinubun ya ɗauki Ibrahim Masari a matsayin mataimaki duk da tun a lokacin ana ta ce-ce-ku-ce kan cewa na riƙo ne, kuma shi ma Masarin a yayin wata hira da BBC a kwanakin baya ya tabbatar da cewa a shirye yake ya bar kujerar idan aka samu wanda ya fi shi cancanta. Tinubun ya bayyana cewa duk da bai tattauna wannan batu da Kashim Shettima ba amma ga shi ya bayyana wa ƴan jarida. Haka ma jaridun Najeriya na ruwaito cewa shi da kansa Ibrahim Masari ya janye daga takarar a wata wasiƙa da ya aika wa jam'iyyar APC. Kashim Shettima dai a halin yanzu shi ne Sanata mai wakiltar Mazaɓar Borno ta Tsakiya. Ya bayar da muhimmiyar gudunmawa a yaƙin neman zaɓen Tinubu a lokacin zaɓen fitar da gwani na Jam'iyyar APC."	https://www.bbc.com/hausa/articles/c253jlx3dnno
religion	Ku San Malamanku tare da Shehi Mustapha Maijama'a	Filin Ku San Malamanku na wannan makon ya tattauna da Shehi Mustapha Maijama'a, wani malamin addinin Musulunci a arewacin Najeriya. An haifi malamin a unguwar Gadon Kaya da ke cikin birnin Kano a shekarar 1986. Mahaifinsa malami ne kuma yana daya daga cikin almajiran Sheikh Shehi Maihula. Shehi Mustapha Maijama'a ya ce ya yi mafi yawan karatunsa ne a wurin mahaifinsa.	https://www.bbc.com/hausa/articles/c2x1eekg2e2o
entertainment	Gasar Hikayata: Shawarwari kan yadda ake rubuta gajerun labarai daga Fauziyya D. Sulaiman	Ku latsa hoton da ke sama don kallon bidiyon: A yayin da ya rage 'yan makwanni a rufe shiga Gasar Hikayata ta BBC hausa ta shekarar 2020, mun tsara gabatar muku da wannan bidiyo domin ba ku ƙarin haske kan yadda za ku shiga gasar. A cikin wannan bidiyon, marubuciya Fauziyya D Sulaiman ta bai wa mata shawarwari kan yadda ake rubuta gajerun labarai, musamman ga masu sha'awar shiga Gasar Hikayata ta BBC Hausa ta 2020.	https://www.bbc.com/hausa/media-53806120
politics	Gwamnonin Najeriya ba sa tsoron zaben 'yar tinke - Badaru	Latsa bidiyon da ke sama domin kallon bidiyon: Gwamnan Jigawa da ke arewacin Najeriya Muhammadu Badaru Abubakar ya ce gwamnonin jihohin kasar ba sa jin tsoron gudanar da zaben cikin gida ta hanyar 'yar tinke ko kato-bayan-kato. Gwamnan ya shaida wa BBC cewa gwamnonin kasar ba sa adawa da gudanar da zabe ta hanyar 'yar tinke, yana mai cewa tsadar gudanar da shi ne abu da suke so a fahimta. Ya kara da cewa ita kanta hukumar zaben kasar za ta sha wahala wajen gudanar da shi baya ga daukar lokaci da kuma tsadar da ke cikinsa.	https://www.bbc.com/hausa/media-59392328
technology	Yadda mata ke neman mijin 'rufin asiri' ta intanet a Najeriya	"Duk wani namiji ko mace da ta kai wani munzali na manyance abu na farko da ake yi mata fata shi ne samun miji na gari. Bisa al'adar ƙasar Hausa namiji ne yake ganin mace idan hankalinsa ya kwanta da ita sai ya tura iyaye ko manyansa a nema masa izinin har a kai matakin soma batun aure. Ko da yake a wasu lokutan akwai auren haɗi da iyaye kan yi wa ƴaƴansu don ƙarfafa zumunci ko abota tsakanin iyalai biyu. Amma kamar yadda Hausawa ke cewa duniya juyi-juyi, kusan a wannan lokaci zamani ya zo da abubuwa da dama inda a wasu lokuta ma mace ke iya ganin namiji ta furta hankalinta ya natsu da shi ko tana fatan ya aure ta. Wani abu kuma da ke sake jan hankali a wannan zamani shi ne yadda ake amfani da kafar sada zumunta ko intanet wajen neman miji ko mata. Baya ga shafukan sada zumunta kamar Facebook da su Twitter da Instagram da wasu kan ce anan suka hadu, ana kuma samun shafukan da su aikinsu shine haɗin-aure da tallata bayanan mutum ga mabukacin ko a samu dacewa. A kwanakin baya-bayanan a shafuka irinsu Northern Hisbiscus na Instagram kana iya iske bayanan mace da kuma irin namijin da take so, wasu kan ce mai kudi wasu kuma mai rufin asiri, ko wacce dai na bayyana irin abun da take so. Haka zalika a Twitter akwai wani shafi mai sunan Halal Matchmaking, wanda suma ke wallafa bayanan mace ko namiji da sunan neman dacewa ga mai ra'ayi ko sha'awar aure. Aisha Falke ita ce mai shafin Northern Hibiscus a Instagram da ke wallafa irin wannan bayanai na neman dacewa, a tattaunawarta da BBC Hausa ta bayyana hujjojin da suka sa mata ke neman miji ta shafukan sada zumunta a wannan zamani. Ƙarancin Haduwa Ta ce duba da yanayi rayuwa da yadda abubuwa suka sauya gaskiya haduwa har ta kai ga an furta so na wahala. ""Galibi za ki ga mace ba ta wani fita ko zuwa wani wurin da za ta iya haduwa da namiji da zai furta yana sonta, akasari irin wadannan mata watakila daga makaranta sai gida ko wurin aiki, sannan ba wai motar haya ko dai wani yanayi za ta tsinci kanta ba, har ta kai ga an hadu, kuma karshenta ba ta da kawaye ma."" Falke ta ce ganin sociyal midiya abu ne mai fadi, sai ki ga idan ta turo an yi dace, saboda akwai wanda in ba ta wannan hanya ba babu ta inda za a hadu. Mata da dama na da fargaba, saboda akasarin mazan masu zuwa da yaudara sun fi yawa, wasu kawai zuwa suke da wata manufa su ci bilis su wuce kawai, don haka sukan bi wannan hanyar ne domin neman dacewa kuma gaskiya hakan na tasiri don mun sha haɗa aure. To shin a kyauta ake wallafa bayanan neman mijin ko mata? Mai shafin Nothern Hibiscus ta ce a rana suna samun sako ɗaya zuwa biyu na matan da ke cewa a wallafa bayanansu da sunan neman miji, amma kuma duba da yadda abin ke da yawa shafin ba a kyauta yake amsa bukatar matan ba, ana cajin mutum da ke son a yi masa wannan talla naira dubu biyar. Baya ga Northen hibiscus binciken da BBC ta yi ya nuna akwai irin wadannan shafuka da ke bayyana kansu a matsayin ""Halal Matchmaking"" a intanet, inda mata da maza ke shiga su yi rijista a caje su kudi don neman dacewa. Bayanan da ke jikin shafin kafin yin rajista kashi-kashi ne, idan ka gamsu da sharuddansu sai ka yi rijista ka gwada sa'a ko ki gwada sa'arki. Falke ta ce akasari matan da ke zo mata na cewa ga irin mijin da suke so wasu ma masu kudi suke buƙata, kuma a cewarta suna yin haka ne domin samun kwanciyar hankali, aure babu rufin asiri gaskiya babu daɗi, wasu ma da ke cewa hakan ba wai lallai hamshaki suke so ba kawai dai ya kasance zai iya dauke mata matsalolinta. Yaya hadin auren yake ƙarƙarewa? Ta ce tun da ta soma wannan haɗi mutum guda take da tabbacin sun yi aure, ko da yake ta ce wasu daga an yi hadin ba ta sake jin ɗuriyarsu, wasu kuma suna dawowa su ce ba su yi dace ba a sake tallata su. Wannan bayanai na Falke ya nuna cewa alkunya da aka san mace da shi ya soma disashewa, la'akari da irin abubuwan da ke faruwa da watakil yaudara da fargabar halayen masu ɓoye cewa ba da aure suka zo ba, sannan su ɓata wa mace lokaci ko su cika wandonsu da iska idan bukatar da ta kawo su ta cika. Salon neman abokiya ko abokin zama don raya sunna ta intanet watakil ya kasance sabon abu ga wasu, amma idan za a iya tunawa tun fil'azal akwai abin da Bahaushe ke kira mai dalilin aure. Waɗannan wasu rukunin mutane ne da dama aikinsu hadin-aure ta hanyar kai wa maza hotunan mata su zaba. Don haka ganin irin wannan talla a shafukan intanet watakil sauyin zamani ne da sauki tun da yanzu an sake wayewa komai yana koma wa intanet. Idan za a lura zumunci ma wahala yake, sannan hatta abokai ta wannan hanya ake haduwa har a ƙulla zumunci mai ƙarfi. Sannan akwai matan aure da maza da ke ba da labarin sun yi dace ne ta irin wadanan shafukan sada zumunta na zamani."	https://www.bbc.com/hausa/54292605
business	Dalilan gwamnati na jingine batun cire tallafin man fetur a Najeriya	Gwamnatin Najeriya ta ce za ta ci gaba da bayar da tallafin man fetur a kasar, matakin da ke zuwa a daidai lokacin da 'yan kasa ke ci gaba da fargaba kan yiwuwar kara farashin mai. A ranar Litinin ne aka fitar da sanarwa da ke tabbatar da cewa gwamnatin Muhammadu Buhari ta jingine shirin janye tallafin man fetur bayan wani taro da aka gudanar karkashin jagorancin shugaban majalisar dattawa, Sanata Ahmed Lawan. Mahukunta a Najeriya dai sun yi bayani kan aniyarsu ta ci gaba da ba da tallafin man fetur a wannan shekara wanda tun a farkon wannan shekara 'yan ƙasar suka shiga fargaba, sakamakon rashin sanya tallafin man fetur a kasafin kuɗin bana. Mai taimakawa Sanatan kan hulda da jama`a, Alhaji Bashir Hayatu Jantile, ya shaida wa BBC Hausa cewa Sanata Ahmed Lawan ya gayyaci masu ruwa da tsaki kan harkar man fetur inda ya nuna musu damuwarsa da sauran 'yan majalisar da kuma shaida musu tattaunawar da ya yi da shugaban kasa da sauran masu ruwa da tsaki. A cewar Jantile a wajen taron ne aka samu sabon bayani daga Ministar Kudin Najeriya a kan abin da gwamnatin tarayya ke yi game da batun tallafin man, wanda ake ta rade-radi game da janye shi. Kuma bayanin da ta yi a gaban shugaban majalisar dattawan, a cewar sa ta kawar da dukkan shakku domin daga na zuwa watan Yuni akwai kudin ci gaba da biyan tallafi, dama matsalar sai daga watan Yuli za ta soma. Ya ce wannan bayyani ya farantawa sanatocin rai kuma suka yi kira ga kungiyoyin kwadago su tsayar da batun yajin aiki ko bore da suke shirin yiwa gwamnati. Babu shaka an shiga zaman zulumi a Najeriya game da janye tallafin man fetur. Tun a karshen shekarar da ta wuce wasu ruwayoyi ke cewa za a janye tallafin, har ta kai ga gidajen mai da dama suka yi ta tsimin man da suke sayarwa a manyan biranen kasar, har da Abuja babban birnin ƙasar. Wani abin da ya karfafa zaton janye tallafin shi ne rashin sanya tallafin a cikin kasafin kudin kasar na bana. Ko a lokacin da majalisar koli da ke kula da tattalin arzikin ta yi taro, da dama na yi tsammani za ta fadi ainihin matsayin gwamnati game da janye tallafin. Amma sai ta ce 'yan majalisar ba su yanke wata shawara a kan wannan maganar ba. Maganar janye tallafin dai kusan kowa ba ya son alakanta kansa da ita, saboda tana iya janyo bakin-jini. A dan tsakanin nan ma na ambato minstan man kasar, Timiprye Syva yana cewa shugaban kasar Muhammadu Buhari bai ba da umurnin a janye tallafin man ba. Masu lura da al'amura dai suna cewa gwamnatin Najeriyar ta samu kan ta a wani yanayi ne na gaba kura, baya sayaki. Tana son janye tallafin mai, sakamakon kukan rashin kudin da take yi, da zargin cewa wasu kalilan ne ke cin gajiyar tallafin. Sannan a bangare guda kuma tana gudun bacin ran 'yan kasar da zai biyo bayan janye tallafin, a wata gabar da ake tunkarar babban zabe.	https://www.bbc.com/hausa/labarai-60121222
business	Najeriya: Yadda rashin lantarki ke kassara harkokin kasuwanci a fadin ƙasar	"'Yan Najeriya sun sake tsintar kansu cikin yanayi na rashin wutar lantarki a wasu sassan kasar da dama, abin da ya jefa su cikin duhu da korafe-korafe kan yada rashin wutar baki daya ke shafarsu da sana'arsu. A wannan lokacin mahukunta na cewa matsalar rashin wutar lantakin na da nasaba da katsewar babban layin lantarki na kasa a Najeriya. Sai dai wannan shi ne karo na hudu da ake fuskantar wannan matsala a watanni biyu a jere. A baya mahukuntan kasar sun danganta al'amarin kan masu fasa bututan mai da ke jihar Bayelsa a yankin kudu maso kudancin kasar. Babban layin wutar lantarkin ya dogara kacokan a kan iskar da ake samar masa daga bututun man na Bayelsa  kuma a duk lokacin da aka samu matsala to hakan na kawo cikas wajen samar da wutar lantarki ga kasar baki daya. Duk da cewa babu cikaken bayani a kan ko mene ne ya janyo katsewar wutar lantakin a wannan karon, ma'aikatar wutar lantaki ta kasar ta ce matsalar da aka samu a babban layin wutar lantarki na kasar a ranar 18 ga watan nan na Afrilu ta sa an kara samun raguwar wutar da ake da ita da megawat 903 daga cikin wanda ake da shi. Sanarwar ta ce a ranar 17 ga watan Afrilu kasar ta rika samar da megawat dubu 3,829 amma a washegarin ranar ta ragu zuwa 2,926 saboda matsalar da ta samu. Hakan ya janyo karancin wutar a fadin kasar kuma 'yan Najeriya da dama musaman masu harkokin kasuwanci sun koka a kan  yadda yawan daukewar wutar lantarki ke kassara harkokin kasuwancinsu. Wata mata mai sana'ar gyaran gashi a birnin Kano ta shaida wa BBC matsalar ta fi kamari a ungwar da suke zama. ""A inda muke ba ma samun wuta kwata-kwata, idan an samu ma sai cikin dare kuma a lokacin duk wani mai aiki ya kulle wurin aikin shi."" Shi ma wani mai sana'ar dinki ya ce a bana zai wuya su cika alkawuran dinkin saboda yawan daukewar wutar lantakin. ""Aikin da ya kamata mu yi a cikin kashi 100, yanzu bai wuce mu iya yin kashi talatin  ba ko kashi 20,"" in ji shi. A baya sai da Shugaba Muhammadu Buhari ya  bai wa 'yan Najeriya hakuri kan daukewar wutar lantarki inda ya ce gwamnatinsa ta dauki matakan gyara sai dai ga dukkan alamu matakan ba sa yin tasiri sosai."	https://www.bbc.com/hausa/wasanni-61171549
politics	Yadda Peter Obi ke daukar hankalin matasan Najeriya	Hamshakin dan kasuwa wanda ya yi suna wajen tsantseni, Peter Obi ya yi fitar barden guza yayin da Najeriya ke tunkarar zaben shugaban kasa a watan Fabrairu, inda yake daukar hankalin masu kada kuri'a da sako da maganganu na tsumi da tanadi, sakonnin da suka kasance sun samu karbuwa wadanda kuma tarin masu amfani da shafukan intanet ke yada su.\n\nA kasar da ke hankoron samun wanda zai fitar mata kitse a wuta, ya ceto ta daga tarin matsalolin da take ciki, matasan masu amfani da shafukan sada zumunta da muhawara sun daga likkafar Mista Obi zuwa wani gagara-badau, shafaffe da mai kuma dan-mowa. Suna mara wa jam'iyyarsa ta Labour, wadda ba wata fitacciya ba ce, baya a fafatawar da za a yi ta zaben shugaban kasar tsakaninsa da wasu jiga-jigai kuma hamshakan 'yan siyasa uku. Yawanci za ka ga sunansa na karakaina a shafukan sada zumunta da muhawara kusan a duk wata tattaunawa da ake yi a shafukan wadda magoya bayansa ke tasowa da ita, inda za ka ga hakan daga irin yadda ake sanya hotunansa, ko na alamar jam'iyyarsa mai launin fari da ja da kore. Yawancin wadannan magoya bayan nasa matasa ne 'yan birni, 'yan kasa da shekara 30, wadanda ke bayyana kansu a matsayin, 'yan zamani, wadanda suka dogara da kansu ba da kowa ba. Ssannan kuma suke kallon tsoffin 'yan siyasa a matsayin wadanda ba su tsinana musu komai ba.\n\nDa yawa daga cikinsu kamar irin su Dayo Ekundayo, daga yankin kudu maso gabashin Najeriya, a birnin Owerri, sun kasance 'yan gaba-gaba a zanga-zangar nan da ta yi sanadiyyar rushe rundunar 'yan-sandan nan ta musamman mai yaki da 'yan fashi da makami EndSars, shekara biyu da ta gabata, inda kuma suka karkare da neman samar da gwamnati ta gari. A yanzu kuma wadannan matasa sun sake yunkurowa, da irin wancan salo na baya, inda suka hada dubban matasa 'yan Najeriya, tare da tara miliyoyin naira cikin 'yan makonni, domin taimaka wa wannan gwani nasu, mai shekara 60. Suna daukarsa a matsayin wanda zai fitar musu da kitse daga wuta a wannan gogoriyo na neman shugabancin Najeriya, tsakaninsa da 'yan takarar manyan jam'iyyun da suka mamaye fagen siyasar kasar tun bayan mulkin soji a 1999. ''Wane dan siyasar Najeriya ne ya rike mukami kuma ya tsira da kimarsa? Ban ga wani kyakkyawan zabi na-gari ba ga matasa 'yan Najeriya  fiye da shi,'' in ji Mr Ekundayo. Tuni ya shiga wani shiri na gudanar da wani gangami na nuna goyon baya ga Mista Obi. Kuma yana bayar da kayayyaki da jan dalibai domin gudanar da yakin neman zaben, kamar yadda ya yi a lokacin zanga-zangar neman rushe rundunar 'yan sandan da ke yaki da 'yan fashi. To sai dai kuma yayin da duk ake wannan, 'yan hamayyar siyasa na cewa Mista Obi, karabitin dan siyasa ne kawai, daya daga cikin ire-iren masu sammakon bubukuwa, wadanda ke fitowa a lokacin zabe suna yi wa jama'a romon-baka da kuma kurarin za su kayar da manyan jam'iyyu su kwace mulki. Da yawa daga cikin magoya bayan babbar jam'iyyar hamayya PDP, da kuma masu lura da al'amura wadanda ba sa goyon bayan wani bangare sun yarda cewa Peter Obi, ya fi sauran 'yan takarar cancanta. Amma kuma sun ce ba shi da karbuwa a fadin kasar, da za ta ba shi nasara, har ma suna ganin magoya bayansa za su yi asarar kuri'unsu ne kawai. Wadannan rukunin jama'a na ganin dan tayar da kura ne kawai, wanda zai dauke hankali daga babban abin da suka sanya a gaba na kawar da jam'iyya mai mulki ta APC, wanda kuma zai haddasa rarrabuwar kuri'a. Mabiyin addinin Kirista, dan darikar Katolika daga gabashin Najeriya, amma kuma suna nuna cewa ba shi da farin jini a yankin arewaccin kasar, wanda yawancin al'ummarsa Musulmai ne, wadanda kuma kuri'arsu tana da tasiri sosai wajen cin zaben shugaban kasa. Kuma masu sukar lamirinsa na nuna tababa kan ko shi na daban ne a kan batun yaki da cin hanci da rashawa, abin da yake hankoro a kai, inda har ma suke nuni da cewa sunansa ya bayyana a cikin takardun (Pandora Papers) bayanan da aka taba satar fitar da su, na sunayen hamshakan attajirai a 2021. Duk da cewa ba a zarginsa da satar kudi, amma kuma an zarge shi da kin bayyana yawan asusun ajiya na waje da kuma kadarorin da iyalansa suka mallaka, wanda ya danganta da rashin sani. Haka kuma an zarge shi da amfani da kudin gwamnati ya sanya jari a kamfanin da yake da alaka da shi a lokacin yana gwamna. A kan hakan ya kafe cewa shi bai yi wani abu da ya saba doka ba, kuma ma har yake cewa ai jarin da ya zuba ya karu, an samu riba. Mista Obi ya kuma kafe cewa shi fa bai dauki burinsa na zama shugaban kasa a matsayin ko-a-mutu-ko-ai-rai ba, wato bai damu lalle ya ci zabe ba, wanda wannan abu ne sabani ga mutumin da ya sauya jam'iyya har sau hudu tun 2002. A watan Yuni, 'yan kwanaki kafin zaben fitar da gwani, ya yi watsi da PDP, jam'iyyar da ta zabi tsohon mataimakin shugaban kasar Atiku Abubakar, mai shekara 75 a matsayin dan takararta na zaben da za a yi a 2023. Masu suka sun ce ya fice ne daga neman takarar saboda ya san ba shi da wata dama sosai ta ci. Amma shi a karan-kansa ya bayar da dalilai na rikici a jam'iyyar ta PDP, wadda ya yi mata mataimakin dan takarar shugaban kasa a 2019, a kan dalilinsa na sauya sheka zuwa jam'iyyar Labour. Haka kuma magoya bayansa na ganin ya bar jam'iyyar ne saboda ya ki ba wa wakilai masu zabe (daliget) cin hanci a zaben fitar dan takarar. Har wasunsu ma ke tunkaho da bugun kirji da irin tattali da tsimi da yake da su a harkar kula da kudin gwamnati a kasar da ta yi kaurin suna a almundahana da dukiyar jama'a. Suna daukarsa a matsayin wani dan siyasa na daban, wanda ya gwamma ce ya yaki APC da PDP, jam'iyyun da ake yi wa kallon tamkar Danjuma ne da Danjummai, wadanda suke zargi da sata da almundahana. Akwai kuma batun bambancin addini da kabilanci a game da takararsa. A kasar da ake ganin kusan rabin al'ummarta mabiya addinin Kirista ne, magoya bayansa na ganin wannan zai ba shi damar cin zabe. Domin bayan mulkin shekara 8 na Muhammadu Buhari, ba za su so ganin wani Musulmin walau Bola Tinubu, na APC, mai shekara 70, ko Atiku Abubakar mai shekara 75 na PDP ya jagorance su ba. Wasu kuma suna goyon bayansa ne saboda kasancewarsa dan kabilar Igbo, kabilar da take ta uku a tsakanin kabilun kasar, kabilar da rabonta da shugaban kasa tun lokacin da Najeriya ta samu 'yanci daga mulkin mallakar Ingila, a 1960, kuma ko a lokacin ma shugaban na je-ka-na-yi-ka ne. 'Yan kabilar Igbo da dama na zargin gwamnatocin Najeriya da suka gabata da mayar da su saniyar-ware, kuma hakan ya sa suke ganin idan Obi ya samu mulki, zai raya yankin kudu maso gabas yankin da yawancinsu suka fito. Kuma hakan zai kawar da hankoron kungiyoyin 'yan a-ware  irin su Ipob ( Indigenous People of Biafra (Ipob).) Mutum ne da ya karanta ilmin falsafa, ya yi aiki a harkokin kasuwanci na gidansu, kafin ya ware ya kafa nasa, inda ya rika shigo da kayayyaki Najeriya. Kayayyakin da ya rika shigo da su sun kama daga  man salad zuwa man shafe-shafe na mata da sauransu, hadi da kayan gwangwani da barasa, kari kuma a kan wannan yana da kamfanin yin giya ga kuma jari da yake da shi a bankuna uku a Najeriya. A Najeriya daga nesa za ka iya gane biloniya idan ka hange shi, to amma Peter Obi ba haka yake ba, ya fita daban, domin ba za ka ga alamun shi hamshalkin attajiri ba ne, wanda wannan abu ne da yake alfahari da shi. Yana gaya wa mutane cewa takalma kafa biyu kawai yake da su na kamfanin Ingila na Marks and Spencer, da kwat ta dala 200 maimakon ta wajen dala 4,000. Kuma shi yake rike jakarsa maimakon ya biya wani ya rike masa. Hatta 'ya'yansa ma ba su tsira daga tsiminsa ba, kasancewar ya hana dansa mai shekara 30 mota, shi kuma daya dan nasa yana koyarwa ne a makarantar furamare. Hakan wani abu ne na daban, wanda a kasar da hatta sunan dan siyasa ke zama hanyar samun gwaggwaban aiki ga mutum baya ga tarin alfarma. Duk da irin ce-ce-ku-cen da ake yi a game da mulkinsa a lokacin yana gwamnan jihar Anambra, salon mulkin nasa ya kasance abin nuni ko yakin neman zabe a takararsa ta shugaban kasa. Magoya bayansa suna nuni da cewa ya zuba kudi sosai a harkar ilimi kuma ya rika biyan albashi a kan lokaci, wanda wannan abu ne mai sauki da yawancin gwamnonin Najeriya suke kawar da hankali a kai. Haka kuma ya bar makudan kudade lalitar gwamnatin jihar bayan da ya kammala wa'adinsa biyu na shekara hurhudu, wanda wannan ma ba karamin abu ba ne a Najeriya. To amma ba duka aka taru aka zama daya ba, domin Frances Ogbonnaya, wadda dalibar jami'a ce a lokacin da Mista Obi yake gwamna, tana mamakin yadda ake koda shi. ''Wa,  mutumin da yake tsimin kudi a lokacin da ake yunwa? Wanda yake tattalin kudi a lokacin da ba kayayyakin rayuwar jama'a?'' Ina amfanin badi ba rai? in ji ta. To amma dabi'a da al'adarsa ta tsimi da tanadi da kuma tattali ke janyo masa magoya baya da ake wa lakabi da ''OBIdients.'' Har ma ana zargin wasu daga cikin cikinsu da cin zarafin wadanda ba sa goyon bayansa a shafukan intanet da kiran wadanda ba su zabe shi ba a zaben da ke tafe a matsayin makiya kasa. A wani sako a shafinsa na tuwita, Mista Obi ya roki magoya bayansa da su zama masu yakana da mutunta kowa, amma duk da haka ba su ji ba. Duk mai sukarsu da cewa yawansu na tuwita hakan ba yana nufin yawan kuri'u ba ne, suna nuni da yadda suke turuwa zuwa yin rijistar zabe. Duk da haka wannan ba daya yake ba da fita zabe a ranar zabe. Yayin da ya rage 'yan watanni a fita filin zabe, ba shakka Mista Obi na ci gaba da samun tarin magoya baya, amma kuma masu suka na ganin rashin tasirin jam'iyyarsa a ko'ina a fadin kasar gaba daya, abu ne da zai sa tababa a kan yuwuwar cin zabensa. Ya musanta hakan da nuni da cewa 'yan Najeriya miliyan 100 da ke cikin fatara da talauci da miliyan 35 wadanda ba su san inda za su samu abincin da za su ci ba, idan har rabin wadannan za su zabe shi to abin da yake bukata ke nan.	https://www.bbc.com/hausa/articles/c4n3x8rw9p4o
entertainment	Daga Bakin Mai Ita tare da Hauwa Waraka	Daga Bakin Mai Ita shiri ne na BBC Hausa da ke kawo maku hira da fitattun mutane kan wasu abubuwa da suka shafi rayuwarsu zalla. A wannan kashi na 107, mun tattauna da fitacciyar tauraruwar Kannywood Hauwa Waraka, inda ta amsa tambayoyin da suka shafi rayuwarta. Labarai masu alaka:	https://www.bbc.com/hausa/articles/cxry47zx0n5o
health	Coronavirus: Za a bai wa iyalan ma'aikatan da suka mutu £60,000	"Za a biya iyalan ma'aikatan lafiya da ma'aikatan walwala a Ingila da suka mutu saboda korona fam 60,000, in ji gwamnati Sakataren Lafiya Matt Hancock ya tabbatar da mutuwar ma'aikatan lafiya 82 da na walwala 16 da suka mutu yayin wannan annobar. Ya ce yana daga cikin wajibcin aikinsa ''kula da 'yan uwan wadanda suka rasu"", Kungiyar ma'aikatan lafiyar ta yi maraba da wannan sanarwa, tare da yin kira kan a fadada wannan tsarin zuwa wasu ma'aikatun. Gwamnatin Wales ta yi alkawarin biyan irin wannan kudade ga nata ma'aikatan lafiya da na walwala yayin da Scotland ke yanke shawarar kan yadda za ta yi nata - duk da cewa gwamnatin Burtaniya ke da ikon biyan kudaden. Sanarwar na zuwa ne kafin a yi shirun jimami na minti daya da karfe 10:00 na safe agogon GMT ranar Talata, don tunawa da ma'aikatan lafiyar da suka rasa ransu yayin yaki da cutar korona. Firai Minista Boris Johnson shi ma ya yi nasa shirun, tare da wasu mukarraban gwamnati. Ya sanar da tsarin biyan kudin a bayanin da gwamnatin kasar ke yi kullum, Mista Hancock ya mika ta'aziyyarsa ga ma'aikatan NHS da kuma na walwala. Ya ce: ""Tabbas babu abin da zai maye gurbin wadanda muke so. Amma za mu iya duk abin da za mu yi domin taimakawa iyalan mutanen wadanda ke fama da wannan rashi."" Babbar sakatariyar kwalejin aikin jinya ta Royal, Donna kinnair, ta ce wannan sabon tsarin biyan kudin zai bai wa iyalan mamatan kwarin gwiwa a wannan halin da suke ciki"". Ta kara da cewa: ""Babu adadin kudin da zai maye gurbin mutanen da aka rasa amma kudin da za a ba su zai dan rage musu radadin damuwar da suke ciki.' 'Fadada tsarin' Shugaban Unison Dave Prentis, shi ma ya nuna farin cikinsa da wannan mataki, yana cewa: ""Abin da za mu iya yi ga wadannan mutanen da suka rasa rayukansu dalilin aikinsu shi ne kawai mu ba su wannan kudin domin rage radadi."" Amma kungiyoyin sun nemi da a saukaka wannan tsari a kuma gaggauta shi, a kuma fadada shi zuwa wasu ma'aikatu, kamar wadanda ke aiki a matakin lafiya na farko. Kungiyar ma'aikata ta yi murna da tsarin amma ta shawarci ministoci da su hanzarta wajen samar da kayan kariya ga mutanen da ke aiki kan gaba wajen yaki da cutar. 'Yar majalisar Jam'iyyar Liberal Democrat Layla Moran, wadda tuntuni ke gangamin wayar da akai game da irin wannan tsarin ta ce, ""wannan ne abin da gwarazan ma'aikatan NHS suke bukata kuma suka cancanta"". Ta kuma kara da cewa: ""Yanzu akwai bukatar gwamnati ta fadada tsarin ya hada da iyalan duka manyan ma'aikata - masu jinya, malaman makaranta, da direbobin manyan motoci da sauransu - wadanda suka rasa rayukansu a wannan yaki. ""Tsarin ya kamata ya dauki irin wannan mataki kan jami'an soji, a sanya su a tsarin fansho da kuma kudin jana'iza da ake bayarwa."""	https://www.bbc.com/hausa/labarai-52460632
business	Hotunan sabon kamfanin yin taki na Dangote da Buhari ya kaddamar	Shugaban Najeriya Muhammadu Buhari ya ƙaddamar da babban kamfanin sarrafa takin zamani a jihar Legas, wanda attajirin Africa, Alhaji Aliko Ɗangote ya gina. Kamfanin na yankin Ibeju Lekki a Lagos, wanda aka bayyana ya laƙume dala biliyan 2.5. Kamfanin zai samar da ton miliyan uku na takin zamani duk shekara. Kamfanin takin na Dangote zai taimakawa Najeriya rage dogaro da takin da ake shigo da shi daga ƙasashen waje. Kamfanin Dangote ya kuma ce kamfaninsa na taki zai taimakawa ƙasashen Afirka dogaro da kansu wajen samar da abinci da kuma fitar da shi zuwa ƙasashen waje. Kaddamar da kamfanin na zuwa a daidai lokacin da farashin taki ya tashi sakamakon yaƙin Rasha a Ukraine, inda Rasha ce wadda ta fi samar da takin zamani a duniya.	https://www.bbc.com/hausa/labarai-60838482
health	Yadda za a yaki cutar Malaria a wannan zamanin	"Wani babban rahoto da aka fitar na nuni da cewar duniya za ta iya cimma nasarar zama ba tare da cutar Malaria ba, daya daga cikin dadaddiya kuma muguwar cutar da ke shafar al'umma a wannan zamanin. Har yanzu a kowace shekara, ana samun fiye da mutum miliyan 200 da cutar ke kamawa, wacce ta fi yawan kashe yara. Rahoton ya ce kawar da cutar baki daya abu ne mai yiyuwa, sai dai, ana bukatar karin kudi da suka kai dala biliyan biyu wato domin zuba kudin da zai kawar da kwayar cutar. Masana dai sun ce kawar da cutar abu ne mai girma sosai. Mece ce cutar Malaria? Cutar Malaria, cuta ce  da ke samuwa ta hanyar wasu kwayoyi da ake kira ""Plasmodium"" . Wadannan kwayoyin cutar na yaduwa ne daga mutum zuwa mutum idan macen sauro ta ciji mutum a yayin da take neman abincinta wato jini. Da zarar mutum ya kamu da cutar, tsananin zazzabi ne zai rufe shi. Kwayoyin na cutar da hanta da kuma kwayoyin halitta na jini wadanda ke samar da tsaftatacciyar iska zuwa jiki ya kuma fitar da gurbatacciya wato ""red blood cells"" da kuma sa karancin kwayoyin halitta na jini. Daga bisani cutar na cinye jiki baki daya, har da kwakwalwa har ma ta kai ga kisa. Ana samun mutuwar mutum 435,000 a kowace shekara wadanda yawanci yara ne. Kawo yanzu me ake ciki? An samu gagarumar nasara wajen yaki da cutar malaria a duniya baki daya. Tun a shekarar 2000: An samu cimma wadannan nasarorin ne saboda yawan samun hanyoyin hana cizon sauro kamar amfani da gidan sauro wanda aka sanya wa magani da kuma nagartaccen magani ga wadanda suka kamu da cutar. Duk da wadannan nasarori da aka samu, cutar malaria dai ta cigaba da shafar wasu al'ummomi a sassan duniya a kasashe masu tasowa, in ji Dakta Winnie Mpanju-Shumbusho, daya daga cikin marubutan rahoton. ""Wannan zance tabbatace ne musamman a nahiyar Afirka, inda kasashe biyar kawai ke dauke da alhakin hakan na kusan rabin sauran kasashen duniya. Meye sa wannan rahoton ke da amfani? Cimma nasarar kawar da cutar Malaria baki daya a doron kasa zai zama wani abu gagarumi na tarihi. Hukumar Lafiya ta Duniya WHO ta kaddamar da rahoton ne shekara uku da suka gabata domin sanin yadda yakin zai kasance da kuma nawa za a kashe. Mutum na 41 a jerin kwararru kan cutar Malaria a duniya kama daga ilimin kimiyya da na tattalin arziki, ya ce za a iya cimma hakan nan da shekarar 2050. Ana kamanta rahoton su wanda aka wallafa a Lancet a matsayin irin sa na ""farko da aka taba yi"". Daya daga cikin mawallafan rahoton, Sir Richard Feachem, ya ce an dade ana ta mafarkin kawar da cutar Malaria a doron kasa, amma a yanzu, sun ce suna da hujjar cewa za a iya, kuma ya kamata a kawar da cutar nan da shekara 2050. ""Wannan rahoton na nuna cewar kawar da cutar abu na mai yiyuwa a wannan lokacin."" Sai dai kuma yayi gargadin cewa samuwar sai an yi da gaske kafin hakan ya samu. Me ake bukata domin cimma hakan? Rahoton ya yi hasashen cewa duba da abubuwan da suke da shi a kasa, da yiyuwar za a iya kawar da cutar Malaria da babban kaso nan da shekarar 2050. Sai dai za a iya samun kangarewa a nahiyar Afirka kama daga kasar Senegal a arewa maso yamma zuwa kasar Mozambique a kudu maso yamma. Don kawar da cutar nan da shekarar 2050, ana bukatar karin amfani da fasahohin da ake da su yanzu yadda ya dace, da kuma samar da wasu sababbin hanyoyin yaki da ita. Sabanin dabi'un yau da kullum na kwayoyin halitta na gado, fasahar sauya kwayoyin halitta na wajabta wa wata kwayar halitta ne ta yadu a tsakanin dangoginta. Hakan zai iya sa macen sauron ta kasa daukar ciki wanda zai  jawo rugujewar yawan su, ko kuma hana su kamuwa da kwayar cutar. Sarkin Mswati na uku na kasar Eswatini (kasar Swaziland a da) kuma jagora na shuwagabannin Afirka kan yaki da cutar Malaria ya ce kawar da cutar Malaria da dangoginsa abun sa wa a gaba ne wanda ya kamata a cimma masa. Ana ta fafutukar ne domin cimma yaki da sauron da ke dauke da kwayar cutar malaria, wanda duka biyun suna cigaba da habaka ne wajen yaki da cutar. Ya ce sai sun tabbatar da cewar, an bai wa kirkire-kirkire muhimmanci. Nawa za a kashewa duka wannan? A halin da ake ciki yanzu, rahoton ya kiyasta cewar ana kashe kusan dala biliyan 4.3 wato kudi yuro biliyan 3.5 a kowace shekara. Amma ana neman karin dala biliyan biyu a kowace shekara domin kawar da cutar a duniya baki daya nan da shekarar 2050. Marubutan sun ce akwai kuma kasafin hada-hada kamar yadda aka saba wanda ya shafi rasa rayuka da mutane ke yi da kuma nacin fafutukar yaki da kwayar cutar da kuma sauron da ke fito da sababbin hanyoyin kin jin magungunan hadiya da kuma na kashe su. Rahoton ya ce samun karin dala biliyan biyu a shekara zai zama babban kalubale, sai dai in aka duba, za a ga alfanun yin hakan zai fi kudin. Kawar da cuta a doron kasa baki daya kalubale ne babba. Ya taba faruwa sau daya kafin mutane su kamu da cutar- an taba ayyana cewa babu cutar karanbau a shekarar 1980. An hada karfi da karfe da kuma ingantattun magunguna domin cimma hakan. Sai dai akwai wani dalilin da yasa cutar karanbau ta kasance daya tilo da kuma  a tarihin cutar shan inna wanda ke nuni na kalubalen da kawar da cutar ke da ita. A ganin nasarar da aka samu na kawar da cutar karanbau, sai aka sa ran cewar cutar shan inna ma zai shiga tarihi a shirin dakile cutar da aka yi na shekarar 2000. Bayan shekaru 21 da sanya shirin dakile cutar da kuma yawan kamuwar cutar da kashi 99 cikin 100, kashi daya daya rage a cimmawa ya yi turjiya matuka. Najeriya da kuma nahiyar Afirka baki daya na gab da kawar da cutar shan inna, sai dai sun kasa samar da maganin ga yara a kasashe biyu da ke fama da yaki wato Pakistan da kuma Afghanistan. Me mutane ke cewa akan hakan? Shugaban WHO Dr Tedros Ghebreyesus, ya ce kawar da cutar Malaria ya kasance daya daga cikin manyan abun da al'umma ke son ganin an cimma shekaru da dama, sai dai kuma ta kasance cutar da ta fi kowace cuta fuskantar kalubale. Sai dai ba za a cimmakawar da cutar ba a lokacin da ake sa rai da yadda aka nufo shi da kuma kayan aikin da ke kasa wanda da yawan su an yi su ne a shekarun baya da suka wuce ko ma kafin nan. Dakta Fred Binka na Jami'ar kiwon lafiya da kimiyya dake Ghana ya ce kawar da cutar malaria muhimmin abu ne. Ya ce yana bukatar ba shi muhimmanci da jajircewa da kuma hada gwiwa kamar ba a taba yi ba, duk da cewar mun san cewar alfanun ya fi kudin yawa ba wajen ceto rayuka kawai ba, har ma da inganta walwalar mutane, karawa tattalin arziki kaimi da kuma bayar da gudunmawa wajen karin samun lafiya da rashin zaman dar-dar da ma samu daidaito a duniyar baki daya."	https://www.bbc.com/hausa/labarai-49634196
health	Coronavirus a Najeriya: 'Yadda zub da hawayena ya ceci ɗaruruwan malaman makaranta'	"A cikin jerin wasikun da muka samu daga 'yan jaridunmu na Afirka, Wakilinmu a Kenya Joseph Warungu ya duba mana irin karamcin da ake nuna wa mutanen da ba su da karfi ko kuma suka shiga wata damuwa. A lokacin da annobar korona ta bulla cikin kasashen Afirka, ta zamo babbar barazana inda wasu mutanen suka shiga cikin wani mummunan yanayi. Malaman makarantun masu zaman kansu wadanda ke samun albashi saboda aikin da suka yi, sun sha wuya saboda rufe makarantu da aka yi wanda ba a san ranar budewa ba. Yawancinsu sun koma gona, wasu kuma share-share sannan wasu kuma talla a kan tituna zuwa wani lokaci. Wannan yanayi ya zamo abin da ba za a iya jurewa ba inda wasu har kuka suke a cikinsu kuwa akwai Akindele Oluwasheun da ke Abuja babban birnin tarayyar Najeriya. Shi da sauran malaman makaranta sun saka ran cewa za a koma makarantu a watan Yuli a lokacin da gwamnati ta sanar da cewa za a bude saboda masu zana jarrabawa, amma sai aka fasa matakin da ya yi wa malaman makaranta ciwo sosai. Akindele na da mace daya da 'ya'ya uku wanda dukkansu 'yan kasa da shekara takwas ne, ya shaida wa wakilin BBC a wayar tarho cewa, koda ya ji labarin ba za a bude makarantu ba, ya kadu sosai daga bisani kuma sai hawaye suka fara zuba a fuskarsa. Ya ce: ""Matata ta ce mini kada ka yi kuka, mu yi hakuri da yadda muka tsinci kanmu sannan mu lallaba a haka,to amma sai na fara tunanin wasu malaman wadanda basu da abin da zasu ciyar da iyalansu, ga wasu iyalan uwa da uban duk malaman makaranta ne wanda suak dogara da albashin makaranta wajen ciyar da iyalansu, ya za su yi ke nan?"". Saboda ba zai iya jurewa halin kuncin da zai shiga da kuma wasu malamai ba, sai ya dauki wayarsa ya bayyana abin da ke damunsa ta hanyar dauka a bidiyo ya sanya a shafinsa na sada zumunta. Ko da wani abokinsa ya ga wannan bidiyon sai ya bashi shawara a kan ya yada a sauran shafukansa na sada zumunta, nan ya aikata haka, biiyon kuwa ya zazzaga inda ma ba a zata ba har ma wasu a shafukansu na sada zumunta da suka taimaka wajen yadawa suka masa suna ""Malamin makaranta mai kuka"". Akindele ya ce ya dauki wannan hoton bidiyon ne da nufin ankarar da mutane a kan su taimakawa malaman makarantu masu zaman kansu saboda basa samun albashi tun da aka rufe makarantu. Wata 'yar jarida a Najeriya, Lara Wise, ta kaddamar da kampe a shafinta na Facebook domin neman Akindele tare da bukatarsa ya sanya bayanan asusun ajiyarsa na banki a shafinsa na Facebook. Kan kace kwabo, kudade sun fara shiga asusun bankin Akindele daga ko ina a fadin duniya. Saboda karamci irin na Akindele da kuma tausayim sai ya yanke shawarar ware fiye da naira miliyan daya da dubu dari biyu kwatankwacin fiye da da dala dubu uku domin taimakawa wasu malaman makaranta mabukata. Ya ce ' Na ce da kai na tun da Allah ya jarabceni sannan ya bude mini hanyar samu, idan har na ci kudin nan ni kadi to ban kyautawa kai na ba tun da akwai da dama irina suna bukata'. "" Daga nan ne muka fara neman irin malaman da suke ta fadi tashi wajen ciyar da iyalansu, sai da muka samu fiye da 200, mun basu kayan abinci mai yawa ciki har da shinkafa da taliya, sannan mun kuma basu wani kudi don kashewa"". Inji Akindele. Sai da Akindele ya fara rabo kayan abinci ga malamai irinsa sannan ya gano irin matsalar da malaman makarantu masu zaman kansu ke ciki. Malaman makarantu da ga ko ina a sassan Najeriya sai suka fara neman tallafi daga Akindele. Ya ce "" Abu ne marar dadi kaga tsohon malamin makaranta wanda ya jima yana koyarwa na neman abin da zai ci"". An yi ta mayar da martani kala-kala a shafin sada zumunta na Facebook inda ake ta magana a kan Akindele, wato malamin makaranta mai kuka, yayin da wasu kuma ke dora alhakin halin da irin wadannan malamai ke shiga a kan gwamnati saboda watsi da su. Wani dan Najeriya ya ce: ""Tir da 'yan siyasar kasarmu wadanda ke ja mana masifu da dama, idan har mutum kamar Akindele zai fito ya taimaka wa mutane, ina ga masu kudinmu da 'yan siyasarmu da sai dai su ci su da iyalansu"". ""Allah ya shi ma Akindele albarka, kuma Alah ya taimaki dukkan wadanda ke cikin kunci"". Akindele ya ce a gaskiya akwai mutane na gari a fadin duniya, domin na samu kudi daga wajen wadanda ba su sanni ba, ina mai matukar godiya  a gare su"". 'Damuwar dana shiga ta taimaka wa mutane da dama' Wani dan kasar Kenya Michael Munene, ya samu yabo saboda yadda ya taimaka wa mutane a lokacin annoba. Ya tashi a gidan da basa iya samun abincin da za su ci a rana guda, ya san yadda yunwa da talauci suke. Koda ya girma ya fara neman na kansa ya zauna ne a gidan haya. Ya shaida wa wakilin BBC wani abu da ya faru dashi da ya zame masa alkhairi. Ya ce ""Wata rana da safe mai gidan nake haya na jirana na gama amfani da bandaki wanda ke wajen gidan nake bayan na fito ya ce na fiya ya kulle gidansa wai don ban biya kudin haya ba"". ""Haka na yi tsamo a waje ba bu kaya a jikina ba kuma kudi. Daga nan na sha alkwashin cewa ba zan taba bari a yiwa wani irin wulakancin da aka yi mini ba,"" in ji Micheal. A yau, Micheal na bayar da gidaje haya, idan har suka samu matsalar da ba za su iya biyansa haya ba, ya kan daga musu kafa har su samu. Ya ce ""Abu ne mai wuya a irin kasuwancin da nake yi, amma kuma ba zan iya ganin mutum zaune ba bu gida ba, tun a watan Mayu na fadawa wadanda ke gidajena da suka kai 30 a yanzu da su mayar da hankalinsu wajen neman abin da zasu ci ba wai tunanin biyana kudin haya ba"". A Accra babban birnin kasar Ghana ma, a lokacin dokar kulle Elizabeth Yawson ta taimaka wa mabukatan da ke gararamba a kan tituna. Irin bajinta da taimakon da mutane irinsu Akindele da Micheal da kuma Elizabeth Yawson suka yi wa jama'a, yakamata ya zamo abin koyi ga sauran mutane domin a gudu tare a tsira tare, kuma duk abin da kayi idan har na alkhairi ne zaka gani a kaskonka haka idan ma na sharri ne."	https://www.bbc.com/hausa/labarai-53662305
religion	Me kuke son sani a kan Masallacin Annabi Muhammad?	Ku aiko da tambayoyinku kan duk abun da ku ke son sani dangane da Masallacin Annabi Muhammad SAW. BBC za ta aiwatar da bincike daga wajen masana, tare da kawo muku cikakkiyar makala kan hakan.	https://www.bbc.com/hausa/labarai-49640527
business	‘Matsin rayuwa ya tursasa mini sakin uwargidata don samun saukin dawainiya’	"Daga Halima Umar Saleh, BBC Hausa, Abuja ""Ba don ba na sonta ba, ba don na gaji da zama da ita ba, na sake ta ne kawai don samar wa kaina sauki daga halin tsadar rayuwar nan da muka samu kanmu a ciki,"" a cewar Amiru Sani, wani magidanci a jihar Katsina, arewa maso yammacin Najeriya. Mutumin mai shekara 27, ya shaida wa BBC cewa ya saki uwargidansa a lokacin da yake neman mafita kan matsin tattalin arzikin da ya shiga sakamakon hauhawar farashin kayayyaki. Mutane da dama ne a fadin duniya ciki har da a kasashe irin su Birtaniya da Amurka da Jamus da Faransa, ke kokarin fitar da hanyoyin rage kashe kudade wajen sayen abinci da kayan amfanin yau da kullum don taimakon kansu, a yanayin da duniya ta samu kanta a yanayi na tsadar rayuwa. Najeriya ma tana cikin kasashen da al'ummarta ke fama da wannan lamari. Sai dai baya ga dalilai kamar na tasirin annobar cutar korona da yakin Ukraine, ƙwararru na ganin rashin tsare-tsaren tattalin arzikin ƙasa masu kyau na daga cikin abubuwan da suka ƙara jefa Najeriya cikin wannan yanayi. A wani tsarin jin ra'ayin jama'a da BBC ta nema dangane da tsadar rayuwa a fadin duniya, kusan mutum 400 ne suka aika wa BBC Hausa ra'ayoyinsu da labaran halin da suka shiga sanadin lamarin a Najeriya. Shekara uku zuwa hudu da suka gabata a lokacin Amiru Sani yana da mata daya, amma sai ya ga abin da yake samu a wata yana isarsa yin duk hidimominsa da iyalinsa har ma ya yi na wasu. Amiru wanda ma'aikaci ne a wani gidan mai a garin Dandume, kuma albashinsa ya kai N15,000 a wata, ban da wasu kudaden da yake samu a 'yan buge-bugensa, sai ya ga zai ma iya ƙara aure tare da riƙe matan biyu ba tare da aljihunsa ya girgiza ba. Wasu maza a arewacin Najeriya na ƙara aure ko da kuwa ba su da makudan kuɗin da za su yi hakan a wadace. Ba a dauki lokaci da yin auren ba sai ya samu matsala da matarsa ta farko har ya sake ta. Amma da yake saki ɗaya ne, manya sun shiga lamarin an daidaita ya mayar da ita a watan Agustan 2021. Ckin rashin sa'a tun daga farkon shekarar nan ta 2022 sai abubuwa suka fara rincaɓe masa, ta yadda abin da za su ci shi da iyalan nasa ya fara neman gagararsu. ""Ba wai aikina na rasa ba. A hankali ne rayuwa ta fara tsada, lamurra suka rincaɓe min ta yadda abin da nake samu na kashe wajen hidimar iyalina a da, ya zama kudin tamkar takardu nan da nan sun ƙare ba tare da na sauke dukkan nauyin da ya hau kaina ba,"" in ji Amiru. Sai dai kamar yadda alkaluma suka tabbatar, an fara fuskantar matsalar tsadar rayuwa ne a Najeriya tun a shekarar 2019, amma ta fara ƙamari ne a shekarar 2020 lokacin annobar korona. Lamarin da masu suka ke dangantawa da gazawar gwamnatin Shugaba Muhammadu Buhari wajen kasa fitar da matakan inganta tattalin arzikin kasar, duk kuwa da cewa hakan na daga cikin alkawuran da ya dauka tun a yaƙin neman zaben da ya yi nasara a karon farko, wato 2015. Sai dai a nata bangaren, gwamnatin ta sha cewar tana iyaka kokarinta domin ganin abubuwa sun kyautatu a fadin kasar. Amiru ya ce ba niyyarsa ba ce rabuwa da kowacce daga cikin matansa, amma yanayi da faruwar abubuwa da dama suka sa dole ya shimfida wa matan wasu dokoki da ya ce ko dai su bi ko kuma duk wacce ta ƙetare to a bakin aurenta. ""Ga halin yau na tsadar rayuwa ga iyali kullum cikin son fitina da ɗaga min hankali bayan ina ta fafutukar yadda za mu rayu cikin mutunci. ""Da na ga lamarin nasu babu sauki sai na saka dokoki ciki har da cewa duk wacce ta fara takalar wata da rigima ko kuma mace ta fita ba izinina to a bakin aurenta. ""Na yi hakan ne don duk wacce na kama da laifi to gara na sallame ta don na sama wa kaina sauƙi biyu, da na kashe kudi da na tashin hankali,"" kamar yadda Amiru ya shaida min a waya. Tsautsayi an ce ba ya wuce ranarsa, rannan sai uwargida ta ƙetare waɗannan dokoki na Amiru, ciki har da sanya ƙafa ta fice daga gidan ba da izininsa ba. Amiru bai ɓata lokaci ba wajen tabbatar da hukunci kan ƙetare sharuɗɗan da ya gindaya. ""Har ga Allah ba wai ba na son matata ba ne, kawai dai na ga matsalolin sun yi yawa ne, ga na tsadar rayuwa ga na rashin zaman lafiya, kawai sai na sake yi mata saki ɗaya, igiyar aurenmu ta zama saura ɗaya kenan. Uwargidan Amiru tana da ɗa ɗaya da shi, wanda ya karɓe ya kai wa mahaifiyarsa riƙo. Ita kuma amarya sau biyu tana haihuwa 'ya'yan na mutuwa. Ya ce duk da dai ya kan ji kewarta da ta ɗansa a wasu lokutan, amma bai shirya mayar da ita dakinta ba, duk kuwa da cewa iyayenta da ita kanta suna ta yi masa sintirin a yi kome. ""Na gaya mata iyakar gaskiyata cewa idan na mayar da ita a yanzu, ɗaukar dawainiyarta zai min wahala, ba lallai na dinga tabbatar da adalci ba. ""Ba na so na zalince ta ta hanyar tauye hakkokinta da suka rataya a wuyana shi ya sa na ga gara kawai na haƙura da mayar da ita,"" ya nanata. Magidancin ya ce a naira dubu goma sha biyar ne albashinsa da sauran 'yan kudaden da ke shigo masa, a yanzu haka da mace dayar ma ko rabin wata ba sa kaiwa. Hauhawar farashin kayayyaki a Najeriya ya kai kashi 22 cikin 100 a watan Yuli, kuma 'yan kasar na kashe kashi 59.1 cikin 100 na yawan kuɗin da suke samu a wajen sayen abinci kawai,"" kamar yadda hukumar kididdiga ta fada a wani rahotonta. Amiru mai kwalin difloma a karatun boko, ya ce bayan nauyin matarsa daya a yanzu, akwai na mahaifiyarsa da ɗansa da ke hannunta duk a kansa. ""Gashi ina so na ci gaba da karatuna a matakin digiri, amma ba ma zan iya ba saboda nauyin zai sake min yawa"", ya jaddada. Na yi kokarin tuntubar matar Amiru don jin ko yaya ta ji da sakin da aka yi mata don ana fargabar ci gaba da daukar nauyinta, amma hakana ba ta cimma ruwa ba. Sai dai tsohon mijin nata ya tabbatar min har yanzu ba ta yi wani auren ba, kuma daga farko ba ta san cewa sharuddan da ya sanya don yin saki, ya yi ne da nufin lalubo hanyar ragewa kansa wahala ba. ""Sai daga baya ta gane dalilin. Saboda ta yi ta roƙona na mayar da ita dakinta amma na gaya mata cewa ba zai yiwu ba don a yanzu ba ni da ƙarfin riƙe ta,"" ya ce. Amma magidancin ya ce yana fatan idan har abubuwa suka warware samunsa ya karu, to la shakka zai mayar da ita dakinta. ""Idan dai har zuwa lokacin da na samu budi ba ta yi wani auren ba to zan koma mu daidaita don ina son ta. Kuma yanzun ma ba wai gaba muke yi ba, muna gaisawa idan an hadu."" A Najeriya, mafi yawan mutane masu matsakaicin hali a jihohin arewacin kasar shinkafa ce abincinsu. Amma ga marasa ƙarfi irin Amiru waɗanda su ne suka fi yawa, sun fi cin abinci dangin su gero da masara da dawa, wadanda a da ba sa yi wa talaka wahalar samu. A yanzu kuwa, irin wannan abinci na neman ya gagari masu ƙaramin ƙarfin saboda tsadar da suka yi. Wata matsala da ta sake uzzura lamarin ita ce ta rashin samun isasshen amfanin gona. Hakan na faruwa ne sakamakon matsalar rashin tsaro inda ayyukan 'yan bindiga da suka addabi manoma a yankunan karkara har suke hana su noma tare da kashe su. Wannan rashin tsaro na ayyukan 'yan bindiga da masu satar mutane don kudin fansa sun fi addabar jihohin arewa maso yammacin Najeriya, ciki har da Katsina, jihar da Amiru ke zaune. Farashin kayayyakin abinci da na amfani sun nunka a cikin shekaru biyu da suka wuce inda hukumomi na kasa da kasa kamarsu bankin lamuni na duniya International Monetary Fund da Babban Bankin Duniya World Bank sun nuna cewa talauci ya karu sosai a tsakanin ‘yan Najeriya. A yayin da tasirin annobar korona ya sanya mutane masu matsakaicin samu a faɗin duniya shiga halin tasku na tsadar rayuwa, gwamnatoci kuwa suna jadda cewa sun duƙufa don samo mafita."	https://www.bbc.com/hausa/articles/cpey1xvj097o
sports	B﻿arcelona na shirin mayar da Messi Camp Nou, Sporting na bukatar Ronaldo a Portugal	Shugaban kungiyar Barcelona Joan Laporta na son mayar da Lionel Messi Sfaniya a watan Janairu, sai dai duk wani yunkurin cimma wannan burin - na sada dan wasan dan kasar Argentina mai shekara 35 da tsohuwar kungiyarsa -zai fuskanci wasu manyan kalubala nan gaba. (Sport) Messi zai yanke hukunci kan makomarsa bayan gasar cin kofin duniya a Qatar, kuma ba zai bar kungiyar PSG ba a watan Janairu ko da ba ya son tsawaita zamansa da kungiyar ta kasar Faransa. (Ben Jacobs) Sporting Lisbon a shirye ta ke ta yi wa Manchester United tayi domin raba ta da Cristiano Ronaldo, mai shekara 37 da haihuwa a karo na biyu. (Sunday Mirror) Kwanitiragin dan wasan tsakiya na Chelsea N'Golo Kante za ta kare a karshen kakar wasa badi kuma dan wasan mai shekara 31 wanda dan kasar Faransa ne na cikin jerin 'yan wasan da Barcelona ke hari yayin da ta ke neman wanda zai maye gurbin Sergio Busquets mai shekara 34 da haihuwa. (Relevo - in Spanish) Barcelona na fatan sayar da Memphis Depay a watan Janairu mai zuwa, inda kungiyar Juventus ta Italiya ta bayyana sha'awarta ta saye dan wasa mai shekara 28. (Sport) Dan wasan tsakiya na Ivory Coast Franck Kesie mai shekata 25 ba ya jin dadin yadda ake benca shi a Barcelona kuma ya bukaci a ba shi damar komawa gasar Serie A ta Italiya. (Fichajes - in Spanish) Manchester City na shirin yi wa Bernardo Silva, dan wasanta mai shekara 28 sabon tayi mai gwabi na tsawaita zamansa har na tsawon shekara biyar. (Football Insider) Brighton da Everton na rige-rigen sayen Caio Henrique, dan Brazil kuma dan wasan baya na kungiyar Monaco ta Faransa mai shekara 25. (IG Esporte - in Portuguese) Tsohon kocin Chelsea Thomas Tuchel ya ce har yanzu bai yanke hukunci kan lokacin da zai koma bakin aikinsa na horas da wata kungiyar kwallon kafa ba. (Sportstar)	https://www.bbc.com/hausa/articles/clk21xnpv82o
sports	Kazamin damben Garkuwan Cindo da Autan dan Bunza	Autan dan Bunza da Garkuwan Cindo sun buga turmi biyu ba kisa a damben Lahadi da safe. Autan dan Bunza daga Jamus da Garkuwan Cindo Guramada sun yi wasan ne a gidan damben Idris Bambarewa da ke karamar hukumar Karo a jihar Nasarawa, Najeriya.	https://www.bbc.com/hausa/articles/cyj74pz4e48o
religion	Ku San Malamanku tare da Malam Abubakar Lamido	"Danna hoton sama domin ku kalli bidiyon: An haifi Malam Abubakar Lamido Abdullahi a shekarar 1955 a cikin Jihar Gombe. Malam Abubakar wanda shi ne shugaban majalisar malaman Jihar Gombe na ƙungiyar Izala mai hedikwata a Abuja, an haife shi a fadar Sarkin Gombe Marigayi Abukatar - kakan sarkin Gombe na yanzu. Mahaifinsa ma'aikaci ne a fadar sarki, inda ake kiran sa da Mabudin Gombe, wato wanda ke kula da dukiyar sarki. Mahaifin malam ya sanya shi a firamare ta Tudun Wada a shekarar 1963. Ya kammala aji bakwai a shekarar 1969. Daga nan ya tafi Goverment Arabic Teachers Collage a Gombe, inda ya fara a shekarar 1970, ya kuma kammala a 1974. Daga nan aka dauke su aikin koyarwa a firamare. An mayar da shi ainahin makarantar Tudun Wada da ya yi, inda a nan aka ba shi aikin koyarwa. ''Akwai wani malaminmu da ke koya mana harshen Larabci, kuma dan uwa ne a gare ni, lokacin da aka bude gidan Rediyon Bauchi, sai suka bukaci wanda zai dinga gabatar da labarai da Filllanci, aka yi min gwaji daga nan kuma suka dauke ni aiki,"" in ji malamin. ""Ina cikin aikin nan, sai mai matarba Sarkin Gombe Marigayi Abubakar, ya shaida wa mahaifi na ba ya son aikin gidan Rediyo da nake yi. Don haka ya matsa sai da na koma gida. Sai na ci gaba da aikin koyarwar da na bari a dai makarantar Tudun Wada. Tafi-tafi har sai da na kai mukamin hedimasta a makarantar firamare mai suna Danlami."" Bayan shafe shekara 12 yana koyarwa, sai ya ji ya gaji da aikin don haka sai ya yi ritaya daga koyarwa a shekarar 1983. Amma a shekarar 1986, an dauke shi aiki a Bauchi State Afgricultural Development Project a matsayin mai kula da rumbun adana kayayyaki. ''Sai aka tura ni kwalejin Bauchi na yi kwas na wata uku kan fannin akawu. Bayan nan na nemi Difloma a Jami'ar Bayero da ke Kano, na karancin  Hausa Arabic da Islamic Studies, na kammala a shekarar 1995. ""Na so ci gaba da karatu, kuma Allah cikin ikonsa, sai na samu yin babbar difloma a ATBU. Daga baya na sake komawa ATBU din na yi HND a fannin Akawu. Na ci gaba da aiki amma ina nan a matsayin limamin masallacin Juma'a, ina karantarwa a gidana kuma na bude makarantar islamiyya na ci gaba da karatu na zaure."" Manyan malaman zaure da ya yi karatu a hannusu akwai Malam Usman Dan Gungu."	https://www.bbc.com/hausa/shirye-shirye-na-musamman-61109658
health	'Rashin wurin wanke hannu ne silar wasu cutuka da ake ɗauka a asibitocin Najeriya'	"Kwamitin shugaban ƙasa kan yaƙi da cutar korona a Najeriya ya ce ya samar da wuraren wanke hannu da dama a manyan asibitocin tarayya a ƙoƙarinsu na kare bazuwar cutuka a cibiyoyin kula da lafiyar. Babban jami'in kwamitin, Dakta Sani Aliyu ya ce cutuka da yawa da ake ɗauka a asibitocin Najeriya, na da alaƙa da rashin wuraren wanke hannu. ""Rashin ruwan wanke hannu, shi kansa matsala ne. Ba ma a lokacin (da ake fama da annobar) kobid ba. A'a har sauran lokuta a baya,"" in ji babban jami'in lafiyar na Najeriya. Ya ce hakan ta sa, sun samar da manyan baho-baho inda ma'aikatan lafiya za su riƙa zuwa don wanke hannuwansu. Jami'in ya kuma ce akwai ma'aikatan lafiya a Najeriya sama da 1,000 da aka tabbatar sun kamu da cutar korona ya zuwa wannan lokaci. A wannan makon ne Hukumar Lafiya ta Duniya ta bayyana cewa, fiye da ma'aikatan lafiya dubu goma ne suka kamu da cutar Korona a yankin Afirka, kudu da hamadar sahara tun daga farkon bullar annobar. Adadin dai ya kai kimanin kashi 10 cikin dari na ma'aikatan lafiyar da suka kamu da cutar a fadin duniya, duk da yake, masu cutar a Afirka ba su da yawa idan an kwatanta da sauran sassan duniya. Dakta Sani Aliyu ya ce duk mutum ɗaya cikin waɗanda suka kamu da cutar korona ashirin a Najeriya ma'aikatan lafiya ne. Ya ce hakan ta faru ne saboda yanayin aikin ma'aikatan lafiya waɗanda alhakinsu ne yin mu'amala da kuma tallafawa mutanen da suka kamu da cutuka ko kuma suke fama da jinya. Babban jami'in lafiyar ya ce gwamnatin Najeriya ta yi ƙoƙarin ɗaukar matakai don kare ma'aikatan lafiyan ƙasar daga kamuwa da cutar ta korona. A cewarsa, gwamnati ta tabbatar da samar da tufafin kare ma'aikatan lafiya da ake kira da PPE a Ingilishi, tare da samar da horo kan yadda ake amfani da tufafi. Dakta Sani Aliyu ya ce ƙoƙarinsu ya kai ga horas da ma'aikatan lafiya kimanin 18,000 kan hanyoyin kare kai daga kamuwa da annobar korona. Zuwa yanzu dai, akwai mutum kusan 40,000 da suka kamu da cutar a Najeriya, wasu fiye da 800 ne aka tabbatar da mutuwarsu sanadin cutar a ƙasar."	https://www.bbc.com/hausa/labarai-53535415
sports	Lionel Messi ya kara cin karo da koma baya a Paris St Germain	Paris St Germain za ta ziyarci Monaco domin buga wasan mako na 29 a gasar Liguea da za su kara ranar Lahadi. To sai dai kuma kyaftin din tawagar Argentina, Lionel Messi ba zai buga wasan ba, sakamakon rashin lafiya, wanda bai yi atisaye ranar Juma'a ba. Saboda da Messi Messi zai koma buga wa PSG tamaula, bayan ya dawo daga Argentina wadda za ta kara a wasan neman shiga gasar cin kofin duniya. Argentina za ta karbi bakuncin Venezuela a wasan neman gurbin shiga gasar kofin duniya da za a yi a Qatar a 2022. Tuni Argentina ta samu gurbin buga gasar da za a yi cikin Nuwamba da Disambar shekarar nan da makinta 35, bayan da Brazil ke jan ragama mai maki 39. Messi ya buga wa PSG wasa 18 daga 28 da ta kara a Ligue 1 a bana, wanda ya ci kwallo biyu, amma shine kan gaba a bayar da kwallo a zura a raga mai 11. PSG ta ci karo da koma baya a kakar bana, bayan da Real Madrid ta yi waje da ita a wasan zagaye na biyu a Champions League. Haka shima Sergio Ramos wanda ya buga wa PSG karawa biyar na murmurewa daga jiny da ya yi, amma ba zai buga fafatawa da Monaco ba.	https://www.bbc.com/hausa/wasanni-60808500
business	Matashin da ke fafutikar jawo ƴan uwansa matasa shiga harkar noma a Najeriya	Latsa hoton da ke sama domin kallon wannan bidiyon A karon farko a Najeriya, an zaɓi matashi ɗan ƙasa da shekara 30 a matsayin shugaban ƙungiyar manoma matasa ta Najeriya NYFN. NYFN wata ƙungiya ce da take ayyuakanta kan harkokin kasuwancin noma don bai wa matasa damar morar damarmakin da ke cikin harkar noma.	https://www.bbc.com/hausa/media-60367857
entertainment	Hira da Falalu Dorayi kan durkushewar Kannywood	Hira da Falalu Dorayi kan durkushewar Kannywood	https://www.bbc.com/hausa/labarai-50300219
entertainment	Rahama Sadau da Maryam Sanda na cikin mutanen da suka fi tashe a intanet a Najeriya a 2020	Tauraruwar fina-finan Hausa ta Kannywood Rahama Sadau ce mutum ta huɗu da ta fi tashe a intanet a shekarar 2020 a Najeriya. Sannan kuma Rahaman ta shiga jerin mutanen da aka fi neman karin bayani a kansu a shafin matambayi-ba-ya-bata na Google a shekarar 2020 a Najeriya, inda ta zo ta tara daga cikin mutum 10. Kazalika a bayanin da shafin Goggle ɗin ya fitar Maryam Sanda ita ce mutum ta tara cikin goman da suka fi tashe a bana a intanet a Najeriyar. Shafin Google yakan fitar da kalmomi ko kuma sunayen da mutane suka fi bincikawa a shafin duk shekara a kowace kasa a fadin duniya. Sannan kuma shafin kan yi wa sunayen rukuni ne, inda ake da rukunan mawaka da wakar kanta da wasanni da 'yan fim da fina-finan kansu da kuma tambayoyi. Ga alama dai Rahama Sadau ta shiga wannan jeri ne sakamakon wani abu da ya faru da ita a watan Nuwamban 2020 ɗin, inda aka samu hatsaniya a intanet bayan ta wallafa wasu hotuna tsakanin masu goya mata baya da masu sukarta. Hotunan da ta wallafa ɗin sun jawo har wasu suka yi saɓo na kalaman ɓatanci ga Annabi Muhammadu, abin da ya jawo babban tashin hankali. Ita kuwa Maryam Sanda matar da ake zargi da kashe mijinta a 2017, ta shiga jerin ne bayan da a farkon shekarar nan wato a watan Janairu wata Babbar Kotu a Abuja ta zartar mata da hukuncin kisa ta hanyar rataya. Maryam ta ɗaukaka ƙara a watan Fabrairu sai dai a watan Disamba Kotun Ɗaukaka Ƙarar ta tabbatar da hukuncin kisan. Wataƙila faruwar waɗannan al'amura uku a cikin shkearar ne suka sa Maryam ta zamo cikin waɗanda suka yi tashe a intanet ɗin a Najeriya. Kazalika, fitacciyar ƴar gwagwarmayar nan Aishatu Yesufu ce ta tara a jerin rukunin tambayoyin da aka fi yi a shafin Goggle a 2020 a NAjeriya. Aishatu wacce tun 2014 aka san ta da fafutukar ganin an ceto ƴan matan makarantar sakandaren Chibok, ta sake haskawa ne bayan da a watan Oktoba ta shiga cikin zanga-zangar kawo ƙarshen rundunar musamman ta ƴan sanda da ke yaƙi da fashi da makami wato EndSars a Abuja. Wannan zai iya zama dalilin da ya sa aka dinga neman sanin wace ce ita a shafin Google. Shi ma zaɓaɓɓen shugaban Amurka Joe Biden ya fito a jerin rukuni daban-daban har uku, na mutanen da suka fi tashe a intenet da waɗanda aka fi neman ƙarin bayani a kansu a Google da kuma rukunin tambayoyin da aka fi yi a Google ɗin. Jerin mutanen da suka fi tashe a intenet a Najeriya a 2020 1. Joe Biden 2. Rema 3. Naira Marley 4. Rahama Sadau 5. Hushpuppi 6. Laycon 7. Kamala Harris 8. Omah Lay 9. Maryam Sanda 10. Kai Havertz Kalmomi 10 da aka fi neman ƙarin bayani a kansu a Google a 2020 a Najeriya 1. Coronavirus 2. US election 3. Joe Biden 4. Google Classroom 5. ASUU 6. Zoom Live 7. Rema 8. Naira Marley 9. Rahama Sadua 10. Hushpuppi Ko a shekarar 2019 ma tauraruwar fina-finan Hausa Hadiza Aliyu Gabon ta shiga cikin jerin taurarin da aka fi neman karin bayani a kansu a shafin matambayi-ba-ya-bata na Google a Najeriya. A lokacin ita ma Hadizar ta zamo ta huɗu a jerin na bara baya ga taurarin fim din kudancin Najeriya wato Nollywood, Regina Daniels da Genevieve Nnaji da Tonto Dike, da suke kan gaba. 1. Who is the new President of America? - Wane ne sabon shugaban Amurka? 2. When is school resuming in Nigeria? - Yaushe za a koma makaranta a Najeriya? 3. How to make hand sanitizer - Ta yaya ake haɗa man goge hannu na sanitizer? 4. Who is George Floyd? - Wane ne George Floyd? 5. How to make face mask - Ta yaya ake ɗinka takunkumi 6. Who is Joe Biden? - Wane ne Joe Biden? 7. Who is Laycon? - Wane ne Laycon? 8. How to make cake - Yaya ake yin ket 9. Who is Aisha Yesufu? Wace ce Aisha Yesufu? 10. How to make bread - Yaya ake yin burodi? 1. Davido - Fem 2. Simi - Duduke 3. XXXTentacion - Bad 4. Betty - Butter 5. Rema- Ginger me 6. Rema - Woman 7. Burna Boy - Wonderful 8. Patoranking - Abule 9. Naira Marley - Tesumole 10. Davido ft Nicki Minaj - Holy Ground 1. Pornstar martini recipe - Yadda ake Pornstar martini 2. Puff puff recipe - Yadda ake fanke 3. Pancake recipe - Yadda ake fanke 4. Red velvet cake recipe - Yadda ake ket me jar kala 5. Meat pie recipe - Yadda ake fanke mit fayif 6. Chin chin recipe - Yadda ake cincin 7. Bread recipe - Yadda ake burodi 8. Chocolate cake recipe - Yadda ake ket 9. Oha soup recipe - Yadda ake miyar Oha 10. Egusi soup recipe - Yadda ake miyar Agushi.	https://www.bbc.com/hausa/labarai-55237526
entertainment	Bidiyon hirar BBC da Bashir Dandago	Fitaccen sha'irin nan na jihar Kano da ke arewacin Najeriya, Bashir Dandago, ya ce wakar 'Fadimatu' ta yi sanadin samuwar daukakar da ba zai manta da ita ba. Ya bayyana haka ne a wata hira ta musamman da BBC Hausa. A cewarsa, daya daga cikin mutanen da suka ba shi kyautuka kan wakar ita ce fitacciyar tauraruwar Nollywood, Genevieve Nnaji.	https://www.bbc.com/hausa/media-59606651
religion	Yadda ƙasashen yamma ke hukunta dakarun Hisbah na Iran	Ƙasashen yamma na tsananta dokoki kan hukumomin ƙasar Iran, daidai lokacin da zanga-zanga ke ci gaba da yaɗuwa a faɗin ƙasar. Ciki har da dakarun tabbatar da ɗa'a na ƙasar waɗanda ake matuƙar tsoron su, waɗanda suka yi ƙaurin suna bayan da wata matashiya mai suna Mahsa Amini ta rasu a lokacin da take tsare a hannunsu. Dakarun Hisbah na Iran waɗanda a baya ake kiran su 'Gasht-e Ershad', wani ɓangare ne na dakarun ƴansandan ƙasar waɗanda aka ɗora masu alhakin tabbatar da dokar kiyaye al'adun al'ummar Iran, ciki har da yadda al'umma ke sanya tufafi. Babu cikakken bayani kan yawan dakarun da ke aiki a ɓangaren, to amma gwamnati ta mallaka masu makamai, sannan suna da wuraren tsare mutane, da kuma wuraren da ake kira cibiyoyin sake ilimantar da al'umma. Dakarun tabbatar da ɗa'a na da ikon tsare mace idan suka ga ba ta sanya hijabi, ko rufe gashinta yadda ya kamata ba. A cibiyoyin sake ilimantar da al'umma ana bai wa waɗanda aka tsare darussa kan amfanin hijabi, sannan kafin a saki mutum sai ya sanya hannu kan takardar cewa zai yi biyayya ga dokokin sanya kaya na ƙasar. Yawancin matan ƙasar kan yi yunƙurin turje wa kamen na ƴan hizba, dalilin haka ne ya sa a wasu lokutan ake amfani da ƙarfi wurin kama su. Kamen da aka yi wa Mahsa Amini a ranar 13 ga watan Satumba a birnin Tehran (ta mutu bayan kwana uku) saboda rashin sanya hijabi yadda ya kamata, shi ne na baya-baya makamancinsa. Wasu rahotanni sun ce ƴan hizban sun doke ta da katako a kai, sannan suka buga mata kai a jikin motarsu. Sai dai hukumomi sun ɗora alhakin mutuwarta a kan rashin lafiyar da take ɗauke da ita tun fil'azal, wani abu da iyalanta suka musa. Da alama takunkuman da ƙasashen yamma ke sawa za su fi tasiri ne a kan al'ummar Iran da ke da niyyar shiga aikin hizban. Wasu suna shiga aikin ne ba domin sun aminta da dacewar aikin ba, sai dai domin albashin da za su samu. Wasu ma ana tilasta masu ne a matsayin shirin yi wa ƙasa hidima na wajibi. Ƙaƙaba takunkumi zai iya yin illa ga yawan masu shiga aikin. Sai dai ƙoƙarin ƙasashen yamma na ƙaƙaba wa hukumomi kamar na hizba da gidanjen yari takunkumai, ana ganin da wuya ya sauya yadda ƙasar ke tafiyar da lamurranta. Wasu na ganin gara a ɗauki matakai na siyasa da za su tursasa wa Iran ɗin su daina tsarewa ko kisan al'ummar ƙasar. Wasu kuma na ganin sanya takunkumai kan ɗaiɗaikun mutane ba zai yi amfani ba, kasancewar da dama daga cikin waɗanda abin kan shafa ba su da wasu kadarori a ƙasashen Turai da za a iya ƙwacewa. A tsawon mako biyar da suka gabata, dubban iraniyawa sun hau kan tituna a sama da birane 100 na ƙasar domin nuna adawarsu da gwamnati. Bidiyoyin da aka wallafa a shafukan sada zumunta sun nuna yadda jami'an tsaro suka rinƙa amfani da alburusai a kan masu zanga-zanga, da cin zarafin su ta hanyar bugu ko kuma lalata. Wata ƙungiyar kare hakkin bil'adama ta Iran da ke da ofishinta a birnin Oslo ta ce aƙalla mutum 234 ne aka kashe sanadiyyar zanga-zangar, ciki har da yara 29. Sai dai ana da yaƙinin cewar ainihin yawan waɗanda aka kashen ya zarce haka. Hukumar kare haƙƙin bil'adama ta Iranm ta yi ƙiyasin cewa mutum 13,309 aka tsare, mafi yawan su kuma samari ne da kuma ƙananan yara. Hukumomin tsaro daban-daban na gwamnatin ƙasar ne bidiyoyin da aka wallafa suka nuno su suna ƙoƙarin murƙushe masu zanga-zanga, cikin su akwai ɓangarori daban-daban na rundunar ƴan sandan ƙasar, kamar dakaru na musamman da ake wa laƙabi da 'Naja', da 'Nopo', da kuma na dakarun juyin-juya-hali na ƙasar, da kuma jami'an tsaro na farin kaya. Ofishin kula da harkokin waje da na kasashe renon Ingila, na Birtaniya ya ce an ƙaƙaba takunkumi a kan shugaban hukumar hisba ta Iran Mohammad Rostami Cheshmeh Gachi, da shugaban hukumar reshen Tehran, Haj Ahmad Mirzaei a sanadiyyar mutuwar Mahsa Amini. An kuma ƙaƙaba wasu takunkuman a kan wasu mayan jami'an tsaron ƙasar bisa zargin su da taka haƙƙin bil'adama. Ita kuwa tarayyar turai ta ce ta ƙaƙaba takunkumai a kan wasu mutane 11 baya ga dakarun hisba na ƙasar ta Iran. Ita ma Canada ta sanya takunkumai a kan wasu hukumomin ƙasar ta Iran. Bankin Amurka kuma ya sanya takunkumi a kan jagororin hukumomin tsaron ƙasar guda bakwai, ciki har da hukumar hisba ta ƙasar, da ma'aikatar tattara bayanan sirri da na tsaro, da dakarun ƙasa na ƙasar da sauran su. A nata martanin, Iran ta sanar da sanya takunkumai a kan hukumomin Birtaniya da dama, waɗanda ta zarga da ingiza masu zanga-zanga da kuma goyon bayan ta'addanci. Takunkuman da Iran ɗin ta sanya sun haɗa da haramcin bayar da izinin shiga ƙasar, da ƙwace wasu kadarori da ke ƙasar. Waɗanda Iran ɗin ta sanya wa takukuman sun haɗa da cibiyar sadarwa ta Birtaniya, da sashin BBC na Persia, da kafar talabijin ta Iran International TV, da ƙaramin ministan tsaro na Birtaniya Tom Tugendhat.	https://www.bbc.com/hausa/articles/cjjvy629850o
technology	Kasar Iran ta sanar da komawa shirinta na samar da makamashin nukiliya	Kasar Iran ta shaida wa hukuma mai sanya ido kan makaman nukiliya ta duniya, IAEA cewa tana shirin fara sarrafa sinadarin Uranium fiye da yadda hukumar ta lamunce da a yi. Iran dai ta dade tana karya wani bangare na dokar makaman na nukiliya, to sai dai ana yi wa barazanar ta yanzu kallon wuce-gona da iri. Hukumar ta IAEA ta ce Iraniyawa sun sanar da ita cewa sun kudiri niyyar fara sarrafa sinadarin na Uranium zuwa kaso 20 na ma'aunin inganci. Hakan kuwa ya gaza kaso 90 da ake bukata domin samar da makaman nukiliya kwarai da aniya. To sai dai bisa yarjejeniyar nukiliya ta duniya, bai kamata Iran ta gota kaso hudu ba na sarrafa sinadarin. Babu tantama cewa shirin Iran din na kokarin inganta Uranium zai tunzira kasashen da ke son taka wa shirinta na samar makamin nukiliya burki. A 2018 ne dai shugaban Amurka mai barin gado, Donald Trump ya kekketa takardar yarjejeniyar ya kuma sanar da ficewa. Mista Trump ya kuma sake kakaba wa Iran din jerin takunkumin karya tattalin arziki masu zafin gaske. To sai dai maimakon Iran din ta saduda sai ta kara kaimi wajen saba iyakokin da aka gindaya mata a cikin yarjejeniyar. A watan jiya ne hankalin Iraniyawa ya tashi sakamakon kisan fitaccen masanin kimiyyar makamin nukiliyar kasar da ta zargi kasar Isra'ila da yi. Kuma hakan ne ya sa majalisar dokokin Iran din ta nemi da aka matsa gaba wajen sarrafa Uranium din zuwa kaso 20 ma'aunin inganci.	https://www.bbc.com/hausa/labarai-55513308
religion	Ku San Malamanku tare da Musa Alqasiyuni Sheikh Nasiru Kabara	"Danna hoton da ke sama domin kallon bidiyon hira da Malam Musa Alqasiyuni: Malam Musa Alqasiyuni, ɗa ne ga marigayi Sheikh Nasiru Kabara. An haife shi a unguwar Kabara da ke birnin Kano a raewacin Najeriya. Ya soma karatun allo a wurin marigari Malam Abbas a birnin na Kano. Daga bisani an saka shi a makarantar Islamiyya da ke Gidan Kadariyya kuma daga bisani ya shiga makarantar Ma'aduddeen inda ya kammala ta a 1979. A shekarar ce kuma ya shiga makarantar Sakandare ta Aliyah da ke Unguwar Shahuci inda ya kammala a 1983. Daga nan ne Malamin ya shiga Jami'ar Bayero da ke Kano, inda ya yi difiloma kuma bayan ya kammala ne ya soma koyarwa a 1987. A 1989 ya samu aikin koyarwa a ma'aikatar Ilimi ta Jihar Kano, inda kuma ya koma Jami'ar Bayero domin yin Digiri a kan Harshen Larabci. Kazalika ya yi Digiri na Biyu a dai Harshen Larabci. Malam Musa Alqasiyuni ya bayyana cewa ya yi kiusan dukkan karance-karancensa na addini da harshen Larabci a wurin mahaifinsa marigayi Sheikh Nasiru Kabara. ""Cikin hukuncin Allah, ni ban fadada wuraren karatu ba. Karatu dai da za a je gaban wani malamai a dauke shi, ban gurfana gaban wani malami ba sai shi mahaifina Sheikh Muhammad Nasiru Kabara.,"" in ji Malam Alqasiyuni. Wani abu da malamin ya yi fice a kansa shi ne karatun Ashafa, wanda ya ce mahaifinsa ya umarce shi da ya rika jagorantar mutane tun daga shekarar 1990. Ya kara da cewa akwai matukar shakuwa tsakaninsa da mahaifinsa domin kuwa ko da abinci ba ya iya ci sai a wurinsa, yana mai cewa ""har ta kai lokacin da na yi wayo babu abin da yake raba ni da malam sai barci."" Malam Alqasiyuni ya ce abubuwa da dama na farin ciki sun faru a rayuwarsa kuma daya daga cikin su shi ne ""lokacin da malam ya nemi na raka shi aikin Hajji a matsayin dan rakiyarsa. Wannan shi ne aikin Hajjina na farko bayan na yi wayo."" Ya ce daga cikin abubuwan bakin cikin da ba zai taba mantawa da shu ba har da rasuwar mahaifi da mahaifiyarsa. A cewarsa: ""Na girgiza matuka lokacin da Malam (Sheikh Nasiru Kabara) ya rasu, kuma na yi matukar girgiza - watakila wadda ta fi waccan - lokacin da mahaifiyata ta rasu. Girgiza ta uku ta bakin ciki da ya faru da ni ita ce rasuwar dan uwana kanena, Malam Aliyyul Khawwas."" Malamin ya ce babu abin da yake sanya shi farin ciki kamar ganin kawunan kungiyoyin addini sun hadu a kan wani batu. Malam Alqasiyuni yana da aure inda yake da mata biyu da 'ya'ya tara. Daga cikin 'ya'yansa, akwai mata biyar da maza hudu. Malamin ya ce ya fi son cin shinkafa, amma ba ya son tuwon dawa. ""Babu abincin da na ki jini kamar tuwon dawa. Na taso a gidanmu kullum da daddare tuwon dawa ake yi, da rana mafi yawa a yi tuwon masara. Wata rana a yi tuwon shinkafa ko shinkafa da miya ko shinkafa dafa-duka. Allah ya sa ba na son tuwon dawa; kulum sai dai ita mahaifiyarmu ta dafa mini shinkafa,"" in ji shi."	https://www.bbc.com/hausa/labarai-61832945
business	A kwana uku kacal albashina ke karewa - Ma'aikacin gwamnati a Abuja	Danna hoton da ke sama don kallon bidiyon: A shekarar 2019 ne gwamnatin Najeriya ta sanar da sabon mafi ƙarancin albashi bayan da ƙungiyoyin ƙwadagon ƙasar suka jajirce. Duk da ƙarin da aka yi ɗin, ma'aikatan gwamnati a Abuja, waɗanda su ne kusan mafi yawa a babban birnin ƙasar, na koka wa kan yadda albashinsu ba ya kai su ko ina a wata. Ana sanya Abuja a cikin biranen da suka fi tsadar rayuwa a Njaeriya, musamman kan abin da ya shafi hayar gida kuɗin makarantar yara na boko da Islamiyya da cefane da kuɗin mota da kuɗin asibiti da dai sauransu. A baya-bayan nan kuma an samu hauhawar farashi sosai a ƙasar, hakan kuma bai sa an ƙara yawan albashin ma'aikata ba. Mafi ƙarancin albashin ma'aikatan shi ne naira 33,000 a wata, wato ko dala 100 bai kai ba. A wannan rahoton na musamman, Fatima Othman ta bi wani ma'aikacin gwamnatin tarayyar Najeriya mai suna Mu'azu Ibrahim, bayan da ya karɓi albashinsa a ƙarshen wata, inda ta ga yadda yake kashe kudin. Malam Mu'azu dai ya ce a mafi yawan lokuta kwana uku kacal albashin ke yi sai ya ƙare.	https://www.bbc.com/hausa/media-61874075
religion	Bosnia: Musulmai da Yahudawa na bikin shekara 200 da kulla kawance	"Musulmai da Yahudawa a kasar Bosniya na bikin cika shekara 200 da kulla kawance. Suna shagulgulan cika shekara 200 ne a wani biki da aka yi wa lakabin Sarajevo Purim - lokacin da al'ummar Musulmi suka kubutar da rukunin wasu shugabannin Yahudawa daga gidan yarin Daular Ottoman. Shugabannin al'umma a yanzu na cewa wannan wani misali ne da ya kamata duniya ta yi koyi. Tun shekaru da dama da suka gabata Sarajevo ya shahara a daya daga cikin yankunan Turai da ke da mutane mafi hakurin zama da juna. Musulmai da Yahudawa da Kiristoci daga dariku daban-daban ne suke huldodinsu cikin kwanciyar hankali da juna a babban birnin kasar na Bosniya. Shekara 200 da ta wuce sun taba tashi tsaye suka kare makwabtansu lokacin da gwamnan Sarajevo na Daular Ottoman ya yi garkuwa da shugabannin al'ummar Yahudawa, inda dubban Musulmai suka taru suka kubutar da su. Ba a taba mantawa da wannan lamari ba, duk da yake-yaken duniya biyu da aka tafka da kuma masifar rikicin da kasar ta fuskanta cikin shekarun 1990. Bikin cika shekara 200 din yana jaddada kawancensu ne. Shugaban al'ummar Yahudawan Bosniya Jakob Finci ya yi tambayar cewa, ""Shin idan za su iya zama lafiya da Musulmai, me ya sa kowa ma ba zai iya yin haka ba a duniya?"" Shi ma takwaransa jagoran Musulmai Husein Kavazovic, ya ce ""Karuwar kyamar da ake nunawa al'ummar Musulmai ta sa ya zama muhimmin abu su sabunta alkawarinsu na cewa za su kasance abokan makwabtaka nagari."""	https://www.bbc.com/hausa/labarai-50344143
entertainment	Sarauniyar Ingila Elizabeth II ta rasu	Sarauniyar Ingila Elizabeth ta II, basarakiyar da ta fi dadewa a kan karagar mulkin Birtaniya, ta rasu a Balmoral tana da shekaru 96. Ta rasu ne bayan ta shafe shekaru 70 a kan mulki. Iyalanta sun taru a fadarta da ke Scotland bayan an rika nuna damuwa game da yanayin koshin lafiyarta ranar Alhamis.	https://www.bbc.com/hausa/articles/c804grkjgy4o
business	Nukiliya: Shugaban hukumar IAEA zai gana kan shirin Iran	Shugaban hukumar nukiliya ta duniya zai tattauna da hukumomin Iran, Lahadin nan domin kokarin kwantar da hankali a kan shirin kasar na nukiliya, wanda ke tayar da hankalin kasashen Yammacin duniya. Wannan ita ce ziyara ta farko da shugaban hukumar nukiliyar ta duniya IAEA, Rafael Grossi ke yi a Iran din, tun bayan da sabon shugaban kasar mai tsattsauran ra'ayi Ebrahim Raisi ya hau mulki a watan da ya gabata. A yayin ziyarar ta kwana daya shugaban hukumar ta nukiliya zai gana da mataimakin shugaban kasar ta Iran, inda tattaunawarsu za ta mayar da hankali a kan tattaunawarsu da shugaban hukumar nukiliya ta Iran din. Shugaban zai yi kokarin kwantar da hankali ne a kan ayyukan nukiliya na Iran, wanda kasashen Yammacin duniya ke nuna damuwa a kansa. Mista Grossi zai bukaci bayani a kan muhimman batutuwa biyu; abu na farko shi ne burbushin sinadarin yureniyom (uranium) a cibiyar nukiliyar kasar, abin da Iran din ba ta bayar da bayani a kai ba. Sai kuma abu na biyu wanda shi ne sake barin shigar da kayar hukumar ta nukiliya ta duniya na sa ido. Gwamnatin Iran ta fara saba yarjejeniyar da aka cimma da ita ta duniya a game da bunkasa sinadarin yureniyom (uranium), bayan da tsohon shugaban Amurka, Donald Trump ya fice daga yarjejeniyar, sannan kuma ya kakaba wa kasar takunkumi Tun a watan Yuni ne aka dakata da tattaunawa a kan yuwuwar sake farfado da  yarjejeniyar nukiliyar Iran din ta 2015. Duk wani kokari na farfado da yarjejeniyar zuwa yanzu ya ci tura kuma Iran ta ki yarda da kiran kasashen Yammacin duniya na komawa tattaunawar Yanzu dai hukumar ta IAEA ta damu ne a kan samun damar sa ido kan harkokin nukiliya na Iran din. Ziyarar shugaban nukiliyar na duniya a Iran ranar Lahadi za ta kasance ne gabanin taron shugabannin gudanarwar hukumar ta IAEA a Litinin. Mista Grossi zai yi wani taron manema labarai a filin jirgin sama na Vienna da zarar ya koma daga ziyarar ta Iran. Yayin da Iran din ta kafe kan cewa shirin nukiliyarta na zaman lafiya ne ba na soji ba su kuwa kasashen Yammacin duniya na zarginta da sɓbanin hakan, suna ganin tana kokarin kera makaman kare dangi ne.	https://www.bbc.com/hausa/labarai-58533522
business	Masu zuba jari 'sun ja baya' daga Najeriya	"Adadin jarin da 'yan kasuwa na kasashen waje ke zubawa a Najeriya ya ragu da kashi 42 cikin dari, a cewar wani rahoto na Majalisar Dinkin Duniya. Masu zuba jarin sun ji takaicin yadda rikici ya barke tsakanin gwamnati da kamfanin MTN kan batun fitar da ribar da kamfanin ya samu daga kasar, kamar yadda rahoton Zuba Jari na duniya na majalisar ya bayyana. ""Jarin dala biliyan biyu kawai Najeriyar ta samu a bara"", duk da ikirarin da hukumomin kasar ke yi na cewa suna kyautata yanayin kasuwanci domin jan hankalin masu zuba jari. Hakazalika bankunan HSBC da UBS sun rufe ofisoshinsu na Najeriya a shekarar 2018. Koma-bayan da kasar ta samu ya zo ne duk da cewa nahiyar Afirka ta samu karuwar zuba jari daga kasashen ketare da kashi 13 cikin dari, abin da ya kawo karshen koma-bayan da aka shafe shekara biyu ana samu. Rahoton ya kara da cewa ayyukan hakar sabbin ma'adinai da man fetur da kafa cibiyar kudi da kuma aiwatar da shirin cinikayya maras shinge tsakanin kasashen zai iya kara adadin jarin da ake zubawa a nahiyar. Kasashen Kudancin Afirka su ne suka fi cin gajiyar wannan cigaban da aka samu, inda suka samu jarin dala biliyan 4.2 - kasar Afirka ta Kudu ce ke kan gaba sosai. Gazawar da Najeriya ta yi ya bai wa Ghana, wacce ke kan ganiyar albarkatun mai da gas, damar zamowa sahun gaba a wuraren da 'yan kasuwa suka fi son zuba jari. Kasar Habasha ce kan gaba a yankin Gabashin Afirka, yayin da Kenya da Uganda da Tanzania ke biye mata."	https://www.bbc.com/hausa/labarai-48623337
sports	M﻿essi da Neymar da Mbappe sun ci kwallo 43 a tsakaninsu a bana	R﻿anar Asabar Paris St Germain ta doke Troyes da ci 4-3 a wasan mako na 13 a gasar Ligue 1, inda Lionel Messi da Neymar da Kylian Mbappe sun ci kwallaye. Messi da Neymar kowanne ya ci ya kuma bayar aka zura a raga, bayan da Carlos Soler ya fara ci wa PSG, sannan Mbappe ya zura na hudu a bugun fenariti. I﻿ta kuwa Troyes ta ci kwallaye ta hannun Ante Palaversa daf a tashi da kuma Tanguy Zoukrou da ya fara cin biyu tun farko. K﻿awo yanzu yan wasan uku sun zura kwallo 43 a tsakaninsu a kakar nan, har da 11 ta Mbappe da 10 ta Neymar da bakwai da Messi suka ci a Ligue 1 kawo yanzu. D﻿ukkan 'yan wasan hudu sun ci kwallo a wasan da PSG ta doke Maccabi Haifa 7-2 a Champions League da tuni ta kai zagayen gaba. P﻿SG mai rike da kofin Ligue 1 guda 10, wadda ba ta yi rashin nasara a bana a dukkan fafatawa ba, za ta fuskanci Juventus a wasan karshe a rukuni na takwas ranar Laraba. I﻿dan PSG ta yi nasara a wasan zai ba ta damar jan ragamar rukunin zuwa wasannin kungiyoyi 16 da za su ci gaba da kece raini a gasar Zakarun Turai ta bana.	https://www.bbc.com/hausa/articles/cd1g2z8d5pdo
religion	Ku San Malamanku tare da Malam Yakubu Musa	"Latsa hoton da ke sama don kallon bidiyon: Malam Yakubu Musa, shi ne shugaba na farko na majalisar Shari'ar Musulunci a Najeriya mai suna Supreme Council for Shari'a in Nigeria kuma masanin Shari'a wanda ya yi karatu a wurare daban-daban. Malamin, wanda ɗan ɗariƙar Tijjaniyya ne a baya, shi ne shugaban ƙungiyar Izala na Jihar Katsina ya zuwa lokacin haɗa wannan rahoton. An haifi Yakubu Musa a garin Gagaryaga da ke cikin Ƙaramar Hukumar Gwaram - ta Jihar Jigawa a yanzu - ranar 1 ga watan Janairun 1950. Ya yi karatun Alƙur'ani a garuruwan Kano da Jigawa da Katsina da Jos. Yanzu mazaunin Katsina ne, inda ya shafe kusan shekara 40 a garin. Iyayen Malam Yakubu sun kai shi birnin Kano tun yana shekara bakwai da haihuwa domin ya ci gaba da karatun Alƙur'ani a wajen ƙanin mahaifinsa mai suna Malam Mamuda, wanda aka fi sani da Malam Mudi a unguwar Karofin Zage. Bayan ya fara karatun Iziyya da Risala, sai malam ya koma gida domin taya mahaifinsa aiki. Ya ci gaba da karatu a hannun Malam Yahaya Tamaji a garin Gwaram wanda ke cikin Jihar Jigawa a yanzu, inda ya karanta litattafai da dama. Ya koma garin Jos na Jihar Filato a shekarar 1970 domin yin kasuwanci, amma sai ya ɓige da ɗorawa da karatu a hannun malamai guda uku. Ya shiga makarantar dare mai suna Misbahudden. An zaɓe shi a cikin ɗalibai mafiya hazaƙa kuma aka buɗe musu ɓagaren sakandare, inda suka ci gaba da karatun Ƙur'ani da Nahawu da Tafsiri a wajen wani malami ɗan ƙasar Bangaledash. A shekarun 1980 malam ya samu tallafin karatu zuwa Masar amma bayan ya yi shawara da jagoran ƙungiyar Izala, Mahmud Abubukar Gumi, da kuma iyalinsa sai ya fasa tafiya. Daga bisani ya shiga kwalejin Shari'a ta Katsina, inda ya samu difiloma a Shari'a. 'Na gode wa Allah da ya sa na bar ɗarika' ""Gaskiya babu abin da nake murnarsa kamar yadda Allah ya fitar da ni daga ɗariƙa ya sanya ni cikin mabiya Sunnar Annabi,"" a cewar Malam Yakubu Musa. Malam ya ce karatun da ya fi masa tasiri a rayuwarsa shi ne Alƙur'ani. Wannan dalili ne ya sa malamin da ya fi tasiri har wa yau a rayuwarsa shi ne Muslim Khan, ɗan asalin Shehin malamin ya ce ya yi sana'o'i da yawa da suka haɗa da ƙira, wadda ya koya a Kano. Bayan ya koma Gwaram, ya yi sana'ar fenti da kuma ƙera akwatuna, har ma ake kiran sa da Malam Yakubu Mai Adaka. Komawarsa garin Jos ke da wuya, sai ya shiga sana'ar hayar keke. Kazalika, ya yi sana'ar faci da kuma sayar da taya, inda suka dinga sayo su daga wasu jihohi suna sayarwa a matsayin sakanhan. Ya zuwa lokacin wannan hira, Malam Yakubu Musa na da mata uku da 'ya'ya 26 - maza 15 da kuma mata 11. Kazalika, malam na da jikoki kusan 80."	https://www.bbc.com/hausa/shirye-shirye-na-musamman-57272636
technology	Facebook ya ƙi sanya tallar albasa me kama da tsiraicin mata	"Akwai albasa irin wacce aka saba gani, sannan akwai wacce Facebook ke ganin yanayinta bai dace a sanya a shafin ba saboda tana kama da siffar jikin mata, kamar yadda wani kamfanin samar da irin kayan noma na Canada ya gano a baya-bayan nan. Kamfanin na EW Gaze da keSt John's a Newfoundland, ya so ya sanya tallar wani irin albasa ta Walla Walla a Facebook. Sun yi mamakin yadda aka ƙi karɓar tallar saboda cewa abin ya yi kama da ''tsiraici''. A wata sanarwa da ya fitar a ranar Laraba, kamfanin Facebook ya bayar da haƙuri kan kuskuren wani saƙo da na'urar kamfanin ta wallafa. Tallar da aka sanya a Facebook ɗin ta nuna albasar Walla Walla, wacce aka san ta da girma da zaƙi, an zuba ta a cikin kwando sannan da wata da aka yanka an ajiye ta daga gefe. Manajan kamfanin albasar, Jackson McLean ya ɗauki lokaci kafin ya gano matsalar saƙon da ake magana akai wanda aka wallafa ɗin, in ji kamfanin. Daga nan sai ya gano cewa akwai matsala game da siffar albasar, wadda ta yi kama da nonuwa da duwawu. Ya san cewa abokan hulɗarsa za su mayar da batun ƙin karɓar tallar abin dariya, sai ya wallafa hoton tare da saƙon da na'urar Facebook ɗin ta aika musu na ƙin sanya tallar don su gani su tabbatar. Mr McLean ya ce wasu abokan hulɗar sun yi ta wallafa hotuna na karas da kabewa da wasu irin yanayin daban yayin da suke tsokaci. Ya kuma ɗaukaka batun matakin ga Facebook. ''Muna amfani da na'ura wajen tantance duk wani abu da aka turo na batsa don ta kawar da shi, amma wani lokacin ba lallai ta fahimci wasu abubuwan kamar albasar Walla Walla ba,'' kamar yadda shugaban yaɗa labarai na kamfanin Facebook na Canada Meg Sinclair, ya shaida wa BBC. ""Mun dawo sake sa tallar kuma muna ba da haƙuri kan abin da hakan ya jawo.'' Mr McLean ya ce kamfanin yana mayar da komai intanet ne don sauƙaƙa wa masu sayayya a lokacin annobar cutar korona, kuma hakan ya haɗa da ƙara yin talla kamar ta wannan albasar a Facebook. ""Mun sayar da albasa da dama cikin kwana uku da suka gabata fiye da wacce muka sayar cikin shekara biyar da suka wauce,'' a cewar Mr McLean, yana mai cewa a yanzu an saka su a jerin ''albasa masu siffsar jikin mata'' a shafin intanet na kamfanin."	https://www.bbc.com/hausa/labarai-54476247
business	Harajin VAT: Muhawara ta barke tsakanin 'yan Najeriya kan daina raba harajin jihohi	"Ana ci gaba da musayar yawu tsakanin 'yan Najeriya kan tsarin karbar kuɗaɗen harajin kayayyakin more rayuwa a faɗin kasar VAT. Da yawa daga cikin 'yan kasar da suka fito daga yankin kudu na nuna goyon bayan kan tsarin da jihar Legas da Rivers suka fito da shi inda suke so su rika karbar harajin da jihohinsu suka karba maimakon bai wa gwamnatin tarayya. Gwamnan jihar Rivers Nyesom Wike ne yake kan gaba a kan wannan fafutika ta neman ba su damar rike harajin da jihohinsu suke samarwa. Alkaluma sun nuna cewa jihohin kudancin Najeriya sun fi samar da kudaden shiga wadanda gwamnati ke rarrabawa jihohi a karshen ko wanne wata, idan aka kwatanta da abin da jihohin arewaci ke tattarawa. Wasu Jihohin kudancin sun bukaci a ba su damar karɓar kuɗaɗen haraji a matakin jihar domin kara musu kuɗaɗen shiga. A kafafen sada zumunta, ra'ayoyi sun sha bambana game da batun. Mutane da yawa sun nuna goyon bayan a sauya fasalin karbar kudaden harajin, wasu kuma sun nuna rashin amincewa da tsarin. Wani da ake kira Hydra a Twitter ya ce ""Idan Wike ya samu nasara a yakin da yake da hukumar tattara kudin harajin ta kasa, hakan zai bude wata hanya ga jihohin kasar wajen samun 'yancin cin gashin kai na bangaren kudi a karkashin mulki federaliyya. Ya kara da cewa ""Me ya sa zinaren da ake hakowa a Zamfara ya zama mallakin Zamfara amma man da ake hakowa a Bayelsa ya zama na gwamnatin tarayya? A take wani mai amfani da Twitter da ake cewa Promisejob ya mayar masa da martani inda ya ce,"" Jihar Rivers na daga cikin jihohin da ke samar da mai, amma hakan ba zai yiwu ba, ba tare da hadin kan 'yan Najeriya ba, kamata ya yi kasa ta amfana da arzikinta. Lokaci zai zo da mai zai zama ba shi da wata daraja, lokacin kasar za ta mayar da hankali kan zinare ko kuma wasu albarkatun kasa, Wannan ita ce Najeriya daya. Tsohon mataimaki na musamman kan kafafen yada labarai ga gwamnan Kano, Salihu Tanko Yakasai, ya nuna goyon bayansa ga Gwamnan jihar Rivers Wike, a wani sakon Twitter da ya wallafa. Ya ce ""Duk mutumin da yake sukar Wike kan maganar haraji ba ya son ci gaban yankin. A kan wannan maganar ina tare da Wike 100 bisa 100. Wannan wani lokaci ne da ya kamata mu nutsu mu yi wani bincike kan yadda za a kara farfado da harkokin tattalin arzikin kasarmu. A gani na wannan wata zaburarwa ce da kuma yin kira ga shugabannin arewa da masu bibiyarta. Yusuf Tukur ya tambayi Dawisu, ""Shin Malam Dawisu ka fahimci me ake nufi da kuɗaɗen haraji? Masu sayen kayayyaki ne suka samar da haraji.  Misali, idan Kano tana sayen mafi yawan abun da aka samar a jihar Rivers, hakan na nufin mutan Kano sun fi taimakawa wajen tara kudaden haraji sama da na Rivers. Saboda wanda ya sayi abu a karshe domin amfani da shi, shi ne ke samar da kudin shiga. Haka dai masu amfani da kafafen sada zumunta a Najeriyar ke ta musayar ra'ayi, amma salon ce-ce-ku-cen da ake yi 'yan Kudu na kare yankin haka zalika yan Arewa suma na kare yankinsu. Mene ne Asalin wannan jayayya? Najeriya na tsarin karbar haraji da ake kira VAT, wanda haraji ne kan kayayyakin more rayuwa da ake iya ganinsu wanda gwamnati ke karɓa karkashin tsarin karɓar harajin haɗin-gwiwa tsakanin gwamnatin Tarayya da na jihohi da kananan hukumomi. To sai dai Jihohin irin su Rivers da Legas da wasu sauran jihohi hudu na Najeriya ne kawai ke samar wa kasar kashi 80 cikin 100 na kuɗaɗen harajin VAT a faɗin ƙasar, wani tsari da a yanzu suka ce cutarwa ce fal cikinsa. Gwamnan jihar Rivers Nyesom Wike ya yi korafi kan yadda ake yin kudin goro tsakanin jihohin da ke samar da mafi yawan haraji da wadanda ba sa wani taka rawar azo a gani wajen samar da kudaden haraji. Abin da ya sa Rivers ta shigar da gwamnatin Najeriya kara gaban wata kutun tarayya kan wannan batu, kuma ta sami hukuncin da ya yarje mata hakkin karbar harajin na VAT da sauran haraje-haraje a jihar. Jihar Legas ta bi bayan Rivers kan wannan batu. Jihohin kudancin Najeriya na son duk wani kaya ko ciniki da aka yi tsakanin yankunansu ko kuɗaɗe ya zama mallakar gwamnatin jihar domin gudanar da ayyukan ci gaba. Inda suke ganin karba a raba tsakanin jihohi 36 na kasar ci da guminsu ne. Wasu jihohin da ke fafutikar ganin tsarin ya sauya na cewa hakan ya saɓa dokar tattara kuɗaɗen haraji na VAT, saboda akwai take hakki a ciki. Barista Abdullahi Muktar, wani mai karatun digiri na uku a jami'ar Walton ta Ingila, ya yi wa BBC karin bayani game da hukuncin kotun kan irin bukatun da mai shari'ar ya amince wa jihar ta Rivers. ""Wannan hukunci abu ne mai girma, domin a fahimta ta wannan rikicin ba rikici ne kawai na hukumar tara haraji ta kasa ko da gwamnatin tarayya ba, ni ina ganin cewa dukkan sauran jihohi da suke amfana daga wannan haraji na VAT da sauran haraji da ake tattarawa na sauran kaya wanda ake raba wa na asusun tarayya ya kamata su shigo wannan batu. ""Domin da zarar an kai FIRS ko gwamnatin tarayya kasa to suma jihohin durkushewa za su yi, wasu ko an kira sunansu ba za su iya amsa wa ba,"" in ji Barista Muktar. Ko da aka tambaye shi to mecece mafita game da wannan hukunci da aka yanke sai ya ce ""Mafita shi ne hukumar FIRS da gwamnatin tarayya su daukaka kara, domin kuwa wannan kotu ba ta da hurumin sauraren wannan shari'a. ""Gwamnatocin da wannan hukunci zai cutar su tashi tsaye, su nemi 'yan majalisarsu su yi wa abin taron dangi, domin yi wa kundin tsarin mulkin Najeriya garambawul, ya zama cewa kawai gwamnatin tarayya ce ke da wannan hurumin."" Ya kara da cewa idan ka yi duba na tsanake kan jihohin da suke hada-hada a Najeriya ba su da yawa, to hakan na nufin sauran sai su durkushe kenan? Wannan batu dai zai ci gaba da jan hankalin 'yan Najeriya duk da yake a ranar Juma'a da yamma wata Babbar Kotun Tarayya ta dakatar da jihohin Rivers da Lagos daga karbar harajin na VAT."	https://www.bbc.com/hausa/labarai-58520823
entertainment	Mawaƙiya Abida Illo	Ku latsa hoton da ke sama don sauraro: Saurari Abida Illo kan yadda ta soma waka da kuma ranar da waka ta yi mata	https://www.bbc.com/hausa/media-53234911
religion	Matsalar fyade: Hukunce-hukuncen fyade a addinin Musulunci	"Matsalar fyade ta jima tana ciwa al'umma tuwo a kwarya musamman a Najeriya. A 'yan kwanakin nan ana ta samun rahotannin karuwar cin zarafi da ke neman zama gama gari a cikin al'umma. Fyade bai tsaya a kan manya ba ko 'yan mata, galibi a wannan zamanin an fi cin zarafin kananan yara da jarirai. Wata kuri'ar jin ra'ayi da cibiyar Noipolls ta gudanar a watan Yulin 2019 ta nuna cewa a cikin mata uku a kan samu guda da ta fuskanci irin wannan cin zarafi kafin ta kai shekara 25 na rayuwarta. Ba kasafai ake kai korafi ko kara kan fyade ba - wadanda aka yi wa wannan cin zarafi da'yan uwansu ko dangi na fargabar fitowa su yi magana saboda tsoron tsangwama da kyama daga sauran al'umma. An jima ana muhawara kan irin hukunci da ya kamata a rinka yankewa ko a dauka kan mutumin da aka samu da laifin fyade. Babu wani tsayayyen hukuncin da dokokin Najeriya suka tanada a kan fyade, dokin kuwa kowace jihar tana da nata dokokin da suka tanadi hukuncin dauri kan wanda aka samu da laifin fyade. Tsawon shekarun da za a daure mai laifin fyade sun kama daga shekara 14 a wasu jihohin, zuwa daurin rai da dai, wanda shi ne mafi yawa. Sannan da dama daga jihohin sun tanadi cewa za a ba wa wacce aka yi wa fyade diyyar daidai sadakin irin wacce aka yi wa fyaden. Wani fitaccen malamin addinin Musulunci a Najeriya, Dr. Isa Ali Pantami ya ce akwai bukatar shigar da hukunce-hukuncen addini cikin dokokin yaki da fyaɗe, tun da a cewarsa addini ya yi magana a kansu. ""Idan fyade babu amfani da ƙarfi, babu barazana ga ran mace ko ga mutuncinta, to ana ɗaukar wannan al'amari a matsayin zina ne kamar yadda ya zo cikin suratul Annur,"" in ji Pantami. Sai dai ya ce matuƙar an yi amfani da ƙarfi da barazana kamar ta makami, to wannan hukuncinsa na cikin suratul Ma'idah. Dr. Pantami ya kuma ce waɗannan dokoki ne na Allah, kuma al'ummomin da suka kwatanta aiki da su, sun zauna lafiya. Shi ma Sheikh Ibrahim Daurawa fitacen malamin addini ne da ke cewa fyade mumunan laifi ne a addinin Musulunci kuma ana iya yi wa mace ko namji. Hukunce-hukuncen fyade sun kasu kashi 4 kamar yadda ya zo a cikin kundin yanke hukunci wanda malamai suka ba da fatawarsa a kasar Saudiya, in ji Daurawa. ""Idan ya zama wanda aka yi wa fyaden mace ce babba ko karama sannan wanda aka yiwa fyaden na da aure ko babu aure, sannan namiji ne ko mace akwai abubuwan da ake duba wa. ""Haka kuma Idan mutum namiji ya yi wa mace fyade ana duba a ina ya yi mata fyaden, gidansa taje ko kuma shine yaje gidanta, sannan a wurin aiki ne ko kan hanya, sai a lura da yanayin da abin ya faru"". A Najeriya an sha zargin cewa mutane da ka yi wa fyade na fargabar kai kara saboda tunanin cewa jami'an tsaro ba lallai su bi musu hakkinsu ba, sai dai mutum ya yi ta kashe kudi ana kai komo, abinda yake sa gaibin mutane suna sarewa da fitar da rai cewa ba lallai fannin shari'a ya kwato musu 'yancinsu ba. Matsalar fyade da cin zarafin mata dai sake girma take, a baya-bayan nan ma sai da babban sufetan 'ƴan sandan kasar ya ce daga watan Janairu zuwa Mayu na wannan shekarar an samu rahotannin fyaɗe da 717 a fadin kasar. Masana harkokin shari'a kamar Barista Bulama Bukarti na ganin daga matsalolin da ake fuskanta, akwai dogon lokacin da 'yan sanda ke dauka suna bincike, da kuma tsarin yadda kotunan kasar musamman masu bin kundin penal code ke tafi da al'amura. Bulama ya ce da jihohin da suke aiwatar da tsarin musulunci za su ringa kai shari'ar fyade kotunan shari'a, da an fi saukin tabbatar da laifi ko kuma kore shi cikin kankanen lokaci. ""A kotun dake bin tsarin kundin panel code, dole ne a kawo shaidu kan cewa an yo fyade, amma a kotun shari'ar musulunci za a nemi wanda ake zargi ya rantse da Alkur'ani kan cewa bai aikata ba,"" in ji Audu Bulama."	https://www.bbc.com/hausa/rahotanni-53356682
religion	Bidiyon Ku San Malamanku tare da Malama Murjanatu Ibrahin Kaita	Ku latsa hoton da ke sama don kallon bidiyon: A wannan makon shirin Ku San Malamanku ya tattauna ne da Malama Murjanatu Ibrahin Kaita daga jihar Katsina. Malama ta bayyana irin gwagwarmayar da ta sha wajen neman ilmi kafin Allah ya kai ta ga samun nasarar kai wa ga matakin karatun da take kai a yanzu. Ta kuma ce tana da burin yin amfani da karatun da ta yi wajen fadakarwa, da koyar da al'umma, musamman mata a bisa tafarkin addinin Musulunci.	https://www.bbc.com/hausa/media-57688287
politics	Manyan abubuwan da suka faru a Najeriya a makon jiya	"Mafi yawan abubuwan da suka  fi daukar hankali a labaran Najeriya sun shafi matsalolin tsaro ne,  don haka ko makon da ya gabata cike yake da kalubalen tsaro a wasu daga cikin sassan kasar. Abubuwa da dama sun faru sai dai ga wasu daga cikin muhimmansu a takaice: An shiga makon ne da ce-ce-kuce sakamakon  wani wa'adin mako daya da gwamnan jihar Ondo ya bai wa makiyaya su fita daga dazukan jihar. Gwamana Rotimi Akeredolu, wanda ya bayyana hakan a shafinsa na Twitter ranar Litinin, ya dora alhakin satar mutane da wasu laifuka kan makiyayan. Fulani makiyaya a jihar Ondo sun ce sanarwar ta zo masu da mamaki. Sarkin Fulani na jihar Alhaji Ali Dogo ya ce sanarwar ta zo masu da mamaki ne saboda sun cimma matsaya da gwamnan jihar a baya. ""Ban ji daɗi ba saboda mu ƙungiyar Fulani makiyaya mun je har gaban gwamna aka ce mu haɗa kai da gwamnan zai ba mu kayan aiki mu yi maganin duk wani mugu,"" in ji shi. Ita ma gwamnatin tarayyar kasar ta ce ba ta amince da wannan matsaya ba ta gwamnan jihar Ondo domin kuwa hakan ya ci karo da kundin tsarin mulkin kasar da ya bai wa kowanne dan kasar damar zama a kowanne sashe na kasar. A makon na jiya ne kuma daruruwan mazauna wasu kauyuka suka tsere daga muhallansu zuwa garin Kanoma da ke karamar hukumar Maru a jihar Zamfara ta arewa masu yammacin Najeriya. Wannan na zuwa ne sakamakon hare-haren 'yan fashi na baya-bayan nan da suka tilasta musu yin gudun hijira. Kauyuka sama da biyar ne wadannan hare-hare suka shafa wadanda suka hada da Dutsen Gari da Telli da Tsakuwar dan Abara da Fara Girke. Maharan sun kona gidaje da dukiyar da har yanzu ba a san adadinta ba. Wani mazaunin kauyen Dutsen Gari ya shaida wa BBC cewa an kashe mutum 37 a kauyen nasu a ranar Litinin, sannan maharan suka afka wa sauran kauyukan ranar Talata. Wasu Fulani makiyaya da ke zaune a jihar Oyo ta kudu maso yammacin Najeriya sun yi zargin cewa wasu 'yan banga da ke ikirarin kare kabilar Yarbawa sun kai musu hari ranar Juma'a. Harin ya yi sanadin mutuwar matar Malam Aliyu dan sarkin Fulanin jihar ta Oyo, a cewarsa. Wannan hari na zuwa ne a yayin da wa'adin da jihar Ondo ta bai wa Fulani makiyaya su bar dazukan jihar ko kuma a tliasta musu yin hakan ya zo karshe. Gwamnatin jihar Oyo ta ce ba ta bayar da umarnin a kai wa Fulani makiyaya hari ba, kuma ba ta goyon bayan hakan. Tsohon gwamnan Sokoto, Dr Dalhatu Attahiru Bafarawa wanda kuma jigo ne a siyasar arewacin Nijeriya ya buƙaci gwamnatin tarayya ta fifita yaƙi da 'yan fashin daji kamar yadda take yi wa annobar korona. Dr Attahiru Bafarawa ya  shaida wa BBC cewa kamata ya yi gwamnati ta kafa kwamiti na musamman da zai sa-ido kan kuɗaɗen da ake kashewa kan harkar tsaro, don yi wa 'yan ƙasa bayani dalla-dalla ta yadda za a tabbatar da tsare gaskiya da kawar da duk wani zargi. Tsohon gwamnan jihar Sokoton ya shaida wa BBC cewa yaƙin da gwamnati ke yi da ta`addanci ba zai yi nasara ba, sai an samu haɗin kan `yan ƙasa gaba ɗaya. A cewarsa, ""kamata ya yi a sa mutane waɗanda abin ya shafa, za ka ga wani mutum yana nan bai iya rubutawa bai iya karantawa amma idan aka nemi shawara ta ƙauyensu, zai ba da shawarar da za ta fi ta manjo ma."" Wani bidiyo da ake ta yaɗawa a shafukan sada zumunta ya nuna wasu da ake tunanin ƴan Najeriya ne da suka maƙale a Saudiyya. Babu tabbas kan wanda ya naɗi bidiyon saboda bai nuna fuskarsa ba amma an jiyo muryarsa yana kira ga gwamnatin Najeriya ta kawo masu ɗauki. ""Ina miƙa gaisuwata da godiyata a gareku yan siyasar ƙasata da aka zaɓa. Burin wannan bidiyon shi ne don in nuna maku halin da mu ƴan Najeriya muke ciki a nan Saudiyya tsawon wata shidda,"" a cewar mutumin wanda ya yi magana da harshen turanci. Bidiyon bai daɗe da fita ba sai shugabar Hukumar da ke kula da harkokin ƴan Najeriya mazauna ƙasashen waje NIDCOM, Abike Dabiri-Erewa ta wallafa wani saƙo a shafinta na Twitter inda ta ce mutanen da ke cikin bidiyon ƴan Najeriya ne da suka shiga Saudiyya ba a bisa ƙa'ida ba. ta kuma ce ""Za a dawo da ƴan Najeriya da suka shiga Saudiyya ba a bisa ƙa'ida ba ranar 28 da 29 na wannan watan na Janairu idan shirin da muke yi ya tafi yadda muke so. Dama an samu tsaiko ne wajen ɗebo su saboda annobar korona,"" kamar yadda ta wallafa. Tsohon shugaban hukumar zaben Najeriya, INEC, Farfesa Attahiru Jega, ya ce samun shugaba mai adalci shi ne babban abin da ya kamata 'yan kasar su sanya a gaba maimakon ce-ce-ku-cen da ake yi na sake fasalin kasar. Farfesa Jega ya bayyana haka ne yayin da al`umomin bangarorin kasar ke neman a sake fasalin mulkin kasar ta hanyar komawa ga tsarin lardi-lardi ko shiyya-shiyya, wasu kuma na ganin cewa kamata ya yi a inganta tsarin da ake kai na jihohi 36 da kuma Abuja babban birnin tarayyar kasar. Tsohon shugaban INEC kuma masanin siyasa, Farfesa Jega, ya shaida wa BBC Hausa cewa ya kamata a inganta tsarin da ake kai na jihohi 36 da Abuja."	https://www.bbc.com/hausa/labarai-55781297
religion	Maulud: Kacici-kacici kan rayuwar Annabi Muhammad SAW	An fara wallafa wannan kacici-kacici ne a shekarar 2019 da ta gabata, wato 1441 bayan hijira kenan, sai muka sake wallafa ta a yau. Galibin Musulmi sun yi amanna cewa ranar 12 ga watan Rabi'ul Awwal aka haifi Annabi Muhammadu SAW - akwai sabanin malamai game da wannan batu. Saboda rinjayen wadanda suka yarda da ingancin wannan kauli ne muke gabatar maku da wannan kacici-kacici domin auna saninku game da rayuwarsa. Sai ku shiga ciki domin gwada hazakarku. Mun bai wa malamai sun duba amsoshin domin tabbatar da sahihancinsu.	https://www.bbc.com/hausa/labarai-50345008
business	Abu biyar da sabon rahoton hauhawar farashi a Najeriya ya kunsa	Wani rahoto da aka fitar ya bayyana cewa ƙaruwar hauhawar farashin kayayyaki a Najeriya na gurgunta tattalin arziki tare da karya darajar kuɗin da ke shiga hannun jama’a. Wata hukumar hada-hadar kuɗaɗe da ƙimanta ƙarfin tattalin arzikin kasashen duniya ke da cibiya a Amurka mai suna Fitch Ratings ce ta fitar da rahoton ranar Alhamis. Fitch Ratings ta ce hauhawar farashin na kawo naƙasu ga gudanar da hada-hadar kuɗi da kuma ci gaban kasuwanni a Najeriya. Ga sauran abubuwan da rahoton ya ƙunsa da suka shafi hada-hadar kuɗaɗe a Najeriyar. 1. Rahoton ya yi ƙiyasin cewa tattalin arzikin Najeriya zai bunƙasa da kashi 3.1 a 2022, inda ake sa ran samun kuɗaɗe daga ɓangaren sayar da man fetur, haɗe da farfaɗo da harkoki bayan annobar korona. Hukumar Fitch Ratings ta ce hakan zai taimaka wa wasu ɓangarori da ba na mai ba. 2. Tashin farashin kayayyakin zai yi wa tasirin cigaban dabaibayi tare da rage yawan abubuwan da jama’ar ƙasa ke iya saye da kuɗaɗen da ke shiga hannunsu. 3. Matakin da Babban Bankin Najeriya CBN ya ɗauka na ƙara yawan kuɗin ruwa a cikin watan Mayu, ba ya nuna wani sauyi na asali a tsarin hada-hadar kudi na kasar. Hakan ya nuna cewa za a ci gaba da fuskantar matsala a ƙoƙarin farfaɗo da hauhawar farashin kayayyaki. 4. Har ila yau, rahoton ya yi hasashen cewa hauhawar farashi a Najeriya za ta ƙaru zuwa kashi 17 a 2022. 5. Duk da cewa Najeriya ta tsara cire tallafin mai kwata-kwata a bana amma ga alamu ba za ta iya cire shi ba har sai 2023, hakan ka iya taimakawa wajen daƙile hauhawar farashin. Amma kuma ɗawainiyar biyan kuɗin tallafin man yana rage yawan kuɗaɗen da kamfanin man ƙasar NNPC ke zubawa a asusun gwamnatin. Faɗa tsakanin Rasha da Ukraine dai, ya kara sanya hauhawar farashin kayayyaki a fadin duniya, musamman kayan abinci da makamashi da suka yi tashin ba a taba gani ba a wannan shekara.	https://www.bbc.com/hausa/articles/cndxk1n4l34o
politics	R﻿ikici ya kunno kai a PDP kan zargin ba da cin hanci	Wani sabon rikici ya dabaibaye babbar jam’iyyar hamayya ta PDP a Najeriya kan zargin bayar da cin hanci. Hakan na zuwa ne sa’o’i kaɗan bayan ƙaddamar da kwamitin yaƙin neman zaɓen jam’iyyar. Wasu mambobin kwamitin gudanarwar PDP NWC ne suka mayar wa jam’iyyar naira miliyan 122.4 da aka ba suka ce an saka musu a asusun ajiyarsu na banki. Mambobin sun yi zargin cewa sun ga shigar kuɗi ne bayan da suka fara rikici da jam’iyyar kan inda aka kai makudan kudi har biliyan 10 da aka samu wajen sayen fam ɗin zaɓukan fitar da gwani. Sun ce naira biliyan goman ta ƙanƙance zuwa naira biliyan ɗaya a wani yanayi da ba a san yadda ya faru ba, lamarin da ya jawo tashin hankali a cikin kwamitin gudanarwar. Mambobin NWC shida ne suka zargi shugaban jam’iyyar ta PDP Iyorchia Ayu, da bai wa mambobi cin hanci kan goyon bayan da suka ba shi a zargin da ake masa na facaka da kuɗaɗe. A wata wasiƙa da kafafen yaɗa labaran Najeriya suka ce sun samu ganinta, wacce mambobin shida suka rubuta, sun ce an ba su kuɗaɗen ne don su biya hayar gida na shekara biyu. Mambobin wadanda dukkansu ƴan kudancin ƙasar ne, an ce sun mayar wa jam’iyyar kuɗaɗen da aka aika musu ɗin waɗanda suka kama daga naira miliyan 28 zuwa miliyan 36. Kwamitin amintattu na PDP NWC ya ƙaryata waɗannan zarge-zarge na aikata ba daidai ba wajen biyan jami’an alawus din kama hayar gidan. A wata sanarwa da jam’iyyar ta fitar mai ɗauke da sa hannun mai magana da yawunta Debo Ologunagba, ya ce kudin ba cin hanci ba ne. Sanarwar ta ce: “An jawo hankalin kwamitin NWC na PDP kan rahotannin da ba daidai ba da ake yaɗawa a kafafen yada labarai kan kudaden alawus na kama gida ga mambobin NWC. “Mun gano cewa wata kafar yada labarai ce ta fara wallafa labarin cewa kudaden alawus din kama gidan da aka bai wa mambobin NWC cin hanci ne. “Don kawar da kokonto, PDP tana so ta fada ɓaro-ɓaro cewa ba a saka kudi a asusun bankin kowane mamba da nufin ba da cin hanci ba. “Kafin a bayar da kudaden ma, sai da aka bi tsarin da jam’iyyar ta tanada na biyan haƙƙoƙi da alawus-alawus ga ma’aikata da mambobinta,” in ji sanarwar. Zuwa yanzu dai waɗanda suka dawo da kudaden sun hada da mataimakin shugaban jam’iyya na kudancin kasar, Ambasada Taofeek Arapaja da ya mayar da naira miliyan 36. Sai mataimakin shugaban jam’iyyar na shiyyar kudu maso yamma Olusoji Adagunodo da ya mayar da naira miliyan 28.8. Ita ma shugabar mata ta PDP Farfesa Stella Effah-Attoe da ta mayar da naira miliyan 28.8 da kuma shugaban yankin kudu maso kudu Cif Dan Orbih da ya mayar da naira miliyan 28.8. A wata wasiƙa da mataimakin shugaban jam’iyyar na kudu ya aika wa Ayu ranar 29 ga watan Satumba, ya ce ya yanke shawarar mayar da kuɗin da aka aika masa naira miliyan 36 ne saboda bai san me ya sa aka aika masa ba.	https://www.bbc.com/hausa/articles/cyx5egex98eo
health	Ma'anar cinikin sassan jikin ɗan Adam, tasirinsa da haɗarinsa	Ma'anar cire sassan jikin ɗan Adam ya ja hankulan ƴan Najeriya masu yawa. Hukumomin Birtaniya sun kama wasu fitattun ƴan Najeriya biyu bisa tuhumar suna kokarin cire sassan jikin wani mazaunin ƙasar. Shin me ake nufi da sassan jikin ɗan Adam? Wannan labarin zai sanar da mai karatu cikakken ma'anar sassan jikin ɗan Adam. Cire sassan jikin ɗan Adam tamkar kisan mutumin da ke da jikin ne, domin cinikayya ce ta sassan jikin ɗan Adam domin a dasa su a jikin wasu masu bukata. Wannan fassara ita ce ƙungiyar ƙasa-da-ƙasa mai kare hakkin ɗan Adam ta fitar. Sun ce akan yi wannan mummunar ɗabi'a ta cire sassan dan Adam a kasashe masu yawa na duniya, musamman a China da Indiya da kuma yankin Sinai. Cire sassan ɗan Adam na nufin yin tiyata domin a cire sassan ɗan Adam ba tare da amincewarsa ko na hukuma ba, daga nan sai a dasa wa wani ko wasu mutanen. Sai dai ya kan faru da amincewar wanda aka cire wa sashin jikin a wasu lokutan. Yana kuma nufin cire sassan jikin wani wanda bai dade da mutuwa ba, kuma a adana su domin dasawa wasu masu rai da ke bukatar sassan jikin. Akwai mutanen da ke amincewa su sayar da sassan jikinsu ga masu safarar sassan jikin ɗan Adam a kasuwar bayan fage domin a biya su wasu kuɗaɗe, kamar yadda wata mujalla mai suna Delta-net. Ciniki ne mai gwaɓi sosai domin a misali akan sayi koɗar ɗan Adam a kan dalar Amurka 150,000. Masana kiwon lafiya na cewa kowane ɗan Adam mai lafiyayyun ƙoda biyu na iya rayuwa da ƙoda guda ɗaya bayan an cire ɗayar, sai dai ba haka lamarin yake a ko yaushe ba. Akwai wadansu mutanen da ake cire wa sassan jinsu da karfin tsiya. A misali: Akan sace wasu mutanen kuma su gane cewa an cire wani sashen jikinsu ba tare da saninsu ba. A kan kuma yaudari wasu mutanen, a ce musu suna bukatar tiyata domin warkewa daga wata cuta, amma yayin da ake musu tiyatar sai a cire wani sashen jikin nasau ba tare da saninsu ko amincewarsu ba. Kuma saboda tururuwar da 'yan gudun hijira ke yi zuwa nahiyar Turai, akan yi wa masu kokarin shiga kasashen alkawarin izinin shiga nahiyar idan suka yarda a cire wani sashe na jikinu. Kuma akwai wadanda aka cire wa sassan jiki da a baya an shigar da su Turai ne ta barauniyar hanya. Akwai wadanda ake yin odar a kashe su, sannan a cire sassan jikinsu domin biyan bukatar wasu miyagun mutane. Cire sassan jikin ɗan Adam abu ne mai matukar hdari saboda babban aikin tiyata a ke yi wa wanda aka cire sashen jikin na shi. A misali, wanda aka cire wa ƙoda na iya fuskantar: Akwai kasashen da aka fi yin wannan mummunar sana'ar cikin kasashen duniya. Kasashen sun hada da China da Indiya da yankin Tuddan Sinai. Ana kuma yin haka ma a kasar China. Akwai hujjar da ke cewa wasu hukumomin gwamnatin kasar na kawar da kai yayin da ake kashe mutane domin amfana da sassan jikinsu. A shekarar 2017, hukumar da ke yaki da masu safarar mutane ta Najeriya, NAPTIP ta ce za ta fara sa ido sosai kan yadda ake safarar mutane domin sace musu sassan jikinsu a ciki da wajen kasar. A karshen 2021, wani rahoto ya ce an gano wani wuri a Libya inda ake tsare da bakaken fata 'yan Afirka kuma 'yan ci-rani a cikin keji tamkar dabbobi. Shugaban hukumar ta NAPTIP ya kuma ce ana sace sassan jikin mutanen kamar idanu idanunsu da kodarsu da kuma huhunsu, sannan a sayar da su a akasuwar bayan fage zuwa kasashen nahiyar Turai. A halin yanzu kasa daya ce kawai ta amince a rika cinikin ƙoda: Ita ce ƙasar Iran. Amma a wasu kasashen, mutum na iya ba wani ko wata wani sassan jikinsa (ciki har da ƙodarsa) idan ya so, amma ba domin za a biya shi da kudi ba. Wasu mutane kan ba 'yan uwansu wasu sassan jikinsu domin taimaka musu yayin da suke fama da wata matsalar rashin lafiya. Sanan ba laifi ba ne mutum ya ba wani mutum na daban, wanda bai ma san shi ba wani sashe na jikinsa a matsayin taimakon jin kai. A wani yanayin, ba a biyan kowa kudi ko lada, saboda haka ba daidai ba ne a yi kuskuren hada wannan da wanda ake cire sassan jikin dan Adam ba tare da amincewar mai su ba.	https://www.bbc.com/hausa/articles/c0vw98pn7pxo
entertainment	Rahama Sadau ta ce babu wanda ya kama ta ko ya kai ta kotu	"Fitacciyar ƴar fim ɗin Hausa na Kannywood Rahama Sadau ta ce ita babu wanda ya kama ta sannan ba wanda ya yanke mata hukuncin ɗauri a gidan yari. Rahama ta bayyana hakan ne a shafinta na Tuwita a ranar Talata da yamma, bayan da bayanai ke ta yaɗuwa a shafukan sada zumunta cewa an kama ta an kai ta Kotun Shari'ar Musulunci kan zargin ta da hannu a ɓatancin da aka yi wa Manzon Allah. Ta ce: ''Ban san daga ina labarin nan ya samo asali ba. Don haka ina kira ga mutane da su daina yaɗa labaran ƙarya marasa makama...'' A makon da ya gabata ne Rahamar ta wallafa wasu hotuna a shafinta na Tuwita da ke nuna bayanta a buɗe, inda mutane suka yi mata rubdugu da tofin Allah tsine. Duk da wasu na caccakar jarumar game da hotunan da ta wallafa, wasu kuma kare ta suka yi. Mafi yawan wadanda suka fito daga yankin kudancin Najeriya na yabon hotunan, yayin da waɗanda suka fito daga arewaci ke suka, inda har wani ya yi kalaman ɓatanci kan Annabi Muhammadu a ƙasan hotunan, lamarin da ya ɗauki wani sabon salo. Daga baya jarumar ta fito ta bayar da haƙuri kan abin da masu ɓatancin suka yi, ta kuma goge hotunan gaba ɗaya. Sai dai duk da haka zancen bai mutu ba don kuwa a ƙarshen makon da ya gabata rundunar 'yan sandan Najeriya ta bai wa kwamishinan 'yan sandan Jihar Kaduna umarnin ɗaukar mataki kan Rahama, bayan da wani mutum mai suna Lawal Gusau ya kai ƙararta ga 'yan sandan kan hotuna da ta wallafa ɗin da suka jawo ɓatanci ga Annabi Muhammad (SAW). A cikin jerin saƙonnin da ta wallafa ɗin jarumar ta ci gaba da cewa ta samu saƙonni da dama kan cewa an kama ta tare da yanke mata hukuncin zaman gidan yari a ranar Talata. ''Ni ban samu saƙon gayyata daga ƴan sanda ko sammacin kotu ba. Ina sake jaddada wa masu yi min fatan alheri cewa ina nan lafiya lau kuma babu wata tuhumar shari'a da na samu."" ''Ga masu son mayar da wannan batu wani abu daban da zai jawo rashin zaman lafiya, na roƙe ku bar shi haka..!!! ''Yanzu lokaci ne mai tsanani a gare ni. Ba lokaci ne na yaɗa labaran ƙarya ba. Ina godiya sosai ga waɗanda suka tuntuɓe ni,"" in ji ta. Da safiyar ranar Talata ne labari ya fara yaɗuwa a shafukan sada zumunta cewa za a gurfanar da jarumar a gaban Kotun Shari'ar Musulunci don tuhumarta da yin ɓatanci ga Annabi Muhammad. Sai dai har yanzu babu tabbacin daga ina zancen ya samo asali. An ƙirƙiri maudu'ai da suka haɗa da #Rahama Sadau da #Qur'an da #Islam da #Fake News inda aka yi amfani da su sau dubbai. Muhawarar ta ranar Talata ma dai ta karkata ne tsakanin Musulmai ƴan arewacin ƙasar da Kiristoci daga kudanci masu kare ta."	https://www.bbc.com/hausa/labarai-54895409
sports	Iwobi ya tsawaita zamansa a Everton	Dan wasan tsakiyar Najeriya Alex Iwobi, ya aminta da sabuwar yarjejeniyar tsawaita zamansa a Everton da ke buga gasar Premier a Ingila. Iwobi mai shekaru 26 zai cigaba da zama kungiyar ta Goodison Park har zuwa 2024. Dama an dade ana tattauna batun tsawaita zaman na Iwobi a Everton, kuma a yanzu an kai karshe. A sabuwar yarjejeniyar Iwobi zai rika karbar albashin fam dubu 90 a duk mako. Tsohon dan wasan na Arsenal ya buga duka wasanni 15 da Everton ta buga kafin aje hutun gasar Qatar 2022, kuma ya taimaka anci kwallo shida, inda ya ci daya a wasan da kungiyar ta yi da Manchester United. A 2019 ne Alex Iwobi ya tafi Everton, kuma kawo yanzu ya buga mata wasanni 114. A Arsenal kuwa ya buga wasanni 149, bayan an yaye shi daga tawagar matasan Gunners. A wata mai kama da haka Everton ta dab da cimma sabuwar yarjejeniya da matashin dan wasan Ingila, Anthony Gordon, wanda Chelsea ta nace tana so ta dauka.	https://www.bbc.com/hausa/articles/czdydjvglxzo
politics	Zaɓen 2023: TMG ta gargaɗi masu rike da mukaman gwamnati a Najeriya kan amfani da dukiyar al'umma a yaƙin-zaɓe	"Ƙungiyar da ke sa-ido kan harkokin zaɓe a Najeriya wato TMG, ta gargaɗi masu riƙe da muƙaman gwamnati a kan amfani da dukiyar ƙasa wajen gudanar da yaƙin neman zaɓe da sauran harkokin jam'iyya. Ƙungiyar ta ce ta lura da yadda wasu manyan jami'ai, ciki har da ministoci, suke amfani da kayan gwamnati kamar jiragen sama da motoci, har ma da kuɗaɗe wajen yin kamfen. Shugaban ƙungiyar, Auwal Musa Rafsanjani,  ya shaida wa BBC cewa abu ne da ba za a lamunta da shi ba, kuma ya yi ikirarin cewa a gwamnantin Muhammadu Buhari ce kadai aka samu irin wannan karya doka. Ya kuma nuna damuwa a kan makudan kudaden da masu rike da mukaman gwamnati suka kashe wajen sayan fom din tsayawa takara. ""Fom-fom da suka saya, a ina suka nuna kadarorin da suka mallaka kafin su hau, da har suke facaka irin wannan saboda an san ko nawa kake dauka kuma a baya ba ka fada kana da irin wadannan makudan kudaden ba,"" in ji shi. TMG ta ce akwai dokar kasa da ta haramta wa masu rike da mukaman gwamnati kamfe ko nuna sha'awar tsayawa takara, kuma ta ce dole su yi murabus idan za su yi. Kungiyar ta ce a baya wadanda suka rike mukaman gwamnati sun yi murabus a lokacin da suka bayyana anniyarsu ta tsayawa takara. Rafsanjani ya ce wannan wata alama ce da ke nuna cewa yaƙi da cin hancin da rashawa da ake yi a Najeriya ya tsaya ne kawai a fatar-baka. Duk da cewa an samu wasu 'yan Najeriya da suka kalubalanci dokar da ta hana su tsayawa takara a gaban kotu, kungiyar TMG ta ce Majalisar Dokoki ce take yin doka don haka ya zaman wajibi a mutunta dokar. ""Majalisa ta yi doka kuma shugaban kasa ya rattaba hannu akai duk wanda ya ce bai yadda da dokar ba, sai ya je majalisa, domin ta yi kwaskarima ba maganar zuwa kotu ba ce,"" a cewar Rafsanjani. Rahotanni dai na cewa kawo yanzu akwai jami'an gwamnati da dama, ciki har da ministoci biyar, da suka nuna anniyar tsayawa takarar shugaban kasa a zaɓen 2023 ba tare da sun ajiye mukamansu ba."	https://www.bbc.com/hausa/labarai-61375006
business	'Matar da ta samar wa matasa fiye da 3000 aiki a Najeriya'	Ambasada F﻿atima Mohammed Goni 'yar kasuwa da ke taimakon matasa wajen samar musu da ayyukan yi a fannoni daban-daban a Najeriya. T﻿a kafa wata gidauniya da ake bai wa matasan dama su cike fom tare da saka takardun karatunsu da kofin katin zaɓe, a ajiye a ofishin gidauniyar, daga nan kuma sai ta yi ƙoƙarin nema musu aiki. T﻿a ƙara da cewa tana samar wa matasan aikin, ba tare da la'akari da bambancin addini ba. T﻿a ce ta samar wa matasa fiye da 3000 daga jihohi daban-daban na ƙasar aiki.	https://www.bbc.com/hausa/articles/ce9483d10zlo
business	Darajar N﻿aira ta fara farfaɗowa a kasuwa - Za ta ɗore ko kuwa?	"D﻿arajar kuɗin Najeriya ta naira ta ɗan farfaɗo da kusan kashi 22 cikin 100 a kwana uku idan aka kwatanta da faɗuwar da ta dinga yi da kashi 36.52 cikin 100 a shekarar 2022. Ɗan kasuwar canji a Kano, Sani Dada, ya faɗa wa BBC Hausa cewa k﻿asuwar canji ta bayan-fage ta tashi a ranar Alhamis ana canzar da dalar Amurka ɗaya tsakanin N750 zuwa N760 a Kano. A﻿ makon da ya gabata, an canzar da dala ɗaya kan N890 a kasuwar da ba ta hukuma ba, yayin da farashin bai wuce N439 ba a farashin gwamnati. S﻿ai dai a﻿na danganta farfaɗowar nairar da ƙarancinta da aka fara fuskanta a kasuwar canjin sakamakon wa'adin da CBN ya bayar na soke amfani da tsofaffin takardun naira na N200 da N500 da N1,000 na ƙaratowa. C﻿ikin matakan da CBN zai iya ɗauka akwai ƙara yawan dalar da yake bai wa bankuna a kullum, wanda hakan zai rage yawan nemanta da 'yan kasuwa da ɗaiɗaikun mutane ke yi. R﻿anar 31 ga Janairun 2023 ne CBN ya bayar a matsayin wa'adin da tsofaffin kuɗaɗen za su daina aiki, yana mai cewa ya ɗauki matakin ne saboda rage yawan garin kuɗi a hannun mutane da kuma daƙile masu buga jabun kuɗi. A cewar CBN, matakin zai taimaka wajen rage hauhawar farashi a faɗin ƙasa, ƙari a kan sauran matakai na ƙara yawan kuɗin ruwa. Rahotanni sun nuna cewa darajar nairar ta samu tagomashi har a sauran manyan birane kamar Legas da Abuja da Fatakwal - babban birnin Jihar Ribas. Saboda yadda lamarin ke sauyawa cikin sauri da kuma rashin tabbas, babu wani takamaiman farashin da aka canzar da dalar a Legas a ranar Alhamis. An canzar da dala kan N700 har zuwa N730. A﻿ birnin Fatakwal ma ta sauko zuwa N700 da kuma N720. '﻿Yan kasuwar canji a Abuja sun ce tun daga ranar Talata suka fuskanci faɗuwar darajar dalar saboda dalilai daban-daban. M﻿asana tattalin arziki da sauyin kuɗaɗe na ganin cewa abin da ya sa darajar dala ta hauhawa a 'yan kwanakin nan shi ne dai dalilin da ya karya ta - sauya fasalin wasu takardun naira. Y﻿usha'u Aliyu, masanin tattalin arziki kuma ɗan kasuwar sauyin kuɗaɗe, ya ce dalar ta ragargazo ne bisa dalili uku. ""﻿Na farko, duk lokacin da aka ce za a sauya fasalin kuɗi ɗabi'a ce ta mutane cewa za su yi gaggawa wajen neman dala, abin da ya ɗaga darajarta ke nan,"" in ji shi. ""Abin da kuma ya sauko da ita shi ne rashin saka ƙa'ida na yawan nairar da mutum zai mayar banki, kamar yadda CBN ya nema, ya sa sun zuba kuɗaɗe masu yawa. Hakan ya jawo yawan masu neman dalar ya ragu."" D﻿alili na biyu da ya bayar shi ne na raguwar masu tafiye-tafiye zuwa ƙasashen waje. ""﻿Galibin mutanen da za su nemi dalar don su yi tafiye-tafiye, kamar ɗalibai, babu su a yanzu, sai ma masu son dawowa gida."" D﻿alili na uku kuwa, labarin ƙarya ne ya haddasa shi - cewa Amurka za ta daina amfani da wasu daga cikin takardun dala kamar yadda Najeriya ke shirin sauya wasu na naira. ""﻿Duk da cewa ƙarya ne, hakan ya sa masu neman dalar sun firgita kuma suka daina nemanta."" W﻿ani abu da ya fito fili a yanzu shi ne da ma ana sayen dalar ne akasari saboda a ɓoye ta ba don a yi kasuwanci ba. A﻿bin da talakawa da sauran gama-garin 'yan kasuwa ke fatan sani shi ne ko wannan nasara da nairar ta yi za ta ɗore ko kuwa ta ɗan lokaci ce - kafin dalar ta sake hayewa. M﻿asana na ganin abin ba mai ɗorewa ba ne saboda har yanzu ba a kai ga cimma abin da CBN ke son cimmawa ba game da sauya fasalin nairar. ""﻿Za ta iya yin tashin gwauron-zabi kuma yayin da ake kusantar ranakun ƙarshe na wa'adin da CBN ya bayar na janye tsofaffin kuɗin. Mutane za su sake komawa rububin neman dala saboda rashin tabbas game da sababbin takardun. ""﻿Haka za ta yi ta yi a wannan tsakanin har zuwa lokacin da za a gama tattara kuɗin ƙasar a bankuna daga hannun mutane."" B﻿ugu da ƙari, yanzu mutane sun fahimci cewa labarin da ake yaɗawa cewa Amurka za ta daina karɓar takardar dala ta $100 ba gaskiya ba ne, saboda haka waɗanda suka ƙi sayen dalar saboda wannan dalili za su koma kasuwar."	https://www.bbc.com/hausa/articles/cpe4ezwkgq3o
technology	Matashin da ya ƙirƙiro na’urar da ke gane idan shuka na buƙatar ruwa	Ku latsa hoton da ke sama don kallon bidiyon: Mansur Mabera mai shekara 30 ya ƙirƙiri abubuwa da dama. Abu na baya-bayan nan da ya ƙirƙira ita ce wata na’urar da ke gane idan shuka na buƙatar ruwa. Ku kalli labarinsa a cikin wannan bidiyon.	https://www.bbc.com/hausa/media-60172742
sports	Kalidou Koulibaly: 'K﻿asar Afrika za ta iya lashe Kofin Duniya a Qatar'	"Dan wasan bayan Senegal da Chelsea Kalidou Koulibaly ya ce tawagarsu ta Teranga Lion za ta zama kasar Afrika ta farko da za ta fara lashe kasar cin kofin duniya - wannan na zuwa ne wata guda gabanin fara gasar da za a yi a Qatar. Babu wata kasa a nahiyar Afrika da ta taba tsallaka wasan kusa da dab da na karshe, bayan Kamaru da ta dakata a nan a 1990, sai Senegal a 2002 na kusan nan shi ne wanda Ghana ta je a 2010, wanda aka cire a mtakin kungiyoyi takwas din karshe, duka an cire su ne bayan an buga karin lokaci ko bugun daga kai sai mai tsaron gida. Na wannan shekarar za a fara shi ne a ranar 20 ga watan Nuwamba a wasan farko da Qatar mai masaukin baki za ta buga da Ecuador a rukunin A, yayin da itama Senegal za ta yi wasanta da Netherland a wannan ranar. Koulibaly, wanda kullum yake buga wasa a gasar Premier a Blues, ya ce ya kamata kasashen Afrika su rika tunani mai fadi sama da na zuwa matakin 'yan takwas. ""Kasashen Afrika na da karancin yarda da kansu da kuma jin cewa sun kai, za su iya lashe Kofin Duniya,"" kamar yadda dan wasan mai shekara 31 ya bayyana. ""Muna daukar fitowa daga cikin rukuni abu mai kyau cikin gaggawa, amma dole mu koyi yadda za mu rika. ""Bana jin Faransa ko Ingila na faran ciki da rukunin da suka tsinci kansu - amma kuma sai sun tsallaka zagaye na gaba. ""Irin wannan tunanin nake son kawowa Senegal. ""Ina ganin lokaci ya yi da wata kasa daga Afrika za ta yi abin da ake so ta lashe Kofin Duniya, saboda mun iya kwallo muna da masu basira. Muna da manyan 'yan wasa."" A watan Faburairu ne Senegal ta lashe kofin Afrika ta kuma koma ta 18 a jerin kasashen da suka fi kokari a duniya da za su tafi Qatar, kuma ita ce ta daya a nahiyar Afrika tun watan Nuwambar 2018. Tana cikin kasashen da za su wakilci Afrika zuwa gasar duniya da za a yi a Qatar tare da Kamaru da Ghana da Morocco da kuma Tunisia."	https://www.bbc.com/hausa/articles/cw87gq6dxjyo
technology	Covid: Fasahar mutum-mutumin da ke hana ma'aikatan lafiya kamuwa da cutar korona a Abuja	Ku latsa wannan hoto na sama domin kallo: Daliban makarantar Glisten International School da ke Abuja sun kirkiro wannan fasaha mai suna Mairobot bisa la'akari da yadda jami'an lafiya a Najeriya suka rinka kamuwa da cutar korona har ta kai su ga mutuwa, a zagayen annobar na farko. A yanzu kuma da duniya ke shaida komen annobar a karo na biyu, daliban sun ce kirkira wannan fasaha ka iya takaita kamuwar jami'an na lafiya daga cutar mai kisa. Wannan fasaha ta mutum-mutumi an yi ta ne da siffar wani akwakwu mai taya ta yadda zai yi zarya tsakanin marasa lafiya. Mairobot na da kafa hudu sannan na amfani da na'urar daukar hoto a matsayin idanu da kuma na'urar aike sako ta Infrared wajen gwada zafin jikin marasa lafiya. Ita wannan fasaha ta Mairobot na da matuki wanda shi ne idanunta. Mai rahoto: Usman Minjibir Mai daukar hoto: Abdul salam Usman Abdulkadir	https://www.bbc.com/hausa/media-55371029
sports	Ko Morocco za ta ci Croatia ta zama ta uku a Gasar Kofin Duniya a Qatar?	Croatia za ta kara da Morocco a wasan neman mataki na uku ranar Asabar a Gasar Kofin Duniya da ake yi a Qatar. Morocco ta kawo wannan matakin bayan da ta yi rashin nasara a wajen Faransa a karawar daf da karshe, ita kuwa Croatia ta sha kashi a hannun Argentina. Kociyan Morocco, Walid Regragui ya ce kasar tana alfari da za ta buga wasa na bakwai a Gasar Kofin Duniya a Qatar, duk da cewar ba ta kai wasan karshe ba. Ko a yanzu Morocco ta zama ta farko daga Afirka da ta kai daf da karshe a babbar Gasar tamaula da Fifa kan gudanar tun daga 1930. Morocco da kuma Croatia, wadda ta yi ta biyu a Rasha na fatan kara fuskantar juna a neman mataki na uku a Qatar, bayan da suka tashi ba ci a karawar cikin rukuni. Sun kara ba ci a rukuni na shida ranar 23 ga watan Nuwamba a filin wasa na Al Bayt, sai dai Regragui na fatan Morocco ta zama ta uku a Qatar. Watakila shi ne wasa na uku da kyaftin, Luka Modric, mai shekara 37 zai yi wa Croatia, mai taka leda a Real Madrid. Labari kan tawagogin biyu Regragui ya tabbatar cewar Romain Saiss na jinya, ba zai yi wasan ba, wanda ya saka shi a daf da karshe amma rauni ya hana shi sakat a minti na 20 da fara tamaula. Croatia za ta yi fafatawar ba tare da Marcelo Brozovic, wanda ya ji rauni a karawar da Argentina ta yi nasara a daf da karshe. Haka shima mai tsaron bayan Croatia, Josko Gvardiol na jinya ba zai yi wasan ba. Wasu batutuwan da ya kamata ku sani Daga wasa 19 da aka buga a baya, ba wanda ta kai bugun fenariri, sai guda daya da ta kai ga karin lokaci a 1986 tsakanin Faransa da Belgium. Tawaga daga Turai ta yi ta uku a Gasar Kofin Duniya 10 da aka yi a baya tun bayan da Brazil ta yi nasara a kan Italiya a 1978. Wannan shi ne wasa na biyu a matakin neman na uku da Croatia za ta yi, bayan da ta ci Netherlands 2-1 a 1998. An zura wa Croatia kwallo uku a karawar da ta yi da Argentina a daf da karshe a Qatar, fiye da wadanda aka zura mata a raga a karawa biyar a 2022. An kuma kai mata hare-hare har sau 75 fiye da kowacce tawaga a Qatar. Kwallo biyu ne suka shiga ragar Morocco da Faransa ta yi nasara, bayan da Morocco ta ci gida a wasan da ta yi nasara a kan Canada da ci 2-1 a cikin rukuni. Za ta zama ta takwas mai wasa biyar da kwallo bai shiga ragarta ba a Gasar Kofin Duniya, bayan bajintar Netherlands (1974), Italy (1990), Brazil (1994), Faransa (1998), Jamus (2002), Italiya (2006) da kuma Sifaniya (2010). Modric ya buga dukkan wasan Croatia shida a Qatar, mai tsaron raga Peter Shilton (1990) da Dino Zoff (1982) sune kan gaba masu shekara 37 da suka yi karawa bakwai gabaki daya. Ivan Perisic ya ci kwallo shida a Gasar Kofin Duniya - saura daya ya sha gaban Davor Suker a matakin kan gaba a ci wa Croatia kwallaye a babbar Gasar ta Fifa..	https://www.bbc.com/hausa/articles/c13kdky7rn7o
politics	Gane Mani Hanya: Ba gwamnoni ne suka hana ruwa gudu a APC ba - Gwamnan Jigawa Badaru Abubakar	Latsa hoton sama ku saurari shirin: Shirinmu na Gane Mani Hanya na makon nan ya tattauna da Gwamna Mohammed Badaru Abubakar na Jihar Jigawa a arewacin Najeriya kan halin da jam'iyyar APC ke ciki. A Najeriya a yayin da jam’iyyar APC mai mulkin kasar ke shirin gudanar da babban taronta a karshen wannan watan, wani jigo a jam’iyyar ya ce ba suda wani zabi illa bin dan takarar da shugaba Muhammadu Buhari ya ke goyon baya. Gwamnan jihar Jigawa, Muhammadu Badaru Abubakar ya ce babu gaskiya a zargin da ake musu ne cewa wasu daga cikin gwamnonin arewa sun yi kane-kane sun hana ruwa gudu a jam’iyyar ta APC. A tattaunawa da Editan BBC Hausa Aliyu Abdullahi Tanko, gwamnan ya soma ne da bugun kirji cewa jam’iyyar APC ta taka rawar gani tsawon lokacin da ta shafe a kan mulkin. Sai dai mun naɗi wannan hirar kafin sabuwar ɓarakar da ta kunno kai a APC a farkon wannan makon.	https://www.bbc.com/hausa/labarai-60719178
health	Ana iya kauce wa matsalar huhu bayan daina shan sigari	"Huhun dan adam na da wata dama mai cike da ban ta'ajibi da ke iya gyara wasu wasu sassa da zukar taba sigari ya lalata, amma fa har sai in mai yi ya daina, kamar yadda masana kimiyya suka ce. Sai dai a cewar masanan, ko da mai zukar taba sigari ya sauya tunani ya daina, ba za a cire tsammanin zai iya kamuwa da kansar huhu ba. Sabon binciken da aka wallafa a mujallar (Nature) ya nuna cewa kwayoyin halittun da ba su gamu da matsala ba sanadiyyar hayakin taba sigari na iya gyarawa ko ma farfado da wadanda shan tabar ya lalata. An yi imanin hakan zai iya kasancewa a kan hatta wadanda suka shafe shekara 40 suna shan abin da bai gaza kwalin sigari guda a kowace rana kafin su daina ba. Dubban sinadaran da ke kunshe a taba sigari dai na iya lalatawa, kana su sauya kwayoyin halittun jini na DNA da ke cikin huhu, kana sannu a hankali su kamu da cutar kansa. Yawancin ƙwayoyin halittun da aka ɗauka daga masu shan taba sigari sun nuna cewa sun gamu da matsala ne saboda sinadaran da ke cikin taba sigari da yawan su ya kai dubu goma. ""Wadannan kwayoyin halittu da suka gamu da matsala su kan zama kamar wani dan karamin bam da ke kokarin fashewa, za su kumbura suntum, haka abin zai ci gaba har ya zuwa lokacin da za su girmama su zama kansa, wato kansar huhu kenan,'' in ji Dr Kate Gowers, daya daga cikin masu bincike na UCL. Toh sai dai da zarar mutum ya daina shan sigari, sai lafiyayyun kwayoyin halittun sa da ke cikin huhu su kara girma su maye gurbin wadanda hayakin tabar ya lalata. • Kamfanin sayar da taba na Swindon na bai wa masu shan sigari karin hutu • Akwai aniyar kawo karshen shan taba sigari a Birtaniya nan da shekarar 2030 A cikin mutanen da suka daina, kusan kashi 40 na kwayoyin halittun su na dai-dai da na wadanda ba su taba mu'amala da sigari ba, kamar yadda masu binciken suka shaida wa BBC. ""Daya daga cikin abubuwan da ke da jan hankali dangane da wadanda suka daina shan tabar shi ne jikin su ke kara samar da sabbin kwayoyin halittu kamar dai wadanda ba su taba shan tabar ba.'' Akwai bukatar ka tashi tsaye don dainawa Har yanzu masu shan na da wani karin aikin a gabansu, na tantance nawa ne yawan huhun da aka gyara zuwa yanzu. Binciken ya mayar da hankali ne kan manyan hanyoyin iska maimakon ƙananan tsarukan da ake kira alveoli, inda iskar oxygen ta ƙetare daga iskar da muke hurawa a cikin huhunmu. A kan samu rahoton bullar cutar kansar hudu har 47,000  a Birtaniya a kowacce shekara sakamakon ta'ammali da taba sigari. Binciken ya nuna cewa mutane na rage haɗarin kamuwa da kansar huhu daga ranar da suka daina shan taba. Wani mai bincike a cibiyar kare yaduwar kansar huhu a Birtaniya Dr Rachel Orritt, ya ce ""Tunani ne mai ban sha'awa cewa mutanen da suka daina shan taba sigari za su iya samun fa'idodi guda biyu. ""Na farko, sun rabu da barazanar kara lalacewar kwayoyin halittun huhunsu, na biyu kuma wadanda suka lalace din ma za su gyaru."""	https://www.bbc.com/hausa/labarai-51308682
health	Lafiya Zinariya: Yadda masu ciki za su kare kai daga kamuwa da korona	Mujallar kiwon lafiya ta Birtaniya ta bayyana cewa a ranar 16 ga watan Maris din shekarar 2020 ne babban jami'in lafiya na kasar ya sanya mata masu ciki a sahun mutanen da ke da raunin kamuwa da cutar. Haka kuma mujallar ta wallafa wasu ka'idoji a takaice na yadda za a kula da masu juna biyu da ake tsammanin sun kamu da cutar ko wadanda aka tabbatar ko kuma ma wadanda ke dauke da koronar, amma ba sa nuna alamominta. Inda ta bayyana cewa sauye-sauyen da mata kan fuskanta a lokacin da suke da juna biyu, musamman a watanni uku na karshe na sa matan saurin kamuwa da cututtukan da kwayar cutar virus ke haddasawa. Mujallar ta kuma bayyana cewa ka'idojin sun kunshi, bayanai a takaice na hujjojin da ake da su wadanda ke nuna tasirin cutar, a kan mai ciki da dan tayinta. Kaidojin sun kuma kunshi shawarwari kan irin kulawar da ya kamata a bai wa matan da na zayyana a lokacin da suke goyon ciki da lokacin haihuwa da kuma bayan haihuwar. Sai dai mujjallar ta ce bayanan mata masu cikin da suka kamu da cutar sun nuna cewa, tsananin cutar ba shi da bambanta da na sauran al'umma. Kuma kawo yanzu babu alkaluman da ke nuna cewa an samu karuwar masu yin bari ko haihuwar yaran da halittarsu ta sauya. Sai dai an samu mata masu cutar korona  da suka haihu tun lokacin haihuwar bai yi ba. Haka kuma akwai yiwuwar jariri ya dauki cutar a lokacin nakuda ko da zarar an haihu. Hukumar lafiya ta duniya ta ce adadin mutanen da aka sanar mata cewa sun kamu da cutar Covid 19 a fadin duniya, sun kai sama da miliyan dari da goma sha biyu a ranar Alhamis 25 ga watan Fabrairun shekarar 2021. Sai dai alkaluman hukumar sun nuna cewa ana samun raguwar masu kamuwa da cutar. Inda a ranar 10 ga watan janairun shekarar 2021, adadin ya kai sama da dubu dari 836. Idan aka kwatanta da mutane fiye da dubu dari 421 da suka samu da cutar ta korona a ranar 25 ga watan Fabrairun 2021. Haka kuma a nahiyoyi uku ne cutar ta fi kamari a duniya, su ne yankin Amurka, inda cutar ta fi tsanani, kuma su na da mutane fiye da miliyan 49 da suka kamu da cutar. Sai nahiyar Turai da ke biye da mutane sama da miliyan 38, sai na ukunsu kudu-maso-gabashin Asiya, inda ke da mutane fiye da miliyan 13 da suka kamu da cutar. A nahiyar Afrika kuwa, kididdigar da ake wallafawa a shafin intanet na BBC ya na cewa, wadanda suka kamu da cutar sun kai mutane miliyan uku da dubu dari takwas da 68 da 'yan kai a nahiyar. Alkaluman wanda aka wallafa da safiyar  ranar juma'a 26 ga watan Fabrairu sun bayyana cewa a cikin jimillar, sama da  mutane miliyan uku da dubu dari 434 ne suka warke. Yayin da fiye da dubu dari kuma suka rasa rayukansu a sanadiyyar cutar. Kasar Senegal da ke yammacin Afrika ta fara yin rigakafin a ranar Talata 23 ga watan fabrairun 2021, bayan ta samu karbar kashi na farko na odar da ta yi daga China. Kasar tana fatan yin allurar ga kashi 90 cikin dari na al'umma miliyan uku da rabi. Mutanen da za'a yi wa rigakafin sun hada da jami'an lafiya da wadanda suka fi hadarin kamuwa da cutar daga masu shekaru 19 zuwa 60 nan da karshen shekarar 2021. Su ma kasashen Ghana da Ivory Coast sun sumu karbar rigakafin cutar. Ma'aikatan kiwon lafiya da mutane masu cututtuka masu tsanani, wadanda kuma ke da raunin kamuwa da covid-19 ke sahun gaba wajen wadanda kasar Ghana ta ce za su fara amfana da rigakafin.	https://www.bbc.com/hausa/shirye-shirye-na-musamman-56207290
politics	M﻿anyan manufofin da Kwankwaso zai mayar da hankali a kansu	Kamar sauran ƴan takarar shugabancin ƙasa na Najeriya, shi ma Dr Rabi’u Musa Kwankwaso na jam’iyyar NNPP ya ƙaddamar da manufofin yaƙin neman zabensa.. Tsohon gwamnan jihar Kanon kuma tsohon Sanata a majalisar dattijan ƙasar ya ƙaddamar da kundin manufofinsa ne a ranar Talata 1 ga watan Nuwamban 2021. Kundin manufofinsa ya ƙunshi ƙudurce-ƙudurce da hanyoyin da zai bi wajen aiwatar da su idan ya samu nasarar zama shugaban Najeriya. Ɗan takarar shugaban kasa na jam’iyyar NNPPn, Injiniya Rabi’u Musa Kwankwaso ya gabatar da kundin manufofin nasa mai shafi 151 ne a wani gagarumin taro a Abuja, da  ya haɗa jiga-jigan jam’iyyar da dukkan manyan ƴan takarar jam’iyyar a matakai daban-daban a fadin Najeriya. Cikin manufofin har da aniyar inganta tsaro ta hanyar kara yawan jami’an tsaron, da kula da lafiyar mata masu juna biyu kyauta da kuma tsawaita amfani da sakamakon jarrabawar shiga jami’a, wato Jamb. Dan takarar ya ce idan ya samu nasarar zama shugaban Najeriya, gwamnati zai kafa irin ta talakawa. Ya ce za a kafa kwamitoci tun daga matakin gunduma zuwa ƙananan hukumomi zuwa jihohi da kuma gwamnatin tarayya, waɗanda za su ƙunshi kowane nau’i na al’umma, waɗanda su ne za su yanke shawara a kan irin ayyukan da suke buƙatar a aiwatar musu. S﻿u za su dinga yanke shawarar abubuwan da suke buƙata gwamnati ta yi musu kama daga kan inganta tattalin arziki da fannin lafiya da ilimi da tsaro da sauran su. Kazalika ɗan takarar shugaban ƙasar ya yi alwashin kawo ƙarshen wadansu abubuwa da ke yi wa mata da matasa cikas a rayuwa. Waɗannan abubuwa sun haɗa da Ba yaro dan makarantar da zai sake biyan kudi na WAEC ko NECO ko JAMB ko NABTIB. Sannan jarrabawar JAMB za ta dinga kai wa shekara hudu tana amfani ba shekara ɗaya kamar yadda aka saba ba. A fannin tsaro kuwa dan takarar ya sha alwashin ƙara yawan jami’an tsaron ƙasar. A yanzu dai Najeriya tana da jami’an soji kusan 250,000 ne kawai, amma Sanata Kwankwaso ya ce zai ƙara yawansu zuwa miliyan ɗaya. A ganinsa wannan na daga cikin manyan hanyoyin magance matsalar tsaro a ƙasar. Kazalika ya ce zai tabbatar da yawan ƴan sandan ƙasar ma ya kai miliyan ɗaya. Ya kuma ce sojojin da suke da ƙwarewa  afannin injiniya ne za su dinga jagorantar gyara da faɗaɗa titunan ƙasar don gano tare da lalata maɓoyar ƴan ta’adda. Duk da irin kukan da ake yi cewa Najeriya na fama da rashin kudi ko matsi, Injiniya Kwankwaso ya ce yana da yakinin cewa idan aka toshe wasu kafofin sata, gwamnati  za ta samu wadataccen kudin da za ta inganta rayuwar al’umma ba tare da ciwo bashi ba. A don haka ya ce zai samar da ingantattun hanyoyi na toshe duk wata kafa da za a dinga sace kuɗaɗen gwamnati. Kwankwaso ya ce yana da burin taimaka wa manoma da tallafi ta hanyar sayar musu da bashi a farashi mai rangwame. Sannan za ta dinga sayen amfanin noman manoma ta yadda ba za a bari ƴan kasuwa su saye musu babu daraja ba. Hakan zai sa harkokin nomansu ya inganta su kuma dinga samun riba mai fa’ida, kamar yadda manufofin nasa su nuna. Ya sha alwashin mayar da dukkan ƙungurman dajin da ƴan ta’adda da ƴan bindiga suka mayar da su maɓoya, ƙarƙashin gwamnati, ta yadda za a mayar da su gonaki ko wasu wurare na musamman da gwamnati da al’umma za su dinga amfana da su. Za a samar da ƙwararrun jami’an soji a kan iyakoki da dakarun kare dazuka da na bakin ruwa don kare dukkan ɓangarorin ƙsar daga muggan laifuka kamar shiga da fitar da ƙwayoyi da makamai da sauran laifuak. Za a haɗa kai da ƙasashe maƙwabta don tabbatar da samar da tsaro ta kowane fanni. Za a yi amfani da fasaha sosai wajen inganta samun bayanan sirri da gano yadda ake kitsa mugayen ayyuka. A﻿bubuwan da ya sha alwashin yi a wannan fannin sun haɗa da:	https://www.bbc.com/hausa/articles/cml4p3p22g7o
religion	Yadda masu iƙirarin jihadi suka faɗaɗa harkokinsu a Najeriya a 2022	"Shekarar 2022 ce mafi hada-hada a tarihin reshen ƙungiyar Islamic State a Najeriya da ake kira West Africa Province branch (ISWAP), inda ta yi iƙirarin kai hare-hare a shekarar kusan sau 500. Hakan na nufin kusan kashi 25 cikin 100 kenan na ayyukan IS na 2022 a faɗin duniya. ISWAP ta sake faɗaɗa ""wuraren da ta ƙwace"" cikin wata 12 da suka gabata a Najeriya, bayan ƙungiyar ta kai hare-hare a jihohin da ba ta saba kaiwa ba waɗanda ke wajen area mas gabashin ƙasar - duk da cewa ba ta iya samun sakewa ba a wuraren. Duk da ƙaruwar ayyukanta a watan Afrilu, saboda hare-haren ""ramuwar gayya"",  an samu raguwa a hare-haren a watannin ƙarshe na shekarar nan musamman saboda ambaliyar ruwa da ta addabi jihohi. A taƙaice dai, IS ta dogara ne da ISWAP da sauran ƙawayenta a ƙasashen Afirka wajen yaɗa farfaganda a shirinta na faɗaɗa harkoki don yaƙar koma-bayan da take fuskanta a cibiyarta da ke Syriya da Iraƙi. An ga alfanun ISWAP a wajen IS a wata Yuni lokacin da shugabannin jihadin suka yi kiran da a yi hijira zuwa ""Afirka ta Yamma"", da alama zuwa wuraren da ISWAP ta kama. Wannan maƙalar ta duba irin faɗaɗa da IS ke yi cikin wata 12 da suka wuce na 2022, amma za mu ambaci ayyukan wasu masu iƙirarin jihadin daga ciki. IS ta buɗe shekarar 2022 da bidiyon farfaganda tana nuna yadda ISWAP ke ilimantarwa tare da horas da ƙananan yara. IS ta yaɗa bidiyon sosai don nuna cewa ƙungiyar na da iko a Afirka ta Yamma, inda take hure wa sabbin jini kunne da kuma shigar da  su ayyukanta. Yayin da suke yin mubaya'a a watannin Maris da Nuwamba zuwa ga sabbin shugabannin IS, an ga hotunan mayaƙan ISWAP riƙe da manyan makamai a wuraren da suka ce sun ƙwace - idan aka kwatanta da sauran mayaƙan IS a wasu wurare da ke da ƙananan makamai. Wani bidiyo da ya jagoran ISWAP na wa'azi ga mazauna ƙauyuka ya ƙarfafa wa masu yaɗa farfaganda gwiwa, ana mai umartar su da su yi hijira zuwa Afirka. Gidan yarin da mayaƙa suka ɓalla a kusa da Abuja a watan Yuli ma ya nuna sabon salon ƙungiyar wajen farfaganda, ganin yadda ta dinga bayyana cewa ""mun rusa ginin gidan yarin"" da zimmar ƙwato mayaƙanta da ake tsare da su. Yayin wani yunƙurin ""ramuwar gayya"" a faɗin dunya a watan Afrilu, IS ta ce ta kai hare-hare a Najeriya a yankunan da ba ta saba kaiwa ba - kamar Yobe da Borno. An kai hare-haren ne a yanki ɗaya: jihohin Kogi da Taraba da ke tsakiyar Najeriya, inda aka kai hari uku a Yuli a kusa da Abuja. Ɓalla gidan yarin da aka yi a Kuje na watan Yuli ne aikin IS mafi girma a 2022. Sai dai an yi ta yaɗa jita-jita cewa ISWAP na shirin kai wasu hare-haren a cikin Abujar. Jihar Kogi ce ta fi fuskantar hari a wajen jihohin arewa maso gabas. Amma kuma wannan hare-haren ba su da wani tasiri idan aka kwatanta da barzanar da ƙungiyar ke yi da kuma mamayar da take yi a arewa maso gabashin, kamar Borno da Yobe. IS ta kuma yi iƙirarin kai hari a jihohin Ondo da Edo da ke kusa da Kogi. An kuma zargi ISWAP da kai mummunan hari a watan Yuni kan wata coci a Ondo, duk da cewa IS ba ta ƙaryata ko ɗaukar alhakin harin ba. Zuwa yanzu, ba a ji hari a jihohin Kaduna da Kano da Bauchi ba. An ga ƙaruwar hare-haren ISWAP cikin wata huɗun farko na shekara a arewa maso gabas, kan Borno musamman. Hakan ta faru ne yayin da sojojin Najeriya ke tsaka da kai musu hare-hare a Dajin Sambisa da kuma gefen Tafkin Chadi. A wasu lokutan, ISWAP kan yi amfani da abubuwan fashewa a cikin mota, wanda ba a saba yi ba a Najeriya. Wasu hare-haren da aka kai cikin Chadi a watan Afrilu da Yuli, ka iya zama dalilin ruwan wutar da suke sha a Borno daga dakarun sojan Najeriya. Ayyukan ISWAP sun ɗan ƙaru a tsakiyar watan Afrilu sakamakon shirin ramuwa na IS a duniya. Idan aka kwatanta da 2020 da 2021, inda ISWAP ta kai manyan hare-hare a manyan garuruwa, ba a samu masu yawa ba a 2022. Akasarin hare-haren an kai su ne kan ƙananan sansanonin soja da kuma wuraren duba ababen hawa, ba mamaki saboda su guje wa rasa mayaƙa masu yawa. An samu raguwa a hare-haren daga watan Agusta, da alama saboda damina da kuma ambaliyar da ta haddasa a faɗin Najeriya. Kazalika, za a iya cewa saboda ruwan wutar da dakaru ke yi musu da kuma faɗan cikin gida da mayaƙan ke yi a tsakaninsu; su ma sun taimaka. Ƙungiyar Boko Haram (aka Jama'at Ahl al-Sunna lil-Da'wah wal-Jihad - JAS) mai adawa da ISWAP, na ci gaba da ayyuka a Najeriya duk da mahangurɓar da ISWAP ɗin ta yi mata a watan Mayun 2021. Akwai rahotannin da ke cewa ƙungiyar JAS na sake kafuwa a gefen Dajin Sambisa da ke Borno da kuma ƙasar Kamaru maƙwabciya. An sha samun rahotannin rikici mai tsanani tsakanin JAS da ISWAP. Ba a jin JAS na iƙirarin kai hare-hare a 2022 duk da labaran harin Boko Haram. Kafofin yaɗa labarai da mazauna yankunan kan ambaci Boko Haram a matsayin ISWAP - ba sa bambance su. A can arewacin Kamaru kuma, wasu shafukan sada zumunta sun sha ba da rahotanni kan ƙananan hare-hare a wasu ƙauyuka da babu jami'an tsaro sosai waɗanda ake cewa JAS ce ke kai su. Reshen Bakura, wanda ke da alaƙa da JAS a yankin Tafkin Chadi, ya nuna cewa yana da niyyar maye gurbin JAS a mafi yawan 2021. An sha samun rahotannin fafatawa tsakaninsu da ISWAP tare da kuma jita-jitar yunƙurin haɗewa. A ƙarshen watan Maris, an samu labarin rikicin cikin gida a sansanin reshen Bakura na JAS wanda daga shi ne aka daina jin ɗuriyar ƙungiyar. Babban harin da aka kai wa sojojin Chadi a ranar 22 ga watan Nuwamba, ISWAP da sauran ƙungiyoyi ba su ɗauki alhakin kai shi ba, amma dai reshen Bakura ya sha kai irinsa a cikin Chadi."	https://www.bbc.com/hausa/articles/c4n7yg54yexo
business	Harin matatun mai - Amurka za ta tura sojoji Saudiyya	Amurka ta bayyana aniyarta ta tura sojoji Saudiyya a daidai lokacin da kasar ke fuskantar barazanar hare-hare ga matatu da kuma kamfanonin mai na kasar. Sakataren tsaro na Amurka Mark Esper ya shaida wa manema labarai cewa sojojin da za a tura za su je ne domin tabbatar da tsaro, sai dai bai bayyana adadin dakarun da za a tura ba. A makon da ya gabata ne dai 'yan tawayen Houthi na kasar Yemen suka dauki alhakin kai hari ga wasu matatun mai biyu na Saudiyyar. Sai dai Amurka da kuma Saudiyya sun dora alhakin kai harin ga Iran. A ranar Juma'a ne Shugaban Amurka Donald Trump ya bayyana sabbin takunkumai ga Iran inda kuma ya ce yana so ya guji yaki tsakanin kasashen. Wannan sabon takunkumin da Mista Trump ya kakabawa Iran din zai fi mayar da hankali ne ga babban bankin Iran din da kuma kadarorinta. Mista Esper ya bayyana cewa Saudiyya da kuma Hadaddiyar Daular Larabawa sun bukaci agaji daga Amurka. Ya bayyana cewa dakarun Amurka za su fi mayar da hankali wajen kara habaka kariya ga duk wani hari da za a kawo musamman na makamin roka ko mai linzami, hakazalika Amurkar za ta yi kokarin gaggauta kai makamai duka kasashen biyu. A kwanalkin baya ne dai aka kai wasu hare-hare da jiragen sama masu sarrafa kansu a gabashin kasar. An dai kai hare-haren ne kan wasu wurare biyu da ake sarrafawa da adana albarkatun man fetur. Jami'an gwamnatin kasar sun ce gobara ta tashi a sanadiyyar hare-haren musamman a matatar mai ta Abqaiq - wacce ita ce irinta mafi girma a duniya - da kuma a Khurais, inda ake hako mai. Kafofin watsa labarai na Saudiyyar sun ce an shawo kan gobarar da ke ci. Tun farko, hotunan bidiyo da aka wallafa a shafukan sada zumunta sun nuna yadda gobarar ta haska samaniya a Abqaiq. A wasu bidiyon, ana iya jin karar harbe-harbe a bayan fage, tamkar ana gwabza fada. Duk da cewa 'yan tawayen Houthi na Yemen sun dauki alhakin kai harin, Saudiyya da Amurka sun dage kan cewa lallai Iran ce ta kai harin	https://www.bbc.com/hausa/labarai-49780690
entertainment	Adam Zango: Abin da ke tsakanina da Ummi Rahab	"Latsa hoton da ke sama don kallon bidiyon hira da Adam Zango Fitaccen tauraron Kannywood Adam A. Zango ya bayyana dalilansa na raba gari da matashiyar jarumar nan wadda shi ya fito da ita idanun duniya, Ummi Rahab. Yana bayanin ne sakamakon rahotannin da suka karade shafukan sada zumunta da ke nuna yadda dangantaka ta yi tsami a tsakanisu. A wata hira da BBC, tauraron ya ce duka maganganu da shaci-fadin da ake yi game da abubuwan da suka faru tsakaninsa da matashiyar, wacce ya ce a matsayin 'ya take a wajensa, ba su da tushe ballantana makama. Amma kuma ya ce yana karbar ko wace irin jarabta da ta zo a gare shi a kan duk wani abu na harkokin rayuwa, don haka ya dauki wannan a matsayin jarrabawar Ubangiji. ""Kowa ya san ni da Ummi, sannan kuma duk mutumin da aka ce ka dauke shi a matsayin ɗa ko 'ya, to sai dai ka yi ta yi masa addu'a a kan hanyar da ya sauya ya kuma bi idan marar kyau ce,"" in ji shi. Jaruma Ummi Rahab ba ta ce komi ba kawo yanzu game da kalaman na Zango, amma BBC tana ƙoƙarin samunta domin jin ta bakinta. Adam ZAngo ya  bayyana cewa tun Ummi tana da shekara 11 yake kula da ita, amma ba wai a hannusa take ba, tana gaban iyayenta ne. ""Ina kula da ita ne a cikin masana'antar Kannywood, ina kare ta da kare mata mutuncinta wajen dora ta a kan hanyar da ta dace cikin masana'antar wanda shi ne aikina tun tana da karamin shekaru har zuwa lokacin da ta girma,"" a cewarsa. Amma ya ce an datse mata harkar fim din ta tun kafin ta girma, kuma bayan ta girma shi ya sake dawo da ita cikin masana'antar. Ya ce sun yi hannun-riga ne saboda kauce wa umarnin da ya ba ta na ta rika gudanar da harkokin rayuwarta a bisa hanya madaidaiciya da ya dora ta a kai. Ya kara da cewa ba wani abu ba ne ya faru tsakaninsa da Ummi in ji Adam Zango, a har mutane suka juye shi ya zama wani abu daban. ""Abubuwa sun faru saboda an ce ka haifi yaro amma ba ka haifi halinsa ba, kuma wanda ka haife shi ma yana iya fin karfinka ballantana wanda ba kai ka haife shi ba ka dauke shi ne a matsyin da, in ji tauraron. A cewarsa: ""Idan dai zan rike yaro in ce masa kada ya yi abu amma ya ce sai ya yi, to an yi kafin ita, kuma da aka zo kan ta ma na ce to ta je Allah ya bayar da sa'a."" ''Na yi iya yi na kuma na tabbatar da lokaci zai nuna cewa yadda take a lokacin tana wurina , da kuma yadda ta koma lokacin da bata wurina''. Zan iya bayar da aurenta Adam Zango ya kuma musanta maganganun da jama'a ke yi cewa akwai soyayya a tsakaninsa da Ummi Rahab yana mai yana daukarta ne a matsayin 'ya. Kuma in ji jarumin, duk wadanda ke kusa da shi sun sani, amma kuma wadanda ke nesa suke yi wa abin kallon wani abu daban. ""Soyayya iri-iri ce ai. Akwai soyayya tsakanin mutum da dabba, akwai soyayya tsakanin saurayi da budurwa, akwai tsakanin uba da da, da aboki da aboki, ko kawa da kawa da sauransu, don haka saoyayyar dake tsakanina da Ummi Rahab soyayyar uba da 'ya ne,"" in ji shi. Fitaccen jarumin ya kuma kara da cewa shi mai iya zama waliyyinta ne kuma zai iya bayar da aurenta ga duka wanda take so kuma yake son ta. ""Yadda ta ke a matsayin 'ya a wurina zan iya bayar da aurenta ga duk wanda take so, shi wanda ta ke so din watakila da ya biyo hanyar da ta dace zan iya karbar shi hannu biyi in kuma mika ta hannun iyayenta, ya kara cewa"". Amma kuma ya ce yanzu da yake ta riga tabi hanyar da take so babu abin da zai iya yi sai dai kawai ya ce Allah ya bada sa'a. Labarin takaddama tsakanin fitaccen jarumin Adam A. Zango da 'yar dakin nashi Ummi Rahab dai ta kara zafafa ne bayan da jarumar wallafa wasu kalamai a shafinta na Instagram tana kalubalantar shi da ya daina bata mata suna in ba haka ba allura za ta tono galma."	https://www.bbc.com/hausa/labarai-58307062
politics	Atiku Abubakar: 'Yan Najeriya ne ke son na tsaya takara a zaben 2023	"Latsa hoton sama domin kallon bidiyon Tsohon mataimakin shugaban kasar Najeriya Alhaji Atiku Abukabar ya ce ƴan kasar ne suka buƙaci ya tsaya takarar shugaban ƙasa a shekarar 2023. Atiku ya bayyana hakan ne yayin wani taron manema labarai a Abuja ranar Talata kwana guda kafin ya ayyana takararsa a hukumance. Atiku wanda ya sha fitowa takarar shugaban ƙasa ya ce zai tsaya takara ne a 2023 domin kawo wa ƴan Najeriya sauƙi kan matsalolin da suke fuskanta musamman abin da ya kira ""rashin haɗin kan ƙasa."" Da aka tambaye shi ko yaya zai yi da sauran abokanan takararsa na jam'iyar PDP, sai Atiku ya ce ba su da wata matsala a jam'iyyar domin kuwa idan suka zauna za su fitar da ɗan takara cikin ruwan sanyi. ""Idon muka shiga daki muka zauna zamu fita mu kuma fitar da ɗan takara babu wata matsala."" Da yake Magana kan matsalar tsaro a Najeriya Atiku ya ce rashin zaman lafiya da kasar ke fuskanta abun takaici ne. 'Babu shakka akwai matsalolin rashin zaman lafiya kuma waɗannan abubuwan sun faru ne don rashin shugabanci'. A fagen tattalin arziki kuwa Atiku ya ce lamarin ya wargaje kasancewar ɓangare ne da ya shafi dukkan ƴan Najeriya."	https://www.bbc.com/hausa/labarai-60838488
business	APC: Buhari ya cancanci yabo kan rahoton bankin Duniya	"Jam'iyyar APC ta yaba wa gwamnatin shugaban Najeriya Muhammadu Buhari kan matakin da kasar ta kai a teburin da Bankin Duniya ya fitar na kasashen da bankin ke samun saukin huldar kasuwanci da su. Kamar yadda bayanan Bankin Duniya na kasashen da suka fi sauki wajen yin kasuwanci na shekarar 2020 ya nuna, Najeriya a yanzu na mataki na 131 a duniya, inda ta tsallake kasashe 15 da a baya suke gabanta. Bankin Duniyar ya ce Najeriya ta aiwatar da gyare-gyare wadanda suka hada da saukaka kulla yarjejeniya tsakaninta da kamfanoni. ""Hakan ya sa tattalin arzikin mutum miliyan 200 ya zama cikin mafiya kyau a duniya a jerin kasashen da suka samu ci gaba,"" in ji Bankin Duniya. Kazalika, a ani sako nda ta aike wa manema labarai, APC ta yi maraba da yarjejeniyar da shugaban ya kulla da takwaransa na Rasha Vladimir Putin, a ci gaba da taron da ake yi tsakanin Rasha da kasashen Afrika. A cewar jam'iyyar hakan zai karfafa dangantaka tsakanin kasashen biyu. Habaka tattalin arziki na daga cikin alkawuran da gwamnatin APC ta yi wa 'yan Najeriya alkawari a shekarar 2015."	https://www.bbc.com/hausa/labarai-50154172
politics	Sanata Kwankwaso: Ina nan a PDP ban fita ba	"Tsohon gwamnan jihar Kano, Sanata Rabiu Musa Kwankwaso ya ce har yanzu shi ɗan jam'iyyar PDP ne duk da cewa ya soma tattaunawa da jam'iyyar NNPP domin sauya sheka zuwa can. A hirarsa da BBC, jagoran kungiyar siyasa ta Kwankwasiyya ya ce a makwannin da suka gabata ne suka kaddamar da wata sabuwar kungiya mai suna 'The National Movement', bayan nan ne aka samar da jam'iyyar NNPP wato New Nigeria People Party ma'ana dai sabuwar Najeriya. Kwankwaso ya ce, wannan sabuwar jam'iyya ce ta mutanen da suka amince cewa akwai bukatar tsarin da aka taho da shi daga shekarar 1999 a sauya shi a kawo abin da jama'a za su amfana. Ya ce akwai bukatar nazari kan abin da kasa za ta sauya sannan ta samu sabon alkibla, sai dai yana mai jaddada cewa har yanzu ya na nan a cikin jam'iyyar PDP bai fita daga cikinta ba. ''A yanzu maganar da ake yi ina cikin jam'iyyar PDP, tun wancan lokacin mun fara abin hawa-hawa. Abu na farko da muka fara yi shi ne ja baya daga tsarinta, tunanin wasu masu hankali za su zo a zauna a fada musu abin da ya dame mu amma jam'iyya ba ta yi ba, muka shiga kungiya nan ma ba a yi komai ba, to gamu a matakin jam'iyya. Har yanzu da na ke magana da kai muna tsakanin kungiya da jam'iyya sannan ban fita daga cikin jam'iyyar PDP ba, kuma wannan kungiya ta hade ne da jam'iyyar NNPP. Duk ranar da zan bar PDP ku ne na farko a za ku sani saboda abubuwan ne a tsare su ke mu na komai cikin tsanaki.'' Kwamkwaso ya ce ba wai ya raba kafa ba ne tsakanin jam'iyyar NNPP da PDP kuma idan manyan jam'iyyar PDP suka bukaci a sasanta tsakaninsu ya ce yanayin zai danganta da abin da suka fada da kuma yadda su sauran abokan tafiya suka kalli lamarin. ''Maganar ba ta Rabi'u Kwankwaso ko ta Kwankwasiyya ba ce, magana ce ta 'The National Movement' kuma muna da yawa a ciki, sannan yawancin wadanda ke cikin ta manyan mutane ne dan haka ba zan yanke hukunci ni kaɗai ba.'' Da aka tambaye tsohon gwamnan kan rahotanni da ke cewa an rushe shugabancin jam'iyyar NNPP tun ma kafin su shige ta da kuma kakkabe duk wanda ba ɗan Kwankwasiyya ba da yin sabon zubi da 'yan Kwankwasiyya sai ya kada baki ya ce: ''A'a ai jam'iyyar daman ba ta mu ba ce, amma ana son mu zo a tafi tare dan haka su na son mu kawo namu su ma su kawo nasu. Sannan lokacin shugabancinsu ya wuce don haka kowa ya sauka, ciki har da shugaban da ya yi mata rijista sama da shekara 20 da ta wuce. Dan haka tsari ne ake hadawa da namu da nasu saboda mafi yawan jihohi ba su da kowa,'' in ji Kwankwaso. A watan Fabrairu da ya wuce ne Sanata Kwankwaso ya jagoranci wani gagarumin taro na wasu manyan 'yan siyasar kasar karkashin wata kungiya mai suna 'The National Movement', TNM. Fitattun mutane da 'ƴan siyasa da suka halarci taron sun haɗa da Alhaji Tanko Yakasai da Capt Idris Wada, tsohon gwamnan Kogi da tsohon sakataren watsa labarai na jam'iyyar PDP Rufai Alkali. Akwai kuma irinsu Aminu Ibrahim Ringim, tsohon ɗan takarar gwamna a jihar Jigawa da kuma Inijiniya Buba Galadima. An gudanar da taron ne a babban dakin taro na International Conference Centre da ke Abuja, babban birnin tarayyar Najeriya. A jawabin Kwankwaso, ya ce wasu 'ƴan kasar ne da suka damu da abin da ke faruwa a ƙasar suka haɗa kai don ceto ta daga mawuyacin halin da ta shiga. Ya ce yunƙuri ne na 'ƴan Najeriya masu kishi da suke zaune a gida da ƙasashen waje. Sanata Kwankwaso, wanda fitaccen ɗan siyasa ne da ke jam'iyyar hamayya ta PDP, ya dade yana kokawa kan matsalolin da ke addabar Najeriya da kuma abin da ya kira ''rashin mayar da hankali'' daga ɓangaren gwamnatin jam'iyyar APC na shawo kansu. Kazalika, ya sha yin korafi kan wasu matsaloli da ke faruwa a cikin jam'iyyarsa ta PDP, wadanda ya ce shugabanninta sun kasa magancewa domin a tsayar da dan takarar da ""zai iya kai jam'iyyar ga nasara"" a zaɓen da ke tafe. Hakan ne ya sa wasu suke ganin tsohon gwamnan na jihar Kano ya ke jagorantar yunkurin ""kawo gyara"" a harkokin siyasar Najeriya ta yadda 'yan kasar za su samu ci gaba. Abin jira a gani a halin da ake ciki dai, shi ne lokacin da zai sanar da ficewa daga jam'iyyar PDP mai hamayya a Najeriyar."	https://www.bbc.com/hausa/labarai-60724696
politics	Buhari zai halarci taron AU a Habasha	Shugaban Najeriya Muhammadu Buhari zai je Habasha domin halartar taron koli na Kungiyar Tarayyar Afrika, AU, a Addis Ababa babban birnin kasar. Mai taimaka wa shugaban kan kafofin sada zumunta, Bashir Ahmad, ya bayyana cewa shugaban zai tafi ne a ranar Juma'a,  a wani sako da ya wallafa a shafinsa na Twitter. Sanarwar ta ce Shugaba Buhari zai hadu da takwarorinsa na sauran kasashe 55 da ke cikin kungiyar ta AU domin yin taronta na koli karo na 33. Za a gudanar da taron shugabannin kasashen kungiyar ne a shelkwatarta da ke birnin Addis Ababa a ranakun 9 da 10 na wannan watan na Fabrairu. Taron kolin ya kunshi kananan taruka daban-daban inda za a tattauna batutuwa da dama. Jigon taron na bana shi ne 'Kawo karshen hare-haren bindiga: Samar da yanayi mai kyau don ci gaban Afirka.' Wannan na nufin kokarin hana hare-haren bindiga wata dama ce ta tabbatar da shirin Aspirations of Africa's Agenda 2063, wanda ya mayar da hankali wajen tabbatar da tsaro da kwnaciyar hankali a Afrika. Tuni dai majalisar zartarwar kungiyar, wadda ta kunshi ministocin harkokin wajen kasashen kungiyar suka soma ganawa a birnin na Addis Ababa a yau Alhamis.	https://www.bbc.com/hausa/labarai-51409241
health	Daga Titinanmu: Shin ko kun san cutar Coronavirus?	Latsa wannan hoton domin sauraron ra'ayoyin 'yan Najeriya kan cutar Coronavirus. A filinmu na Daga Titinanmu na wannan makon mun leka titunan birnin Abuja domin jin ra'ayoyin 'yan Najeriya kan cutar Coronavirus. Cutar ta Coronavirus dai ta fara bulla a kasar China a makon da ya gabata, inda hankalin manyan kasashen duniya. Wasu nazarce-nazarce da aka tun bayan barkewar cutar sun yi zargin cewa cutar ta samo asali ne daga micizai. Tuni kasashen Afirka irin su Najeriya da Ghana suka fara daukar matakan riga-kafi daga cutar.	https://www.bbc.com/hausa/labarai-51242792
entertainment	...Daga bakin mai ita tare da Rabi'u Rikadawa	Latsa hoton sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 15, shirin ya tattauna da fitaccen tauraron fina-finan Hausa Rabi'u Rikadawa, inda ya amsa tambayoyin da za su saku dariya. Da muka tambaye shi game da irin son da yake yi wa matarsa, inda ya amsa cewa tana a cikin zuciyarsa kamar kudin haya, sai muka tambaye shi ko zai yi mata kishiya? Sai ya ce da ya samu kudi zan kara aure.	https://www.bbc.com/hausa/labarai-51637841
health	Ashe kasa rabuwa da tarkacen kayayyaki larura ce?	"Kofunan shayi, kwalaben da ba komai a ciki, 'yar tsana, robobin zuba abinci, kasa-kasan CD...ana iya samun kusan komai a gidan Edward Brown. An ɗoɗɗora kayayyakin wani kan wani ba tare da tsari ba, kuma hakan ya sa kayayyakin sun mayar da gidan Brown wuri mai wuyar zama. ""Babu wurin da mutum zai yawata idan ya shigo nan,"" a cewar mutumin mai shekara 60 mazaunin Blackbuurn da ke arewacin Ingila. ""Shi kansa ya fuskanci yana da matsala. Yana fama ne da larurar da ake kira ""ɓoye kayayyaki"", wata lalurar ƙwaƙwalwa da ke sa masu fama da ita su kasa rabuwa da wani abu da ba shi da muhimmanci. ""Wannan matsala kan jawo cushe-cushen abubuwa da ke hana yin zirga-zirga,"" in ji Gregory Chasson, wani likitan ƙwaƙwalwa kuma mai shirin zama farfesa a Cibiyar Fasaha ta Illinois da ke Amurka. ""Ba za a iya amfani da ɗakuna ba saboda abin da aka gina su don shi: ba za ka iya amfani da kicin ba don yin girki ko kuma amfani da ɗaki don yin barci,"" kamar yadda Brown ya faɗa wa BBC. Kayayyaki irinsu takardun jarida, da mujalloli, da robobin zuba abinci, da takalma, da wayoyi, da lema, da murafen kwalaba - kayayyakin da ke da kyau da waɗanda suka tsufa - kan zama masu kyau a idon mai wannan larurar. Ɓoye kaya bai keɓanci wani jinsi ba ko al'ada. Yakan shafi kashi 2.5 cikin 100 na al'ummar duniya da ke da shekarun haihuwa 60, da kuma waɗanda ke da larurar tsananin damuwa ko zaƙuwa, kamar yadda ƙungiyar Kula da Masu Lalurar Ƙwaƙwalwa ta Amurka ta bayyana. Wani bincike da aka wallafa a mujallar Journal of Psychiatric Research a watan Disamban 2021 ya ce alamomin matsalar ""sun ƙaru sosai"" a lokacin annobar korona.  Wata alama mai muhimmanci kan masu oye kayayyakin ita ce yadda suke jin wata buƙata mai ƙarfi ta ci gaba da riƙe kayayyaki. ""Mutane na son su ci gaba da riƙe kayan ne saboda imanin da suke da shi kansu da kuma sha'awar da suke da ita na mallakar abin,"" kamar yadda Christiana Bratiotis ta yi bayani. Bratiotis ta ce wasu daga cikin magabatanta kan ce ""wannan rukunin kayan na da muhimmanci a wajena da 'yar uwata, idan na rabu da su kamar na rabu da ita ne"". Haka nan, masu wannan lalura na jin cewa wata rana za su buƙaci kayan. Akwai illoli da dama game da ƙin rabuwa da kayayyaki - kuma suna da girma fiye da yaddda mutane ke tunani. Idan muka fara da na bayyane, ""Ɓoyewa ko ƙin rabuwa da kayayyaki ka iya jawo dukkan illoli: kamar gobara, da tuntuɓe, da jin rauni, da kuma haɗarin kamuwa da cutukan nimfashi kamar asthma,"" in ji Gregory Chasson. Game da larurar ƙwaƙwalwa kuma, hakan kan sa mai fama da matsalar ya zama saniyar ware a tsakanin al'umma. ""Sukan ɓoye wani yanayi a tare da su da ba sa so mutane su gani saboda gudun tsangwama, wanda mutanen ke kallo a matsayin lalaci, ko rashin tarbiyya, ko rashin tsari, kuma ba sa kallon hakan a matsayin lalurar ƙwaƙwalwa,"" a cewar Bratiotis.  Da yawa daga cikinmu kan ajiye abubuwa bisa dalilai daban-daban. Hasali ma, idan ana maganar halayenmu na yau da kullum, mu masu farauta ne da ke yayumo abubuwa don mu ajiye su a tsawon rayuwarmu. Sai dai ba lallai ne hakan na nufin muna da matsalar ɓoye kayayyaki ba. Bratiotis ta yi bayanin cewa ɓoyewa ko ƙin rabuwa da kayayyaki ɗabi'a ce ""kuma takan girma daga ƙarama zuwa babba"". Amma yaushe ne muke gane mutum mai ɓoye abubuwa? ""Wani zubin abu ne mai wuya a gane kai-tsaye,"" a a cewar Chasson. ""Amma yakan zama matsala wadda kuma za a iya ganowa idan ta fara haifar wa mutum da damuwa gare su ko kuma kan waɗanda ke tare da su."" Idan kuna tunanin ɓoye kayayyaki, babu mamaki kun taɓa tunanin wani mutum da gidansa ke maƙare da kaya barkatai har ma suna hana shi zirga-zirga. Waɗannan lamurra ne da suka tsananta. Don gane yadda ɓoye kayayyaki ke zama larura, ku duba hoton da ke ƙasa:  Tara kayayyakin wata alama ce kawai ta fili da ake gani. ""Amma tarin kayayyakin na nuna wata matsala da ba a gani amma kuma su ne ke taruwa su haifar da irin wannan larurar,"" a cewar Bratiotis. Akwai abubuwa game da rayuwar mutum - kamar shan wahala wajen yanke hukunci, tunanin kyautata komai, da kuma inda-inda - waɗanda su ne suke taruwa su haifar wa mutum larurar kasa rabuwa da tarkace. Ya zuwa yanzu, babu wani magani da ake bayarwa saboda matsalar kasa rabuwa da tarkace. Amma hanyar maganinta shi ne samun shawarwarin ƙwararru game da tunanin mai fama da larurar - wanda ake kira Cognitive-Behavioural Therapy (CBT) a turance.  Amfanin CBT shi ne sauya tunanin mutane don sauya ɗabi'arsu da kuma kyautata tunaninsu. ""Sakamakon da ake samu ba yabo ba fallasa. Ba za a ce ba shi da amfani ba, amma kuma ba ya magani nan take,"" in ji Bratiotis."	https://www.bbc.com/hausa/articles/cw04x8n73dzo
technology	Taurarin TikTok ‘yan kabilar Maasai sun ja hankalin masu son fina-finan Bollywood	"Sanye da tufafinsu na gargajiya na 'yan kabilar Maasai kana kewaye da shanu, sabbin taurarin shafin TikTok na kasar Tanzania, 'yan uwan juna Kili da Neema Paul, sun shirya tsaf domin nadar sabon faifen bidiyonsu. An kafa wata wayar komai-da-ruwanka a kan wani turke tsawon mita daya daga gidansu da ke Mindu Tulieni, wani dan karamin kauye a gabashin yankin Pwani. Gari mafi kusa Lugoba, tsawon sa'a daya ne a tafiyar kafa. Saboda babu wutar lantarki a kauyen, Kili kan ziyarci garin ne a kullum domin saka wayarsa a caji. Yayin da suke tsaye a gaban na'urar daukar hoto, Kili mai shekaru 26, na tsaye a bayan kanwarsa Neema mai shekaru 23. Da zarar an fara saka wakar, 'yan uwan junan kan fara bi ta kai da bakunansu da harshen Indiyanci kana suna rawar fitattun wakokin fina-finan masana'antar Bollywood. A cikin watanni da suka gabata, faya-fayen bidiyon wakokin da suke bi sun karade fadin kasar India. Faifen bidiyonsu mafi shahara da suka dauka shi ne na wakar Raataan Lambiyan daga wani sabon fim na wannan shekarar mai suna Shershaah, ya samu masu kallon sa kimanin miliyan daya cikin 'yan kwanaki. Kana manyan taurarin fim din Kiara Advani da Sidhart Malhotra sun rika yada shi. Asalin wanda yar era wakar Jubin Nautiyal, ya yi wa 'yanuwan juna wata Ba-zata a lokacin da ake yin wata hira da su kai tsaye a gidajen rediyo na kasar India. ""Kowa ya san ku a Indiya,'' Nautiyal ya shaida musu. ""Kun yin suna da farin jini!'' Hada faifen bidiyon daga kauyen Mindu Tulieni, inda akasarin mazauna kauyen bas u da wayoyin salula, ya sa Kili da Neema suka cika da mamaki cewa faye-fayen bidiyonsu zai kai ga miliyoyim mutane a kasar Indiya da fadin kasashen duniya ba. ""Da farko mun dauki batun na bidiyon kamar wata raha ce, ba mu taba tsammani zai karade duniya ba,'' in ji Kili. '' Don lokacin da na fara ganin yawan mutanen da suke kallo da kuma yadda mutane a kasar India ke ta magana a kai, na cika da mamaki. Na ji wani farinciki.'' Na ji matukar dadi a rai na."" Karfin guiwar da suka samu na nadar wannan faifen bidiyo na su ya faru ne saboda yadda suke matukar kaunar kallon fina-finan Bollywood, wanda ya fara kallo a lokacin da ya tafi karatu a babban birnin Dodoma. Duk da cewa bay a fahimtar harshen, shi da kanwarsa sun koya wa kan su yadda za su yi wakar Indiyanci. ""Tun ina dan karami, ina kallon fina-finan Indiya a gidajen kallon fim na yankin mu a Tanzania, sai na ji na fara son fina-finan da wakoki. Idan kana son abu ya kan zama a bu mafi sauki ka koya,'' in ji Kili. ''Ya dauke ne tsawon kwanaki biyu zuwa uku in koya tare da yin bitar wakar. Na gano ma'anar wakar da Turanci, don in san yadda zan rika nuna wa a fuska da jikina yada ya dace,'' ya ce. ""Ko da ban fahimci a kan me aka yi wakar ba, na kan iya gane wa ta hanyar bin kidan. Bayan da farko ya fara daukar bidiyon shi kadai, Kili ya saka kanwarsa Neema ciki, wacce ita ma take matukar kaunar fina-finan Bollywood, ta shiga cikin daukar faye-fayen bidiyon. ""Lokacin da dan uwana ya nemi in yi bidiyon tare da shi, na ki amincewa da farko saboda ina jin kunyar tsayawa a gaban na'urar aukar hoto,'' in ji Neema. ""Amma daga bisani na fara sabawa da shi. Abin ban mamaki ne yadda abubuwa suka kasance - ba mu taba tsammani rana irin wannan za ta zo ba.'' 'Yan uwan junan biyu, da a baya kan shafe ranakunsu suna kiwon shanu da noma, yanzu suna amfani da lokutansu wajen hirarraki ga manyan tashoshin talabijin da rediyo na kasar Indiya. Idan aka dawo gida kuma, nan ma suna samun kulawa da tagomashi a matsayin taurarin TikTok mafiya shahara a Tanzania. Yanzu haka sahihin shafin Kili na TikTok na da mabiya miliyan daya da dubu dari takwas. Ya fara bude shafin kimanin kasa da shekara daya - bayan da ya samu labarin manhajar ta hanyar abokansa. Tuni ita ma Neema ta bude nata shafin na Instagram, wanda ke da mabiya kusan 65,000 Amma kuma yayin da labarin shaharar wadannan 'yan uwan juna biyu ya ja hankulan kasashen duniya, danginsu da sauran mazauna kauyen ba su da masaniya sosai game da sabuwar daukakar da suka samu. ""Mutane da dama a nan ba su da wayoyin salula kuma ba su san komai ba game da shafukan sada zumunta. Ko ita kan ta Neema bata san komai a kai ba sosai. Tana jin dadi kawai amma bata san tasirin da hakan ke haifarwa ba,"" in ji Kili. ""Kowa ya rude a lokacin da manema labarai suka fara shigowa kauyenmu da ma'aikatan gidan talabijin. ""Da farko, danginmu sun yi ta mamaki dalilin da ya sa nake rawa da waka a maimakon kula da shanu. ""Yanzu sun fara fahimtar cewa ina yin wani abu mai kyau.'' Buri ne da ya cika ga Kili da Neema, wadanda suka ce sun dade suna son su shiga masana'antar nishatantarwa, amma ba su taba tsammani mafarkinsu zai zama gaskiya ba. ""Mun fito daga wani karamin kauye ne a wajen birni, don haka ban taba tsammani mafarkina na zama tauraruwa da kuma kasancewa a gaban na'urar daukar hoto zai taba zama gaskiya ba. Na dai bar batun a cikin zuciyata,'' in ji Neema, wacce ba kamar yayanta ba, bata taba fita wajen kauyen Mindu Tulieni ba. ""Samun damar zuwa kasar India zai zamawani abin farin ciki ne.'' Yayin da duniya ke kallo, 'yan uwan junan sun bayyana cewa a shirye suke su fara aiki a kan sabon bidiyonsu ga mabiyansa. ""Muna so mutane su rika jin dadin kallon bidiyonmu, shi yasa muka fara yi,'' in ji Kili. ""Manyan abubuwa na nan tafe, don haka mabiyanmu su zauna cikin shiri.'' Priya Sippy 'yar jarida ce mai zaman kanta da ke zaune a London."	https://www.bbc.com/hausa/rahotanni-59757227
health	Coronavirus: Yadda za ku yi rijistar karɓar riga-kafin cutar korona a Najeriya	"Gwamnatin Najeriya ta ƙaddamar da wani tsari don bijiro da aikin allurar riga-kafin korona rukuni-rukuni da nufin tabbatar da adalci wajen rabonta a ƙasar. Shirin mai taken TEACH, hukumar bunƙasa lafiya a matakin farko da haɗin gwiwar ma'aikatar lafiya ne suka ɓullo da shi. Dr Abdullahi Bulama Garba daraktan tsare-tsare, bincike da tattara alkaluma a hukumar, ya shaida wa BBC cewa Najeriya ta fitar da tsarin ne don yi wa al'ummarta allurar daki-daki, ko da yake ya ce jami'an lafiya ne a kan gaba-gaba. Rukuni na biyu bayan ma'aikatan lafiya, a cewar Dakta Garba shi ne manyan ƙasa - yi musu zai sa mutane su ƙara yadda da rigakafin. ""Za a haɗa su da mutanen da suka wuce shekara 50 saboda yawancin korona da take kisa su ne waɗan nan da suka wuce shekara 50"". ""A yanzu, ba ma sa mata masu ciki ko yara ƙasa da shekara 18 ba don wani abu ba saboda kowa ya san cutar nan sabuwa ce, kuma bincike ake ta yi kuma kowa ƙoƙari yake ya fahimce ta,"" in ji Dakta Garba. Jami'in ya bayyana cewa rukunin ƙarshe zai kasance sauran jama'ar gari daga shekara 18 zuwa sama. Tsarin karɓar allurar riga-kafin Daraktan tsare-tsare, bincike da tattara alkaluma a hukumar bunƙasa lafiya a matakin farko ya ce ""a cikin shirye-shiryen da muke yi yanzu haka, mun riga mun yi bita, mun tura mutane, daga Abuja da waɗanda suke taimakawa muke aikin nan tare, za a je matakin TEACH, muna son mu samu alƙaluman mutanen da ya kamata a yi wa"". Ya ce a yanzu haka, an buɗe dama domin yin rajistar karɓar rigakafin cikin sauƙi ta wannan shafin - ""za ka sa suna da lamba da ranar da mutum yake so a yi masa allurar"". Ga waɗanda ba su da wayar hannu da za su iya rijistar, jami'in ya ce an yi tanadin jami'an da za su riƙa bi gida-gida domin yi wa jama'a allurar. A cewarsa, za a fara aikin yin allurar riga-kafin ta cutar korona daga ranar 12 ga watan Maris."	https://www.bbc.com/hausa/56247802
sports	Najeriya ta fado a teburin FIFA, Maroko ta yi zarra	Najeriya ta fuskanci koma a baya a jadawalin kasashe mafi kwarewa a fagen kwallon kafa a duniya. Kafin fitowar sabon jadawalin, Najeriya na matsayi na 32 a teburin FIFA, to amma yanzu ta koma na 35. Maroko wadda ta yi rawar gani a gasar kofin duniya da aka kammala ba da jimawa ba a Qatar, ta koma na 11 a duniya. Kazalika Maroko ta sauko da Senegal daga ta daya a teburin FIFA na mafi kwarewa a Afrika. Kafin a fitar da sabon jadawalin, Maroko na zaune ne ta 22 a duniya, yanzu kuma ta dawo ta 11. Atlas Lions sun kafa tarihin zuwa zagayen kusa da karshe na gasar kofin duniya, wani abu da wata kasa a Afrika ko ta Larabawa bata taba yi ba. Tawagar Super Eagles ta fuskanci koma baya, tun bayan gaza doke Ghana a wasan share fage na zuwa gasar kofin duniya. Kuma hakan ya hana ta zuwa gasar ta Qatar 2022 da aka kammala. Brazil ce ke ci gaba da zama ta daya a teburin, sai Argentina da ta lashe kofin duniya ke binta.	https://www.bbc.com/hausa/articles/ck732e0pd2go
sports	Barcelona za ta sake daukar dan bayan Arsenal Hector Bellerin	Dan wasan bayan Spaniya Hector Bellerin zai sake komawa Barcelona bayan karewar kwantaraginsa a Arsenal. Yarjejeniyar za ta hada da biyan wasu kudi ga duk kungiyar da za ta dauki dan wasan idan zai bar Nou Camp. Dan wasan ya koma Arsenal ne daga Barcelona a 2011, ya kuma buga wasa a kakar da ta kare a Real Betis a matsayin aro. Dan wasan mai shekara 27 ya buga wa Arsenal wasan share fagen shiga kakar wasanni, amma bai buga mata ko wasa guda ba a wasannin Premier da ta yi. Bellerin ya buga wa Arsenal wasa 239 a zamansa a kungiyar ta Landan. A gefe guda kuma dan wasan da yake buga gefen dama a Barcelona Sergino Dest yana AC Milan ana duba lafiyarsa zai koma kungiyar a matsayin aro. Dan wasan kasar Amurkan Dest mai shekara 21 ya koma Barcelona ne a 2020 daga Ajax ya kuma bugawa kungiyar wasa 73.	https://www.bbc.com/hausa/articles/c294x04l2xpo
entertainment	...Daga Bakin Mai Ita tare da Shamsu Dan Iya	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 41, shirin ya tattauna da wani dan fim Shamsu Dan Iya, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa: Umar Rayyan	https://www.bbc.com/hausa/media-56516288
technology	Yaran da ke yin kayan sawa da tarkacen leda da robobin bola a Najeriya	"Yaya kuke yi da jaridunku bayan gama karantawa da kuma ledoji da kwalayen lemo ko kwalabe? Ga mutane da dama, amsar ita ce suna zubar da su a shara – sai dai hakan ya sha bamban ga wata kungiya a Najeriya da ta rungumi tattara irin wadannan tarkace ko shara suna sarrafa su tare da matasa masu fafutika zuwa abubuwan ado. Shiri ne na karfafa sarrafa wadannan abubuwa zuwa kayan ƙawa domin tallata ado da kwalliya. A yanzu, ado da kwalliya kusan su ne suka mamaye kashi 10 cikin 100 na sinadarin kabon (carbon) da ake fitarwa, a cewar Majalisar Dinkin Duniya. Kungiyar Greenfingers ke jagorantar gangamin tsaftace muhalli a birnin Legas na Najeriya, tun 2012. Amma a ranar Asabar, sun mayar da hankali wajen shirya taron tallata kayan ƙawa da aka ƙirƙira daga shara a matsayin sabon hanyar ankarar da duniya dabarun rage shara da sake sarrafa su zuwa abubuwan amfani. Chinedu Mogbo wanda kuma ya kafa kungiyar ya shaida mana cewa akwai ƙarancin ilimantarwa kan gurbata muhalli da matsalolin sauyin yanayi don haka irin wannan taro da suka yi wa lakabi da “trashion” shi ne hanyar ƙayatarwa da ilimantar da al’umma. ""Muna son matasa su kasance a cikin wannan gangamin na rayuwa a tuddai da kuma ruwa,"" a cewar Mogbo, wanda ya ƙuduri aniyar shi ma kaso mai girma na sarrafa bola zuwa abubuwan ƙayatarwa na jan hankali. Sai dai sarrafa bola a Najeriya ba abu ne mai sauki ba: Akwai damuwa daga ɓangaren masu kula da bola ko shara, ana karɓan wannan shara a wuri guda sannan a kai su wani waje na daban – ma'ana ayyukan ba sa tafiya yadda suka dace. Don haka shirin trashion na nuna hanyoyi mafiya dacewa na gudanar da wannan ayyuka da dabarun sarrafa bola wanda a baya babu masaniya ko kwarewar hakan, a cewarsa. Chinedu na da yardar cewa ""Najeriya ta fi bayar da fifiko a fannin mai, kuma batun dogara da wannan fannin ba mai dorewa ba ne kamar yadda alamomi ke nunawa nan gaba,"" a cewarsa. Sharar da aka tattara daga kwatoci da magudanar ruwa da bakin teku da sauran yankunan al'umma – sun samu damar kasancewa tufafin da aka yi bajakolinsu a wannan taro. Kuma hakan na nuna dole a bijiro da wasu dabaru kamar wannan taro mai jan hankali. ""Na yanke shawarar fitowa na yi wannan taro a bana, saboda ina son samar da canji, mun ga sauyin da matsalolin yanayi ke haifarwa, don haka gaskiya ina son kawo sauyi,"" a cewar Nethaniel Edegwa yar shekara 16."	https://www.bbc.com/hausa/articles/cn0y23w2g0go
technology	Wace barazana ke tattare da manhajar FaceApp?	"Masu amfani da shafukan sada zumunta na ci gaba da bayyana ra'ayoyinsu kan manhajar FaceApp- manhajar da ke sauya hotunan fuskokin mutane ta nuna su da yarinta ko tsufa. Dubban mutane na ta nuna sakamakon amfani da manhajar a shafukansu na sada zumunta. Amma tun da manhajar ta bazu a 'yan kwanakin nan, wasu sun nuna damuwarsu kan sharuddanta. A ganinsu, kamfanin da ya samar da manhajar bai dauki bayanan masu amfani da ita da muhimmanci ba, amma kamfanin FaceApp ya ce ya cire mafi yawan hotunan daga rumbunsa na intanet sa'o'i 48 bayan dora su. Haka kuma, kamfanin ya ce hotunan da masu amfani da manhajar suka zaba da kansu ne kawai yake aiki da su ba duka hotunan da ke kan waya ba. Manhajar FaceApp ba sabuwa ba ce. Shekaru biyu da suka gabata aka fito da ita inda take iya sauya kalar fatar mutum. Wannan ya jawo ce-ce-ku-ce sosai kuma ya ja aka sauke manhajar. Manhajar na iya sauya dakakkiyar fuska zuwa mai murmushi. Kuma yana iya sauya kwalliya ma. Ana iya yin duka wannan ne tare da taimakon basirar na'urori wato Artificial Intelligence. Wasu bayanai na daukar hoton fuska sannan ya daidaita shi da wata basira da ke iya sauya kamanni. Wannan na bayar da damar a sa murmushi ta hanyar motsa baki, da haba da kumatu don nuna kamar na gaske ne. An nuna damuwa a baya-bayan nan lokacin da mai samar da manhaja Joshua Nozzi ya wallafa sako a shafinsa na Twitter yana cewa FaceApp na dora hotuna da dama na mutane daga wayoyinsu na hannu ba tare da izininsu ba. Sai dai, wani mai bincike kan harkokin tsaron shafukan sada zumunta dan Faransa ya ce babu wata damuwa a tattare da amfani da manhajar. FaceApp ta tabbatar wa da BBC cewa hotunan da masu amfani suka bayar da dama ne kawai manhajar ke amfani da su. Ga wasu, wannan ita ce babbar matsalar. Manufar manhajar ta tsare bayanan mutane ta nuna cewa ana iya amfani da bayanan wasu mutanen don aika musu da talla. Masani a harkokin intanet Mista Walshe ya shaida wa BBC cewa an yi haka ne a wata hanya da ba lallai a gane ba. ""Sharuddan amfani da FaceApp sun bai wa kamfanin damar yin duk abin da suka ga dama da hotunan masu amfani da ita, wanda abin damuwa ne amma ba abin mamaki ba,"" in ji Dakta Murdoch. ""Kamfanoni sun san cewa kusan babu wanda yake karanta manufofin tsare bayanai don haka su kan sake abubuwa da yawa a cikin sharuddan ko da ba sa bukatarsu yanzu."" Mista Goncharov ya fitar da wata sanarwa dake cewa FaceApp na daukar hotunan da masu amfani suka zaba. ""Ba ma daukar wasu hotunan,"" a cewarsa. ""Za mu iya ajiye wa a rumbun mu. ""Dalilin hakan kuwa shi ne don gyara aikinmu da yadda mutane ke rububin manhajar: mun aso mu tabbatar da cewa masu amfani da manhajar ba su sa hoto daya sau da yawa ba."" ""Muna cire mafi yawan hotuna daga rumbunmu cikin sa'o'i 48."" a cewarsa."	https://www.bbc.com/hausa/labarai-49032006
entertainment	...Daga Bakin Mai Ita tare da mawaki Morell Akila	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 39, shirin ya tattauna da wani mawaki Morell Akila, inda ya amsa tambayoyin da suka shafi rayuwarsa. Ɗaukar bidiyo: Bashir Idris Tacewa: Abdulsalam Usman Abdulkadir Tsarawa: Umar Rayyan	https://www.bbc.com/hausa/media-56343956
health	Ciwon dementia: 'Ƴan Najeriya na cikin wadanda suka fi fama da ciwon mantuwa a duniya’	"Wani bincike ya nuna cewa ƴan Najeriya na cikin waɗanda suka fi fama da ciwon mantuwa a duniya. Ciwon mantuwa da ake kira 'dementia' na ɗaya daga cikin cututukan da ke barazana ga lafiyar bil'adama. Kungiyar da ta gudanar da binciken mai suna Alzheimer's Disease International  ta ce sama da mutum miliyan 40 ke fama da cutar a duniya ba tare da sun sani ba. Binciken ya kiyasta cewa kashi 75 cikin 100 na ɗauke da cutar ba tare da sun sani ba, kuma wadanan alkaluma sun fi yawa a kasashen Najeriya da Indiya da kashi 90 cikin 100. Rahoton ya ƙunshi kundin nazari daga manyan masana 50 a faɗin duniya game da cutar. Shugabar kungiyar, Paolo Barbarino ta ce tsangwama da rashin wayewa da rashin bincike sun taka rawa wajen samun karuwar masu ɗauke da cutar. Hukumar Lafiya ta WHO ta kiyasta cewa adadin mutanen da ke dauke da cutar a duniya za su haura miliyan 130 kafin shekara ta 2050. Binciken ya ce rashin gwajin cutar shi ne babban ƙalubalen da ake fuskanta, inda aka bayyana cewa ya kai kusan kashi 90 cikin 100. Rahoton ya ce gwaji domin gano cutar na da muhimmanci, tare da ba masu dauke da cutar damar samun kulawar da dace da magani, wanda sun fi tasiri kafin cutar ta yi karfi. ""Labaran boge daga bangaren lafiya, da kuma rashin samun horo a fannin kwararu da karancin kayan aikin gwaje-gwaje, sun taka rawa wajen karuwar da ake samu na gaza iya gano masu dauke da cutar,"" a cewar Barbarino, wacce ke cikin manyan mambobi a kungiyar da ke taimakawa masu dauke da cutar ta Dementia. Barbarino ta ce babban abin damuwarta shi ne yadda gwamnatoci har yanzu ba su shirya shawo kan hasashen da ake yi na karuwar cutar a nan gaba ba. ""Babu shaka, ana fuskantar tafiyar hawainiya wajen shawo kan cutar,"" a cewarta. Farfesa Serge Gauthier, kwararen likitan kwakwalwa kuma malami a Jami'ar McGill, ya ce yana dakon karban bukatu kan gano cutar"", yanayin da zai kasance matsi ga fanin lafiya. A lokacin mayar da martani kan Rahoton, Richard Oakley, shugaban sashen bincike na kungiyar Alzheimer, ya ce gazawar gano masu dauke da cutar ya bar mutane cikin matsanancin hali da rashin samun goyon-bayan da suke bukata da taimako. Ya ce: ""Karancin bincike domin gano mutum na dauke da cutar babbar matsala ce a duniya, sai dai waɗanan alkalumma na nuna girman matsalolin.  Ga wadanda ba a yi bincike domin gano cutar ba, wannan na haifar da gajiyarwa, birkicewa da jefa su cikin yanayi na galabaita wadanda kan kasance sakamakon yanayin da yake ciki. ""Sai dai, a yanzu binciken na da tsada, kuma ba kasafai ake samun inda ake gwajin ba, sannan har yanzu akwai tsangwama kan ambato mutum na dauke da ciwon mantuwa na dementia."" Bincike ya bijiro da wani gwajin kamfuta na dakika biyu da zai iya taimakawa wajen gano ko zaka iya kamuwa da cutar nan da shekaru biyar gaba. Wannan zai ba mutane damar soma daukan matakai da shan magunguna a kan lokaci. ""Gwajin ya taimaka wajen gano mutanen da ake tunanin za su iya kamuwa da ciwon a shekarun 20 na farkon rayuwarsu, ma'ana akwai manyan damammaki da ka iya taimakawa mutum,"" a cewar Dr George Stothart, na jami'ar Bath, wanda ya jagoranci binciken."	https://www.bbc.com/hausa/58642645
technology	Yakin Ukraine: Yadda miliyoyin mutane suka kalli bidiyon karya a TikTok	"TikTok na daya daga cikin shafuka masu saukin yada bidiyon karya game da yakin Ukriane, da miliyoyin mutane suka kalla. Shafin na da mabiya biliyan daya, sannan rabin masu mu'amala da shi matasa ne 'yan kasa da shekara 30, dandali ne da matasa ke samun karin bayani kan halin da ake ciki a yakin, a daidai lokacin da ake kokarin magance yawaitar bidiyon bogi da ake yadawa ta TikTok. Kuma ba ka bukatar daukar lokaci wajen samun irin wadannan abubuwa. Kamar yadda binciken shafin internet na NewsGuard da ke bibiyar abin da ke faruwa,  shafin ya ce sabbin masu amfani da shafin na cin karo da bayanan karya da ake yadawa cikin kasa da minti 40 da fara amfani da shafin. Yayin da shafukan kamar Facebook, Instagram da Twitter, su ma aka maganar suna yada bidiyon karya game da yaki, sai dai TikTok yana sahun gaba. Sai dai kamfanin ya dage cewa, yana daukar matakai da suka kamata domin yaki da labaran karya. Ga wasu daga cikin bidiyon da BBC ta gano ba su da inganci, da aka yada a shafin TikTok. Bidiyon da ake yadawa kai tsaye na bogi Tun daga farkon fara yakin, ake ta samun bidiyon da ake haskawa kai tsaye daga fagen daga, wanda kuma suka ja hankalin masu bibiyar TikTok. Gane hakan ba abu ne mai wuya ba: wanda ya yada bidiyon ya yi amfani da tsohon bidiyon yaki ko na atisayen soji, da aka yi amfani da tashin bam na karya da karar harbe-harbe sannan suka fara yadawa kai tsaye, a wani bangaren suna rokon a ba su tallafi, ta shafin nasu. Daya daga cikin irin wadannan shafukan ya ja hankalin kusan mutum miliyan 30 a tsakiyar watan Maris. Cikin shafuka uku da suka yi amfani da irin wadannan bidiyon na kai tsaye, sun samo su ne a shafin Youtube, kuma tsoho na shekar 2017 lokacin da sojojin Ukraine ke wani atisaye. An kai gabar da wani bidiyon bogi na harbe-harben bindiga ya samu ficen, da aka yada shi sama da sau 13,000. Masu amfani da shafin na turawa da asusun ajiya na banki da suke kubatar a sanya musu tallafi a ciki, da za su cire tsabar kudin. ""Abin da matukar tsoratarwa, da tashin hankali, kuma duk ana yi ne da nufin tara haramtattun kudade ta amfani da TikTok,"" in ji Abbie Richards, wata mai bincike da ta yi amfani da irin wadannan bidiyon domin tantance ingancinsu. Yawancin bidiyon kai tsaye na bogin, ana yin su ne karkashin fitaccen maudu'in nan na #Ukraine ko #UkraineWar. ""Manufar abin da ke ciki, da bayanai shi ne a samu batun tattaunawa, da samun bayanai,"" in ji Ms Richards. Akwai bidiyon wasanni na Game da aka yi amfani da su ta kwamfuta, da hotuna na sojoji da yake-yake da ake amfani da su a hada bidiyo kan yakin na Ukraine. Ana yada bidiyon yakin a fagen daga, ciki har da hotunan da ke nuna jiragen yaki da aka harbo kasa, wanda ya yi matukar farin jini a shafukan sada zumunta. Wasu daga cikin masu amfani da TikTok da suka kara yi masa kwaskwarima, da amfani da wasu daga cikin takaitattun bidiyon ainahin yakin, da wadanda ake yadawa ta shirin Talbijin, da sauransu. Wani bidiyo, da aka kalla sama da sau miliyan 25, ya nuna wani mutum da ya jefar da abin fashewa kan wata tankar yaki. An dauke shi ne daga bidiyon wani wasan yara da aka yi abin makamancin irin hakan sai aka hada tare da wallafawa a shafin YouTube a watan Junairu. Wani bidiyon kai tsaye na bogi, da aka kalla sau miliyan 2.3, an yi shi ne daga bidiyon wasa, an kuma yi amfani da hotuna, da hotunan makamai masu linzami da aka kai hari ta sama, shi ma ya yi ta wadari a shafukan sada zumunta amma tun shekarar da ta wuce, yayin da yakin Ukraine aka fara shi cikin shgekarar nan. Ms Richards ta ce  ta ga yawanci masu kallon bidiyon na gargadin sauran da cewa ba na gaskiya ba ne an dauko su ne daga cikin wasannin da ake gani na wasanni da wadanda hadawa aka yi. Amma duk da haka wadanda suka hada shi na toshe masu suka ko wayar da kan masu kallo, wasu lokutan ma sai a nemi irin wadannan bayanai a rasa. An yi ta amfani da tsofaffin bidiyon tsohon rikicin da aka yi a daidai lokacin da ake hada sabo. BBC ta ga hotuna da bidiyon yaki kamar na Libya da Syria da Chechnya, da aka yi amfani da su a yakin na Ukraine. Wani bidiyo da ya nuna yakin tsakanin Rasha da Ukraine, ya nuna yadda ake gwabza fada tsakanin dakarun kasashen biyu a wajen gine-ginen farar hula, da kuma aka kalla sau miliyan 7.7. Sai dai ainahin bidiyon, an dauke shi ne a shekarar 2014 a babban birnin Chechnya, Grozny, lokacin da aka kai wani mummunann hari da mayakan jihadi suka kai da ya yi asarar rayuka da dama. An yi amfani da Labari da Duminsa na bogi da kuma nuno kai tsaye cewa an kashe gwamman mutane. Wasu ma sun wallafa bidiyon yakin da aka yi tsakanin Ukraine da Rasha a shekarar 2014, wanda babu tamtama za a iya yin kuskuren dauka cewa yakin da ake yi na wannan lokaci ne, ko hotunann atisayen soji ko faretin shekara na bangarorin biyu. Bidiyon tankokin yakin Ukraine a tsakiyar birnin Kyiv, na nan daram tamkar dama tuntuni an yi ne domin kare babban birnin daga munanan hare-haren da Rasha ke kai wa ta sama. Wannan bidiyon an kalle shi sama da sau miliyan tara, sai dai an dauki bidiyon ne a bikin tunawa da karbar 'yancin Ukraine da kuma sojoji suka yi fareti a bara. Wani bidiyon tankar yaki dauke da tutar Ukraine, da ke nun yadda ake sauke gidajen farar hula, ya samu farin jini ba kadan ba, inda aka kalle shi sau miliyan hudu, shi ma tsoho ne kan rikicin da Rasha da Ukraine suka yi a shekarar 2014. Ms Richards ta ce kamata ya yi TikTok, ya dauki matakin magance matsalar yada bidiyo da hotunan bogi, musamman tsofafi, ta hanyar amfani da ainahin kwanan wata da lokaci da wurin da abun ya faru. Kamar dai shafukan Facebook da Instagram da babarsu Meta, TikTok na aikin hadin gwiwa da masu kutsen intanet mai zaman kan su. Amma Facebook da Instagram suna nuna bayanai da bidiyo na karya da ake yadawa kan yakin Ukraine da wuya ka ga irin hakan a TikTok. Wata karin matsalar kamar yadda Ms Richards ta bayyana, ita ce rashin babu takamaimai wani wakili ga masu amfani da TikTok da za su fito domin karyata wani labarin bogi da aka wallafa a shafin. ""Idan TikTok ya gagara ba ta cikakken bayani kan labarai da bidiyon karya da ake yadawa miliyoyin mutane, wannnan yana ci wa masu bincike tuwo a kwarya."" Sai dai kakakin TikTok ya shaidawa BBC: ""Muna ci gaba da aiki tukuru, domin nuna alhini kan abin da ke faruwa a Ukraine, muna kuma kokarin kara matakan tsaro domin ganowa da cire duk wani abu na bogi da aka wallafa da ake yadawa kan yakin. ""Mun kara wasu abubuwa da zamu zamanantar da abubuwa, da samar da bayanai masu inganci da dorewa a  TikTok, mun kara abubuwan da ke tabbatar da sahihan bayanai da aka yada da wallafawa a shafin."""	https://www.bbc.com/hausa/labarai-61225866
sports	Lukaku ya kammala komawa Inter Milan domin buga wasannin aro	Romelu Lukaku ya koma Inter Milan, domin buga wasannin aro kaka daya, bayan shekara daya da Chelsea ta saye shi. Dan wasan tawagar Belgium ya ci kwallo 15 a dukkan wasannin da ya yi wa Chelsea a kakar da aka kamma ta bana. Har da kwallo takwas a wasa 26 da ya zura a raga a gasar Premier League da Manchester City ta lashe. Haka kuma an fahinci cewar Lukaku zai amince ya rage albashinsa, domin ya sake komawa Inter, wadda ya lashe Serie A da ita a 2020/21. Yanayin tattalin arzikin kungiyoyin Italiya, ba zai sa Inter ta iya biyan albashin Lukaku ba, ko sayen dan wasan daga Chelsea. Lukaku ya bar Chelsea ya koma taka leda a Everton kan fam miliyan 28 a 2014, wanda ya koma Stamford Bridge daga Inter a bara. Chelsea ta sayi dan wasan daga kungiyar da ke buga Serie A a matakin wanda ta dauka mafi tsada a tarihi, kan kwantiragin kaka biyar. Lukaku ya bayar da hakuri, bayan wata hira da ya yi, wanda ya ce baya jin dadin rawar da yake takawa karkashin koci, Thomas Tuchel, yana kuma son sake komawa Inter Milan nan gaba. Chelsea wadda za ta buga Champions League a kaka mai zuwa ta kare a mataki na uku a Premier League, sannann ta rasa FA Cup da League Cup a hannun Liverpool a wasannin karshe a kakar da ta wuce. Iner Milan, wadda itama za ta fafata a babbar gasar kofin Zakarun Turai, ta yi ta biyu a Serie A da AC Milan ta lashe karon farko, bayan kaka 11.	https://www.bbc.com/hausa/articles/cd1k6nkl13zo
business	Me ya sa Buhari ya amince a kara haraji kan kayayyaki?	Gwamnatin Najeriya ta amince a kara haraji kan kayayyaki daga kashi biyar cikin dari zuwa kashi 7.2 cikin dari. Mininstar kudin kasar, Hajiya Zainab Ahmed, ta shaida wa manema labarai ranar Laraba cewa an dauki matakin ne lokacin taron majalisar ministoci. Amma wannan sabon karin haraji ba zai soma aiki ba sai ya samu amincewar 'yan majalisar dokokin kasar. Idan suka amince da sabon karin, zai soma aiki a shekarar 2020. Zainab Ahmed ta ce an kara harajin ne domin gwamnati ta samu damar iya biyan albashin da aka kara wa ma'aikata na dubu talatin mafi karanci. A cewar ta, majalisar ministocin ta bukaci a tattauna da jihohi da kananan hukumomin kasar kan yadda za a tabbatar da karbar Karin harajin kasancewa suna cikin masu morar sa. Gwamnatin mulkin soja karkashin jagorancin marigayi Janar Sani Abatch ce ta fito da sabon tsarin haraji inda ake karbar kashi biyar cikin dari kan kayayyakin da aka saya. Amma gabanin saukarsa daga kan mulki a shekarar 2003, tsohon shugaban kasar Cif Olusegun Obasanjo ya kara haraji zuwa kashi goma cikin dari. Sai dai gwamnatin marigari shugaba Umaru Musa 'Yar Adua ya komo da harajin zuwa kashi biyar cikin dari bayan kungiyar kwadago ta bayyana rashin jin dadin ta.	https://www.bbc.com/hausa/labarai-49663363
sports	Jurgen Klopp ya bai wa Salah zabi kan makomarsa a Liverpool	"Kocin kungiyar Liverpool Jurgen Klopp ya ce a yanzu zabi na ga Mohammed Salah na ko zai rattaba hannu kan kwantiragin tsawaita zaman sa a kungiyar ko akasin hakan. A halin da ake ciki dai kwantiragin Salah zai kare ne a karshen kakar badi. A baya-bayan nan dan wasan mai shekara 29, ya ce ya na son ci gaba da zama a kungiyar, amma makomarsa na hannun kungiyar kuma baya neman wani gagarumin abu. ""Tabbas Mo yana sa ran kulob din zai nuna dogon buri akan shi, mun kuma yi duk wani abu da ya dace don haka, dabara ta rage ga mai shiga rijiya, kuma daman haka ake yi, babu wani abu da ya rage ayi ko wani abu da zan fada amma komai na tafiya yadda ya dace,"" in ji Klopp. Klopp ya kara da cewa shi a ganinsa, matakin da kungiyar ta dauka na barin Sala ya zabi abin da ya ke so shi ne ya dace. ""A gani na, wannna shi ne abin da ya dace a halin yanzu. Babu wani abu na daban da ya faru, dan haka ba a rattaba hannu kan wani kwantiragi ba, kuma ba a ki yin hakan ba, babu kuma wanda ya hana Mo yin abin da ya ke so. Shi ya sa na ke cewa babu gaggawa a cikin lamarin nan, mu dakata zuwa lokacin da ya dace."" A shekarar 2017 ne Salah ya shiga kungiyar ta Liverpool daga kulup din Roma na Italiya, kawo yanzu ya zura kwallo 152  cikin wasanni 237 da ya bugawa kungiyar. Ya taimakawa kuluf din daukar kofin Premier League, da Champions League, da League, sannan ya yi nasarar dauko kofin duniya da na Uefa Super Cup a lokacin da ya ke Anfield."	https://www.bbc.com/hausa/labarai-60716538
business	Manyan abubuwa biyar da suke durkusar da darajar naira	"Masana harkokin tattalin arziki a Najeriya sun bayyana cewa muddin kasar ba za ta yi kokarin shawo kan manyan matsalolin da ke haifar da faduwar darajar naira ba, za a ci gaba da fuskantar matsin tattalin arzikin da ya wuce wanda aka fuskanta a baya. Faduwar darajar nairar musamman a kan dalar Amurka wacce aka fi amfani da ita wajen kasuwancin kasa da kasa a duniya na kara jefa 'yan Najeriyar cikin matsanacin hauhawar farashin kayayyaki a kasuwannin cikin gida. A karshen watan Agustan shekarar 2021 ma darajar nairar ta yi sabuwar faduwar da ta dade ba ta yi  ba, inda darajarta ta yi kasa da 527 a kan dalar a kasuwar bayan fage, kwanaki kadan bayan Babban Bankin ya hana kananan 'yan kasuwa yin hada-hadar canjin kudaden waje a kasar. Babban Bankin ya haramta sayar da dala ga 'yan kasuwar canjin saboda zarginsu da bin hanyoyi na halatta kudin haram. BBC tattauna da Dakta Mohammed Shamsuddeen wani masanin tattalin arziki a Najeriya game da abubuwan da ke saka darajar naira yawan faduwa, inda ya fara da bayyana cewa akwai abubuwa da dama da ya kamata a duba wadanda muddin ba a magance su ba za a ci gaba da fama da wannan matsala. Dakta Shamsuddeen ya bayyana cewa dogaro da man fetur da kasar ta dade tana yi ya kara sa darajar naira faduwa musamman idan aka danganta da dalar Amurka. Masanin ya kuma ce ko shakka babu man fetur shi ne babbar hanyar da Najeriya ke samun kudaden shiga na kasar waje, don haka a duk lokacin da kasuwar man fetur ta yi kasa a duniya hakan na nufin Najeriya ba za ta samu kudaden kasashen waje ba kenan da za ta bayar a cikin kasa. ""Wannan tabbas zai janyo darajar naira ta fadi, domin za ka ga cewa akwai nairar da yawa a kasuwa yayin da ita kuma dalar ta yi karanci don haka sai ta yi tsada kenan a kasuwa."" ""Muddin ba fadada hanyoyin samun kudaden shiga daga kasashen waje Najeriyar ta yi ba,  za a yi ta fama da irin wannan matsalar a duk lokacin da kasuwar man fetur ta fadi a duniya,"" in ji Dakta Shamsuddeen. Batun yawan cin bashi daga kasashen waje na daga cikin abubuwan da masanin ya bayyana cewa na kara karya darajar nairar saboda irin sharuddan da ake gindaya wa kasashe ciki har da Najeriyar a duk lokacin da suka ciyo bashin. ""Musamman basussuka daga hukumomi wadanda aka gina su a kan tsari na jari hujja, a duk lokacin da aka ciyo bashi irin wadannan kungiyoyi daya daga cikin sharuddan da suke saka wa misali za su tilasta wa Najeriya ne ta rage darajar naira a gwamnatance ko kuma a yi kokarin hade farashin nairar a kasuwa da kuma a hukumance,"" ya ce. Ya kara da cewa: ""Kuma daga baya-bayan nan shi ne kusan babban abin da ya sa babban bankin kasa ya yi ta rage wa naira darajarta."" Har ila yau wani batu da masanin ya fito da shi game da abubuwan da ke sa darajar naira ta karye shi ne dabi'ar yawan son amfani da kayyakin kasashen waje a tsakanin 'yan Najeriyar da su kansu mahukuntan kasar. ""Ya zama dabi'ar 'yan Najeriya da su kansu mahukuntan kasar a ko da yaushe sun fi kaunar sayen kayayyakin da aka sarfafawa a kasashen waje ko da kuwa ana yin irin sa a cikin gida ya zama kamar wani abu na yayi ko wayewa,"" Dakta Shamsuddeen ya bayyana. Ya kuma ce haka ma ko a bangaren lafiya da ilimi ne sai ka ga mutum ba zai kai 'ya'yansa ko kuma shi kansa makarantu ko asibitocin da ake da su a cikin kasa ba idan yana da hali, komai kyawunsa kuwa. ""Za ka ga idan lalura ta samu sai dai a nemi kudaden waje a tafi wata kasar, haka ita ma gwamnati wajen bayar da kwangiloli ko sayen kayayyaki yawanci ta fi dogara da na kasashen waje, kamar ba ta yarda da kamfanoni da masana'antun kasar ba,"" in ji masanin. Duk wadannan a cewar masanin, idan aka hada gaba daya da bukatu na yau da kullum na 'yan kasa ya zama cewar an dogara kusan kacokan da shigo da kayayyaki daga kasashen waje - ya sa bukatar kudin kasar wajen ta yi yawa kuma a duk lokacin da suka yi karanci dole su yi tsada wanda aka ke nufin dole darajar naira ta karye. Ta wani gefen kuma 'yan kasuwar bayan fage ko kuma 'yan canji a cewar Dakta Shamsuddeen su ma suna da tasu gudumawar wajen karya darajar naira, inda su kan rika yin magudi wajen sayar da dalolin, duk kuwa da cewa a lokuta da dama su kan samu dalar ne da sauki daga gwamnati. ""Su kan rika boye ta su tura ta wata hanya da ba ta kamata ba, don kawai ta yi tsada su ci riba mai yawa ko su boye ta su haddasa karancinta da gangan. ""Saboda idan ta yi karanci dole farashinta zai tashi, kenan darajar naira ita kuma ta sake faduwa,"" ya ce. Matsalar cin hanci da rashawa da ta yi katutu a Najeriya wanda masanin ya ce za ka ga jami'an gwamnati da masu hannu da shuni na yin kyauta da dala a cikin kasa, ko idan suna bikin 'yayansu, suna lika wa 'ya'yan nasu, da 'yan uwansu, da abokansu dalolin ko kuma wasu kudaden kasar waje. ""Wannan shi ake kira dolarisation na tattalin arziki - ma'ana ka dauko kudaden da ba na kasarku ba kana kashewa a cikin kasarku saboda ka nuna ka isa ko kuma saboda ka raina kudaden kasarku,"" Dakta Shamsuddeen ya bayyana. Sannan kuma a cewarsa a duk dai a bangaren cin hanci da rashawa, abubuwan nan da ake bayarwa na kaso na kwangila yawanci kamfanonin da za su bayar da irin wannan kaso ga jami'an gwamnati da suka ba su kwangilar sai sun nemo dala saboda harkar kudi ce da ba za a yi ta asusun ajiyar banki ba. ""Saboda ita naira tun da darajarta ta karye, ba zai yiwu a yi amfani da ita ba saboda yawan da za ta yi - guda dari na bandir din dalar Amurka ya kai naira miliyan biyar kudin Najeriya,"" ya ce. ""Don haka wannan cin hanci da rashawa shi ma ya taimaka kwarai da gaske wajen kara yawan dalolin da ake bukata a cikin kasa, kana shugabannin siyasa sun fi 'yan kasuwa ajiyar dala a gidajensu da sauran wuraren da suke boye kudaden kasar waje."" Masanin ya kuma bayyana cewa muddin ana son a nemi mafita game da wannan matsala lallai sai an yi gyara ga al'amarin in ba haka ba za a yi ta fama."	https://www.bbc.com/hausa/rahotanni-58752677
technology	TikTok ya goge bidiyo miliyan 49 da ke yaɗa batsa	"TikTok ya goge bidiyo miliyan 49 da suka karya ƙai'idojinsa tsakanin watan Yuli zuwa Disamban 2019. Kashi daya bisa hudu na wadanan bidiyon na kunshe da tsiraicin mutane da ayyukan batsa, a cewar sabon rahotan da manhajar ta fitar. Manhajar yada bidiyo ta bankado yadda ta karbi bukatu 500 na neman bayanan mutane daga gwamnatoci da 'yan sanda, kuma ta amsa 480 cikin wadannan bukatu. Amurka ta ce tana duba yiwuwar ""haramta"" shafin mallakin China. A ranar Litinin, Sakataren harkokin wajen Amurka Mike Pompeo ya bayyana cewa amfani da shafin TikTok tamkar ""mika bayanan mutum ne a hannun gwamnatin China da Jam'iyyar Communist ke mulka"". Ya kara da cewa gwamnatin Amurka na duba yiwuwar ko za ta haramta amfani da shafin na China: ""Da gaske muke a kan wannan batu. Muna duba batun sosai,"" a cewarsa, a tattaunawarsa da tashar Fox. Gwamnatin India dai tuni ta haramta amfani da manhajar, kan dalilan da ta danganta da cin zarafi ta intanet. TikTok mallakar wani kamfanin China ne, ByteDance. Sai dai ba a amfani da manhajar a China, amma ByteDance na amfani da makamanciyar wannan manhajar mai suna Douyin. TikTok ya ce bai karbi wasu bukatu ba daga gwamnati ko 'yan sandan China kan bayanan mutane ba, haka zalika bai karbi wata bukata daga gwamnatin China na goge wani shafin mutum ba. A ranar Alhamis, mujallar Wall Street ta wallafa rahoto da ke cewa kamfanin kasuwancin na duba yiwuwar bude sabuwar hedikwata a wajen birnin China. TikTok ya shaida wa BBC a wata sanarwa cewa: ""Lura da burinmu shi ne ci gaba. ByteDance na duba yiwuwar sauye-sauye kan ayyukansa da suka shafi TikTok. ''Burinmu shine kare muradai da bayanan masu amfani da shafinmu da kuma tsaro. Mun kikiri wannan mahanjar da niyyar fito da hazaka da kawo farin ciki a fuskar miliyoyin mabiyanmu a fadin duniya."" Mahukunta a Amurka na nazari kan ko TikTok ya mutunta yarjejeniyar 2019 kan kare bayanan sirrin 'yan kasa da shekara 13. Manhajar ta ce ta takaitawa, da ba da tsaro bin dokokin da aka shimfida kan 'yan kasa da shekaru 13. Ga bayanan rahoton TikTok: A shekarar 2017 aka kirkiri TikTok - kuma saboda bai jima ba har yanzu bai yi fice ba kamar Facebook, a misali. Wannan rahoto ya dan yi bayani kan irin abubuwan da shafin ya kunsa. Kwanan nan ana mayar da hankali kan shafukan da ke ba da kafa ga kiyayya da tsattsauran ra'ayi kamar Tiktok, sai dai ana sake jan hankali kan wallafa abubuwan batsa da wadanda suka shafi tsaro. Sai gashi kusan rabin bidiyon daya goge ya fada a wannan rukunin. Abin da bamu sani ba, shi ne yawan bidiyon kiyayya ko wanda ba su dace ba da watakil na'ura ko masu sa ido a shafin ba su kula da su ba."	https://www.bbc.com/hausa/labarai-53365758
