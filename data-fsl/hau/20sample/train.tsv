health	Abu biyar da za a iya sa yara su yi a lokacin hutu maimakon zaman banza	Daga Sadiqa Bkeke BBC Hausa,  Abuja A yayin da makarantun firamare da sakandari ke shiga watan hutu mai tsawo, abin da ke ci wa iyaye tuwo a ƙwarya shi ne yadda ‘ya’yansu za su amfana da wannan hutun ba tare da zama a gida ba su yin komai. Masana sun bayyana matakan da suka kamata iyaye su dauka a irin wannan lokaci domin ganin ‘ya’yansu sun mori hutun. Mamu Alhaji Muhammad, mai wata makarantar firamare ce da ke Abuja, kuma ya yi mana bayani a kan abubuwa masu sauki da iyaye za su iya taimaka wa yaransu ba tare da dogon nazari ba. Daga cikin abubuwan da Mamu Alhaji ya yi nazari a kai su ne: Akwai wani salon karantarwa ta hanyar manhajoji da ake kira ‘Adaptive Learning System’, inda iyaye za su iya sauke manhajar a wayoyinsu ko kwamfutar hannu da yin rajista. Daya daga cikin manhajojin akwai  ‘Youlesson’. YouLeason: Wata manhaja ce da iyaye za su iya saukewa a wayoyinsu ko a kwamfutar hannu ko kwamfutar tebur. Sai su yi rajistar yaransu inda za a ba wa ko wane yaro damar koyon darasi daga wurin malami kai-tsaye  ta hanyar bidiyo, yaro na kallon malami, malami na kallon yaro. Kuma iyaye za su iya zama a gefe suna lura da darasin da yaransu ke daukawa. Mimo: Wannan manhajar na koyar da yara dabarun sarrafa kwamfuta (Computer Coding) ta yadda za su iya kirkiran manhaja da kansu. Da kuma yadda za su fahimci harshe da kamfuta ke ganewa. Yara sun dade suna zuwa makaranta, yanzu da ake hutu, akwai bukatar ba su hutu daga abubuwan da suka shafi makaranta da daukar darasi. Akwai abubuwa da dama da iyaye za su iya yi da yaransu domin shakatawa da kuma kara shakuwa tsakanin iyaye da ‘ya’ya. Lokacin da yara ke zuwa makarantu, wasu iyayen kuma na zuwa wuraren aiki, wannan wata dama ce da wasu iyayen za su samu domin samun lokaci mai muhimmanci da ‘ya’yansu. Alhaji Muhammad ya bayyana mana abubuwa da zai iya kara shakuwa tsakinin iyaye da yara ko kuma tsakanin ‘yan uwa. Daga cikinsu akwai: ·       Ninkaya ·       Ziyartar wurin shakatawa ·       Kwallon kafa ·       Wasan ‘yar-ɓuya ·       Langa ·       Carrafke Ga iyaye masu hazaka kuwa za su iya yin wasan dambe ko kuma wasan doki da yaran nasu. Yara kanana wadanda ba su saba da aikin gida ba kan iya jin dadin taya iyayensu aiki yayin da suke cikin hutu. Iyaye kan iya jawo hankalin ‘ya’yansu kan ayyukan gida kamar su wanke-wanke da shara da goge daɓan gida, ba su damar nuna kwazonsu wajen shirya wurin ajiye tufafinsu ko wurin ajiye takalmansu da sauran su. Alhaji Muhammad ya yi mana karin haske kan yadda karatun nishadi ke iya sa yara su amfana da lokacinsu. Ya ce akwai wata dabara da iyaye za su iya sa yaransu karatu, dabarar ita ce: Za ku iya samun wani dan lungu cikin gida da za ku ƙayata domin ya ja hankalin yaran, sai ku ba su littafi daya ko biyu da kuma ba su awanni da kuke so su kammala karanta littatafan. Sannan idan sun gama karatun cikin awannin da kuka ba su, sai ku musu kyauta da zai faranta musu rai. Ga iyaye masu hali kuwa, akwai hanyar ilimtar da yara ta mutum-mutumi. Inda za a samu irin wanda zai koyar da su abubuwan zamani. Kamar yadda kuka sani ko lokacin da yara ke makaranta, ana samo musu malami da zai zo gida don koyar da yara darasin boko ko na addini. Yanzu da ake cikin hutu ma, iyayen da ke da ilimi za su iya ci gaba da yin haka a cikin gida. Hakan ma na iya kara shakuwa tsakinin iyaye da yara da kuma koyar da yara ilimin da suke da shi. Yin haka ma na iya taya iyaye sanin zurfin ilimin yaransu. Wani rikonin asibitoci na Narayana Health da ke Indiya ta bayyana wasu karin abubuwan da za ku iya yi masu sauki da yara a gidajenku. Bincike ya gano cewa mutanen da ke magana da harshe fiye da daya suna da kaifin tuna abubuwa da kuma basirar magance matsaloli da kuma mayar da hankali kan abu sosai da kuma sauraro da kunnen basira. Sanin karin harshe zai kasance abu mai amfani ga yara. Zai taka muhimmiyar rawa wajen bunkasa ci gabansu. Koyan sabon harshe ya kasance mai sauki a yanzu saboda yawan hanyoyi da ke bai wa mutum damar koyansa. Manhajoji da dama suna koyar da harsuna da dama ta hanyar wasan ‘game’ ta yadda yaran za su koya harshen cikin nishadi. Lokacin hutun makaranta lokoci ne da ya fi dacewa ku koya wa ‘ya’yanku girke-girke masu sauki da za su iya yi. Hakan zai iya sa wa su kware a fannin girke-girke. Girka abinci abu ne muhimmi da ko wani yaro ya kamata ya iya. Za a iya soma da girka abubuwa masu sauki irin su taliya da dangoginsu sannan a koyi yin su shinkafa. Yara na son koyan sabbin abubuwa, za su kasance cikin annushuwa su ci abincin da suka girka.	https://www.bbc.com/hausa/articles/c16gk9zkde1o
entertainment	J﻿irgin da ya ɗauki gawar Sarauniya ya zama wanda aka fi bin diddiginsa a tarihi	"Shafin manhajar bin diddigin jiragen sama ta Flightradar24, ya  ce jirgin da ya dauki gawar Sarauniya Elizabeth zuwa Landan, ya kasance jirgin da aka fi bin diddiginsa a tarihi. Kusan mutum miliyan shida ne suka yi kokarin bin diddigin tafiyar jirgin daga Edinburgh zuwa RAF Northolt a ƙasa da minti daya da tashinsa, in ji shafin. Yawan mutanen da suka bibiyi jirgin, ya sa an samu matsalolin da suka jawo manhajar ta cushe har ta daina aiki. Sama da mutum miliyan 4.9 ne suka kalli tashin jirgin a shafi da kuma manhajar na Flightradar24, inda 296,000 kuma suka kalla ta shafin Youtube. Jirgin da aka fi bibiya kafin yanzu, ya kasance jirgi ne wanda ya dauki ‘yar siyasar kasar Amurka Nancy Pelosi zuwa Taiwan a watan da ya gabata, inda mutum miliyan 2.2 suka bi diddigin jirgin a shafin na Flightradar24. An dauki gawar Sarauniyar cikin jirgin RAF Globemaster C-17, bayan ajiye ta a Majami’ar St Giles da ke Edinburgh. Jirgin ya yi amfani da wata alama da ake amfani da ita ga dukkan jiragen soji, wajen daukar gawar Sarauniya Elizabeth. Gimbiya Anne da mijinta Sir Timothy Laurence ne suka yi wa gawar rakiya, inda Gimbiyar ta ce dama ce ta ganin cewa ta kasance da mahaifiyarta a lokacin ƙarshe na rayuwarta. ""Babbar dama ce ta kasancewa da gawarta daidai lokacin da ake shirin yi mata jana’iza,"" in ji Anne. Firaiminista Liz Truss da sakataren tsaro, Bem Wallace na cikin wadanda suka jira isowar gawar a RAF Northolt, inda ta isa birnin Landan kafin 7:00 a yamma. Shafin Flightradar24, ya ce, ya dauki matakan ƙara inganta shafin ta yadda za a iya bibiyar jirgi ba tare da matsala ba. Abin da ya janyo aka bibiyi jirgin Ms Pelosi, kakakin majalisar wakilai ta Amurka a watan Agusta, shi ne saboda ita ce daya daga cikin manyan ‘yan siyasar Amurka da ta kai ziyara yankin Taiwan bayan shekara 25, wacce China ke gani a matsayin wani bangare nata. Da yake bayyana yadda aka samu matsala a shafin a ranar Talata saboda dumbin mutanen da suka bibiyi jirgin da ya dauki Sarauniyar, shafin Flightradar24, ya ce ‘duba da abin da muka gani a watan da ya gabata, mun sa rai cewa za a samu dumbin mutane da za su ziyarci shafin, said ai, bamu yi sammanin ganin mutane da yawa ba irin na jiya.’’ Shafin ya ce mutum sama da 600,000 ne suka samu damar bin diddigin jirgin kafin a dan samu matsala da shafin. ""Duk da cewa dumbin mutane sun hau shafinmu a jiya, jirgin da ya dauki gawar Sarauniya Elizabeth na II daga Edinburgh zuwa RAF Northolt, ya kasance jirgin da aka fi bin digginsa a tarihi a shafin na Flightradar24, kuma zai kasance a sama har na tsawon lokaci,’’ a cewar shafin."	https://www.bbc.com/hausa/articles/c9rk0z0r9pwo
sports	Kasuwar ƴan ƙwallo: Makomar Saka, Tchouameni, Rashford, Eriksen, Nunez	"Manchester City ta musanta cewa  tana sha'awar daukar Bukayo Saka, dan wasan gaba na Arsenal mai shekara 20. (Mirror) Real Madrid da Aurelien Tchouameni sun amince kan euro miliyan 100 domin dan wasan kungiyar Monaco da Faransa mai shekara 22 ya koma kungiyar. (Athletic) Tottenham ta fara tattaunawa da Manchester United kan Marcus Rashford, dan wasan gaba na Ingila mai shekara 24 ko ya koma arewacin Landan da buga tamaula. (Caught Offside) West Ham ta tura jami'anta su kalli yadda Christian Eriksen, dan wasan tsakiya dan kasar Denmark da Brentford mai shekara 30 ke taka leda. Akwai yiwuwar kungiyar ta dauki abokinsa Joakim Maehle, dan wasa mai shekara 25. (Star) Manchester United da Newcastle na cikin kungiyoyi biyu da ke daf da daukan Darwin Nunez, dan wasan Benfica da Uruguay mai shekara 22. (Sebastian Giovanelli via Star) Kocin Chelsea Thomas Tuchel ya sami tabbaci daga wanda ya sayi kungiyar wato Todd Boehly cewa zai sami damar sayo sababbin 'yan wasa domin iya tunkarar kungiyoyi kamar Liverpool da Manchester City a kakar wasa mai zuwa.  (Telegraph - subscription required) Aston Villa ba ta sha'awar daukan Yves Bissouma, dan wasan tsakiya na Brighton da kasar Mali mai shekara 25. (Athletic) Dan wasan gaba na Poland Robert Lewandowski, mai shekara 33, ya ce zai bar Bayern Munich saboda yana bukatar sauyi a rayuwarsa, kuma ya ce ""kungiyar tasa ba ta son sauraronsa."" (Bild - in German)"	https://www.bbc.com/hausa/wasanni-61727660
politics	Gane Mini Hanya tare da Gwamnan Filato Simon Lalong	Latsa hoton sama don sauraron shirin:	https://www.bbc.com/hausa/shirye-shirye-na-musamman-61771129
health	Mece ce sabuwar cutar Langya da aka gano a China?	"Wata tawagar ƙwararru kan kimiyya sun sanar da ɓullar wata ƙwayar cuta dangin Henipavirus, wani rukuni da ke haddasa annobar cutuka masu saurin kisa a tsakanin mutane. A cewar tawagar binciken, ƙayar cutar Langya henipavirus (LayV) ta harbi mutum 35 a China daga 2018 zuwa 2021. Wani rahoto da Mujallar New England ta wallafa a ranar 4 ga watan Agusta ya ce ƙwararru sun bayyana cewa babu alamun mutane sun yaɗa cutar LayV a tsakaninsu. Suka ƙara da cewa akwai yiwuwar tana yaɗuwa ne daga dabbobi. \nTawagar ta ce akwai hujjar da ke nuna jaɓa ce ke ta fi yaɗa Langya, amma dai har yanzu akwai buƙatar tabbatar da wannan bincike da ƙarin wasu binciken. An iya nazartar mutum 26 sosai cikin 35 da suka harbu da cutar, ind aka gano cewa dukkansu na fama da zazzaɓi, a wasu lokutan kuma da gajiya (kashi 54 cikin 100), da atishawa (kashi 50), da ciwon kai (kashi 35), da amai (kashi 35). Haka nan, an gano yadda zuciya ke aiki ba bisa tsari ba (a cikin kashi 35 cikin 100 na marasa lafiyar) da ƙoda (kashi 8). Sai dai babu bayani game da mutuwa. Ƙwararrun da BBC ta tattauna da su sun ce hakan ba ya nufin lallai wata annoba na shirin ɓarkewa a duniya, amma gano cuta a irin wannan rukunin na Henipavirus abu ne mai haifar da damuwa saboda sauran 'yan uwanta sun haddasa annoba iri-iri a yankunan Asiya da Oceania. Waɗannan annoba-annoba ""dangin"" LayV ne da ake kira Hendra henipavirus (HeV) da Nipah henipavirus (NiV). Ba a fiya harbuwa da Hendra ba amma fa yawan kisan da take yi ya kai kashi 57 cikin 100, a cewar hukumar yaƙi da cutuka masu yaɗuwa ta Amurka (CDC). Ita kuwa Nipah, cikin annoba-annoba da aka ruwaito daga 1998 zuwa 2018 ƙiyasin waɗanda suka mutu sun kama daga kashi 40 zuwa 70 cikin 100. Dukkan ƙwayoyin na haddasa matsalolin numfashi da na ƙwaƙwalwa. Ƙasar Indiya na cikin waɗanda suka yi fama da annobar Nipah a 2018, inda ta kashe mutum 17 daga cikin 19 da aka tabbatar a Jihar Kerala. Abu ne mai wuya a iya kwatanta yadda waɗannan cutuka ke kashe mutane ba da kuma korona saboda bayanan da ƙasashe suka fitar da kuma lokutan da suka fitar da shi. Jansen de Araujo, wani farfesa a sashen binciken sabbin ƙwayoyin cuta a Jami'ar Sao Paulo, yana ganin gano cutar Langya ba ya nufin wata annoba na shirin ɓarkewa a duniya ganin yadda ƙwararru suka shafe lokaci suna bin diddigin cutar. ""Abin da aka lura da shi shi ne babu wani yanki da za a ce shi ne cibiyar cutar kamar yadda aka samu lokacin korona,"" a a cewar Farfesa Araujo. Ian Jones, farfesan binciken cutuka a Jami'ar Reading da ke Birtaniya, ya ce Langya ba ta nuna wasu alamun za ta iya yaɗuwa daga mutum zuwa mutum ba. ""Abu mafi muhimmanci, daga Hendra har Nipah babuw wadda ta nuna alamun zama annoba,"" kamar yadda ya faɗa wa BBC. ""Babu alamu ƙarara da ke nuna suna iya rikiɗewa zuwa wasu nau'ukan duk da cewa za su yi tunanin ita ma Langya haka take,"" a cewar Farfesa Jones. Duk da haka, masanan biyu sun yi amanna cewa hakan wajibi ne don a dinga sa ido kan yaɗuwar Langya. Tawagar da ta gano Langya ta ce dukkan waɗanda suka kamu da cutar 'yan yankunan Shandong ne da Henan na China. Dukkansu ba su taɓa haɗuwa da juna ba kuma ba su taɓa bi ta wani wuri ɗaya ba. Akasarin masu cutar manoma ne, abin da ya sa ba a yi mamaki ba saboda da ma cutar na yaɗuwa ne a cikin mutane ta hanyar mu'amala da dabbobi. Da suke neman asalin cutar Langya a jikin dabbobin gida da na daji, ƙwararru sun gano cewa jaɓa na da kashi mafi yawa na samun cutar - fiye da kashi 25 cikin 100 na ɓerayen da aka nazarta na ɗauke da ƙwayar cutar. An san jemagu da zama matattarar ƙwayoyin Hendra da Nipah. A cewar CDC, har yanzu ba a san inda wani mutum ya harba wa wani mutum ƙwayar Hendra ba, wadda ake iya ɗauka daga ruwan jikin jiki kamar ko kashi ko kuma dawakai da ke ɗauke da cutar. A gefe guda kuma, ƙwayar Nipah, a cewar CDC, an san ta da yaɗuwa idan mutane suka taɓa dabbobin da ke da cutar ko kuma ruwan da ke fita daga jikinsu, ko kuma yin mu'ala ta kusa sosai da mutumin da ke da NiV. Sai dai Farfesa Jones ya yi imanin cewa babu wani dalilin da zai sa a tayar da hankali. ""A tunanina, Nipah ba ta da wata barazanar haddasa annoba. Ƙwayar cutar na nuni da wasu ƙalubale ga ɗan Adam, amma za a iya kare kai daga su ta hanyar iliminatarwa, sama da a ce an ƙirƙiri riga-kafi,"" in ji shi. Masanin ya kuma ce cutar ta fi ratsa sassan ɓargon mutum, abin da ya sa mutum ba ya iya yaɗa wa mutum, ba kamar korona ba wadda ke ratsa hanyoyin numfashi. ""Abu mafi muhimmnanci shi ne kada a firgita idan an ga wata sabuwar ƙwayar cuta. A kullum ƙwararru na bin sawun ƙwayoyin cuta kuma hakan ya ƙaru bayan afkuwar annobar korona,"" kamar yadda Farfesa Jones ya ce. ""Akwai ƙwayoyin cutuka mafiya haɗari amma hakan ba ya nufin za mu kamu da su."""	https://www.bbc.com/hausa/articles/cy98q4lw34eo
business	Najeriya za ta rage man fetur da take hakowa	"Najeriya ta bayyana cewa ta bi sahun kasashn kungiyar OPEC masu arzikin man fetur wajen rage adadin man da take hakowa a kowacce rana domin taimakawa wajen habaka farashinsa a kasuwar duniya. Karamin ministan man fetur a kasar, Timipre Sylva ne ya bayyana hakan a wata sanarwa da ya fitar ranar Juma'a. Ministan ya ce daga yanzu Najeriya za ta rika hako gangar mai miliyan 1.412 a kowacce rana da miliyan 1.495 da miliyan 1.579 a tsakanin watannin Mayu zuwa Yuni, Yuli zuwa Disamba da kuma Janairun 2021 zuwa Afrilun 2022. Har wa yau, Najeriya ta bayyana fatanta cewa ""idan abin ya dore"" farashin man zai karu da akalla dala 15 a kan yadda yake a yanzu. Bisa kiyasin hako danyen mai na Oktoban 2018, a yanzu Najeriya na hako ganga miliyan 1.829 a kowacce rana. Wannan ragin ya biyo bayan yarjejeniyar da kasashen na OPEC tare da wasu kasashe masu arzikin fetur na rage ganga miliyan 10 na adadin da suke hakowa a kullum a yunkurinsu na farfado da darajar man. Sai dai har yanzu yarjejeniyar ba ta kullu ba sakamakon jinkirin da kasar Mexico ta yi na saka hannu a kanta. ""Muna fatan idan wannan yarjejeniyar mai dumbin tarihi ta tabbata za a samu karuwar farashin mai da akalla dala 15 kan kowacce ganga a nan kusa,"" in ji Timipre Sylva."	https://www.bbc.com/hausa/labarai-52249404
religion	Bidiyon Ku San Malamanku tare da Muhammad Kabir Dan Yahya	Bidiyon Ku San Malamanku tare da Muhammad Kabir Dan Yahya	https://www.bbc.com/hausa/media-58668820
health	Joe Biden : Zai taimakawa ƙasashe matalauta da rigakafin korona	Fadar White House ta ce Shugaba Biden zai yi alƙawarin dala biliyan huɗu don shirin rigakafin cutar korona na kasa da kasa da zummar taimakawa ƙasashe matalauta. Zai bayyana hakan ne a wani taron tattaunawa da shugabannin manyan kasashen duniya masu karfin tattalin arziki a ranar Juma'a da za a yi ta bidiyon kai tsaye. Jami'an Amurka sun ce za a saki dala biliyan biyu a karshen wannan watan, tare da sauran da za a biya cikin shekaru biyu masu zuwa. Gwamnatin Amurka da ta gabata, a ƙarkashin tsohon shugaban ƙasar Donald Trump, ta ƙi shiga shirin allurar rigakafin na duniya, wanda aka fi sani da COVAX a taƙaice. Hukumar Lafiya ta Duniya ce ke jagorantar shirin, wanda Shugaba Biden ya koma cikinta bayan rantsar da shi a matsayin shugaban Amurka a ranar 20 ga watan Janairun 2021. Shi dai tshon shugaban ƙasar Donald Trump ya fice daga hukumar tun kafin ya sauka daga kan mulki, saboda zargin da yake yi mata na fifita China a kan Amurka ta fuskar yaƙi da korona. Amurka ce a kan gaba wajen yawan waɗanda suka kamu da cutar korona a duniya, ko da yake a yanzu adadin na ci gaba da yin ƙasa, sakamakon sake inganta shirin yi wa yan ƙasar rigakafin cutar da sabuwar gwamnati ta bijiro da shoi. Mista Biden ya yi alkawarin yi wa Amurkawa Miliyan 100 rigakafin cutar a kwanaki 100 na farkon mulkinsa, amma a yanzu ya ce za su zarce adadin da suka sanya nesa ba kusa ba.	https://www.bbc.com/hausa/labarai-56121574
technology	iPhone 12: Bayanai kan sabuwar wayar zamani ta iPhone 12	"Kamfanin Apple ya tabbatar da cewa sabuwar wayar da zai fitar mai suna iPhone 12 ita ce wayar kamfanin ta farko da za ta yi amfani da fasahar intanet ta 5G. Kamfanin ya kuma ce za a ƙera ƙaramar wayar wadda ake kira ""Mini"" da girman fuskarta ba zai wuce inci 5.4. Kamfanin na Amurka ya samu kasuwa matuƙa a wannan shekarar sakamakon ƙarin kasuwar da ya samu na sayar da wayoyin. Masana kimiyya sun bayyana cewa sabuwar fasahar ta wannan wayar za ta bai wa kamfanin damar ƙara haɓaka matuƙa fiye da 2014, bayan kamfanin ya saki samfarin iPhone 6. ""Fasahar 5G za ta bayar da damar sauke abubuwa da kuma turawa cikin sauri, da kuma kallon bidiyo mai ingancin hoto kuma cikin sauri,"" in ji Tim Cook, shugaban kamfanin. Sabuwar wayar ta iPhone 12 za ta kasance mai babbar fuska fiye da sauran na baya. Sai dai a karon farko, ba za a saka wa wayar caja da abin jin sauti na maƙalawa a kunne (earpiece) ba a cikin kwali. Apple ɗin ya ce amfanin wannan yunƙurin zai taimaka wurin rage tasirinsu ga muhalli. Wani mai sharhi Dan Ives ya bayyana cewa kusan kashi 40 cikin 100 na wayoyin iPhone miliyan 950 da ake amfani da su ba a sabunta su ba, na kusan a ƙalla shekara uku da rabi, wanda hakan ya kawo wata damar. Kamfanin Samsung ne ya fara fitar da Fasahar 5G a wayar Galaxy S10 a Fabrairun 2019, sai kuma Huawei da OnePlus da Google su ma suka yi wayoyin masu 5G. Sai dai masana sun ce da wuya kamfanin Apple ya zama shi ne na farko wurin fitar da wata sabuwar fasaha, har sai kamfanin ya jira ya ga fasahar ta nuna ƙwarai kafin ya fitar. Kamfanin na 5G ya bayyana cewa a gwajin da ya yi, za a iya sauke bidiyo mai nauyin 20gig cikin daƙiƙoƙi 45. Sai dai gargadin da kamfanin Apple ɗin ya bayar shi ne za a iya samun bambancin hakan sakamakon yankin da mutum yake da kumaƙarfin network ɗinsa. Birtaniya ita ce ƙasa ta biyu daga Tarayyar Turai da ta fara amfani da fasahar 5G. A Amurka - wadda ita ce kasuwa mafi girma ta Apple - intanet ɗin 5G ba shi da sauri. Wani bincike ya bayyana cewa sauke abubuwa a waya ta intanet ɗin 4G ya fi sauri fiye da 5G ɗin. A wasu ƙasashen ma, har yanzu ma ba a sakar wa kowa da kowa 5G din ba ya yi amfani da shi. Sai dai a ƙasar China - wadda ita ce kasuwa ta biyu mafi girma ta Apple, gwamnatin ƙasar ta bayar da ƙwarin gwiwar ƙara haɓaka fasahar a faɗin ƙasar, inda a kwanan nan ta bayyana cewa an samu cikakken sabis ɗin a Beijing da Shenzhen."	https://www.bbc.com/hausa/rahotanni-54538378
religion	Bidiyon Ku San Malamanku tare da Dr Sani Rijiyar Lemo	Ku latsa hoton da ke sama don kallon bidiyon: Babban malamin addinin Musulunci a Najeriya mazaunin jihar Kano a arewa maso yammacin ƙasar, Dr Sani Umar Rijiyar Lemo ya ce ya rubuta tafisirin littafin Al-Ƙur'ani mai girma ne don fayyace ma'anoninsa da kuma hukunce-hukuncen da ke tattare da su. Tafisirin dai shi ne irinsa na farko da aka buga da harshen Hausa, inda ya bambanta da na marigayi Sheikh Mahmud Gumi da marigayi Sheikh Nasiru Kabara ta wajen wajen fito da hukunce-hukuncen ayoyin da kuma ƙarin bayani kan ma'anoninsa, da dangantakarsu da Hadisai. A farkon watan Nuwamba ne Dr Rijiyar Lemo, wanda Malami ne a Fannin Koyar da Addinin Musulunci a Jami'ar Bayero ta Kano ya fitar da Tafsirin Al-Ƙur'anin wanda tuni aka fara fansar da shi a kasuwa. Malamin yana daga cikin malaman Najeriya da suke yawan rubuce-rubucen manyan littatafai da suke shiga duniya. A lokacin da wakilin BBC Yusuf Ibrahim Yakasai ya je don hira da shi  a shirin ''Ku San Malamanku'' ya ga ɗumbin littattafai a tare da shi, kuma ya ce tun yana sakandare yake sayensu.	https://www.bbc.com/hausa/media-55007219
politics	Nyesom Wike: Babu maslaha kuma ba zan janye wa kowa ba a takarar shugaban Najeriya	"Gwamnan Jihar Ribas da ke Kudu Maso Kudancin Najeriya, Nyesom Wike, ya ce ya fito takarar shugabancin kasar ne domin fitar da ita daga cikin mawuyacin halin da ta shiga. A tattaunwarsa da BBC, Gwamna Wike, ya ce ba zai yi masalaha da kowanne mutum da ke neman jam'iyyarsu ta PDP ta tsayar da shi takara a zaben na 2023 ba. ""Daya daga cikin abubuwan da suka sa nake neman shugabancin Najeriya shi ne, kamar yadda kuke gani, kasar nan tana cikin matsala, kuma kowa yana kokawa. Ana kashe mutane ko wacce rana, talauci ya yi wa jama'a katutu. Hakan ne ya sa na yi tunanin shiga takarar shugabancin Najeriya. Ina da kwarewa domin kuwa na yi shugabancin karamar hukuma na shekara shida, na yi minista kusan shekara hudu kuma na zama gwamna"". Akwai jiga-jigai da dama na jam'iyyar PDP da ke son ta tsayar da su takara a zaben 2023, wadanda suka hada da tsohon mataimakin shugaban kasa Atiku Abubakar; da gwamnan Bauchi, Bala Mohammed; da gwamnan Sokoto, Aminu Waziri Tambuwal,; da tsohon shugaban majalisar dattawan kasar, Bukola Saraki. Sai dai Gwamna Wike ya ce dukkansu ba sa ba shi tsoro a fafutukar neman shugabancin Najeriya domin kuwa shi ma yana da kwarewa da gogewar rayuwa da za su taimaka masa wajen shugabancin kasar. ""Mece ce gogewa? Yaya ake gwada wanda ya goge? Dukkansu babu wanda ya rike irin matsayin da na rike. Na rike matsayin shugaban karamar hukuma kuma na yi minista. Shin tsohon mataimakin shugaban kasa ya taba zama ciyaman na karamar hukuma? Ko ya taba zama minista? Ko ya zama gwamna?, in ji Wike. Ya kara da cewa ya taka muhimmiyar rawa wajen ci gaban jam'iyyar PDP kuma ya rike 'yan jam'iyyar ba tare da samun wata matsala ba."	https://www.bbc.com/hausa/labarai-61189235
religion	Hanyoyin da muke bi wajen tantance ganin jinjirin watan Ramadan - Wazirin Sokoto	"Latsa wannan alamar hoton da ke sama domin kallon wannan hira Kwamitin duban wata na Najeriya ya umarci ƴan kasar da su fara duban jaririn watan azumin Ramadan daga ranar Juma'a, wadda ita ce 29 ga watan Sha'aban. Shugaban Kwamitin, Farfesa Sambo Waliy Janaidu, Wazirin Sokoto ya shaida wa BBC cewa, idan ba a ga jinjirin watan ba ranar Juma'a to za a tsimaye shi ranar Asabar. ""Idan kuma ba a gan shi ba a ranar Juma'a, to kai tsaye Lahadi ce za ta kasance 1 ga watan azumin Ramadana,"" in ji Waziri. Farfesa Sambo ya lissafa wasu hanyoyi da suke bi wajen tabbatar da ganin wata kamar haka:"	https://www.bbc.com/hausa/media-60946379
business	Ghana ta ga hauhawar farashin da ba ta taɓa samu ba a shekaru gommai	Hauhawar farashin ƙasar Ghana a watan Nuwamba ya ƙaru zuwa kashi 50.3 daga kashi 40.3 a watan da ya gabace shi, cewar alƙaluman baya-bayan nan da Hukumar Ƙididdigar Ghana ta fitar.  \n\nWannan ce hauhawar farashi mafi girma a shekaru gommai kuma ana alaƙanta hakan da tsadar farashin gidaje da ruwan sha da lantarki da iskar gas da sauran makamashi, waɗanda hauhawar farashinsu ya kai kashi 79.1.\n  \nA ranar Talata, Asusun ba da Lamuni na Duniya da Ghana suka amince da wata yarjejeniyar farko kan wani shirin ceto tattalin arziƙin ƙasar na dala biliyan uku amma da sharaɗin amincewar hukumar gudanarwar asusun matuƙar ƙasar ta cimma dukkan tanade-tanaden da aka gindaya mata.  \n\nShirin zai taimaka wajen dawo da daidaito a harkokin ɗaiɗaikun mutane da kamfanoni, ya kuma tabbatar da ɗorewar harkokin lamuni. Amma sai gwamnati ta sake fasalin harkokin takardun lamunin ƙasar zuwa wani mataki mai ɗorewa don ta cancanci samun bashin IMF. Sai dai masu takardun lamuni a cikin gida sun ƙi amincewa da shawarar gwamnati ta musanya dala biliyan goma da rabi na takardun lamuni da wasu sabbi saboda ba su yarda da sabbin sharuɗɗa ba. Tun a makon jiya, takardar cedin Ghana take ta farfaɗowa idan an kwatanta da dalar Amurka bayan ta yi asarar fiye da rabi na darajarta a bana. Sai dai ba a ga wani canji ba a farashin kayan masarufi da ake shigarwa ƙasar daga ƙetare. Ƙasar mai arziƙin koko da zinare ta Afirka ta Yamma na faɗi tashin shawo kan rikicin tattalin arziƙi mafi muni a tsawon wani zamani, wanda har ya haddasa jerin zanga-zanga a kan titunan babban birnin ƙasar.	https://www.bbc.com/hausa/articles/c6p9q5l0yk4o
entertainment	Kannywood na kan hanyar durkushewa - Zaharadden	"Daya daga cikin fitattun masu shirya fina-finan Hausa a Najeriya ya yi kira ga gwamnatin kasar da ta kai musu daukin gaggawa domin hana harkar fina-finan na Kannywood durkushewa. Zaharadden Sani ya ce Kannywood ta kama hanyar durkushewa kurmus, kuma tallafin hukumomi ne kawai zai iya tserar da su. ""A yanzu babu riba a harkar fim, asara muke yi... Yawancin jarumai na rige-rigen kafa wasu sana'o'in daban,"" in ji shi. A kwanakin nan dai wasu manyan jaruman Kannywood sun kara bazama wurin fadada hanyoyin samun kudadensu. Jarumi Ali Nuhu ya bude wani shagon sayar da kaya a Kano, yayin da Sani Danja da Yakubu Muhammad suka bude gidan hoto. Zaharadden ya ce: ""Na samu labarin cewa gwamnati na shirin yin wani abu kan wannan matsalar, amma ina bayar da shawarar cewa ka da a tallafawa tsirarun mutane domin hakan ba zai kawar da matsalar ba sai dai ya azirta wasu 'yan kalilan"", kamar yadda ya shaida wa Premium Times. Ya kara da cewa duk lokacin da aka bayar da kudi irin wadannan, ""to wasu mutane ne kawai za su wawure domin amfanin kansu"". Sannan ya yi kira da gwamnati da ta gina gidajen kallon fim a arewacin kasar. Tuni dama jarumai mata kamar Rahama Sadau da Hadiza Gabon suka fara sayar da kayayyakin kwalliya da kuma yin tallace-tallace ga kamfanoni. Yayin da wasu kuma kamar su Adam A Zango suka kara kaimi a fagen waka da kuma shirya tarukan wakoki musamman a lokutan bukukuwa kamar na sallah da sauransu. Da ma wasu masu sharhi sun fara alakanta irin wannan fadada harkokin da wasu jaruman ke yi da karancin armashin da fina-finan suke kara yi. Zaharadden ya ce a yanzu aikinsu shi ne su shirya fim su sayar ga DSTV ko Arewa TV, saboda babu riba. ""Na shirya fim (Abu Hassan) kwanaki, inda na tafka asara saboda na kashe kudade amma na buge da sayar da shi ga DSTV a arha. Wannan shi ne abin da muke yi yanzu,"" in ji jarumin, wanda har ila yau ya kware wurin shirya fina-finai. Masu shirya fim sun dade suna kokawa kan satar fasahar da suka ce ana yi musu. Sannan kuma a yanzu suna fuskantar barazana daga fina-finan China da Amurka da Turkiyya da ake fassara wa zuwa harshen Hausa, kuma ake samunsu a tashoshin tauran da'adam cikin sauki."	https://www.bbc.com/hausa/labarai-48753689
health	Cutar Coronavirus ta kashe mutum 97 a rana guda	Adadin wadanda suka mutu sakamakon kamuwa da cutar Coronavirus ya karu da mutum 97 a rana guda, adadin da ba a taba samu ba a rana. Ya zuwa yanzu wadanda suka mutu sakamakon cutar a China sun kai 908, to amma kuma an samu raguwar wadanda ke kamuwa da cutar a rana. A fadin China, wadanda suka kamu da cutar sun kai 40,171, yayin da wadanda aka kebe ake lura da su suka kai 187,518. A bangare guda kuma, an gano wasu mutum 60 da suka kamu da cutar a wani kebantaccen jirgin ruwa a Japan, abin nufi anan shi ne daga cikin fasinjojin jirgin 3,700, yanzu mutum 130 sun kamu da cutar. An kebe jirgin ruwan ne mai suna Diamond Princess tsawon mako biyu, saboda an samu daya daga cikin fasinjojinsa da cutar. A kan dauke wadanda suka kamu da cutar a kai su wani asibiti da ke kusa da inda jirgin ya tsaya a yi musu magani. Sabbin adadin wadanda suka kamu da cutar dai sun kasance fasinjojin da ke cikin jirgin Diamond Princess. A cewar wata kididdiga daga kasar China, ya zuwa yanzu mutum 3,281 sun warke daga cutar inda har an sallame su daga asibiti. A ranar Litinin, 10 ga watan Fabrairun 2020, miliyoyin ma'aikata suka koma bakin aiki bayan hutun sabuwar shekarar gargajiya- wanda aka tsawaita don takaita yaduwar Coronavirus. To amma kuma an ci gaba da daukar matakan kariya ciki kuwa har da rage tsawon sa'o'in aiki da kuma zabar lokutan da za a rinka bude wuraren aiki. Shugaban kasar China Xi Jinping, ya kai ziyara wani asibiti a birnin Beijing, inda ake yi wa wadanda suka kamu da cutar magani.	https://www.bbc.com/hausa/labarai-51451587
entertainment	MC Tagwaye ya auri 'yar mai bai wa Buhari shawara Maryam Uwais	"Fitaccen mai barkwancin nan wanda yake kwaiwayon maganganun Shugaba Muhammadu Buhari na Najeriya, Obinna 'MC Tagwaye' Simon, ya auri 'yar Maryam Uwais, mai bai wa shugaban kasar shawara kan shirin kyautata rayuwar jama'a. MC Tagwaye, wanda dan kabilar Ibo ne, ya auri Hauwa ranar Asabar, kamar yadda ya wallafa a shafinsa na Instagram. ""Ga mutanen da suke tambaya....  mun yi aure cikin farin ciki yau... godiya,"" in ji Obinna 'MC Tagwaye' Simon. Ita ma Maryam Uwais, ta tabbatar da auren a shafinta ta Instagram inda ta wallafa hotunan daurin auren. ""Ɗiyata, Hauwa, ta yi aure yau. Kuma na samu sabon ɗa, MC Tagwaye,"" in ji ta. Ta yi kira ga abokan arziki da sauran al'umma su yi wa sabbin ma'auratan addu'ar zaman lafiya da kariya daga Ubangiji. MC Tagwaye ya shahara ne sakamakon kwaikwayon maganganun Shugaba Buhari, inda yake magana tamkar shugaban. Ya taɓa haɗuwa da shugaban kasar, wanda ya shi kansa ya sha yin dariya idan ya saurari yadda MC Tagwaye yake kwaikwayon maganganunsa. MC Tagwaye dan asalin jihar Anambra ne da ke kudu maso gabashin Najeriya, kuma yana yin sana'ar gabatar da jawabai na barkwanci musamman a wuraren bukukuwan aure. Ya taba shaida wa BBC cewa ba Shugaba Buhari kadai yake kwaiwaya ba."	https://www.bbc.com/hausa/labarai-53044267
technology	Yankunan da mutum biliyan takwas ke zaune a duniya	An yi amannar cewa al'ummar duniya ta kai biliyan takwas a wannan makon, sai dai duk da hakan wani yankin ya fi wani yawan jama'a. Wannan taswirar tana nuna wuraren da mutane suka fi yawa da inda ake da sarari.	https://www.bbc.com/hausa/articles/cz403lv1yd5o
sports	Kasuwar ƴan ƙwallo: Makomar Salah, Mane, Kounde, Ekitike, Pogba, De Jong, Keita, Palhinha	Dan wasan gaba na Liverpool, Mohamed Salah, mai shekara 29, zai iya komawa wata kungiyar kwallon kafa ta Ingila a kakar wasa mai zuwa idan ba a kulla sabuwar yarjejeniya tsakaninsa da kungiyar ba. (The Athletic - subscription required) Dan wasan gaba na Senegal da Liverpool Sadio Mane mai shekara 30 zai bar kungiyar a karshe wannan kakar wasan, inda ake sa ran zai koma Bayern Munich. (Fabrizio Romano, Twitter) Kungiyar Chelsea ta fara tattaunawa da Sevilla kan sayo Jules Kounde, kan fam miliyan 50. Dan wasan mai shekara 23 ya taimakawa kungiyarsa lashe gasar Europa a 2020. (Sport - in Spanish) Newcastle na tattaunawa da Hugo Ekitike, dan wasan Reims da Faransa mai shekara 19 kan fam miliyan 25. (Daily Mail's Craig Hope, Twitter) Manchester United na tattaunawa da  Barcelona kan dauko Frenkie de Jong, dan wasan tsakiya mai shekara 25 kan fam miliyan 72.5. (Fabrizio Romano, Twitter) Sai dai United za ta duba yiwuwar dauko Sergey Milinkovic, dan wasan tsakiya mai shekara 27 daga Lazio idan ba ta sami sayo De Jong ba. (GiveMeSport) Juventus na da karfin gwuiwa cewa za ta mayar da Paul Pogba kungiyar. Dan wasan kasar Faransar mai shekara 29 zai bar Manchester United bayan da kwantiraginsa ta ta kare a wannan kakar wasan. (90min) Kungiyar Wolves na daf da sayo Joao Palhinha dan wasan tsakiya Sporting Lisbon da Portugal mai shekara 26, kan fam 20m. (Sun) Manchester City na ci gaba da bayyana sha'awar daukan Kalvin Phillips, dan wasan tsakiya na Leeds United. (Sun)	https://www.bbc.com/hausa/wasanni-61669643
entertainment	...Daga Bakin Mai Ita tare da Fati Nayo Fulanin Asali, Kyauta Dillaliya ta Dadin Kowa	Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 47, shirin ya tattauna da Fati Nayo Fulanin Asali, wadda aka fi sani da Kyauta Dillaliya ta Dadin Kowa, inda ta amsa tambayoyin da suka shafi rayuwarta. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh	https://www.bbc.com/hausa/media-56992751
politics	Kudurori uku da matsin lambar mata ya tilasta wa majalisar Najeriya sake nazarinsu	"Majalisun dokokin Najeriya sun amince su sake duba wasu ƙudiri uku da suka shafi mata ciki har da ƙudirin da zai ba su kashi 35 cikin 100 na muƙaman siyasa, wanda 'yan majalisar suka ƙi amincewa da su tun farko. Matakin na zuwa ne yayin da aka yi bikin Ranar Mata ta Duniya ranar Talata, inda a Najeriya ɗaruruwan mata suka gudanar da tattaki zuwa zauren majalisar a karo na biyu don matsa wa hukumomi lamba su samar da dokokin da za su taimaka musu. A cewar Majalisar Wakilai, sun ƙi zartar da ƙudurorin ne sakamakon sun gaza samun ƙuri'un da suka dace yayin da ake kaɗa ƙuri'u kan ƙudurorin da za a sauya a Kundin Tsarin Mulkin Najeriyar na 1999 a makon da ya gabata. ""An sake mayar wa babban kwamiti ƙudirorin don sake duba su ranar Talata bisa amincewar Kakakin Majalisa Femi Gbajabiamila da kuma Majalisa,"" in ji majalisar. 'Yan majalisar sun yi watsi da ƙudiran ne duk da cewa Matar Shugaban Najeriya Aisha Buhari ta je zauren majalisar da kanta lokacin da kwamatin gyaran kundin mulkin zai miƙa rahotonsa don tabbatar da cewa ƙudiriron sun samu shiga. Hakan ya sa matan suka hana shiga da fita inda suka yi zaman dirshan a bakin ƙofar majalisar har sai da shugabannin majalisar suka rarrashe su. An hangi mata 'yan majalisa na murna a ranar Talata na murna da sowa a zauren majalisar jim kaɗan bayan sanar da matakin sake duba buƙatun nasu. Waɗanne ƙudurori ne? ""Wannan wani abin farin ciki ne a gare mu matan Najeriya da jin wannan labari cewa majalisa za ta sake dubawa, ba ma mu kaɗai ba har da na ƙasashen waje,"" kamar yadda 'yar Majalisar Wakilai Zainab Gimba ta shaida wa BBC Hausa. ""Wannan alama ce da ke nuna cewa haƙarmu za ta cimma ruwa kuma hakan ne ke ƙara mana ƙarfin gwiwa. ""Za mu ci gaba da bi muna wayar musu da kai cewa ba wai maganar mata ba ce kawai, mu ma wani ɓangare ne na al'umma."" Ƙudirorin su ne: Ɗaya daga cikin ƙudirorin shi ne wanda ya nemi a sauya tanadin kundin tsarin mulki game da mijin da 'yar Najeriya ke aure ɗan ƙasar waje idan yana so ya samu shaidar zama ɗan Najeriya. Ƙudirin ya tanadi cewa duk wani ɗan ƙasar waje da ke auren wata 'yar Najeriya yana damar neman shaidar zama ɗan ƙasa. Da ma tuni kundin tsarin mulki ya tanadi bai wa matar da ɗan Najeriya ke aure 'yar ƙasar waje damar zama 'yar ƙasa kai-tsaye. Wani ƙudirin da matan suka gabatar shi ne wanda ya nemi a bai wa mace damar zama cikakkiyar 'yar jihar da mijinta ya fito. Ƙudirin ya nemi mace za ta zama 'yar jihar da aka haifi mijinta bayan shekara biyar da aure. Ƙudiri na uku shi ne wanda matan ke son a ba su kashi 35 cikin 100 na dukkan muƙamai a cikin jam'iyyun siyasar Najeriya. Kazalika, ya buƙaci a tanadar wa mata kashi 35 cikin 100 na kujerun wakilci a majalisun siyasar ƙasar. Ƙudurorin da 'yan majalisa suka amince da su Yayin ƙuri'ar da suka kaɗa don gyaran kundin tsarin mulkin, ƴan majalisar sun jefa ƙuri'a kan batutuwa kusan 70 waɗanda aka amince da waɗanda ba a amince ba. Ƙudurorin da ba a amince da su ba"	https://www.bbc.com/hausa/labarai-60674193
entertainment	...Daga Bakin Mai Ita tare da Hauwa Garba, Sabirar Gidan Badamasi	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 76, shirin ya tattauna da ƴar fim Hauwa Garba wacce aka fi sani da 'Yar Auta ko Sabirar Gidan Badamasi, inda ta amsa tambayoyin da suka shafi rayuwarta da fina-finai. A cikin hirar ta shaida mana cewa ta taɓa auren marigayi Rabilu Musa Ibro har ma sun haifi ɗa sai dai ɗan ya rasu. Sannan a yanzu tana da ƴa budurwa da take shirin fara fitowa a fina-finai. Tsarawa da gabatarwa: Halima Umar Saleh Daukar bidiyo da tacewa: Abdulsalam Usman Abdulkadir	https://www.bbc.com/hausa/media-59585654
entertainment	..Daga bakin mai ita tare da Isa Feroz Khan: Ina da na sanin abubuwa da dama	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 10, shirin ya tattauna da Isa Adam wanda aka fi sani da Isa Feroz Khan kuma ya bayyana irin abubuwan da suka fi burge shi a rayuwarsa da kuma irin zabin macen da zai aura. Bidiyo: Fatima Othman Wasu na baya da za ku iya gani	https://www.bbc.com/hausa/labarai-51127149
entertainment	Sauyin da aka samu a masarautar Burtaniya karkashin mulkin Sarauniya	"Zamanin mulkin Sarauniya ya bijiro mata da sauye-sauye iri-iri a dangantakarta huldarta da mutane. Karfin halin Sarauniya Elizabeth ne ya sanya ta tabbatar da cewa akwai bukatar sauya fasalin al'amura, domin jin akwai yiwuwar juyin-juya halin salon zamantakewar al'umma da ke gudana a wajen kofofin shiga fadarta. An haifeta a zamanin ban girma da tsauraran dokokin fada, al'amuran da suka wanzu matuka gaya a karni na 19 fiye da na 20. Duk da tashin-tashinar kashe-kashe na babban yaki, al'ummar Birtaniya har yanzu kimar yawan dukiya da matsayin mukami na da tasiri. Dokokin tafiyar harkokin sarauta, tare da dangantakar sarauta da mutanen waje, suna da tsauri, kuma ana ganin da wuya a sauya su. A lokacin da ta kama ragamar mulki, mafi yawan taswirar duniya an shafeta da launin ja, wato gadon daular mulki da aka yi rugu-rugu da ita, amma ba a lalata gaba daya ba, sanadiyyar yakin duniya na biyu. Ta hau gadon sarauta tana matshiyar mace mai karfin hali, in an kwatantata da mazan da shekarunsu suka tasa, a cikin gida da kasashen waje. An yi ta magana kan sabon zamanin Elizabeth,  kamar yadda Sa Winston Churchill ya yi nuni kan hakan, al'amarin da ya yi kafada-da-kafada da cire sasarin tsuke aljihun gwamnati bayan kammala yaki. Makomar sarauta ta samu cikakkiyar kariya. Kowace irin suka daga rukunin masu akidar zaben shugaba (ta hanyar kada kuri'a a dimokuradiyya) ko masu adawa da sarauta an kebe su a can gefen harkokin siyasa. Amma a shekarar 1957 al'umma ta yi ta tafka muhawara kan matsayin sarauta a zamanin wayewar kai, kuma ko tantama babu lamarin ya kunno kai daga wanda ya gaji kimar matsayi a jam'iyyar Conservative. Lord Altrincham, wanda daga bisani ya yi watsi da kimar matsayinsa ya koma sakayau kawai wato John Grigg, ya rubuta wata makala a mujallar Ingilishi ta kasa (National and English Review ) ta kwararru, wadda ba ta cika kewayawa ba sosai ba. A cikinta, ya yi magana kan matashiyar Sarauniya cewa, ""munin lamarin rashin samun cikakken horo"" wannan aiki, inda ya yi nuni da irin salon maganarta a matsayin ""cukurkudadden lamari"", kuma ya ce kimar mutuntakarta na nuni da ""natsattsiyar 'yar kwalisar  'yar makaranta da ke ji-ji-da-kai."" Dangane da sarauta, cewa ya yi, za ta tunkari ""lamarin da ba zai sabu ba, wato lokaci guda na kara-zube da kimar mukamin matsayi na daban."" Caccakar ntashintashintar da ta biyo bayan fitowar makalar ta bayyana bambamcin da ke tsakanin al'umma game da yadda suka dauki salon sarauta. Altrincham ya yi ikirarin cewa makalarsa an yi ta ne ""ba da wata manufa ba fiye da hidima ga tsarin sarauta, don karfafata, sannan a tabbatar da dorewarta. Don tana da kimar kyawun tasirin da ba ta kamata a yi watsi da ita ba."" Kiran da aka yi na ""hakikanin rashin matsayi da Kotun kasashen rainon Birtaniya na Commonwealth"" da fargabarsa kan yadda ake ilimantar da Yarima Charles, masu kaunar sarauta sun kashe bakin tsanya (watsi da batutuwan da aka bijiro da su). Altrincham  ya sha tsokana da hantara a titi a hannun masu kaunar daular mulkin sarauta, daidai lokacin da fito daga dakin shirye-shiryen talabijin. Amma dai makalarsa ta yi tasiri jan ra'yin mutane suka fara jefa alamar tambaya game da tsaurara al'amuran da ke jan ragamar kasar. Sai masu shekaru 60 da doriya suka fara bude sabon babi. Sai matasan da a da jinsu kawai ake yi ba a ganinsu suka fara bayyana a fili ta kafar suturu da tsarin rayuwa da kade-kade da raye-raye. Shirye-shirye irin su Wannan makon ne da babu tausayi (That Was The Week That Was mercilessly) ya rika caccakar manya da managarta, yayin da abin kunya da ke tattare da lalatar babban mutum da 'yar kwalisar tallata haja ta jawo m,utane suka rika ganin cewa sarauta ma ba ta da kariya. Abu na biyu kuwa, matsayin Sarauniya na shugabancin kungiyar kasashe rainon Birtaniya ya kara kimar daraja yayin kasashen da ke karkashin mulkin mallaka suka yi ta samun 'yancin kansu. A samu ziyarce-ziyarce ba kakkautawa a kasashen da suka dade da sababbin da suka shigo kungiyar rainon Birtaniya, kuma Sarauniya ta yi kokari na musamman wajen karfafa tattauna da hadin gwiwa dangantaka tsakanin kasashe masu arziki da masu tasowa. A Yunin 1969 wani shirin kundin bayanai na BBC mai taken Iyalanb gidan Sarauta ya fayyace wa mutane wata mahanga sabanin yadda a da suke kallon sarauta. An ga Sarauniya a bakin aiki da wajen was, inda take bayani a Fadar Buckingham da halartar taron jami'an diflomasiyar kasshen waje da yadda take shakatawa tare da iyalanta a Balmoral, al'amuran da suka hada da lamura masu kayatarwa da za a yi ta tunawa, kamar yadda take a wajen gasa nama. Sai dai bude waznnan kafa ba kowane ya dadin yin hakan ba. Domin wasu fadawa da masu bayar da shawara a fada na da tabbacin cewa bude babbar kafa ga kafofin yada labarai, jigon lamarin da ke tattare da Iyalan gidan sarauta, kimar martaba ta daban an yakiceta. Wannan sabon salon bude kafa an fi alakanta shi da kawun basaraken Duke na Edinburgh, Lord Mountbatten na Burma. Irin fahimtarsa kan yadda Iyalan gidan sarauta ya kamata su zamo, an yi masa lakabin salon Mountbatten - ko a Ingilishi -""Mountbattenism"",  lamarin da marubucin tarihin Sarauniya, Ben Pimlott ya bayyana a takaice da "" zaburarwar jan ra'ayin al'umma."" Bukukuwan da suka hada da kaddamar da sarautar Yarima na Wales a gidan sarautar Caenarfon a shekarar 1969 da bikin cikar sarauniya shekara 25 a karaga cikin shekarar 1977, duk an yi su ne da manufar nuna cewa masu sarauta daidai suke da mutane. Duk da dimbin nasarorin da aka samu, wasu 'yan yankin Welsh da ke da akidar 'yan kasanci sun yi mummunar sukar lamirin bikin da aka gabatar. Wannan yaye rufin da ya kange su ya tafi kafada-da-kafada da sauye-sauyen tsarin hada-hadar kashe kudin Iyalan gidan Sarauta. Yawan kudin da majalisar kasar ke biya don gudanar da ayyukan Sarauniya an rage shi, inda Sarauniya ta fara biyan haraji kan kudin da take samu daga jarin da ta zuba a harkokin kasuwanci, kuma an yi matukar rage yawan kudin da take kashewa wajen gudanar da harkokin gidanta. Abin takaicin shi ne matasan gidan sarauta babu wani katabus da suka yi wajen farfado da kimar martarbar mutuntakar sarauta. Yayan sarauniya uku daga cikin hudu sun sajmu matsalar watsewar aurensu, tare da al'amuran da suka hada Sarauta ta rusa kanta, sun kara rage goyon bayan al'umma ga masu mulkin sarauta. Sanadiyyar takaddamar da aka tafka kan ko wa zai biya asarar da aka tafka a gobarar gidan sarauta na Windsor, Iyalan gidan sarauta sun yanke matsayar bayar da gudunmuwa wajen kawo ci gaban muhawarar a zamance. Rukunin masu neman mafi na The Way Ahead group, wanda ya kunshi 'yan gidan sarauta da manyan fadawa, an yanke cewa za su su rika haduwa domn tattaunawa sau biyu a shekara. Jerin al'amuran da rukunin masu neman mafitar za su rika tattaunawa a kai sun hada da makomar sarauta da mkudin gudanar da harkokin sarauta, tare da yadda za a jawo ra'ayin al'umma su yi wa sarauta kyakkyawar fahimta. Duk da cewa sun yi kokarin kaucewa l'amuran tashin hankali a kasar, Iyalan gidan sarauta sun yi fama da sukar lamiri daga al'umma bayan mutuwar Diana, Gimbiyar Wales a Agustan 1997. Sauraniya da ke hutunta na bazara a Balmoral da ke Scotland, ta sha suka saboda kin dawowarta Landan ko yi wa al'umma ta'aziyyar surukarta da suka rabu da danta. Abin da masu sukarta suka kasa fahimta, shi ne, Sarauniya a matsayinta na kaka mai nuna kula, ta ji cewa kamata ya yi ta killace kananan ''ya'yan Diana daga idon al'umma, ta yadda za su yi jimamin rashin cikin gidanbsu a kebe. Dimbin mutane sun yi watsi da al'adar Birtaniya da ta taso a cikinta, inda suka koma barkwancin alhini. Bayan da wata jarida ta yi t akambama kiraye-kirayen ganin Sarauniya ta dawo Landan, inda ta yi jawabi kaitsaye aka watsa ta talabijin, inda t ayi ta'aziyyar tsohuwar surukarta. Shigowar sabon karni zai ci gaba da bijiro da sauye-sauye ga tsarin sarauta. Muhimman ranaku - su ne na hada-hadar kasuwnaci da yada labarai da ayyukan fasaha sun kasance ana aiwatar da su, inda suka hada da kai ziyarce-ziyarce a birnin da bayyana a shirin BBC EastEnders. Lamarin da ya fi ""sosa-zukata"" sarauta ta kafu kn turbar mabambantan al'adun Birtaniyawa da addinai. Ta yiwu ma'auni mafi kyau na dabarun cin nasarar goyon bayan al'umma, shi ne bukukuwan da aka gudanar na cikarta a karaga shekaru 50 cikin shekarar 2002 da na cikarta shekaru 60 a karaga, wanda aka gudanar shekaru 10 da suka gabata. Miliyoyin mutane sun fito a daukacin bukukuwan lokacin da Sarauniya take kewaya kasar Birtaniya, inda aka nuna kauna a fili ga sarauniya. Lokacin da aka haifi mashahurin tattaba kunnenta Yarima  George na Cambridge a shekarar  2013, lamarin tamkar cankar cacar tabbatar da cewa zai gaji sarauta, ana dai kara ganin lamarin tamfar kariya ce. Ko wadanne irin sauye-sauye suka faru a cukurkudaddiyar dangantakar sarauta da mutane, al'amarin da ya bayyana karara, shi ne har yanzu al'umma na karfafa  nuna goyon baya ga Sarauniya. A wajen mutane da dama, har yanzu ita ce mai bayar da tabbaci ga al'umma a Birtaniya, wadda ta yi matukar sauya tun daga zamanin da ta kama ragamar mulki. Tare da tallafin Basaraken Duke na Edinburgh, Basarakiyar Birtaniya mafi dadewa a karagar mulki, ta samu nasarar juya akalar sarauta, inda ta kai ga gaci zuwa karni na 21. ©Dukkan hotunan na da hakkin mallaka"	https://www.bbc.com/hausa/labarai-47244440
business	'Yar shekara 15 na kwana da maza 15 a Abuja don biyan bashi	"Za ku iya mamakin yadda yarinya 'yar shekara 15 kacal da ke gararamba a Abuja ke kwanciya da maza 15 domin kawai ta biya bashin da ake bin ta. Wannan ne irin mummunan halin da Ngozi (Sunan da muka ba ta) ta kwashe watanni tana fuskanta a wani otel da ke unguwar Lugbe a Abuja. Ngozi ta fada wannan hali ne bayan da wata makwabtciyarsu a wani kauye da ke jihar Anambra ta yi mata alkawarin taimaka mata ta hanyar biyan kudin makaranta idan ta biyo ta zuwa Abuja. Ta ce ""Madam takan umarce ni da sanya guntun siket da karamar riga. Nakan kwanta da maza 15 a kan naira 1000 kan kowane mutum, nakan hada 15,000 a kowace rana domin biyan ta bashi."" Hukumar yaki da safarar mutane ta Najeriya NAPTIP ta ce kimanin kashi 75 na yara irin su Ngozi da ake fatauci daga wata jiha zuwa wata, a Najeriya, suna fadawa ne hannun miyagun mutane. Mercy (Wadda muka canza wa suna) na daya daga cikin irin su. Ita ma ta shaida wa BBC cewa an yaudare ta ne aka kai ta otel din da aka kai Ngozi, a unguwar Lugbe da ke Abuja. Ta ce ta yi yunkurin guduwa bayan ta kwashe watanni tana yi wa wadda ta kawo ta bauta, amma sai matar ta kama ta, inda ta yi amfani da reza wurin tsattsaga mata jiki. Wurin da wannan otel yake a unguwar Lugbe da ke Abuja, mazauni ne na talakawa. Babu hanya mai kyau ko kwalta, amma akwai kananan otal marasa kyawu da dama a yankin. Wakiliyar BBC Pidgin ta je daya daga cikin irin wadannan otel, ta iske kananan yara mata sanye da matsattsun kaya, yayin da wasu samari ke zaune a waje suna shaye-shaye. Wakiliyar BBC ta nuna kamar cewa ita ma tana da kananan yara da take son ta kai su, su yi aiki a otel din. Sai wanda ta iske ya ce mata ta zabi daki guda a cikin otel din inda za ta ajiye yaran idan ta zo da su. Inda ya kara da cewa za ta rinka biyan kudi naira 10,000 a kowane mako. Sai ya ce mata idan yaran da za ta kawo din kanana ne, ta fada masu, su ce shekarunsu 20 ne ko kuma sama da haka. Sun fada wa wakiliyar BBC cewa yaran da za ta kawo su rinka yin karuwancin za su rinka sama mata kudi tsakanin naira 10,000 zuwa 15,000 a kowace rana. Shugabar hukumar yaki da safarar mutane ta Najeriya NAPTIP, Julie Okah-Donli ta shaida wa BBC cewa akwai kananan yara da yawa wadanda ake tursasa wa shiga karuwanci a kasar. Ta ce ""Matukar maza za su ci gaba da daukar karuwai, to kuwa za a ci gaba da sanya kananan yara cikin harkar karuwanci."" Ta ce hukumar NAPTIP ta kama otel-otel da dama wadanda ake ajiye kananan yara domin karuwanci, ta rufe su kuma ta kai masu otel din kotu. Ta ce yayin da ake ci gaba da yi wa irin wadannan mutane shari'a a kotuna, yaran da aka ceto irin su Ngozi da Mercy, an tattara su a wuri guda a birnin na Abuja, inda ake koya masu sana'o'in dogaro da kai."	https://www.bbc.com/hausa/labarai-50262171
religion	Bidiyon Ku San Malamanku tare da Farfesa Sani Zahradden	Danna hoton da ke sama don kallon bidiyon: Shirin Ku San Malamanku na wannan makon ya tattauna da Farfesa Sheikh Muhammad Sani Zaharaddeen, wanda shi ne babban limamin Jihar Kano.	https://www.bbc.com/hausa/articles/cpdnjz4z7vjo
sports	A﻿bin da ya kamata ku sani kan wasan Premier ranar Asabar	Z﻿a a ci gaba da wasannin mako na 14 a gasar Premier League ranar Asabar, bayan da Arsenal ke jan ragamar teburi mai maki 28. M﻿anchester City ce ta biyu da tazarar maki biyu, tsakaninta da Arsenal sai Tottenham ta uku, sannan Newcastle United ta hudu. G﻿a bitar wasannin da za a buga ranar Asabar B﻿OURNEMOUTH DA TOTTENHAM Bournemouth za ta karbi bakuncin Tottenham ranar Asabar, bayan da kungiyar ke mataki na 14, Tottenham kuwa tana ta uku a saman teburi. Mai tsaron raga Neto ba zai buga wa Bournemouth wasan ba, dan kwallon Brazil ya ji rauni a wasa da West Ham watakila ya dade yana jinya. M﻿ark Travers ne zai maye gurbinsa, watakila Dominic Solanke ya buga wasan, bayan rauni da ya ji ranar Litinin. W﻿atakila Tottenham ta hutar da Cristian Romero wanda ya buga wasa da Sporting a Champions League, bayan da ya murmure daga jinya. Har yanzu 'yan wasan Tottenham Dejan Kulusevski da kuma Richarlison na jinya. B﻿RENTFORD DA WOLVES Brentford tana mataki na 11, ita kuwa Wolves tana ta 19 a kasan teburin Premier League. Ben Mee da Keane Lewis-Potter na Brentford sun murmure, sai dai har yanzu da sauran lokaci ga Christian Norgaard duk da ya fara yin atisaye. Pontus Jansson and Aaron Hickey na jinya har bayan gasar kofin duniya. Har yanzu Raul Jimenez na jinya, amma ya fara atisaye a Mexico, inda yake jinya. Wadanda ke jinya sun hada da Chiquinho da Pedro Neto da kuma Kalajdzic yayin da ake sa ran nan gaba kadan Toti zai koma fagen daga. BRIGHTON DA CHELSEA A﻿ karon farko Graham Potter zai fuskaci tsohuwar kungiyarsa Brighton tun bayan da ya koma Chelsea a watan jiya. C﻿helsea wadda take ta biyar a kan teburin Premier ta ziyarci Brighton ta tara, wadda Potter ya horar kaka uku. S﻿ai dai mai tsaron bayan Brighton Joel Veltman ba zai yi wasan ba, sakamakon jinya. Ana sa ran Kaoru Mitoma da Adam Lallana za su buga karawar, bayan da suka koma yin atisaye. Mateo Kovacic zai iya buga wa Chelsea wasan, duk da gajiya da ke damunsa, bayan karawa da Salzburg a Champions League. Kalidou Koulibaly ya kusan komawa atisaye, yayin da N'Golo Kante da Reece James da kuma Wesley Fofana ke jinya. C﻿RYSTAL PALACE DA SOUTHAMPTON C﻿rystal Palace za ta karbi bakuncin Southampton ranar Asabar a Selhurst Park. P﻿alace tana mataki na 13, Southampton tana ta 16, bayan wasannin mako na 13. P﻿alace ba ta da sabbin 'yan wasan da suka ji rauni, illa dai James McArthur, Chris Richards, Jack Butland da kuma Nathan Ferguson na ci gaba da yin jinya. S﻿ai dai dan wasan Palare Cheick Doucoure zai koma taka leda, bayan da bai buga wasa da Everton ba, sakamakon dakatar da shi karawa daya da aka yi. D﻿an wasan Southampton, Ainsley Maitland-Niles zai buga karawar Asabar, bayan da bai buga wasa da Arsenal ba, kungiyar da ta bayar da shi aro domin buga wasanni a St Mary. Romeo Lavia da Armel Bella-Kotchap na jinya amma ana sa ran za su koma taka leda a watan gobe. Kyle Walker-Peters da Tino Livramento ba a sa ran za su koma buga tamaula a cikin shekarar 2022. FULHAM DA EVERTON F﻿ulham, wadda take ta bakwai za ta kara da Everton ta 12 a teburin babbar gasar tamaula ta Ingila ta kakar nan. Kenny Tete zai koma buga wa Fulham tamaula karkashin Marco Silva, bayan da bai yi wa kungiyar wasa biyar ba, sakamakon jinya. Silva bai da sabbin 'yan kwallon da suka ji rauni. Nathan Patterson zai koma buga wa Everton tamaula, bayan jinya da ya sha. Frank Lampard bai da sabbin 'yan wasan da suka ji rauni. Yerry Mina da Ben Godfrey da Andros Townsend suna ci gaba da jinya. L﻿EICESTER CITY DA MANCHESTER CITY Leicester wadda take ta 17 a kan teburin Premier League za ta karbi bakuncin Manchester City. wadda take ta biyu. Jonny Evans zai iya buga wa Leicester wasan, haka shima Wilfred Ndidi ya warke, amma Ricardo Pereira da Ryan Bertrand na jinya. Da kyar ne idan dan wasan Manchester City, Erling Haaland zai buga karawar, wanda aka sauya a fafatawa da Dortmund a Champions League. An ce Joao Cancelo ya warke, bayan da aka sauya shi a karawar ta Jamus, sai dai Kalvin Phillips da kuma Kyle Walker na ci gaba da jinya. LIVERPOOL DA LEEDS UNITED L﻿eeds United wadda take ta 18 a kasan teburin Premier ta ziyarci Liverpool ta takwas, domin buga wasan Premier League a Anfield ranar Asabar. Watakila Thiago Alcantara ya buga wasan, bayan ciwon kunne da ya yi. Ana sa ran Jordan Henderson ya buga karawar, bayan da aka sauya shi a wasan Champions League wasa da Ajax. Watakila a saka Alex Oxlade-Chamberlain, bayan da ya kasa buga gasar Zakarun Turai, Naby Keita, Joel Matip, Luis Diaz, Diogo Jota da kuma Arthur Melo na jinya. Leeds na fama da 'yan kwallonta biyar da ke jinya da suka hada da Tyler Adams da Luis Sinisterra da Rodrigo da Liam Cooper da kuma Joe Gelhardt wadanda ake son auna koshin lafiyarsu. Har yanzu Leo Hjelde da Archie Gray na jinya, yayin da Stuart Dallas na daf da komawa taka leda. N﻿EWCASTLE UNITED DA ASTON VILLA Newcastle wadda take ta hudun teburi za ta kece raini da Aston Villa ta 15 a kasan teburin kakar bana. Allan Saint-Maximin zai koma yi wa Newcastle tamaula, bayan raunin da ya ji tun cikin watan Agusta da ya yi minti 12. Elliot Anderson zai iya buga karawar, sai dai Karl Darlow da Paul Dummett da Emil Krafth da Matt Ritchie da kuma Alexander Isak na ci gaba da jinya. A shirye Lucas Digne yake ya koma buga wa Aston Villa tamaula, wanda ya yi jinya tun daga watan jiya Boubacar Kamara da Diego Carlos da Ludwig Augustinsson na ci gaba da murmurewa.	https://www.bbc.com/hausa/articles/cj5zn01y9mmo
technology	Daya daga cikin manyan taurari na 'dab da yin bindiga'	"Masana ilmin taurari a fadin duniya da suka hada da kwararru da ma wadanda ba kwararru ba sun zuba ido don jiran ganin daya daga cikin muhimman damarmaki a rayuwar duniya. Ana tunanin cewa guda cikin taurarin da ke kan gaba wajen haska sararin samaniyar duniya da ake kira (Betelgeuse), na daf da gushewa dungurungun gabanin lokacin da aka yi hasashe tun da farko. Hakan dai na nufin cewa tauraruwar za ta tarwatse. Ko da yake da ma can masana sun yi hasashen faruwar hakan, sai dai a yanzu a iya cewa sabbin al'amura da suka faru a baya-bayan nan sun nuna akwai wata a kasa. To a kashin gaskiya dai da ma an riga da an ayyana Betelgeuse a matsayin ""tauraruwa mai wanzuwa"" kana batun fashewarta al'amari ne na yaushe zai faru? Ta shafe kusan shekaru miliyan takwas zuwa goma, idan aka kwatanta da shekaru biliyan hudu na rana, sai dai tana karar da makamashin rayuwarta cikin hanzari. Tauraruwar dai jazazur take kuma a yanzu tana kusantar ajalinta. Sannan kuma ita wannan tauraruwa tana da girman gaske, takan kara girma sannan daga baya ta rika tsakurewa da kanta cikin buwayar Ubangiji, tana da jan hankali kwarai da gaske domin nisanta ya ninka daga inda muke zuwa wurin da rana take sau 550 zuwa 920, turkashi! Daniel Brown, wani mataimakin farfesa ne a fannin ilimin sararin samaniya a Jami'ar Nottingham Trent, ya bayyana wa BBC cewa: ""Tunanin da ake yi na tarwatsewarta na iya aukuwa daga nan zuwa kowanne lokaci. A 'yan watannin da suka gabata masana ilimin taurari sun lura cewa (Betelgeuse) ta yi rauni sosai, masu bincike daga Jami'ar Villanova a Amurka sun yi ikirarin cewa a watan Disamba tauraruwar ta gama cin zamanancinta. Halin da duniya ta tsinci kanta a ciki ya haifar da jita-jitar cewa babbar tauraruwar ta kusan gushewa. Masana kimiyya sun yi ittifakin cewa asarar tauraruwar ba karamar asara ba ce musamman ta fuskar haska duniya. Sarafina Nance, wata jami'ar kimiyyar sararin samaniya a California da ke nazari a kan (Betelgeuse), ta yi wani rubutu a shafinta na Twitter cewa ""A yayin da babbar tauraruwa ke daf da gushewa to ya kamata a kwana da sanin muhimmancinta. Emily Brundsen, wani masanin kimiyyar lissafi ne a Jami'ar York, ya gaya wa BBC cewa ""ba mu taba samun damar sa ido kan yadda ayyukan tauraruwar ke gudana ba, don haka ko da yaushe akwai yuwuwar (fashewar ta kwatsam)''. Me zai faru a yayin fashewar? Fashewa ce mai tsoratarwa da kada hanta, kuma ko shakka babu zata amayar da makamashi mai dumbin yawan gaske. Ba za ta gushe ba tare da an san da hakan ba. ""A 'yan kwanaki, Betelgeuse za ta zama mai haske kamar cikakken Wata,"" in ji Brown, daga bisani kuma sai ta kara gaba. ""Zai yuwu ta bayyana da tsakar rana."" Wannan tasiri na iya wuce tsawon watanni. Tsaya tukunna, muna cikin hadari kenan? Eh toh.. zancen dai shi ne idan tauraruwar ta fashe, hasken duniya na iya sauyawa baki daya. Fashewar taurari a baya na da alaka da karuwar zafin yanayi, kana hakan na iya cutar da ƙwayoyin halittun da ke rayuwa a sararin samaniya. Labari mai dadi shi ne cewa mu tamu ranar girmanta bai kai ta iya fashewa kamar Betelgeuse ba. Sannan masana kimiyya na kallon Betelgeuse a matsayin tauraruwar da ba ta da hadari ga tamu duniyar. ""Betelgeuse na ba mu dama don lura da tsarin juyin halitta a cikin mutuwar wata tauraruwa da kuma ƙarin fahimta game da dunkulallun halittu ,"" in ji Emily Brundsen. ""Idan ta fashe a yanzu, zai zama mafarki mai ban tsoro ga duk masu ilimin sararin samaniya, kamar yadda ya zama dole mu sake tunani game da abin da muka sani game da taurari."" ""Amma zai iya kasancewa abu mai kayatarwa."" Me yasa yake da wuya a san lokacin da zata fara gushewa? Ko da yake an jima da adana bayanan ""mutuwar taurari"" da kuma tsarin gushewar su, sai dai ba a taɓa bibiyar lamarin sannu a hankali ba."	https://www.bbc.com/hausa/labarai-51279060
religion	Yadda za ku gane idan azumin da kuka yi na Ramadan ya karbu	"Latsa alamar lasifika da ke sama domin sauraron cikakkiyar hirar Sheikh Triumph Limamin masallacin Triump, Sheikh Lawal Abubakar Shu'aib ya ce magabata sun ce dorewar ayyukan alherin da mai azumi ya lakanta a watan Ramadan na nuna irin yadda mutumin ya yi dace a watan. Ya ce ""ba karamar hasara ba ce ga mutum a ce bayan watan Ramadan bai iya ci gaba da abubuwan da ya koya ba na ayyukan alheri kasancewar watan ramadan makaranta ce."" Sheikh Lawal ya kara da cewa magabata na cewa dorewa da ayyukan alheri bayan Ramadan na nuna mutum ya ci jarrabawa a watan Ramadan a saboda haka ya kamata musulmi ya ci gaba da ibada kamar sallar dare da karatun alkur'ani da yawan ciyarwa da kuma kyauta. Dangane da sallar dare, Sheikh ya ce ""ba wai ana nufin mutum ya takuarawa kansa ba. Abin da ake nufi shi ne mutum ya kasance yana sallar dare daidai gwargwado. Abin da ake so shi ne mutum ya dawwama yana aikin alkairi duk kankantarsa."" Har wa yau, Sheikh Lawal ya kuma nanata muhimmancin azumin 'Sitta Shawwal' wato guda shi da ake yi a watan Shawwal. ""Duk wanda ka ji yana cewa azumin Sitta Shawwal bidi'a ne to ko dai bai sani ba ko kuma akwai wani abu a zuciyarsa"", in ji Sheikh Lawal Abubakar."	https://www.bbc.com/hausa/labarai-57149781
health	Binciken Amurka ya gano jemagun da ke bai wa juna tazara idan ba su da lafiya	"Wani sabon bincike ya nuna cewa jemagu kan yi nesa da junansu a lokacin da suka kamu da rashin lafiya, yayin da sukan takaita yadda suke mu'amala a kusa da junansu da kuma takaita yawan adadin wadanda za su rika mu'amala da su. An gano wannan halayya ne a cikin dakin bincike, amma kuma masana kimiyya sun gudanar da binciken ne kan wasu jemagun daji masu shan jini a kasar Belize da ke yankin tsakiyar Amurka. Masana kimiyyar a jami'ar jihar Ohio ta Amurka, sun wallafa binciken nasu a mujallar nazarin halayyar yanayin  kasa, Sun bi diddigin wasu jemagu da ke rayuwa a wani kogon bishiya, bayan da suka makala wasu kananan na'urorin daukar hoto, don gano yadda suke mu'amala da juna. A wani bangare na wannan bincike, masanan sun yi wa jemagun allurar wani sinadari da ake kira lipopolysaccharide, da ya saka garkuwar jikinsu ta kasance tamkar sun kamu da rashin lafiya, don gano ko halayyarsu za ta sauya. Gabaki daya, jemagu 31 da daya ne, yayin da sauran jemagun aka yi musu nau'in allurar da ba zata taba garkuwar jikin na su ba. Masu binciken sun ce babu ko da daya daga cikin jemagun da ya samu cutarwa a lokacin binciken. Masana sun gano cewa 'jemagu marasa lafiya,'wadanda aka jirkita garkuwar jikinsu, sun kaurace wa jemagu 'yan uwansu fiye da wadanda ke cikin koshin lafiya. Ba su yarda su yi mu'amala da sauran jemagun ba, sun kuma takaita zirga-zirga kana suna nuna alamun jin barci fiye da sauran. Wannan banbancin halayya ya ragu cikin sa'oi shida da yi musu allurar, kana a lokacin da jemagun ke barci ko kuma suka fita neman abinci. Bayan sa'oi 48,  karfin allurar ya sake su gabaki daya, kuma jemagun sun ci gaba da yin mu'amala tare kamar yadda suka saba. A lokacin da suka fara rashin lafiya, da wuya jemagun su yada wata kwayar cuta a cikin daji saboda sukan yi nesa da jemagun da ke da koshin lafiya. Jagoran binciken,  Simon Ripperger,  ya yi wa wannan lakabi da ' kaurace mu'amala da juna na dole' tare da yin amanna cewa irin wannan halayya ka iya fadada a tsakanin sauran dabbobin dajin fiye da yadda muke tsammani. ""Na'urorin sun kara mana basira kan yadda halayyar mu'amaalar jemagu kan sauya da sa'a zuwa sa'a, har ma daga minti zuwa minti a lokutan dare da rana, da ma lokacin da suke boye cikin duhuwar kogon bishiya, '' in ji Simon Ripperger daga jami'ar  Ohio . Kauracewa juna na dole zai yi kyau ga mutanen da suka ji ba sa jin dadin jikinsu su kasance kwance a gado, fiye da kasancewa a cikin jama'a. Wannnan halayya na da amfani ga lafiyar dabbobin daji da ke tare wuri guda saboda hakan ka iya hana yaduwar cututtuka a tsakaninsu."	https://www.bbc.com/hausa/labarai-54730239
politics	Najeriya: Anya shugaba Buhari zai sanya hannu kan dokar zabe?	"Ɗaya daga cikin manyan alƙawurran Shugaban Nijeriya Muhammadu Buhari shi ne inganta zaɓen ƙasar tsawon mulkinsa, sai dai ga alama wankin hula yana neman kai shi dare. Kungiyoyin fararen hula dai sun  gudanar da zanga-zanga a Abuja, suna matsa wa shugaban ƙasar lamba don ya sa hannu a kan ƙudurin dokar zaɓen 2022. Kungiyoyin sun yi zanga zangar ce don neman shugaban na Najeriya ya yi abin da ya dace. Kungiyoyin sun ce  rashin sa hannun a kudurin dokar ya sa an makara a shirin tunkarar zaben 2023. Kungiyoyin sun ce doka ta yi tanadin cewa hukumar zabe ta sanar da  takamaimain ranakun zabe shekara guda kafin zuwan lokutan. Masu magana da yawun shugaba Buharin, na ta nanata cewa shugaban na dab da sa hannu kan kudurin dokar to amma har yanzu shiru. A baya dai shugaba Buhari ya sha nanata alkawarin inganta zabe a zauruka da dama kamar  a zauren cibiyar tabbatar da zaman lafiya ta Amurka. Rashin sanya hannu a kan dokar ballantana a tabbatar da fara aiki da ita na kara sanyaya gwiwar 'yan kasar. Masana kimiyyar siyasa a Najeriyar kamar Dakta Abubakar Kari ya shaida wa BBC cewa, shi a ganinsa abubuwan  da ke faruwa game da dokar zaben sun wuce shugaban na jan kafa. Ya ce. ""A hankali abubuwa na fitowa fili karara a kan cewa shugaban Najeriyar, baya son ya sanyawa dokar hannu ne"". Masanin siyasar ya ce ""Wannan shi ne karo na shida a tsawon shugabancin Buhari da ake kawowa masa wannan doka amma sai ya samu wani dalili don yaki saka mata hannu"". Dakta Kari, ya ce "" A yanzu fa 'yan Najeriya da dama sun daina gamsuwa ko kuma ba zasu gamsu da duk wani hanzari da zai bayar ba ganin cewa a baya ya ce idan aka cire wasu abubuwa a dokar zai sanya hannu gashi kuma an yin amma bai sa ba"". Babban abin da ke daure mini kai shi ne kamar shugaba Buhari bai damu da abin da tarihi zai fada a game da shi ba, in ji Dakta Kari. Masanin siyasar ya ce, duk da ya ke shugaba Buhari shi ya fi kowa cin gajiyar tsaftataccen zabe, to amma kuma ya zamo cikas game da yunkurin da ake shekara da shekaru na ganin cewa an gyara wannan doka ta zabe. Masana da masu fafutuka a Najeriya sun ce wannan lamari dai na da matukar hadari ga tarihin siyasar shugaba Buhari dama dimokradiyyar Najeriya. Da yawansu dai na ganin cewa jan kafar da shugaban kasar ke yi wajen kin sanya hannu a dokar zaben zai sanya a dauko dokar zaben 2010 ayi amfani da ita a 2023, hakan kuwa wani gagarumin koma baya ne ga siyasar Najeriya."	https://www.bbc.com/hausa/labarai-60488603
health	Aneera Kabeer: Matar da ta koma namiji ta so kashe kanta saboda ana ƙyamarta	"A watan Nuwambar bara, Aneera Kabeer ta halarci jarrabawar neman aiki ta 14 watanni biyu da suka gabata sanye da hula, da kuma takunkumi da ya rufe mata fuska sanye da kayan maza. Matar mai shekara 35, wadda ta mayar da kanta namiji, ta bayyana cewa ta ɗauki matakin ne sakamakon matsuwar da ta yi biyo bayan irin munanan kalaman da aka sha yi mata a jarrabawar neman aikin baya da ta halarta. Ta samu aiki na wucin gadi a wata makarantar gwamnati da ke a Jihar Kerala da ke kudancin India - sai dai ta yi zargin cewa an yi mata sallamar rashin adalci daga makarantar bayan watanni biyu. Shugaban makarantar ya ƙi yarda ya yi magana kan wannan batu. P Krishnan, wanda jami'in gunduma ne, ya bayyana cewa shugaban makarantar ya shaida masa cewa ba a sallami Ms Kabeer ba kuma ""ba ta fahimci yadda lamarin yake ba"". Bayan ta rasa yadda za ta yi, sai Ms Kabeer ta je wajen hukumar shari'a ta jihar a watan Janairu -ta bayyana cewa tana buƙatar lauya domin shigar da ƙara kan yunƙurin kashe kai a madadinta. ""Abin da kawai nake so shi ne na yi aiki domin na samu abinci. Sai dai hakan ya ƙi yiwuwa,"" in ji Ms Kabeer. Ta karanta littafai da suke nuna yadda mutum zai kashe kansa - sai dai Indiya ta bayar da dama ne kawai a kashe kai ba kai-tsaye ba. ""Na san cewa ba zan bari a amince mani a nan ba. Amma ina so a tura saƙo,"" in ji ta. Sai dai tana so ta ja hankalin ƙasar - kuma ta ja hankali na ƙarshe. Gwamnatin cikin sauri ta mayar da martani inda a yanzu ta samu wani aikin. Ms Kabeer ta fito fili ta bayyana cewa ba ta da niyyar kashe kanta, kuma abin da ta yi ba ta yi shi ba ne don ya zama ishara ga wasu. Sai dai irin wannan wasan kwaikwayon da ta yi ba a cika samunsa a Indiya ba. A shekarun da suka gabata, ƴan ƙasar Indiya na ta neman a samu sauyi da yi musu adalci, inda suka yi yajin aikin cin abinci tare da fitowa zanga-zanga ɗauke da lasifika. Masana halayyar ɗan adam sun bayar da shawarar amfani da irin abubuwan kirkin da Mahatma Gandhi ya bari na bore ga gwamnati ta hanyar ƙin tashin hankali wanda ya haɗa da azumi mai tsawo. Anagha Ingole, wadda take koyar da kimiyyar siyasa a Jami'ar Hyderabad, ta bayyana cewa irin abin da Ms Kabeer ta yi abu ne da ya kamata ya tuna wa gwamnati cewa ta gaza cika alƙawuranta. ""A wannan lamari, ƙasa ta gaza wajen cika alƙawarinta domin tabbatar da ƴan ƙasar sun samu aiki,"" in ji Ms Ingole wadda ta yi aiki sosai kan lamuran da suka shafi nuna wariya ko bambanci. An yi ƙiyasin cewa Indiya tana da kusan mutum miliyan biyu waɗanda suka sauya jinsinsy, duk da cewa masu fafutika sun ce adadin ya wuce haka. A 2014, Kotun Ƙolin Indiya ta yanke hukuncin cewa waɗanda suka sauya jinsinsu suna da ƴanci iri ɗaya da sauran jinsi. Sai dai duk da haka suna shan wahala wajen neman ilimi da lafiya a asibiti. Haka kuma da dama daga cikinsu ana tilasta musu rayuwa ta hanyar bara ko kuma karuwanci. Ms Kabeer ta bayyana cewa al'umma na buƙatar wakilci na siyasa da kuma gurabe na aiki. ""Ban taɓa neman ɗaukar irin wannan mugun mataki ba, amma wane zaɓi nake da shi?"" in ji ta. Girma a gundumar Palakkad da ke tsakiyar Kerala, Ms Kabeer ta bayyana cewa ta yi ta yin gwagwarmaya tsawon shekaru domin ta gano jinsinta na haihuwa. Ba ta son ta yi magana a kan iyalanta waɗanda ta ce suna ci gaba da jimamin mutuwar ɗan uwanta. Ms Kabeer ta kasance mai shekaru ƙasa da 20 a lokacin da ta yi iƙiƙarin neman sauran jama'ar da suka sauya jinsin su a Palakkad. Sai dai ta bar yin hakan bayan a yunƙurin nata an kama ta a ƙarshe. Ta gudu daga gida zuwa birnin Bangalore bayan ganin hotunan waɗanda suka sauya jinsinsu a jarida. Ta gano wata ƙungiyar waɗanda suka sauya jinsinsu waɗanda suka karɓe ta. Sai dai rayuwa ta kasance mata da wahala - da dama daga cikinsu sun rinƙa bara domin su tara kuɗi tsawon shekaru domin yi musu tiyatar sauya jinsi. Ms Kabeer ta koma gida cikin baƙin ciki. ""Na yi ƙoƙari matuƙa domin na yi rayuwa yadda iyalina suke so na yi,"" kamar yadda ta tuna da bayyanawa. Waɗannan sun haɗa da shan sigari da shiga wajen motsa jiki da kuma karatu kan ci gaban kai - waɗanda duka mutanen da ke kusa da ita ke kallo a matsayin za su sa ta zama ""namiji sosai"". Ta yi karatu sosai  - tana da burin koyarwa tun tana ƙarama kuma ta rinƙa koyar da ƙananan yara a makwafta. Hakan ya sa ta ci gaba da rayuwa duk da ta bar gida domin yin rayuwar da take so. A halin yanzu Ms Kabeer na da digiri na masters guda uku, inda ta yi digirin masters ɗaya a fannin ilimi inda ta samu nasara a jarabawar jiha da ta ba ta damar koyar da manyan ɗalibai. Sai dai a yayin jarabawar neman aiki, ta fuskanci tambayoyi iri daban daban - ɗaya daga cikin waɗanda suka yi jarabawar ta yi mata wata tambaya da ta ɓata mata rai inda aka ce mata ta yaya za a yarda cewa ba za ta rinƙa neman ɗalibai maza ba. ""Na samu nasara a neman ayyukan da na wuce ayyukan ma,"" in ji ta. Da aka ɗauke ta aikin daga baya a matsayin malaman koyar da halayyar ɗan adam  ta wucin gadi wadda za ta rinƙa koyar da ɗaliban ƙaramar sakandire, ta bayyana cewa ta faɗa wa jami'an makarantar gaskiya ""Na faɗa masa cewa na sauya jinsina kuma na ba shi haƙuri kan jarrabawar neman aikin da na yi. Na yi bayanin kan cewa na kasa biyan kuɗin hayar gidana,"" in ji ta"	https://www.bbc.com/hausa/labarai-60232917
technology	Bidiyo: Google ya gano yadda duniya take sauyawa	Latsa hoton da ke sama don kallon bidiyon: Google Earth ya kaddamar da wata taswira mai  nuna yadda doron duniya ke sauyawa da gushewar zamani. Tana amfani da hotunan da aka dauko da tauraron dan adam shekaru 37 da suka gabata zuwa yanzu. Tana taimakawa wajen nuna tasirin sauyin yanayi muraran. Haka kuma ta nuna yadda ayyukan dan adam suka sauya doron duniya.	https://www.bbc.com/hausa/media-56816994
sports	An yi wa Ronaldo tayi mai tsoka a Saudiyya, Man Utd ta amince wa Lisandro Martinez	Dan wasan gaba na Manchester United, kuma dan kasar Portugal Cristiano Ronalso mai shekara 37 ya sami tayin euro miliyan 300 daga wata kungiyar kwallon kafa ta Saudiyya domin ya buga ma ta wasanni na kaka biyu. (TVI and CNN Portuguesa, via AS - in Spanish) United kuwa na tattauna ta karshe kan daukan Lisandro Martinez daga Ajax bayan da suka amince da dan wasan danda kasar Argentina mai shekara 24. (Fabrizio Romano, Twitter) Ajax ta yarda cewa ta sha kaye kan kokarinta na hana Martinez barin kungiyar. Sai dai kungiyar, wadda ita ce zakara tsakanin dukkan kungiyoyin kwallon kafa a Netherlands, na son a biya ta fam miliyan 64. (Times - subscription required) A yanzu Chelsea na neman dauko Presnel Kimpembe, dan wasan baya mai shekara 26 bayan da suka amince da Napoli su yi musaya da Kalidou Koulibaly, dan wasan bayansu mai shekara 31. (Guardian) Everton kuwa ta ce an sanar da ita kungiyar Wolverhampton Wanderers za ta amince da tayin fam miliyan 10 kan Adama Traore, dan wasan gefe mai shekara 26 da haihuwa. (Football Insider) Kungiyar DC United ta koci Wayne Rooney sun bi sahun kungiyoyin kwallon kafa na Amurka da na Firimiyar Ingila wajen dauko Jesse Lingard mai shekara 29 bayan da ya bar Manchester United. (Marca) Dan wasan baya na Netherlands Matthijs de Ligt mai shekara 22 ya amince a rage ma sa albashinsa domin ya iya komawa bayern Munich daga Juventus. (Bild - in German) Barcelona ta ce ta shirya domin yin kari kan tayin da ta mika wa Bayern Munich kan dan wasanta na gaba Robert Lewandowski mai shekar 33, zuwa euro miliyan 50. (Bild - in German)	https://www.bbc.com/hausa/articles/cmml3z0d0j3o
politics	Gane Mini Hanya: Siyasar sayen deliget da kuɗi	Danna hoton sama domin sauraren shirin Wani abu da ya fito fili a zabukan fitar da ƴan takara na manyan jam’iyyun siyasa a Najeriya shi ne yadda ƴan takara suka yi wasa da kudi na wuce hankali. Wasu na ganin wannan wani abu ne da ke yin barazana ga mulkin dimokradiyya. Shin ko yaya masana ke kallon al’amarin? Usman Minjibir ya tattauna da farfesa Jibril Ibrahim, masanin kimiyyar siyasa kuma shugaban kungiyar da ke sa ido kan ci-gaban dimokradiyya a Najeriya a filin Gane Mini Hanya	https://www.bbc.com/hausa/shirye-shirye-na-musamman-61625598
religion	Wael al-Saad Tawadros: Ƙibɗiyyin da aka rataye bisa kisan malamin coci a Masar	An rataye wani malamin coci ƙibɗiyyi da aka yanke wa hukunci bisa kisan wani shugaban wata tsohuwar coci a Masar. An gano Bishop Epiphanius kwance cikin jini a watan Yulin 2018 a cocin Saint Macarius a yankin Western Desert. Haka kuma, an yanke wa wani malamin cocin hukuncin ɗaurin rai-da rai saboda rawar da ya taka a kisan. Kisan dai ya jefa al'ummar ƙibɗawa a Masar cikin tashin hankali, wadda ita ce al'ummar kirista tsiraru mafi girma a Gabas ta Tsakiya. Ana tunanin malaman cocin, Wael al-Saad Tawadros da Remon Rasmi Mansour, sun kashe shugaban cocin ne a filin Wadi al-Natrun da ke arewa maso yammacin Masar saboda wani saɓani da ba a bayyana ba. An rataye Wael al-Saad Tawadros ne ranar Lahadi - wanda masu shigar da ƙara suka ce ya amsa laifin kwaɗa wa malamin cocin sandar ƙarfe a kai har ya mutu yayin da sauran malaman cocin ke tsaye suna kallo. Da farko shi ma Mansour an yanke masa hukuncin kisa, amma daga baya ya ɗaukaka ƙara aka rage hukuncin zuwa ɗaurin rai da rai. Cocin ƙibɗawa ta daina naɗa sabbin malaman coci tsawon shekara guda a wani ɓangare na ɗaukar matakan da aka ɗauka bayan kisan. Su waye Kiristoci ƙibɗawa? Cocin Ƙibɗawa shi ne babban cocin Kirista a Egypt. Yayin da mafi yawan ƙibɗawa ke rayuwa a nan, cocin na da kusan mabiya miliyan ɗaya a wajen ƙasar. Ƙibɗawa sun yi imanin cewa addininsu ya samo asali ne tun shekara 50 bayan mutuwar Annabi Isa. Ana kiran shugaban coci Fafaroma, kuma ana ganinsa a matsayin magajin Saint Mark. Fafaroma na yanzu shi ne Tawadros II. Cocin Ƙibɗawa ya ware kansa daga sauran rarrabe-rarraben Kirista a Taron Majalisar Chalcedon a shekarar 451, a wani rikici akiɗa da ta shafi Yesu Almasihu. An yi ƙiyasin Ƙibɗawa su ne kashi 10 zuwa 15 cikin ɗari na al'ummar masar miliyan 100.	https://www.bbc.com/hausa/labarai-57060439
religion	Umrah: Yadda cutar korona ta sauya tsarin gudanar da ɗawafi	Ɗawafi na ɗaya daga cikin ayyukan ibada a lokacin aikin Hajji da Umra da masu ibada ke taruwa har a yi ta turmutsutsu wajen gudanar da shi. Sau da yawa wasu kan samu rauni ko su rasa rayukansu ma a lokacin yin ɗawafi musamman lokutan Hajji da Umra saboda cunkoso na mutane masu kewaye ɗakin Ka'aba. Babu mamaki, a shekarun baya da za a ce akwai lokacin da zai zo da ba za a riƙa cunkoso a lokacin ɗawafi ba, ba lallai ku yarda ba. Amma ɓullar cutar korona a faɗin duniya ta sa dole aka sauya yadda ake gudanar da abubuwa da dama na yau da kullum ciki kuwa har da ayyukan ibada - kamar sallah cikin jam'i da daidaita sahu a sallar da ma yadda ake ayyukan Hajji da Umra kamar shi ɗawafin da safa da marwa da dai sauransu. Da yake ɗawafi na ɗaya daga cikin manyan ayyukan Umrah da Hajji, hukumomin Saudiyya sun samar da hanyoyin yin sa yadda ba za a saɓa dokokin cutar korona ba. A yanzu an sanya alama a ƙasan filin ɗawafi don nuna wa masu ɗawafi yawan tazarar da ya kamata su bari a tsakaninsu. Kamar yadda aka saba dama, akwai ƴan sanda ko jami'an masallaci da ke shawagi a filin ɗawafi tun kafin zuwan cutar korona amma a masallacin Ka'aba yanzu, akwai jami'an masallaci na musamman da ke sa ido domin tabbatar da cewa maniyyata sun bar tazarar da ya kamata wato ba su cunkushe a wuri guda kamar yadda aka sani ba. Dama kuma akwai iya adadin mutane da ake bari su shiga masallacin a lokaci guda ta hanyar amfani da wata manhaja don haka zai yi wuya a samu cunkoson mutane. Sannan duk da tazarar da ake bari, dole ne mai yin ɗawafi ya sanya takunkumin fuska har ya fita daga masallaci. Haka kuma, ba kamar yadda aka saba ba yanzu masu sanye da Ihrami ne kawai ake bari su shiga filin ɗawafi, amma su ma ba a bari su je kusa da Ka'aba. An kewaye Ka'abar da wasu robobi da za su hana mutane wucewa su je kusa da ita. Don haka babu taɓa Ka'aba da Hajrul Aswad da tsayuwa a ƙarƙashin indararon rahama kamar yadda aka saba. Akwai wasu ma'aikata na musamman a masallacin wanda aikinsu shi ne tsaftacce filin ɗawafi da wasu na'urori masu fitar da sinadaran tsaftace iska da nufin kashe ƙwayoyin cutar korona. A baya babu irin wannan duk da cewa akwai masu sharar masallaci da ke aiki ba dare ba rana wajen sharewa da goge ƙasan filin. Cutar korona ta kawo sauye-sauye da dama a yadda ake gudanar da ayyukan ibada kama daga yin sallah a jam'i zuwa ayyukan Umrah kamar shi ɗawafin da Safa da Marwa da dai sauransu. Hatta da shiga ƙasar ta Saudiyya a yanzu tsare-tsaren sun sauya sosai kuma an ƙaddamar da sabin hanyoyin shiga don yin ayyukan ibada. Ana sa rai za a samu sassauci musamman tunda yanzu an samar da allurar rigakafin cutar kuma hukumomin Saudiyya sun bayyana cewa wanda duk ya yi allurar yana iya shiga ƙasar don yin ibada. Akwai fatan cewa nan da shekaru masu zuwa, ana iya komawa gudanar da ayyukan ibada kamar yadda aka saba kafin ɓullar cutar.	https://www.bbc.com/hausa/labarai-56983997
business	Me ya sa Buhari ya amince a kara haraji kan kayayyaki?	Gwamnatin Najeriya ta amince a kara haraji kan kayayyaki daga kashi biyar cikin dari zuwa kashi 7.2 cikin dari. Mininstar kudin kasar, Hajiya Zainab Ahmed, ta shaida wa manema labarai ranar Laraba cewa an dauki matakin ne lokacin taron majalisar ministoci. Amma wannan sabon karin haraji ba zai soma aiki ba sai ya samu amincewar 'yan majalisar dokokin kasar. Idan suka amince da sabon karin, zai soma aiki a shekarar 2020. Zainab Ahmed ta ce an kara harajin ne domin gwamnati ta samu damar iya biyan albashin da aka kara wa ma'aikata na dubu talatin mafi karanci. A cewar ta, majalisar ministocin ta bukaci a tattauna da jihohi da kananan hukumomin kasar kan yadda za a tabbatar da karbar Karin harajin kasancewa suna cikin masu morar sa. Gwamnatin mulkin soja karkashin jagorancin marigayi Janar Sani Abatch ce ta fito da sabon tsarin haraji inda ake karbar kashi biyar cikin dari kan kayayyakin da aka saya. Amma gabanin saukarsa daga kan mulki a shekarar 2003, tsohon shugaban kasar Cif Olusegun Obasanjo ya kara haraji zuwa kashi goma cikin dari. Sai dai gwamnatin marigari shugaba Umaru Musa 'Yar Adua ya komo da harajin zuwa kashi biyar cikin dari bayan kungiyar kwadago ta bayyana rashin jin dadin ta.	https://www.bbc.com/hausa/labarai-49663363
business	Buhari zai kaddamar da ayyukan hakar man fetur a iyakar Bauchi da Gombe	A ranar Talata ne ake sa ran shugaban Najeriya, Muhammadu Buhari, zai kaddamar da ayyukan bunkasa hakar man fetur a yankin Kolmani da ke iyakar jihohin Bauchi da Gombe. Kamfanin samar da man fetur na Najeriyar, NNPCL, ya ce  shekara biyu da suka wuce ne aka tabbatar da gano tarin arzikin man fetur mai yawan da za a iya sayarwa a yankin. Wannan ne karon farko da ake haƙo man fetur a Arewacin Najeriya. Wakilin BBC da yake can yankin na Kolmani, ya ce bayanai sun nuna cewa akwai karin wasu rijiyoyin da aka kammala aikinsu kamar wannan a yankin na Bauchi da Gombe, waɗanda za a ci gaba da aikin samar musu da wuraren da za a sarrafa man fetur da dangoginsa, irin sa na farko a arewacin Najeriya, kana akwai wasu da dama da ake aikin haƙo man. Bugu-da-kari kuma, bayan Shugaba  Buhari ya kaddamar da aikin bunkasa ayyukan hakar man fetur din, za a ci gaba da aikin hako sauran wuraren da aka gano don tantance yawan man fetur da iskar gas din da ke karkashin kasa wanda a za a iya fitar wa tare da sarrafa danyen man fetur din da iskar gas. Ana sa ran za a gina matatar mai da sauran ayyukan albarkatun man. Tuni dai al'ummar jihohin Bauchi da Gomben, musamman mazauna yankunan da ake aikin hako man fetur din suka bayyana farin cikin su da wannan aiki. Wasu daga cikinsu sun shaida wa BBC cewa, sun ji dadi da aka kawo wannan aiki yankinsu tare da fatan samun alkhairi mai yawa dama samun ayyukanyi ga mazauna wajen. Sun ce suna fatan kuma aikin bunkas ahakar man fetur din zai kawo wa yankinsu ci gaba da zaman lafiya mai dorewa. A shekarar 2016 ne kamfanin mai na Najeriya NNPC, ya kaddamar da aikin binciko man fetur a arewacin kasar, abin da ya kai ga gano dimbim albarkatun man fetur din a jihohin Bauchi da Gombe da Borno da kuma jihar Neja. Najeriya dai ita ce kasar da tafi kowacce fitar da danyen mai a kasuwannin duniya a nahiyar Afrika, sai dai kuma takan kashe makudan kudaden wajen shigo da tataccen man da ake amfani da shi a cikin kasar saboda lalacewar matatun man kasar. A lokuta da dama gwamnatoci daban-daban sun sha lasar takobin gyara matatun man kasar domin wadatar da ita da man take bukata, amma daga baya sai maganar ta bi shanun sarki. Amma a yanzu rahotanni an ambato gwamnati na cewa gano dimbin man da aka gano a arewacin kasar zai kara yawan man da kasar ke hakowa a kullum tare da samar da wurin da za a rika tace shi.	https://www.bbc.com/hausa/articles/cx8x4j39xd0o
sports	Man United za ta dauki Dubravka daga Newcastle	Manchester United ta kusan kammala daukar mai tsaron ragar Newcastle United, Martin Dubravka. Kocin United, Erik ten Hag na fatan daukar dan wasan a matakin ko-ta-kwana ga David de Gea, bayan da ya bayar da aron Dean Henderson ga Nottingham Forest. Kungiyar Old Trafford ta kasa sayen mai tsaron ragar Eintracht Frankfurt, Kevin Trapp bayan da dan kasar Jamus ya zabi ci gaba da buga Bundesliga maimakon Premier, domin kada ya yi ta dumama benci. Hakan ne ya sa Ten Hag ya koma zawarcin mai tsaron ragar tawagar Slovakia, Dubravka, mai shekara 33, wanda ya koma Newcastle a 2018. Koda yake Dubravka ya tsare ragar Newcastle sosai a kakar da ta wuce a Premier League, sai dai yanzu Nick Pope ne ya karbe masa gurbin. United ta dauki Christian Eriksen da Casemiro da Tyrell Malacia da kuma Lisandro Martinez. A karshen mako United ta amince za ta dauki dan kwallon Ajax Antony dan kasar Brazil.	https://www.bbc.com/hausa/articles/c984v5erv7lo
health	Coronavirus: Za a bai wa iyalan ma'aikatan da suka mutu £60,000	"Za a biya iyalan ma'aikatan lafiya da ma'aikatan walwala a Ingila da suka mutu saboda korona fam 60,000, in ji gwamnati Sakataren Lafiya Matt Hancock ya tabbatar da mutuwar ma'aikatan lafiya 82 da na walwala 16 da suka mutu yayin wannan annobar. Ya ce yana daga cikin wajibcin aikinsa ''kula da 'yan uwan wadanda suka rasu"", Kungiyar ma'aikatan lafiyar ta yi maraba da wannan sanarwa, tare da yin kira kan a fadada wannan tsarin zuwa wasu ma'aikatun. Gwamnatin Wales ta yi alkawarin biyan irin wannan kudade ga nata ma'aikatan lafiya da na walwala yayin da Scotland ke yanke shawarar kan yadda za ta yi nata - duk da cewa gwamnatin Burtaniya ke da ikon biyan kudaden. Sanarwar na zuwa ne kafin a yi shirun jimami na minti daya da karfe 10:00 na safe agogon GMT ranar Talata, don tunawa da ma'aikatan lafiyar da suka rasa ransu yayin yaki da cutar korona. Firai Minista Boris Johnson shi ma ya yi nasa shirun, tare da wasu mukarraban gwamnati. Ya sanar da tsarin biyan kudin a bayanin da gwamnatin kasar ke yi kullum, Mista Hancock ya mika ta'aziyyarsa ga ma'aikatan NHS da kuma na walwala. Ya ce: ""Tabbas babu abin da zai maye gurbin wadanda muke so. Amma za mu iya duk abin da za mu yi domin taimakawa iyalan mutanen wadanda ke fama da wannan rashi."" Babbar sakatariyar kwalejin aikin jinya ta Royal, Donna kinnair, ta ce wannan sabon tsarin biyan kudin zai bai wa iyalan mamatan kwarin gwiwa a wannan halin da suke ciki"". Ta kara da cewa: ""Babu adadin kudin da zai maye gurbin mutanen da aka rasa amma kudin da za a ba su zai dan rage musu radadin damuwar da suke ciki.' 'Fadada tsarin' Shugaban Unison Dave Prentis, shi ma ya nuna farin cikinsa da wannan mataki, yana cewa: ""Abin da za mu iya yi ga wadannan mutanen da suka rasa rayukansu dalilin aikinsu shi ne kawai mu ba su wannan kudin domin rage radadi."" Amma kungiyoyin sun nemi da a saukaka wannan tsari a kuma gaggauta shi, a kuma fadada shi zuwa wasu ma'aikatu, kamar wadanda ke aiki a matakin lafiya na farko. Kungiyar ma'aikata ta yi murna da tsarin amma ta shawarci ministoci da su hanzarta wajen samar da kayan kariya ga mutanen da ke aiki kan gaba wajen yaki da cutar. 'Yar majalisar Jam'iyyar Liberal Democrat Layla Moran, wadda tuntuni ke gangamin wayar da akai game da irin wannan tsarin ta ce, ""wannan ne abin da gwarazan ma'aikatan NHS suke bukata kuma suka cancanta"". Ta kuma kara da cewa: ""Yanzu akwai bukatar gwamnati ta fadada tsarin ya hada da iyalan duka manyan ma'aikata - masu jinya, malaman makaranta, da direbobin manyan motoci da sauransu - wadanda suka rasa rayukansu a wannan yaki. ""Tsarin ya kamata ya dauki irin wannan mataki kan jami'an soji, a sanya su a tsarin fansho da kuma kudin jana'iza da ake bayarwa."""	https://www.bbc.com/hausa/labarai-52460632
religion	Watan Muharram: Muhimmancin watan farko na shekarar Musulunci	"Al'ummar Musulmi na fara shiga watan Muharram ne a kowace shekarar Musulunci a matsayinsa na watan farko, wanda kuma yake da wasu keɓantattun ayyuka na ibada da tarihi. Fadar Sarkin Musulmi a Najeriya Mai Alfarma Sa'ad Abubakar III ta bayyana Talata a matsayin ranar 1 ga watan na Muharram - wadda ta yi daidai da 10 ga watan Agustan 2021 - da kuma sabuwar shekarar Musulunci ta 1443 bayan Hijirar Annabi Muhammadu SAW daga Makka zuwa Madina. Ita ma Saudiyya ta ce Talata ce 1 ga sabuwar shekara saboda rashin ganin jaririn watan Muharram a ƙasar. Ko watan na Muharram na da muhimmanci ko daraja ta musamman? Mun amsa wannan tambaya da ma wasu. Mece ce ma'anar 'Muharram'? Kalmar 'Muharram' wadda Larabci ce, na nufin wani abu mai tsarki ko kuma wanda aka tsarkake. Saboda haka idan aka haɗa kalmar Muharram da kalmar 'shahru' - wato wata da Hausa - tana nufin wata mai tsarki. Malamai sun ce Allah da kansa ya jingina wa kansa sunan watan a wani hadisi. Watan Muharram na kamawa ne da zarar an yi sallar layya a ko kuma Idin Babbar Sallah a watan Zul-Hijja, inda Musulmai ke yanka dabbobi irin su raguna da shanu da raƙuma domin ci da kuma taimaka wa mabuƙata. Kasancewarsa wata na farko a kalandar Musulunci, ana kallon watan Muharram a matsayin wata alama ta mafarin sababbin abubuwa a sabuwar shekara. Fitaccen malamin addini Sheikh Dr. Ibrahim Disina ya faɗa wa BBC Hausa cewa Muharram ɗaya ne cikin wata huɗu da suka fi alfarma (daraja) a shekarar Musulunci. ""Cikin huɗun ma shi ne [Muharram] ya fi su falala da matsayi kamar yadda ibn Rajab ya ambata,"" a cewar Malam Disina. Ya ƙara da cewa shi ne wata ɗaya cikin watannin shekara guda 12 wanda Allah ya danganta shi zuwa gare shi a cikin Hadisi. ""Manzon Allah SAW ya faɗa da kansa cewa: Shaharullahlil Muharram [Watan Allah mai alfarma]."" Kamar yadda aka san wasu watannin Musulunci sun keɓanta da wasu ibadu, haka shi ma Muharram na da nasa abubuwan da ake buƙatar Musulmai su dinga yi. Dr. Disina ya bayyana wasu na'ukan azumi a matsayin babbar ibadar da ake son a dinga yi. Su ne: Baya ga wata 12 da ake da su a kalandar Musulunci, akwai huɗu da ke da alfarma ko daraja ta musamman. Su ne: Bikin shiga sabuwar shekara ya danganta da aƙidar da musulmi yake bi cikin ƙungiyoyin addinin Musulunci. Duk da cewa wasu kan yi bikin, Dr. Ibrahim Disina ya ce a ilmance babu wani abu na biki da Shari'ar Musulunci ta tanadar na bukukuwa. A cewarsa: ""Amma a siyasance, wasu ƙasashe na ɗaukar wannnan rana da matsayi har sukan bayar da hutu a ƙasar saboda kamawarsa [Muharram]; kamar a Masar da Jordan da Kuwait da Qatar da sauransu, kamar yadda jihohin Kano da Oyo suka bayar da hutu don wannan rana.""A Najeriya, ƙungiyoyin addini suna kiraye-kiraye ga gwamnati ta mayar da wannan ranar ta hutu kamar yadda ake yi  a farkon shekarar miladiyya."	https://www.bbc.com/hausa/labarai-58149855
politics	PDP na gudanar da babban taron fitar da dan takarar shugaban kasa a Najeriya	A ranar Asabar din nan babbar jam`iyyar hamayya a Najeriya, PDP, za ta gudanar da babban taronta na kasa, a babban birnin tarayyar kasar, Abuja, don zaben wanda zai mata takarar shugaban kasa a 2023, yayin da APC mai mulki ta dage nata zaben. Mutum 14 ne suke neman takarar, wadanda suka fito daga bangarori daban-daban na kasar wadda ita ce mafi yawan al'umma a nahiyar Afirka. Jam`iyyar ta ce ta kammala shirin karbar wakilanta, wadanda aka fi sani da daliget, daga sassan kasar, wadanda za su zaba mata dantakarar shugaban kasa daga cikin masu neman a ba su tutar. Sanata Umar Ibrahim Tsauri wanda tsohon sakataren jam`iyyar ne na kasa, na cikin `yan kwamitin shirya zaben fidda gwanin, ya bayyana wa BBC irin shirin da suka yi. ''Tsare-tsare sun kankama, za mu yi zaben fid da shugaban kasa in Allah ya yarda. Masu jefa kuri'a wadnda ake ce ma daliget mutum 811. Wadanda su za su jefa kuri'a su zabi dan takarar shugaban kasa,'' in ji shi. Ya ce idan har komai ya tafi yadda suka tsara, suna sa ran ranar Lahadi da safe za a san wanda zai ja ragamar jam'iyyar ta PDP idan an zo zaben shugaban kasa na 2023. Da farko dai mutum goma sha bakwai ne suka nuna sha`awar neman takarar, amma kuma sai  biyu daga ciki ba su tsallake tantancewa ba, yayin da na ukunsu, tsohon gwamnan Anambra, Peter Obi ya janye, kana ya fice daga jm`iyyar, ya koma Labour Party. `Yan takarar 14 sun hada da gwamnan jihar Bauchi Sanata Bala Mohammed, da na  Rivers, Nyesom Wike da na Sokoto,  Aminu Waziri Tambuwal da na Akwa-Ibom, Udom Emmanuel da tsohon gwamnan Ekiti, Ayo Fayose, da tsohon mataimakin shugaban Najeriya, Atiku Abubakar da Mohammed Hayatu-Deen. Sai tsoffin shugabannin majalisar dattawa, Sanata  Bukola Saraki da Sanata Pius AnyimPius da  Dele Momodu, da  Sam Ohabunwa da  Charles Ugwu da Chikwendu Kalu, da kuma mace daya tilo Tariela Oliver. Jam`iyyar PDP din ta bar takarar kujerar shugaban kasar a bude ga dukkan shiyyoyin kasar, wanda saboda haka ne masana siyasa ke cewa kallo ya koma kan yankin da zai samu takarar shugaban kasa da tutar tata. Mallam Kabiru Sa'id Sufi na kwalejin share fagen shiga jami`a ta Jihar Kano, CAS, ya bayyana yadda yake kallon lamarin: ''Duk idanu yanzu za su koma kan jam'iyyar PDP a ga wane dan takara za ta fitar, kuma musamman ma a ga daga wane yanki ya fito, daga Kudu ne ko daga Arewa ne, shi ne yanzu abin da kowa yake jira ya gani.'' in ji shi. ''Wadanda suke jira din sun hadar da jam'iyyun da suke hamayya da it PDP din.'' Ya kara da cewa, ''Kowanne yanzu yana jira ya ga, wane bangare ne zai dauki wannan tikiti na jam'iyyar PDP. Idan Kudu ne suka dauka to kuma wnnan ne ai haska wa ita kuma jam'iyyar hamayya da sauran ma jam'iyyun da ba su fitar da 'yan takararsu ba, domin samun dama.'' Rahotanni dai sun nuna cewa jiga-jigan jam`iyyar PDPn sun kashe dare suna tattaunawa da masu neman takarar da nufin cimma maslaha don saukaka zaben, amma idan ta gagara, to ba makawa sai an kada kuri`a. Jam'iyyar APC mai mulki a Najeriyar ita kuwa ta sanar da dage lokacin gudanar da zaben fitar da gwanin da ai yi mata takarar shugaban kasar, wanda a da ta tsara za ta yi daga ranar Lahadi 29 ga watan Mayu zuwa Litinin 30 ga watan na 2022. A wata sanarwa da Sakataren hulda da jama'a na jam'iyyar Barista Felix Morka, ya fitar ranar Asabar da daddare, ya ce a yanzu za su gudanar da zaben ne a tsakanin ranakun shida d bakwai d kuma takwas ga watan Yuni na 2022. A halin da ake ciki kuma hukumar zabe ta Najeriya, INEC, ta kara tsawon wa'adin lokacin da jam'iyyun siyasa za su gudanar da zabukan fid da gwani na 'yan takararsu, da kwana shida, daga ranar hudu zuwa tara ga watan Yuni mai zuwa. Hakan dai ya biyo bayan bukatar da wasu jam'iyyun siyasar kasar suka gabatar wa hukumar zaben, ta neman kara wa'adin da kwana 37 zuwa 60, don su sami sukunin kammala zabukan fid da gwani, su kuma gabatar wa hukumar sunayen 'yan takaran da suka tsayar, abin da INEC din ta ki amincewa da shi a lokacin, sai kuma a ranar Juma'a ta fitar da sanarwar kara lokacin da kwana shida.	https://www.bbc.com/hausa/labarai-61615246
business	Hukuncin kotun Birtaniya zai wa Najeriya illa - Emefiele	"Gwamnan Babban Bankin Najeriya CBN Godwin Emefiele ya mayar da martani bayan da wata kotun Birtaniya ta umarci Najeriya ta biya dala biliyan 9 ga wani karamin kamfani mai. Mista Emefiele ya shaida wa manema labarai a ranar Litinin cewa gwamnatin kasar ba za ta amince da hukuncin kotun ba, wanda zai iya janyo wa asusun ajiyar kudaden waje na kasar cikas. ""Mun san cewa a cikin ilollin hukuncin dai, akwai na shafar manufofin kudaden kasar kuma shi ya sa CBN ke kokarin kare Najeriya da kuma kare asusun ajiyar kudadenta na waje,"" in ji shi. Gwamnatin Najeriya dai ta ce tana duba yiwuwar kama wasu jami'ai da take zargi da hannu a hukuncin kotun wanda ya bukaci sai ta biya wani kamfani tsabar kudi har dala biliyan 9, saboda saba yarjejeniya da suka kulla. Kotun ta umarci gwamnatin Najeriya a ranar Juma'a da ta biya kamfanin Process & Industrial Developments Ltd (P&ID) wadannan makudan kudi ta hanyar kwace kadarorin gwamnatin kasar. Tun farko a 2017 kotu ta bukaci kasar ta biya kamfanin kusan dala biliyan shida da rabi kafin yanzu kuma kotun London ta kara dala biliyan biyu da miliyan 400. Jumullar kudin dai sun kai kwatankwacin kashi 20 cikin 100 na dukiyar da Najeriya ta ce ta tara a lalitar kudadenta na kasashen ketare wato dala biliyan 45. Mai magana da yawun shugaban Najeriya Malam Garba Shehu, ya ce batun tsohuwar shari'ah ce da jami'an gwamnatocin baya suka gaza wajen daukaka kara, har damar ta wuce. ""Masu mulki a wancan zamani ba su daukaka kara ba har kofa ta toshe,"" in ji shi. Ya kuma ce gwamnatin Buhari ta yi kokarin tunanin matakin da za ta dauka domin jinkirta aiwatar da hukuncin domin bude kofar ta daukaka kara, amma kotun a Ingila ta ce ba za ta bayar da wannan dama ba. Ya zargi jami'an gwamnatin baya da yin sakaci kan abin da ya kira ""hadin bakinsu don cutar da Najeriya har suka bari abu ya kasance haka."" Hakazalika ya ce duk da gwamnati za ta daukaka kara, amma abu na farko da za a yi shi ne duk wani wanda aka san da hannunsa a cikin wannan hadin baki don a cuci Najeriya tare da wani kamfani na kasar waje, gwamnati za ta sa a kamo su kuma za ta dauki mataki akansu. Wata sanarwa a shafin intanet na kamfanin ta ce yarjejeniyar ta ba shi damar gina wata katafariyar masana'ntar gina sarrafa iskar gas wadda Najeriya za ta karba kyauta don bunkasa lantarki a kasar. Amma kamfanin ya ce ya fuskanci karin kudin ruwa a kullum saboda rushewar yarjejeniyar, batun da lauyoyin gwamnatin Najeriya suka ce ya wuce hankali."	https://www.bbc.com/hausa/labarai-49400792
religion	Hotunan bikin Kirsimeti daga sassan duniya	Kiristoci a fadin duniya na bikin Kirsimeti - daya daga cikin lokuta mafi muhimmanci ga mabiya addinin Kirista. Shekara ta biyu ke nan da ake samun raguwar jama'ar da ke halartar bukukuwan Kirsimeti saboda tasirin annobar korona. Dukkan hotunan nan na da hakkin mallaka.	https://www.bbc.com/hausa/labarai-59787436
entertainment	Tashar Arewa 24 na bikin cika shekara 7 da kafuwa	"Tashar talabijin ta Arewa 24 tana yaɗa shirye-shiryenta ga masu kallo miliyan 40 a Najeriya da Yammacin Afirka, a cewar tashar wadda ke bikin shekara bakwai da kafuwa. Tashar wadda ke da babban ofishi a Jihar Kano da ke arewacin Najeriya, a yau Litinin 28 ga watan Yunin 2021, ta cika shekara bakwai cur da kafuwa. Arewa 24 tasha ce da ke yaɗa shirye-shiryen da suka shafi rayuwar Hausawa ta yau da kullum cikin harshen Hausa - saɓanin kafofi irinsu BBC Hausa da ke yaɗa labarai kawai. Wata sanarwa daga tashar ta ce an kafa ta ne ""domin cike wagegen giɓi"" a arewacin Najeriya. ""An kafa tashar Arewa 24 a shekarar 2014 domin cike wawakeken giɓin da ake da shi a fagen shirye-shiryen nishaɗi da tsarin rayuwa da ake shiryawa da harshen Hausa, waɗanda ke nuni da abubuwan da ake alfahari da su a rayuwar Arewacin Najeriya da al'adu da kaɗe-kaɗe da fina-finai da fasaha da girke-girke da kuma wasanni."" Shugaban Arewa 24, Jacob Arback ya ce: ""Mutane da dama ba su fahimci cewa akwai mutane masu magana da harshen Hausa sama da milyan 80 a Arewacin Najeriya da kuma yankin Sahel ba, kuma yankin na cike da matasa masu basira a ko'ina. ""Sai dai abin da na fi alfahari da shi, shi ne yadda hukumar gudanarwa da ma'aikatanmu suka tattaru daga bangarori na rayuwa daban-daban da addinai da ƙabilu da kuma yankunan Najeriya daban-daban."" Tashar na da ɗumbin mabiya a shafukan sada zumunta da suka haɗa da Facebook (1,397,067) da Twitter (124.5K) da Instagram (1.7k). Baya ga shirye-shirye na yau da kullum, tashar Arewa 24 na nuna fina-finai na Kannywood ko kuma na ƙasashen waje waɗanda aka fassara da Hausa. Fina-finai masu dogon zango irin su Dadin Kowa da Labarina da Gidan Badamasi, su ne suka ƙara wa tauraruwar Arewa 24 haske. Miliyoyin masu kallo, maza da mata da matasa da tsofaffi, na bin irin waɗannan fina-finai da ake nunawa mako-mako. Kazalika, akwai fim ɗin Kyautata Rayuwa - fim ɗin Turkiyya wanda aka fassara da Hausa - da kuma wasu na Indiya. Shirin nishaɗsntarwa mai suna Zafafa 10 da Aminu Abba Umar - wanda aka fi sani da Nomiss G - ke gabatarwa yana jan hankalin matasa matuƙa. Shirin yana duba fitattun waƙoƙin Hausa Hip-Hop tare da hira da masu buga su. Daga cikin sabbin shirye-shiryen da tashar ta yi wa masu kallo alƙawari da za ta fara gudanarwa a watan Yuli mai kamawa akwai: Ana kama tashar Arewa 24 a kan tauraron ɗan Adam a layukan StarTimes da DSTV da TSTV da Canal+ da Gotv a kasashen Najeriya da Nijar da Ghana da Chadi da kuma Kamaru. Haka nan, ana kama su ta intanet a kan manhajar Arewa 24 On Demand."	https://www.bbc.com/hausa/labarai-57636362
technology	Yadda aka yi gwajin tashi da saukar jirgin da zai kai mutane duniyar wata	Latsa hoton da ke sama don kallon bidiyon Jirgin SpaceX Starship na gwaji,  ya yi nasarar tashi da sauka a karon farko. A baya an sha gwada tashi da shi sau huɗu amma ya gaza saukowa lafiya.	https://www.bbc.com/hausa/media-57032308
sports	Jose Mourinho na fatan fara daukar Conference League	Jose Mourinho na fatan zama na farko da zai lashe sabon kofin Zakarun Turai a gasar Conference League. Kocin wanda ya yi fice a lashe gasar Zakarun Turai, zai ja ragamar Roma a wasan karshe da za ta yi da Feyenoord ranar Laraba. Dan kasar Portugal ya yi nasara a karawa hudu a dukkan fafatawar karshe da ya je a gasar Zakarun Turai, guda biyu a Porto da daya a Inter Milan da kuma a Manchester United. A kakar bara ne aka kirkiro Conference League, wanda kungiyoyin da suka yi na bakwai a teburin wasu manyan gasar Turai ke bugawa. A karawar da za a yi a Tirana a Albania, Mourinho zai zama na farko da ya ja ragamar kungiyoyi hudu daban - daban a wasan karshe a gasar ta Zakarun Turai. Feyenoord ba ta taba kai wa karawar karshe a gasar Zakarun Turai ba, tun bayan da ta dauki Uefa Cup a 2002. Kungiyar da Arne Slo ke jan ragama ta karkare kakar tamaula ta Netherlands a bana a mataki na uku. Feyenoord tana da Cyriel Dessers a matakin wanda ya zura kwallo 10 a raga a Conference League a kakar nan. Shi kuwa Tammay Abraham, wanda ke kakar farko a Roma, bayan da ya koma kungiyar daga Chelsea ya ci tara kawo yanzu. Dan wasan tawagar Ingila ya zura 27 a raga a dukkan fafatawa a bana, har da biyu da ya ci Torino a ranar karshe a gasar Serie A ranar Lahadi. Rabon da Roma ta dauki wani kofi tun 2008 da ta lashe Italian Cup, na Turai da ta dauka kuwa tun Fairs Cup a 1961 - shi ne aka sauya masa fasali zuwa Uefa Cup/European League.	https://www.bbc.com/hausa/wasanni-61565178
health	An gano yadda masu mutuwar barin jiki za su iya tafiya	"Wani rahoto da masu binciken Faransa suka yi ya ce, wani mutum ya motsa hannunsa da kafafunsa da suka shanye da wata riga da aka kirkira ta hanyar wata sabuwar fasaha da ke aiki da tunani ko kwakwalwarsa. Mutumin mai suna Thibault, mai shekara 30, ya ce takawa a karon farko sanye da rigar sai ya ji kamar shi ne ""mutumin farko da ya isa duniyar wata"". Motsawarsa, musamman ma tafiyarsa, ba ta yi kwari ba kuma ana amfani da sabuwar rigar ne kawai a dakin gwaji. Sai dai masu bincike sun ce wannan kirkirar na iya sauya rayuwar marasa lafiya wata rana. An yi wa Thibault tiyata don sanya masa wasu kananan na'urori a kwakwalwarsa, inda suka rufe bangaren kwakwalwar da ke kula da motsa jiki. Wasu wayoyi guda 64 a jikin na'urorin na karanta ayyukan da kwakwalwa ke yi, sai su aika sako ga wata kwamfuta da ke kusa. Wata kwamfuta ta musamman ce take karanta sakon kuma ta sauya shi zuwa umarnin da ke motsa kasusuwan jikin mutum. Sai a sanya wa Thibault rigar... Amma a lokacin da ya yi tunanin cewa zai yi tafiya, sai rigar ta aika sakonni don kafafunsa su motsa. Kuma yana iya sarrafa hannunsa biyu, ya jujjuya su sama da kasa da gefe. Thibault, wanda ba ya son a fadi sunan mahaifinsa, likitan ido ne kafin faduwar da ya yi daga nisan mita 15 a wani gidan rawa shekaru hudu da suka gabata. Raunin da ya yi a kashin bayansa ya janyo masa mutuwar barin jiki kuma ya kwashe tsawon shekaru biyu a asibiti. Amma a shekarar 2017, ya shiga wani gwaji da Clinatec da jami'ar Grenoble. Da farko ya gwada amfani da na'urorin kwakwalwar wajen sarrafa wani mutum-mutumi, daga nan ne ya fara tafiya da rigar. ""Ji na yi kamar ni ne mutum na farko da ya fara taka duniya wata. Rabon da in yi tafiya shekara biyu ke nan. Na manta yadda ake tsayuwa. Na manta cewa na fi mutane da yawa a dakin tsawo,"" a cewarsa. Ya jima bai iya motsa hannunsa ba. ""Na wahala saboda sai na motsa tsoka da dama. Wannan shi ne abu mafi burgewa da nake iya yi da rigar."" Masu ilimin kimiyyar na Faransa sun ce za su ci gaba da inganta fasahar. A yanzu dai, akwai karancin bayanai da suke iya karantawa daga kwakwalwa sannan su aika kwamfuta, ita kuma ta fassara ta aika wa rigar a kan lokaci. Suna da rabin dakika sun sarrafa tunani zuwa motsi idan ba haka ba, ba a iya sarrafa rigar. Hakan na nufin cikin wayoyi 64 da ke kan na'urorin, masu binciken sun ce suna amfani da 32 ne kawai. Don haka ana iya karanta ayyukan kwakwalwa ta hanyar amfani da fasahar na'ura da manyan kwamfutoci don karanta bayanan kwakwalwa. Akwai kuma shirin kirkiro yadda za a sarrafa yatsu don bai wa Thibault damar daukar abubuwa. Ya riga ya gwada amfani da na'urar wajen sarrafa kujerar marasa lafiya. Akwai masana kimiyya da ke bincike kan hanyoyin amfani da irin wannan rigar wajen inganta ayyukan mutane, wani bangaren karatu da ake cewa 'Transhuman' maimakon a shawo kan mutuwar barin jiki gaba daya. Cikin wannan har da taimakawa ayyukan soji. Farfesa Benabid ya ce ""aikinmu shi ne mu magance wa wadanda suka samu rauni bangaren jikinsu ya mutu."" Farfesa Tom Shakespeare na Kwalejin lafiya da magungunan cututtukan yankuna masu zafi na Landan ya ce yayin da wannan bincike mai kyau ne, ba ya jin akwai yiwuwar amfani da shi. Mutane 15 cikin dari na mutane masu nakasa ne kawai ke da kujerar marasa lafiya ko wasu na'urori masu taimaka masu, a cewarsa. An buka bayanai kan wannan riga a mujallar The Lancet Nuerology."	https://www.bbc.com/hausa/labarai-49934176
entertainment	Muhimman abubuwan da suka faru a shekarar 2022	2022 na cikin shekarun da ba za a manta da su ba a tarihin dan adam musamman saboda kalubalen da aka rika fuskanta. Abubuwa da dama sun faru a shekarar wadanda suka hada da mamayar da Rasha ta yi wa Ukraine da tsadar rayuwa da ambaliyar ruwa da zanga-zangar kin jinin gwamnatoci da sauye-sauyen gwamnati a wasu kasashen duniya. Haka kuma a shekarar ne Sarauniya Elizabeth II, basarakiya mafi dadewa a karagamar mulkin Biraniya ta rasu bayan ta shafe shekara 70 a kan mulki.	https://www.bbc.com/hausa/articles/c2lqlk7d9y0o
sports	Za a buga wasa na 31 tsakanin Ingila da Faransa na uku a Kofin Duniya	Tawagar Ingila za ta kara da ta Faransa a wasan daf da na kusa da na karshe a Gasar Kofin Duniya a Qatar ranar Asabar. Ingila mai Kofin Duniya da ta dauka a 1966 ta kawo wannan matakin, bayan da ta ja ragamar rukuni na biyu da maki bakwai mai dauke da Wales da Amurka da kuma Iran. Faransa ce ta fara kai wa zagaye na biyu a Qatar, bayan da ta ja ragamar rukuni na hudu da maki shida mai dauke da Australia da Tunisia da kuma Denmark. A zagaye na biyu ne Faransa ta doke Poland 3-1 ranar Lahadi. Wannan shi ne karon farko da za su kara a zagayen ziri daya kwale a gasar tamaula, kuma na farko a Kofin Duniya tun 1982. Sai dai karo na 31 da za su kece raini a tsakaninsu na uku a Kofin Duniya, inda Ingila ta yi nasara a 16 da canjaras biyar, Faransa ta ci karawa tara. Za a buga wasan tsakanin Kyalin Mbappe mai kwallo biyar a raga mai takarar takalmin zinare da Jude Bellingham, matashin da yake haskawa a Qatar. Tawagar Ingila ta zura kwallo 12 a raga kawo yanzu, ita kuwa Faransa ta ci tara, saboda haka ana sa ran za a ci kwallaye da yawa idan an bude karawar ba tasre gida. Faransa ce mai rike da Kofin Duniya, wanda ta lashe a Rasha a 2018, kuma na biyu jumulla da ta dauka. Wasannin da aka kara tsakanin Ingila da Faransa: Wasan sada zumunta     13 ga watan Yunin 2017 Wasan sada zumunta     17 ga watan Nuwambar 2015 Gasar Nahiyar Turai         11 ga watan Yunin 2012 Wasan sada zumunta      17 ga watan Nuwambar 2010 Wasan sada zumunta      26 ga watan Maris 2008 Gasar Nahiyar Turai           13 ga watan Yunin 2004 Wasan sada zumunta      2 ga watan Satumbar 2000 Wasan sada zumunta      10 ga watan Fabrairun 1999 Wasan sada zumunta      7 ga watan Yunin 1997 Gasar Nahiyar Turai           14 ga watan Yunin 1992 Wasan sada zumunta      19 ga watan Fabrairun 1992 Wasan sada zumunta      29 ga watan Fabrairun 1984 Gasar Kofin Duniya    16 ga watan Yunin 1982 Wasan sada zumunta      12 ga watan Maris 1969 Gasar Kofin Duniya   20 ga watan Yulin 1966 Gasar Nahiyar Turai          27 ga watan Fabrairun 1963 Gasar Nahiyar Turai         3 ga watan Octoban 1962 Wasan sada zumunta      27 ga watan Nuwambar 1957 Wasan sada zumunta      15 ga watan Mayun 1955 Wasan sada zumunta      3 ga watan Octoban 1951 Wasan sada zumunta      22 ga watan Mayun 1949 Wasan sada zumunta      3 ga watan Mayun 1947 Wasan sada zumunta      26 ga watan Mayun 1938 Wasan sada zumunta      14 ga watan Mayun 1931 Wasan sada zumunta      9 ga watan Mayun 1929 Wasan sada zumunta      17 ga watan Mayun 1928 Wasan sada zumunta      26 ga watan Mayun 1927 Wasan sada zumunta      21 ga watan Mayun 1925 Wasan sada zumunta      17 ga watan Mayun 1924 Wasan sada zumunta   10 ga watan Mayun 1923	https://www.bbc.com/hausa/articles/c1r349x1242o
politics	Buhari: 'Buhari ba zai sauya tsarin mulki don neman tazarce ba'	"Fadar shugaban Najeriya ta musanta rahotannin da ta ce ake yada wa a shafin intanet na neman Shugaba Muhammadu Buhari ya yi tazarce. Hakan na kunshe ne a wani sako da kakakin shugaban kasar, Malam Garba Shehu ya wallafa a shafinsa na Twitter, inda ya bayyana cewa shugaban mai kaunar mulkin demokradiyya ne, don haka ba zai taba  yunkurin tsawaita mulkinsa ba. Ya kara da cewa shugaban zai sauka daga mukaminsa bayan kammala wa'adinsa na biyu a shekarar 2023, kuma za a yi sabon zabe ba tare da ya sake tsayawa takara ba. Malam Garba ya ce ""abu ne mai muhimmanci a gane cewa a baya an yi yunkurin sauya kundin tsarin mulki, domin shugaban wancan lokaci ya yi wa'adi na uku. Hakan ba daidai ba ne kuma ya saba wa kundin tsarin mulki, kuma gara da aka dakile yunkurin."" ""Babu wani yanayin da zai sa shugaba Buhari ya nemi gyara kundin tsarin mulki don sauya wa'adi biyun da yake da na zama shugaban kasa,"" in ji kakakin. Fadar shugaban kasar ta kuma nisanta shugaban da yunkurin da ta ce wasu na yi na fitowa kan titunan kasar don kira ga shugaba Buhari ya nemi wa'adi na uku."	https://www.bbc.com/hausa/labarai-49907176
entertainment	Sarauniya Elizabeth II: Bayani dalla-dalla game da jana'izar Sarauniyar Ingila	Bayan an kwashe kwanaki da dama da shimfide gawar Sarauniyar Elizabeth II,  a yau ake gudanar da jana'izarta ta ban-girma - da farko za a yi addu'o'i a gaban dubban mutane a Cocin Westminster Abbey, sannan za a tafi gidan Sarauta na Windsor Castle domin ci gaba da addu'o'i, kuma daga bisani makusantanta za su binne ta. Ranar za ta kasance mai cike da sosa rai, da bukukuwa wadanda ba a taba yi ba tun bayan jana'izar  Winston Churchill, kusan shekaru 60 da suka gabata. Sarauniyar ta yi kari na kashin kanta game da yadda za a yi mata jana'iza, a cewar Fadar Buckingham. Ga abubuwan da za su faru game da janai'zar Sarauniyar Ingila Elizabeth II. An kawo karshen shimfide gawar Sarauniya a Babban dakin Westminster da ke tsakiyar birnin London, inda mutane suka yi layi domin yin bankwana da gawarta. A wurin da ba shi da nisa daga babban dakin na Westminster, a Cocin Westminster Abbey, an bude kofofi ga baki da ke siwowa kafin jana'izar da za a soma da misalin karfe 11:00. Shugabannin kasashen duniya da sarakai da sauran manyan baki sun isa Birtaniya domin halartar jana'izar Sarauniya Elizabeth. Su ma manyan 'yan siyasar Birtaniya da tsofaffin firaiministoci sun je wurin jana'izar. Sarakai da sarauniyoyi daga fadin Turai, wadanda suke da alaka ta jini da marigayiya Sarauniya Elizabeth - Sarkin Belgium Philippe da Sarauniya Mathilde da Sarkin Sifaniya Felipe da Sarauniya Letizia za su halarci jana'izar. A wannan lokaci ne za a soma bikin cikin gaggawa, a yayin da aka dauki akwatin gawar sarauniya daga catafalque inda take shimfide tun ranar Laraba da rana, zuwa Westminster Abbey, inda za a yi mata jana'iza. Za a dora akwatin akan keken daukar bindiga, inda sojin ruwa 14 za su ja shi. A shekarar 1079 aka yi wa  keken ganin karshe lokacin da kawun Yarima Philip, Lord Mountbatten ya rasu, akan shi aka kai gawar mahaifin Sarauniya, Sarki George VI, a shekarar 1952. Cikin manyan masarautar Birtaniya za su kasance a wurin, ciki har da Sarki da 'ya'yansa Yarima William da Yarima Harry wadanda za su take wa keken baya. Makadan badujala da busa sarewa na yankin Ireland da Scotland za su jagoranci wannan bangare na bikin da tawaga, ciki har da sojojin sama na masarauta. Sojin ruwa da na girmamawa za su yi jerin gwano har zuwa dandalin majalisa wanda ya kunshi rundunar soji uku, da sojin ruwa za su mara wa baya. Zaman addu'o'in ga sarauniya da ake sa ran baki 2,000, za su halarta, daga Westminster Abbey aka faro shi. Janazar kasa ce, ta ban girma, taron da babu wanda ake yi wa in ba sarakuna da sarauniyoyi ba, taro ne da ake bin tsauraran matakai daki-daki, misali faretin sojoji da harbin bindigar ban-girma. Wurin da ake zaman makokin, wuri ne mai cike da tarihi ga sarakuna da sarauniyoyin da aka taba nadawa, ciki har da na Sarauniya Elizabeth ta II a shekarar 1953. A wannan wuri aka daura auren Gimbiya Elizabeth da mijinta Yarima Philip a shekarar 1947. Tun karni na 18, rabon da a yi addu'ar jana'izar wani basarake a cikin Westminster Abbey, ko da yake an yi jana'izar mahaifiyar Sarauniya a shekarar 2002. Shugaban Westminster, David Hoyle ne zai jagoranci addu'o'in, ta sanya albarkar Archbishop na Canterbury Justin Welby, zai kuma yi huduba a wurin. Firaiminista Liz Truss za ta gabatar da jawabi. Zuwa karshen addu'o'in (duba hoton karshe) za a buga wata kararrrawa, daga nan sai ayi shiru na mintina biyu. Za  arera taken kasa, daga nan sai masu busa na sarauniya su yi busar da ke nufin an kawo karshen zaman addu'o'i a Abbey, lokaci zai nuna rana ta take. Daga nan za a fara jan akwatin gawar Sarauniya, ana tafe ana addu'a, har a fito daga Westminster Abbey zuwa Wellington Arch, da ke Hyde Park a birnin Landan. Sojoji da 'yan sanda da sauarnb masu damara za su yi jeruin gwano gefe-da-gefe, ana tafiya sannu a hankali, a ratsa babban titin birnin. Duk bayan minti guda za a harba bindiga daga wurin shakatawa na. An kafa manyan allunan majigi ta ko ina domin mutane su sha kallo. 'Yan sandan Canadian Mounted ne za su jagoranci tafiyar, an kuma kasa su rukuni bakwai, kowanne da makadan badujalarsu na musamman,  Mambobin sojojin Birtaniya da na kasashen Commonwealth, rundunar 'yan sanda da jami'an lafiya na NHS za su shiga faretin. Anan ma Sarki ne zai jagoranci sauran iyalan masarauta, su na tafe sannu a hankali, biye da keken gawar Sarauniya. Matar Sarki wato Camilla, da gimbiyar Wales da  Countess ta Wessex da Duchess ta Sussex za su mara mu su baya a cikin mota. A an isa Wellington Arch, da misalin karfe 1 na rana,  za a maida akwatin gawar cikin wata motar ta daban, a karo na karshe na binne Sarauniyar a karon karshe cikin hubbaren da ke Fadar Windsor. Wannan fada ta kyankyashe sarakuna 40 cikin shekara 1,000 da ta gabata, ta na da dadadden tarihi ga rayuwar Sarauniya. Lokacin ta na matashiya, lokacin yakin duniya, can ta zauna da 'yar uwarta lokacin da birnin Landan ya fuskanci ruwan bama-bamai, a baya-bayan nan kuma ta maida fadar gidanta, musamman lokacin annobar korona. Ana sa ran motar da ke dauke da gawar za yi tafiya da ita zuwa fadar Windsor a kafa. Tafiyar mil 5 ce da sojoji za su marawa baya ta kowacce kusurwa. Za a bar mutane su ga yadda za ai tafiyar mai nisa da gawar. Nan ga a yau din dai,Sarki da manyan iyalan masarauta za su tadda gawar a fadar Windsor. Za a dinga kada kararrawar hasumiyar fadar Windsor bayan kowanne minti, da harba bindigar ban girma a farfajiyar Fadar. Za a shigar da gawar cikin St George's Chapel domin zaman addu'o'i. Yawanci iyalan masarauta na zabar majalimi'ar St George, domin gudanar da bukukuwan aure, da radin suna, da kuma jana'iza. A wannan majami'ar aka daura auren Duke da Duchess ta Sussex, Yarima Harry da Meghan, a shekarar 2018, anan aka uoi jana'izar mijin Sarauniya, Yarima Philip. Mutanen da za su shiga cikin majami'ar ba za su wuce 800 ba, shugaban Windsor David Conner, ne zai jagoranci addu'o'in, da sanya albarkar Archbishop naCanterbury Justin Welby. Addu'o'in za su kunshi wasu abubuwa da aka gada na sarautar gargajiya da zai kawo karshen zamanin Sarauniya. Wanda alhakin kula da daukar fitaccen kanbin sarauta, da sandar girma da mulmulallen kwano mai kama da koko, shi zai dauke su daga kan akwatin gawar. Zai raba gawar Sarauniya da kanbinta a karo na karshe. Daga karshen addu'o'in da ake rerawa, Sarki zai dora tutar dakarun kasa a kan akwatin gawar. Dakarun Grenadier su ne mafi girma cikin sojin kasa da ke cikin bukukuwan da suka shafi masarauta da Sarauniya. A dai wannan lokacin ne tsohon shugaban rundunar M15, Lord Chamberlain, Baron Parker, zai karya sandar shi ta aiki ya dora akan akwatin gawar.  Wannan shi ya kawo karshen aikinsa a matsayin babban mnai fada a ji a Masrautar Birtaniya. Daga nan za a yi kasa-kasa da akwatin gawar zuwa cikin hummbaren masarauta, mai busar masarauta zai yi busar karshe sai fatan alkairi ya biyo baya, kafin a daukar kabbara cikin rera wakar ''Allah ya ja zamanin Sarki. Fadar Buckingham, ta rawaito da kan ta Sarauniya Elizabeth ta II, ta bukaci mai busar masarauta ya yi mata busar karshe kafin a binneta, kuma wannan na cikin wasiyyar da ta bari. Daga nan za a kawo karshen bikin binnewar, Sarki da iyalan masarauta za su fice daga hubbaren sarakunan. Da yammacin wannan rana, a kebantaccen makokin da iyalan masarauta ne kadai za su halarta, za a binne Sarauniya  tare da minjinta Marigayi Duke din Edinburgh,  a cikin dakin tunawa da Sarki George na VI , wanda ke cikin hubbaren St George's Chapel. Za a rufe kabarin da murfin da aka yi shi da zallar dutsen Mabul, dauke da rubutun ELIZABETH II 1926-2022.	https://www.bbc.com/hausa/rahotanni-62955016
entertainment	Matan Afirka da ke takarar lashe kyautar marubuta ta duniya ta 2020	"Wasu matan Afirka biyu na cikin waɗanda ke takarar lashe kyautar marubuta ta shekarar 2020, karon farko a tarihin bayar da kyautar ta Birtaniya da ke karrama fitattun marubuci -  wannan babban ci gaba ne ga masu bayar da labarai a nahiyar. Labarin cewa ƴar asalin Habasha kuma Ba'amurka Maaza Mengiste, marubuciyar littafin The Shadow King, da ƴar kasar Zimbabwe Tsitsi Dangarembga, da littafinta mai suna This Mournable Body, suna cikin wadanda aka zaɓa don lashe kyautar fam 50,000 ($ 66,000) ya haifar murna a duniyar adabi a Afirka. ""Kasancewar akwai ƴan Afirka biyu, kuma baƙaƙen fata uku a jerin sunayen, wannan kamar wani kira ne ga ci gaban masana'antar cewa abu ne mai yiyuwa a kwatanta adalci,"" a cewar Maaza bayan sanar da cewa tana cikin sunayen shiga da aka zaɓa. ""Sau da dama nakan kasance ƴar Afirka kaɗai, kuma bakar fata, a jerin sunayen; kuma a wannan karon da alama alƙalai sun tantance littafi daga abin da yake ɗauke da shi, ba wai don ficen marubuci ba ko kuma ƙarfin da yake da shi a harkar. "" Maaza da Dangarembga dukkaninsu sun halarci babban bikin marubuta na Afirka da ake kira Ake Festival da aka gudanar a Najeriya, wanda shi ne babban tsani ga matasa marubuta da kuma masu neman kudi a harkar rubutu waɗanda babu shakka za su dinga tunanin ko za su taɓa yin nasara. Dangarembga ta kasance babbar jigo a bikin Ake na 2019 kuma a lokacin da nake tattaunawa da ita, masu sauraro sun yi mamakin jin cewa marubuciyar ta Zimbabwe ta sha wahala da fuskantar ƙalubale a adabi, duk kuwa da karbuwa da littafinta na farko ya samu, mai suna Nervous Condition. Wanda aka wallafa 1988, littafin ya lashe kyautar ƙasashen renon Ingila a Afirka kuma daga baya aka bayyana shi ɗaya daga cikin fitattun littafan ƙarni na 20 a Afrika kuma ɗaya daga cikin jerin labarai 100 na na BBC da suka auya duniya. Kamar yadda wani jarumi Thandie Newton, wanda aka haifi mahaifiyarsa a Zimbabwe, ya rubuta a shafinsa na sada zumunta a watan Agusta: Littafi na farko da na fara karantawa lokacin da na isa Cambridge don nazarin ilimin halayyar ɗan adam a jami'ar shi ne Nervous Conditions. Littafin The sequel, The Book of Not, an wallafa shi a 2006. Mournable Body ya kammala littafan uku, wanda ya bi fitaccen jarumin Tambu ta hanyar kafin samun ƴanci  kai da kuma bayan samun ƴancin kan Zimbabwe. Kamar yadda Dangarembga ta bayyanawa mahalarta taron bikin lataffan a Legas a bara: ""The Tambudzai Trilogy ya yi nazari kan irin tashin hankalin da za a iya ganowa daga sama zuwa ƙasa da kuma daga ƙasa zuwa sama. Taken wanda wanda aka wallafa a wata makala a jaridar New York ta wata marubuciya mai suna Teju Cole ƴan asalin Najeriya  - Unmournable Bodies - littafin da aka zaɓa an sha wahalar buga shi. ""Babu wanda ke sha'awar wannan This Mournable Body,"" kamar yadda marubuciyar ta bayyana. An hana ta wallafa tsakuren labarin a Facebook, wanda ya ja hankalin edita Ellah Wakatama Allfrey, wanda shiga tsakaninsa ya yi sanadin wallafa littafin shekaru 30 bayan Nervous Conditions. ""Har zuwa yanzu, na yi rubutu a cikin rashin aikin. Ba ni da wani wakili. Ban sani ba ko wani zai so abin da nake rubutawa, baya ga abokai da abokan aiki da suke karanta ayyukana,"" kamar yadda Dangarembga ya bayyana. Ta gode, yanzu ta samu wakili. ""Na ji daɗi, yanzu na samu sauƙi, daga ƙarshe na samu karɓuwar da ta sa yanzu ina jin daɗin cewa na yi wani abin ƙayatarwa a rubutuna."" ""Ina jin kawai zan iya tallata ayyukan da nake yi mafi kyau. Kuma saboda ban cika damuwa da hakan ba, tsarin rubutun kansa ya fi sauƙi."" Littafan da aka bayyana biyu da aka zaɓa na matan Afirka, wanda ke ƙara ƙarfafa muhimmancin labaran da suka shafi mutanen nahiyar. Shadow King shi ne littafin Maaza na biyu - na farko, Beneath the Lion's Gaze, an wallafa shi a 2010 - ya duba yaƙin da haifar da mamayar da dakarun Benito Mussolini na Italiya ya yi wa Habasha a 1935. Amfani da hotuna a littafin The Shadow King ya sauya buƙatar masu ɗaukar hoto zamanin mulkin mallaka, wanda ya bayar da damar fito da ɓoyayyun labarai. ""Mussolini ya fahimci ƙarfin kyamara kuma ya dauki hakan a yaƙi, kuma ina so na bayyana hakan a cikin littafin,"" kamar yadda marubucin ya shaida wa shirin BBC na Front Row a farkon wannan watan. Ta yi aikin rubuta litattafai tsawon shekaru 10, tana zuwa Rome don koyon Italiyanci don bincike kan tarihin kama-karya. Tattaunawa game da litattafai da Booker sun kuma mai da hankali kan yanayin zamantakewar siyasa a cikin ƙasashen marubutan. Kamar yadda Habasha ke dab da fuskantar rikici - yayin da rikici ke kara kamari a yankin Tigray na kasar - yakin tarihi da ke tsakiyar littafin ya ba da sharhi kan al'amuran yau da kullum ta hanyoyin da marubucin ba zai iya hangowa ba. Kan batun Dangarembga, karramawar Booker ya taimaka wajen bayyana ra'ayoyin marubucin kan adawa da rashawa a ƙasarta. Kwanaki hudu bayan shugabar alƙalan, Margaret Busby, ta sanar da jerin sunayen da suka yi nasara, hukumomin Zimbabwe sun kama Dangarembga lokacin zanga-zangar lumana a wani yanayi na daban da Newton ta bayyana marar daɗi. Daga baya an bada belinta, Dangarembga ta fara bayyana gaban kotu. Har yanzu akwai tuhuma akanta amma samu goyon bayan mutane da yawa. A watan Satumba aka sanar da ita marubuta a Jami'ar East Anglia; kuma a cikin Oktoba ta gabatar da takarda a wani taron shekara shekara na tuna da  Oliver Tambo karo  7. Marubutan sun yi maraba nasarar da suka samu, game da irin tasirin da za su yi, ga masu tasowa ""Ina ganin wataƙila yana da ban sha'awa ga matasa marubuta waɗanda suka fara aiki, waɗanda suka fahimci cewa wani lokaci hakan ba ya faruwa kawai lokaci ɗaya, yana ɗaukar lokaci kuma dole ne a sadaukar da kai da gaske tare da samar da labarin da suke son bayarwa, ""in ji Dangarembga. Ga Maaza ""tabbatar da basirarta ne da tuni aka sani a nahiyar. Wannan kamar nunawa marubutar Afirka cewa ana sane da aikinsu, ana karantawa."" ""Kuma ina fatan wannan zai karfafawa matasa marubuta su ci gaba da aiki, su sanya himma, kada su karaya, kuma su fahimci cewa abu ne mai yiyuwa ba wai kawai a karanta a yammaci ba amma abin da ke da muhimmanci shi ne cewa wadannan littattafan sun shiga Asiya, zuwa Afirka, zuwa nahiyoyi daban-daban, kuma hakan na faruwa. "" A ranar da aka fitar da sunayen aka zaɓa, an dauki hoton Wanner tare da littattafan Dangarembga da na Maaza - alama ce, watakila, game da tsammanin nasararsu a kyautar bana, wanda za a sanar a ranar Alhamis. ""Wannan babbar nasara ce gare su baki ɗaya idan ɗayansu ya lashe kyautar - idan ba haka ba, kasancewar sunayensu cikin waɗanda za su iya lashe kyautar abin farin ciki ne gare mu,"" in ji ta. Kuma nadin da aka ji na kasancewarsu a jerin sunayen Booker a nahiyar ya kamata ya taimaka wajan samar da karin labarai game da Afirka, kuma da fatan karin masu karatu - musamman cewa marubuciyar nan ƴar Najeriya Chimamanda Ngozi Adichie an zabi littafinta na Half of a Yellow Sun a matsayin littafin da ya fi shahara da mace ta lashe a karon farko cikin shekaru 25. Wannan zai iya zama labari ne mai ɗaɗi ga marubutan Afirka waɗanda ke fama da ƙalubale a kasuwancinsu. Molara Wood marubuciya ce kuma ƴar jarida a Lagos, babbar edita ce  a Ouida Books."	https://www.bbc.com/hausa/rahotanni-54990689
sports	AC Milan ta lashe kofin Serie A karon farko bayan kaka 11	AC Milan ta yi nasarar daukar Serie A na bana kuma na 19 jumulla, wanda rabon da ta lashe kofin tun bayan kaka tamauala 11. Milan din ta yi nasarar doke Sassuolo 3-0 a wasan mako na 38 a babbar gasar tamaula ta Italiya. A minti na 17 da fara tamaula Olivier Giroud ya ci kwallo, sannan ya kara na biyu a minti na 32, minti hudu tsakani Franck Kessie ya kara na uku a raga. Tun farko magoya bayan Milan ba su yi murnar daukar koci, Stefano Pioli ba a 2019, kawai don ya taba horar da Inter Milan abokiyar hamayya. Sai dai hakan bai hana shi gudanar da aiki ba, har ta kai ga ya lashe kofin bana da tazarar maki biyu tsakani da Inter Milan. A ranar ta Lahadi Inter ta casa Sampdoria 3-0 karkashin jagorancin Simone Inzaghi, wadanda suka yi fatan ko AC Milan za ta barar da dama, hakan bai samu ba. Kungiyar Napoli ce ta uku, bayan da ta doke Spezia 3-0, Juventus ce ta karkare a mataki na hudu a gasar bana. Massimiliano Allegri - wanda ya ja ragamar Milan ta dauki Serie A a 2010/11, shi ne kocin Juventus  a yanzu da za su buga Champions League a badi. Milan ta dade tana jiran wannan ranar da za ta lashe Serie A tun bayan 2011 da Allegri ya ci mata kofin.	https://www.bbc.com/hausa/wasanni-61545876
politics	Zaben 2023: Kuna ganin ya kamata mulki ya tafi kudu ko ya yi zamansa a arewa?	Latsa hoton da ke sama domin kallon bidiyon: Wasu 'yan siyasar Najeriya sun soma bayyana sha'awarsu ta tsayawa takarar shugabancin kasar a 2023. Sun dauki wannan mataki ne, duk da cewa hukumar zaben kasar ba ta kada gangar siyasa ba. Abdulbaki Jari ya yi mana nazari kan mutanen da ake sa ran za su fafata a zaben 2023, da kuma ce-ce-ku-cen da wasu suke yi kan dacewa ko rashin dacewar komawar mulkin kasar.	https://www.bbc.com/hausa/media-60232643
health	Bayanin likitan ƙashi kan muhimmancin cin nama ga mace	Danna hoton da ke sama don kallon bidiyon: A makon da ya gabata ne BBC Hausa ta wallafa wani labari da ke bayani kan wani binciken likitoci da ya ce matan da ba sa cin nama za su iya fuskantar yiwuwar karyewa a kwankwaso nan gaba a rayuwa. Masu binciken sun rika bin rayuwar mata  26,000 na tsawon shekaru 20 kuma sun gano cewa  kashi daya bisa uku na matan da ke cikin rukuni da ba sa cin nama sai kayan lambu ko kayan itace za su iya samun karaya ko targade fiye da masu cin nama. Labarin ya yi matuƙar jan hankali mutane a Najeriya musamman ma mata, bayan da BBC ta wallafa shi a shafukanta na intanet. Hakan ne ya sa BBC Hausa ta sake tuntuɓar wani likitan ƙashi a asibitin ƙashi na ƙasa da ke jihar Kano a Najeriya, don ƙrin bayani kan binciken wanda aka yi a Turai. Dr Aliyu Muhammad ya feɗe biri har bindi a cikin wannan hirar da muka yi da shi a bidiyo.	https://www.bbc.com/hausa/articles/c9eylgd0ke9o
entertainment	Abubuwan da shugabannin kasashen duniya ke cewa a kan rasuwar Sauraniya Elizabeth ta II	"Shugabannin kasashen duniya da sauran jami’an diflomasiya na ci gaba da nuna alhinin game da mutuwar Sauraniya Elizabeth ta II, wacce ta rasu tana da shekara 96 a duniya. Sun yaba da yadda ta saudakar da kai wajen gudanar da aikinta da jajircewarta da kuma kasancewarta mai fara’a da kyautatawa. Shugaba Emmanuel Macron na Faransa ya jagoranci  shugabannin da suka nuna alhini inda ya tuna da “Sarauniya a matsayin mai kirki” wacce ta kasance abokiyar Faransa”. Tsohon shugaban kasar Amurka, Barack Obama ya ce Sauraniya ta ja hankalin kasashen duniya a kan yadda ta rika mulki kuma ta rika aiki ba dare ba rana.  ""Sau da yawa mun rika ganin yadda take mu’amala da mutane inda take magana da su cikin nutsuwa da kwanciyar hankali da raha,” a cewar  Mr Obama,  wanda ya gana da  sarauniya a lokuta da dama. Shugaban Amurka na yanzu Joe Biden  ya bayyana Sarauniyar a matsayin  sarauniyar da ta kafa “tarihi a zamanin nan.”  Da yake magana a kan ziyararsa a Birtaniya a shekarar 2021 a matsayin shugaban kasa, Mista Biden ya ce “ ta nuna mana hazakarta da kirkinta da kuma hikimarta.” Sarauniya Elizabeth ta biyu ta gana da shugabannin Amurka 14 a lokacin mulkinta. Tsohon shugaban Amurka  Donald Trump  ya ce  "" ba zan taba mantawa da kyakkyawar abota  da martaba da hikima da kuma ban dariyarta. ""Mace ce mai kyau- babu kamarta!,” kamar yadda ya bayyana a sakon da ya rubuta  a shafinsa na Truth Social. Haka kuma a lokacin mulkinta ne  firaiministoci 12 na Kanada suka yi mulki. A jawabinsa jim kadan bayan da aka ba da labarin rasuwarta, Justin Trudeau ya ce mutanen Canada suna nuna alhininsu. “Ta kasance daya daga cikin mutanen da na fi so a duniya, kuma za mu yi kewarta”, in ji shi. 'Sauraniya ce da babu kamarta '  Sarki Netherlands  Willem-Alexander  -  wanda dan uwan sarauniya Elizabeth na biyar ne  - ya ce shi da sarauniya  Maxima za su tuna da ita a matsayin “Sarauniya mai hikima, mai matukar girmamawa da kauna”. Shi ma Sarki Philippe da Sarauniya Mathilde na Belguim sun ce “shugaba ce da kasafai ake ganin irinta ba  wacce  a tsawon lokacin da ta shafe kan mulki ta nuna mutunci da jajircewa da sadaukarwa”. Firaiministan Indiya Narenda Modi ya tuna da taron da ba zai taba mantawa da shi ba da sarauniya a ziyararsa zuwa Birtaniya  ""Ba zan manta da karamcinta ba da kyautatawarta,” kamar yadda ya bayyana a sakon da ya wallafa a shafin Tuwita.  Shugaban gwamnatin Jamus  Olaf Scholz  ya jinjina wa Sauraniyar yana mai cewa “aniyar da ta nuna wajen ganin Jamus da Birtaniya sun sasanta bayan abubuwa masu tayar da hankali da suka faru a lokacin Yakin Duniya na Biyu abu ne da ba za a manta da shi ba.”  An samu gagarumin sauyi a mulkinta A matsayinta na sarauniyar da ta shafe shekara 70 kan mulki Sarauniya Elizabeth ta yi rayuwa a cikin wani lokaci na sauyi kamar yadda aka bayyana a sakonin ta’aziyya. Kamar yadda Barack Obama ya bayyana “ta yi rayuwa a lokutan wadata da rikice-rikice kama daga lokacin da bil adama  ya sauka a wata da kuma faduwar katangar Berlin”. Sakatare janarar na Majalisar Dinkin Duniya, Antonio Guterres ya ce a zamanin mulkinta  ne aka samu gagarumin sauyi ciki har da  bai wa kasashen Afrika da Asiya ‘yancin kai da kuma farfadowar kungiyar Commonwealth”. “Sadaukarwar da ta yi ta tsawon rayuwarta wajen  yi wa al’ummarta hidima abar sha’awa ce” Shugaban Isra’ila Isaaz Herzog ya ce duk da cewa an samu gagarumin sauyi a lokacin mulkinta amma duk  tsawon wannan lokaci “ta kasance abar koyi mai nagarta, mai rikon amana mutuntaka da kishin kasa.” Ko da yake Sarauniyar ba ta ziyarci Isra’ila ba, Charles, Edward, William  da marigayi  Philip – wanda aka binne mahaifiyarsa a birnin Kudus, sun je. ""Sauraniya  Elizabeth  ta  kafa tarihi kuma ko a mutuwarta ma ta bar abubuwa da za a yi koyi da su,”a cewar Shugaba Herzog."	https://www.bbc.com/hausa/articles/cd152zjj5gxo
politics	Mahdi Aliyu Gusau: Wasu 'yan majalisar Zamfara na so a tsige mataimakin gwamnan jihar	"Wasu 'yan majalisar dokokin jihar Zamfara  da ke arewa maso yammacin Najeriya sun sha alwashin tsige mataimakin gwamnan jihar Mahdi Aliyu Gusau bisa zargin saba doka. Hakan na zuwa ne bayan da mataimakin gwamnan ya ki bayyana a gaban majalisar kamar yadda ta buƙaci ya yi don amsa tambayoyi. Mataimakin gwamnan ya kafa hujjar cewa tuni kotu ta umurce su da su dakatar da gayyatar da suke masa. Honorabul Yusuf Alhasan Muhammad Kanoma, mai wakiltar Maru ta arewa a majalisar, ya shaida wa BBC cewa Mahadi Aliyu Gusau ya saɓa ƙa'ida shi ya sa suka ga ya dace su tsige shi. ""Da farko ya shirya taron siyasa duk da kwamishinan ƴan sanda ya ce mishi kada ya yi, saboda a jajiberin taron an kashe kusan mutum 54 a Faru da Gora, amma bai saurari wannan shawara ba ya gudanar da taron. ""Bayan nan ne muka ga ya dace mu gayyato shi ya amsa tambayoyi, kuma abin damuwa baya ga wannan ma ya tara mutane yana zage-zage. Abin kunya ne a ce mataimakin gwamna na jiha ya zo ya yi wannan,"" a cewar Honorabul Yusuf Kanoma. Ya ce kamata ya yi a ce mataimakin gwamnan na alhinin kashe mutanen da aka yi. Ɗan majalisar ya ce takardar da kotu ta aike ta dakatar da su daga gayyatar mataimakin gwamna ta daina aiki ranar 28 ga wata amma sun sake gayyatarsa ran 29, ya ce kuma Mahadi Aliyu Gusau ya sa hannu kan wata takarda da ya aike wa majalisar ta amsa gayyatarsu. Ya ce a halin yanzu kwamitin harkokin shari'a na majalisar na nazari kan takardar kuma za su gabatar da rahotonsu ga majalisa inda daga nan ne za a ɗauki mataki na gaba. Sai dai Honorabul Yusuf Alhassan Kanoma ya ce idan mataimakin gwamnan zai bayyana a gaban majalisar suna iya yafe masa laifin da suke ganin ya yi. A ƙarshen watan Yuni ne gwamnan jihar Zamfara Mohammed Bello Matawalle ya sauya sheƙa daga babbar jam'iyyar hamayya ta PDP zuwa ta APC mai mulkin ƙasar. Sai dai mataimakin nasa, Barrister Mahdi Aliyu Gusau bai sauya sheƙa tare da ubangidansa ba ya ci gaba da zama a jam'iyyar PDP. A lokacin, mataimakin gwamnan ya nuna cewa babu wata hamayya da za ta taso a tsakaninsu duk da cewa a yanzu ba sa jam'iyya guda. Asali ma, mataimakin gwamnan ya bayyana cewa dama al'ummar jihar zamfara ce ta zaɓe su don su yi masu aiki kuma yana fata hakan za su ci gaba da yi. Haka kuma, mataimakin gwamnan ya shaida wa BBC a wata hira ta musamman cewa ba shi da niyyar sauya sheƙa zuwa APC, kuma ba ya fargabar tsigewa daga majalisa. Sai dai a farkon wannan watan na Yuli ne taƙaddama ta kunno kai bayan da majalisar dokokin jihar ta ce mataimakin gwamnan ya shirya wani taron siyasa ba tare da izinin jami'an tsaro ba. Daga nan ne kuma ta gayyace shi ya bayyana a gabanta don amsa tambayoyi amma bai amsa gayyatar ba, sai dai ya aike wa majalisar takardar kotu wadda ta hana'yan majalisar gayyatar shi. Amma majalisar ta sake aike masa da wata takardar gayyatar ranar 29 ga wannan watan."	https://www.bbc.com/hausa/labarai-58021545
religion	'Yan Najeriyar da ke son Isra'ila ta karɓe su a matsayin Yahudawa	"Shlomo Ben Yaakov ke nan rike da littafin Attaura, yana karanto ayoyi daga cikinsa, a wani wurin ibada irin na Yhudawa, da ke wajen babban birnin tarayyar Najeriya Abuja. Shi ne limamin masu ibadar, yana karatun ne cikin murya mai dadi da harshen Hibru, bayan ya karanta, gomman masu binsa suma su maimata. Sai dai yawancin mabiyan ba su ma san harshen ba sosai, to amma, duk da rashin yawan wannan al'umma a Najeriya,  mabiyan na cewa suna da alaka ta kaka da kakannin da Yahudawa, ta tsawon shekaru daruruwa. Amma kuma duk da wannan ikirari mutanen na cike da damuwa da fushi ganin cewa Isra'ila ba ta dauki wannan ikirari nasu da muhimmanci ba, domin ba ta damu da su ba. ""Ina daukar kaina a matssayin Bayahude,"" in ji Mista Yaakov. A kofar dakin ibadar na wadannan mabiya da ke ikirarin su Yahudawa ne a (Gihon Hebrew Synagogue) a kauyen Jikwoyi da ke wajen babban birnin tarayyar Najeriya Abuja. Ga wani teburi nan ana iya gani an kafa shi a cikin wata rumfar tanti da aka yi da ganyen itacen kwakwa, domin bikin ibadar Yahudwa (Sukkot), da ake yi domin tunawa da shekarun  da Yahudawa suka shafe a hamada a kan hanyarsu ta zuwa kasar da suka ce Allah Ya yi musu alkawari (Falasdinu) ""A daidai wannan lokaci da muke wannan biki can a Isra'ila ma ana yin bikin a yanzu,"" In ji Mista Yaakov, yayin da mabiyan ke raba burodi, wanda aka yi a wurin ibadar da kuma giya a wasu kananan kofuna. Mista Yaakov, ɗan kabilar Igbo ne - ɗaya daga cikin manyan kabilu uku na Najeriya, daga yankin kudu maso gabashin kasar. Sunansa na gargajiya Nnaemezuo Maduako. Ƴan kabilar Igbo da dama sun yi amanna cewa suna da jinin Yahudawa, a matsayin ɗaya daga cikin kabilu goma na Isra'ila da suka ɓata, ko da yake yawancinsu ba sa yin addinin na Yahudawa, kamar yadda Mista Yaakov ya ke yi. Masu yin ibadar ƴan kadan ne, domin suna kasa da ɗigo ɗaya ne cikin kashi ɗari na yawn ƴan kabilar Igbo miliyan 35 da aka yi kiyasin akwai. Su waɗannan kabilu goma, an ce sun ɓace ne bayan da aka kama su aka tsare, lokacin da aka kama daular arewacin Isra'ila a karni na 8 kafin zuwan Annabi Isa (AS). Ana daukar yahudawan Habasha a matsayin ɗaya daga cikinsu. Al'adun kabilar Igbo kamar su kaciya da zaman makoki na tsawon kwana bakwai da murnar komawar sabon wata da bikin aure, waɗanda duk ake yi a karkashin runfunan na kara tabbatar da wannan ikirari da suke yi cewa sun da alaka da Yahudawa. 'Babu wata alama ta tabbatarwa' To sai dai duk da wannan ikirari na alaƙa da Yahudawa da kabilar ta Igbo ke yi Chidi Ugwu, wani masanin tarihi da halayar dan adam a jami'ar Najeriya da ke Nsukka, a Enugu ya ce wannan ikirari na alaƙa da Yahudwa ya fara ne bayan yaƙin basasa na Biafra. Ƴan kabilar Igbo sun dade suna kokarin ɓallewa daga Najeriya, inda suka yi rashin nasara a mummunan yaƙin da aka yi a tsakanin 1967 zuwa 1970. Masanin ya ce wasu mutanen suna neman wani abu ne da zai karfafa musu zuciya, saboda haka ne suka fara wannan ikirari na alaka da Yahudawa. Sun ɗauki kansu a matsayin mutanen da aka muzgunawa, kamar yadda aka yi wa Yahudawa a tarihi, musamman a lokacin kisan kiyashi. ""Cin mutunci ne a kira Igbo wata kabila da ta bace ta wata al'umma, babu wata shaida ta tarihi ko wadda aka tono a kasa da ta tabbatar da haka,"" ya gaya wa BBC. Sai dai ya ce kamar yadda shaida ta nuna ƴan kabilar Igbo na daga cikin wadanda suka yi hijira daga Masar dubban shekaru da suka wuce, wannan ne ya sa yake ganin Yahudawa suka ari wasu al'adu na Igbo lokacin da suka je can. Shekaru da dama da suka wuce an yi ta kokarin yin gwaji na ƴaƴan halita domin tabbatar da alakar ta Igbo da Yahudawa, amma ba a ga wata alama ba. Haka shi ma (limamin yahudawa) Rabbi Eliezer Simcha Weisz, shugaban harkokin kasashen waje na limamin Yahudawa na Isra'ila, hukumar da ke tabbatar da alakar duk wata kabila da Yahudawa ya nuna tababa a kan ikirarin ƴan kabilar ta Igbo, a hirarsa da BBC Ya ce sai dai idan yahudawan na Najeriya sun sauya ne suka koma bin addinin Yahudawa, wanda wannan abu ne da ya kunshi abubuwa na ibada da yawa da kuma bayyana gaban wata kotu, wadda kuma babu ita a Najeriya, to ba za a taba daukarsu a matsayin Yahudawa ba. Mista Yaakov na daukar maganar bin wannan mataki na sauyi a matsayin muzantawa. Ya ce idan suka tafi a matsayin wadanda suka sauya addini to ba za a ɗauke su a matsayin cikakkun ƴan kasa ba a Isra'la, za su zama baya a dangi. Karuwar masu neman ɓallewa Masu ibara Yahudawan a wannan wuri na Abuja (Gihon) sun dauki maganarsu da gaske, domin su da wasu ƴan Najeriyar kusan 12,000 da ke yin wannan ibada na samun goyon baya daga wasu Yahudwan ƴan gargajiya a faɗin duniya, wadanda suke ba su tallafi da kawo musu ziyarar goyon baya har ma da kokarin ganin sun samu karɓuwa. Ɗaya daga cikin fitattu a wannan fafutuka shi ne Dani Limor, tsohon jami'in leken asiri na Isra'ila, wanda a wani lokaci can a baya ya yi wani yunkuri na sirri na ɗaukar Yahudawan Habasha zuwa Isra'il ta hanyar Sudan. Tun a shekarun 1980 ya ke ziyarar Yahudawan na Najeriya, har ma yana musun cewa ana ibadar Yahudawa a yankin Afirka ta Yamma tun kafin yakin basasa na Najeriya. Shi kam yana daga cikin masu ra'ayin cewa sun zo ne daga Moroko shekara 500 baya, da farko suka sauka a Timbuktu kafin su sake nausawa kudu, kuma yana fatan cewa wata rana za su samu karɓuwar da ya kamata su samu. Kamar yadda ya fada a hirarsu da BBC. Wurin ibadar Yahudawan na Gihon, wanda aka ce shi ne mafi daɗewa a Najeriya, an kafa shi ne a shekarun 1980. wadanda suka kafa shi su ne Ovadai Avichai da wasu mutane biyu wadanda suka taso a matsayin Kiristoci. Abokan sun yanke shawarar komawa addinin Yahudawa ne, bayan da suka gano cewa, littafin Tsohon Alkawari na Baibul (Old Testament) shi ne asalin harsashin ginin addinin Yahudawa. Yanzu dai wannan wurin ibada na Yahudawa da ke Abuja yana da hadakar kabilu daban-daban, da suka kai mutane sam da 40 da ke halarta. A ƴan shekarun da suka gabata yawan wadanda suke bauta a matsayin yahudawa a Najeriya ya karu sosai a kudancin kasar in ji wakilin BBC Chiagozie Nwonwu, kwararre a kan addinin. Wannan ko ya kasance ne a dalilin kungiyar masu fafutakar ɓallewa domin kafa kasar Biafra (Ipob), wadda ta fara gwagwarmayar aware a 2014. Kungiyar na karkashin jagorancin Nnamdi Kanu, wanda ke fada wa magoya bayansa alakar da ya ce suna da ita da Yahudawa, kuma yake karfafa musu guiwa  kan su karbi addinin. Sai dai kuma wadanda suka dade tare kuma da fice a bin addinin na Yahudawa a Najeriya ba sa daukar mabiyansa a matsayin ainahin cikakkun Yahudawa, domin wasu mabiyan nasa na haɗa addinin da kuma wasu nau'ukan ibada na Kiristanci. Yanzu dai Kanu yana tsare inda yake fuskantar shari'a kan laifin cin amanar kasa, kuma hukumomi sun haramta kungiyarsa ta Ipob, wadda ta dauki makamai a kwanan nan a matsayin kungiyar ta'addanci. Mista Avichai, wanda tsohon sojan aware na Biafra ne ya ce, ""Lokacin da, Ipob ta bayyana da farko, na yi kuka a wurin ibadar. Na ce: 'Wannan yaron ya zo ya kawo mana matsala, saboda abin da yake yi ba dole ba ne,'"" Yana fargaba cewa abubuwan da kungiyar Ipob ke yi barazana ne ga al'ummomi 70 ko kusa da haka da ke addinin na Yahudawa wadanda ba ruwansu da siyasa a Najeriya. A farkon wannan shekara an kama wata shugabar mabiya addinin na Yahudawa a yankin kudu maso gabashin Najeriya aka ɗaure ta tsawon wata ɗaya bayan da wasu daga Isra'ila suka ziyarci wurin ibadar. Bakin sun zo ne domin su dauki hoto bidiyon rabon littattafan Attaura, wadanda suna da matukar tsada a cewar mabiyan na Najeriya sun iya siya, to amma sai aka yi zargin suna da alaƙa da kungiyar Ipob, saboda haka aka fitar da su daga kasar. Wani mai addinin a majami'ar Gihon, ya gaya min cewa Nnamdi Kanu ne ya ja hankalinsa ya shiga, to amma gwagwarmayar da kungiyar Ipob ke yi yanzu da makamai ta saɓa wa akidar addinin. Mista Yaakov ba shi da sha'awa a kan siyasar da ke tattare da kasancewa mai bin addinin yahudawa, abin da ya fi ba muhimmanci a wurinsa shi ne fannin addinin. Idan hukumomin Isra'ila suka amince da wadannan 'yan kalilan din mabiya addinin na Yahudawa ƴan kabilar Igbo na Najeriya, kamarshi, hakan zai sa su samu karɓuwa sosai a Najeriya. Misali a yanzu babu wani babban limamin Yahudawa kuma samun kayan addinin a Najeriya na da wahala. Mista Yaakov zai so ya samu horo ya kuma zama limamin yahudawa na farko na Najeriya, wanda wannan abu ne da sai ya yi karatu a makarantar koyon limanci ta addinin na Yahudawa ko kuma a karkashin wani kwararren limamin. Ya ce ""Ga mu da muka san tushenmu, muna da kwarin guiwa a kan abin da muke bi."" ""Idan Kiristoci da Musulmi za su iya karbar nasu su kuma tallafa musu, to ina ganin Yahudawa ma ya kamata su nuna goyon baya da bayar da kwarin guiwa."""	https://www.bbc.com/hausa/rahotanni-58952495
sports	Zawarawan Ronaldo na juya masa baya, Barcelona ba za ta yi cefane ba	A watan Janairu Manchester United za ta sake zawarcin Memphis Depay domin dawo da dan gaban na Barcelona na kasar Netherlands Old Trafford, inda ya bari a 2017. Newcastle United ba ta da niyyar zawarcin Cristiano Ronaldo, bayan ya raba gari da Manchester United. Ita ma Chelsea kusan ba ta da niyyar neman Ronaldon a yanzu duk da cewa babu wani kwantiragi a kansa duk da a baya ta nuna sha’awa a kansa.  Manchester United din kuma tana tattaunawa kan ko ta maye gurbin Ronaldon dindindin a watan Janairu ko kuma ta bari har zuwa bazara ta dauko wani dan wasa na wucin-gadi a yanzu kamar yadda ta yi lokacin da ta dauki Odion Ighalo dan Najeriya a 2020. Manchester United ta yi amanna yawan magoya bayan da take da su a duniya zai sa  masu son sayen Liverpool su karkata wajen sayen kungiyar ta Old Trafford.  Shi kuwa attajirin nan na Birtaniya Sir Jim Ratcliffe zai taya Manchester United, bayan da a baya da ya biloniyan ya nuna sha’awarsa ta cinikin a watan Oktoba sai iyalan Glazer masu kungiyar suka ce ba su da niyyar sayar da ita. Haka kuma tsohon dan wasan Manchester United din David Beckham a shirye yake ya tattauna da masu son sayen kungiyar. Manchester United din kuma tana son dan wasan Bayer Leverkusen Moussa Diaby, na Faransa ya maye gurbin Anthony Martial a kungiyar. Bisa ga dukkan alamu Chelsea da Liverpool za su rasa dan wasan da suke harin saye a watan Janairu Konrad Laimer saboda dan wasan na tsakiya na RB Leipzig dan Austria yana son tafiya Bayern Munich ne idan kwantiraginsa ya kare a bazara.  Leeds United na tuntubar AC Milan inda ta nemi a rika sanar da ita a kan matsayin dan wasan Belgium Charles de Ketelaere, mai shekara 21.  West Ham na ganin za ta rasa dan wasanta na tsakiya Declan Rice, ga wata kungiyar da za ta fafata a gasar zakarun Turai a shekara mai zuwa duk matsayin da Hammers din suka kai a kakar nan. Dan gaban Sifaniya Marco Asensio, ya ce yana son ci gaba da zama a Real Madrid, duk da cewa kwantiraginsa zai kare a karshen kaka. Barcelona ta gaya wa kociyanta Xavi za ta iya sayen sabbin ‘yan wasa ne kawai a watan Janairu idan wasu ‘yan wasan suka tafi. Atletico Madrid na son sayen dan wasan Borussia Monchengladbach da Faransa Marcus Thuram.  Sabbin masu son sayen Everton ‘yan Amurka na dab da shirin kama iko da kungiyar gaba daya sakamakon abin da ke wakana a bayan fage.	https://www.bbc.com/hausa/articles/cp65jnzd57wo
technology	Kamfanin AceOn ya samar da lantarki mai amfani da hasken rana domin amfani a Afirka	"Wani kamfani ya samar da  na'urar lantarki mai amfani da hasken rana mai rahusa, domin samar da wutar lantarki ga yankunan matalauta. AceOn da ke Telford, Shropshire, ne ya yi aikin da za a yi amfani da shi a kasashen Afirka kudu da hamadar sahara, yankin da rabin al'ummar ba sa samun wutar lantarki. Shirin ya samu tallafin kudade, bayan an yi na'urar mai kama da batiri da saukin amfani a ƙasashen Afrika inda kusan rabin al'ummar nahiyar ke rayuwa ba lantarki. Kwararru sun ce zuba jari a yankin zai samar da gagarumar riba. Kashi 60 cikin 100 na 'yan Najeriya ne kadai suke samun wutar lantarki, yawanci kuma sai dai su yi amfani da janareto mai karar gaske, da fitar da hayaki a lokutan da babu wutar lantarki. Mark Thompson, shi ne manajan daraktan kamfanin AceOn Group, ya ce na'urar na nadar hasken rana, sai kuma ya bada hasken wutar da daddare. Kamfanin dai ya kulla kawance da wasu kamfanoni a Najeriya, wadanda suke rarraba janareto. Shugaban kamfanin Nevadic, Dave Nwosu, ya ce: ""Ba ka bukatar zuwa gidan mai ko wajen 'yan bunburutu don sayan fetur a kowacce rana, saboda matukar akwai hasken rana ba ka da wata matsala, wannan zai sa ka huta da yawon zuwa siyo mai ga kuma kare muhalli daga gurbataccen hayakin da janareto ke fitarwa."" Masu bincike a Birtaniya ne suka bunkasa na'urar, watakila ita ce irin ta ta farko da aka yii amfani da sinadarin sodium-ion na batira, wanda ake samarwa daga abubuwa masu saukin farashi, sannan ba su da wata illa ga muhalli, da kuma ake amfani da su a wayoyin salula, da na'urar kwamfuta da motoci masu amfani da batiri. Babban jami'i da ke jagorantar kirkira na kamfaninin Innovate da ke Birtaniya, Harsh Pershad, wanda ke samar da kudade da tallafi ga kungiyoyi da kamfanoni domin kirkirar sabbin kayayyaki, ya ce: ""Ina ganin a gare mu riba za mu ci idan muka zuba jari da abokan huldarmu, musamman da kasashe masu tasowa. ""Idan muka taimaka a daidai wannan lokacin da suke tsananin bukatar hakan, bayan an dauki mataki kan dukkan ayyukan ababen more rayuwa. Daga nan ne za mu amfana, da cin gajiyar guminmu....za kuma mu taimakawa wasu suma su samar da wannan fasaha...a nan kun ga riba ta mu ce."""	https://www.bbc.com/hausa/labarai-59753444
politics	Yadda matasan Najeriya ke nuna wa ƴan takarar shugaban ƙasa goyon baya	A ranar 25 ga watan Fabrairun 2023 ne za a zaɓi sabon shugaban Najeriya, kuma matasan ƙasar sun dage wajen yi wa ƴan takarar da suke goyon baya kamfe a fili da kuma ta shafukan intanet. Ba a taɓa ganin matasan ƙasar sun shiga ana damawa da su a harkar yaƙin neman zaɓen ba kamar wannan karo. Kuma hakan na nuna cewar suna da shauƙin taka muhimmiyar rawa wajen zaɓen wanda zai gaji Shugaba Muhammadu Buhari. Babu yadda za a yi ƴan siyasa su ci nasara a zaɓe matuƙar ba su samu haɗin kan mata da matasa ba a ƙasar, kasancewar su ne suka fi yawa a masu kaɗa ƙuri’a, kamar yadda alƙaluman hukumar zaɓen ƙasar mai zaman kanta suka bayyana. Da alama matasan sun gane irin tasirin da suke da shi a batun zaɓe na ƙasar, kuma suna son amfani da wannan damar wajen nemar wa ƴan takarar da suke so goyon baya. Matasan na nuna goyon bayan nasu ne ta hanyar shirya gangami, ko bi gida-gida domin tattaunawa da mutane, ko kuma tattaunawa ta shafukan sada zumunta. Ƴan takara 18 ne ke neman kujerar shugaban ƙasa a Najeriya a zaɓen na shekara ta 2023, BBC ta duba yadda magoya bayan ƴan takarar ke nuna goyon baya ga ƴan takaran nasu. Magoya bayan ɗan takarar shugaban ƙasa na jam’iyyar Labour Party (LP) Peter Obi, sun gudanar da gangamin mutum miliyan ɗaya domin nuna goyon bayansu gare shi da mataimakinsa Datti Baba Ahmed. Magoya bayan, waɗanda ke yi wa kansu laƙabi da ‘Obidients’, sun gudanar da gangamin ne a garin Lafia na Jihar Nasarawa a cikin watan Agusta. Bayan haka, sun gudanar da wani gangamin a garin Yenagoa na Jihar Bayelsa a cikin watan Satumba. Haka nan, sun gudanar da wani gangamin a ranar ɗaya ga watan Oktoba a Legas, yayin da ake murnar zagayowar ranar da Najeriya ta samu ƴancin-kai. Magoya bayan ɗan takarar shugaban ƙasa na jam’iyyar All Progressive Congress (APC), Bola Ahmed Tinubu, sun yi gangami a cikin watan Oktoba, wanda suka yi wa laƙabi da gangamin mutum miliyan biyar. Magoya bayan waɗanda kan yi wa kan su laƙabi da ‘Batist’ sun yi amfani da gangamin wajen nuna goyon bayansu ga gwamnan Jihar Legas Babjide Sanwo-Olu da mataimakinsa Femi Hamzat, waɗanda ke neman a sake zaɓen su a shekara mai zuwa. Shugaban kwamitin kula da tashoshin mota na jihar Legas, Musiliu Akinsanya, wanda aka fi sani da MC Oluomo ne ya jagoranci gangamin na goyon bayan Tinubu da mataimakinsa Kashim Shettima. Mata da maza magoya bayan jam’iyyar Peoples Democratic Party (PDP) a jihar Niger sun fita kan tituna domin nuna goyon bayansu ga ɗan takarar shugaban ƙasa Atiku Abubakar, da mataimakinsa Ifeanyi Okowa. Gangamin na mutum miliyan ɗaya ya fara ne daga ƙofar shiga birnin Minna, zuwa shataletalen Bahago. Mutanen, waɗanda suka yi wa kansu laƙabi da ‘Atikulaes’ sun kuma yi amfani da damar wajen yi wa ɗan takarar gwamna na jam’iyyar a jihar, Liman Kantigi da mataimakinsa Samuel Gwomna, kamfe. Ɗan takarar shugaban ƙasa na jam’iyyar New Nigeria Peoples Party (NNPP), Rabiu Musa Kwankwaso, ya ga yadda magoya bayansa suka nuna masa ƙauna, lokacin da ya je garin Maiduguri na Jihar Borno domin buɗe ofishin jam’iyyar a cikin watan Agusta. Dubun-dubatar mutane ne suka fito domin nuna masa goyon baya a garin na Maiduguri, inda ya ce matuƙar dukkanin mutanen da suka fito a wannan ranar suka goya masa baya, suka fito a ranar kaɗa ƙuri’a suka zaɓe shi, to kuwa babu shakka shi ne zai lashe zaɓen shugaban ƙasa. Magoya bayan ɗan takarar shugaban ƙasa na jam’iyyar Africa Action Congress (AAC) sun yi gangami domin nuna masa goyon baya, tare da mataimakinsa Magashi Garba, a zaɓen shugaban ƙasa mai zuwa. Haka nan magoya bayan ɗan takaran na ci gaba da nuna masa goyon baya a shafukan sada zumunta. Wasu masana dai sun ce matuƙar waɗannan matasa da ke nuna goyon baya ga ƴan takaran ba su yi ƙoƙari sun karɓi katinsu na zaɓe ba, to kuwa ƙoƙarin nasu zai iya zama maras amfani. Ƙungiyar haɓɓaka mulkin demokraɗiyya da kare ƴancin bil’adama ta YIAGA Africa ta ce kashi 46.3% daga cikin kashi 51.11% ne na matasan da suka yi rajistar zaɓe a shekara ta 2019 ne suka kaɗa ƙuri’a a lokacin zaɓe.	https://www.bbc.com/hausa/articles/czk191kn3n3o
politics	Buhari ne ya bayar da umarnin cire Sarki Sanusi - Kwankwaso	"Tsohon gwamnan Kano, Injiniya Rabi'u Musa Kwankwaso ya dora alhakin tube Sarkin Kano, Muhammadu Sanusi na biyu kan shugaba Muhammadu Buhari. Jigon adawar,  ya ce ""shugabannin gwamnati na Kano su da kansu ne ke cewa umarni aka ba su (su tube sarki Sanusi). Shi ya ba su umarni"". Ya yi zargin cewa sabanin maganganun da makusantan Buhari ke cewa, shugaban ba ya tsoma baki cikin irin wadannan rigingimu, ""sai dai musamman mu nan a Kano yadda muke gani (Buhari) yana hargitsa inda yake sa hannu"". ""Shugaba Buhari yana tsoma hannu cikin al'amuran jihar Kano"", in ji Kwankwaso. ""Inda ya kamata ya sa hannun sai mu ga ba nan ya sa hannu ba, inda kuma bai kamata ya sa hannu ba, sai mu ga a nan ya sa hannu"". Tun bayan daga aka cire Sarkin a ranar Litinin, gwamnatin Buhari a hukumance ba ta ce komai ba akan batun. Sai dai a makonnin baya Shugaba Buhari ya ce ba zai haka baki a harkokin cikin gida na jihar Kano ba. Sai dai BBC ba ta samu bayanai daga wasu kafofi masu zaman kansu ba da ke tabbatar da ikirarin Sanata Kwankwaso. Kwankwaso, wanda a zamanin mulkinsa ne cikin shekara ta 2014 aka nada Sarki Muhammadu Sanusi II, yana wannan kalami ne lokacin zantawarsa da BBC a kan batun cire tsohon sarki. A ranar Litinin ne, gwamnatin jihar Kano ta sanar da tube rawanin basaraken, tare da korarsa daga Kano zuwa garin Awe cikin jihar Nasarawa, inda ake ci gaba da killace shi. Tsohon gwamnan Kanon ya ce tube sarkin Kano, wani abin bakin ciki ne ga jihar Kano da Najeriya da ma duniya gaba daya, ""dama shi mai martaba sarki, mutum ne na duniya gaba daya"". A cewarsa daga abin da suka ji da abin da suka gani, ko shakka babu gwamnatin da ta san ya kamata ba za ta tube Muhammadu Sanusi ba. Muhammadu Sanusi II, basarake ne mai yawan janyo ka-ce-na-ce kuma tun a lokacin mulkin Kwankwaso ya fara kai ruwa rana da gwamnatin jihar, har ta ba shi takardar gargadi karo biyu. Sai dai Kwankwason ya musanta hakan, inda ya ce ""ni ban taba ba Mai martaba sarki wata takardar gargadi ko ma wani abu irin wannan ba"". Haka kuma an tambaye shi game da zargin da ake yi wa magoya bayansa 'yan Kwankwasiyya wajen rura wutar rikici tsakanin Sarki Sanusi da Gwamna Ganduje, nan ma tsohon gwamnan ya ce su ba sa goyon bayan kowa sai bangaren gaskiya. Ya ce a iyakar saninsa kamar yadda ""su kansu mutanen gwamnati ke fada"", Sarki Sanusi ya gamu da fushin Ganduje ne saboda sun ce basaraken ya ce duk wanda ya ci zabe a Kano, a ba shi nasararsa. Kwankwaso ya kuma koka kan abin da ya ce wulakancin da aka yi wa jama'ar jihar Kano ta hanyar wulakanta tsohon sarki."	https://www.bbc.com/hausa/labarai-51828851
technology	Iyaye na son a haramta wa yara zuwa makaranta da waya	"Kashi 49 cikin dari na iyaye a Birtaniya na ganin cewa ya kamata makarantu su haramtawa yara zuwa makaranta da waya, a cewar wani bincike da shafin intanet na uSwitch ya yi. Binciken, wanda ya kunshi sama da mutane 1000, ya nuna cewa matskaiciyar darajar wayoyin da ko wane yaro ke kai wa makaranta ya kai Fam 301. A bara ne sakataren al'adu na wannan lokacin Matt Hancock ya ce makarantun da suka haramta wa yara kai waya sun birge shi. Sai dai wasu na ganin hana yara kai waya makaranta zai toshe masu damar koyon sanin-ya-kamata. Binciken, wanda Opinium ya gudanar a madadin uSwitch, ya bayyana cewa matskaiciyar darajar wayoyin da yara ke kai wa makaranta na karuwa. An yi hasashen cewa a shekarar 2019, darajar duka wayoyin da ake kai wa makaranta a fadin Burtaniya zai kai Fam biliyan 2.3. Haka kuma, kashi 43 cikin dari na yara na da sabuwar samfurin waya, wadda kuma iyayensu ba su da irinta, kuma gaba daya abin da manya ke kashewa kan kudin wayar da 'ya'yansu suka tara ya kai Fam biliyan 13. ""Yawan wayoyin da yara ke kai wa makaranta ya wuce misali."" in ji Ernest Doku, wani masani kan harkar wayoyi a uSwitch. Ba abin mamaki ba ne idan iyaye suka nuna damuwarsu kan cewa waya za ta dauke hankalin yara a makaranta, amma Mista Doku ya ce haramta wayoyin ba ita ce mafita ba. Ya ce ""Iyaye da yawa na son su san inda 'ya'yansu suke idan wani bala'i ya afku, ko kuma idan ba su dawo gida a lokacin da suka saba ba ta hanyar kiransu ko amfani da manhaja."" A shekarar 2018, shugaban Eton ya ce bai kamata makarantu da iyaye su ji tsoron kwace wayoyi daga hannun yara ba. Ba kowa ne ya amince da wannan tsarin ba. Wasu na ganin cewa lokaci ya zo da akwai waya a ko ina, don haka bai kamata a ware yara a hana su damar amfani da ita ba. ""Idan amfanin makaranta da ilimi shi ne don mu iya zaman duniya, koyon amfani da waya na da matukar muhimmanci kenan,"" in ji Pail Howard-Jones, wani farfesa a Jami'ar Bristol. ""Ya kamata yara su san ya-kamata. Idan aka kwace masu wayoyinsu attafari, lallai an toshe masu damar sanin ya-kamata,"" a cewarsa."	https://www.bbc.com/hausa/labarai-49525759
sports	Kalli bidiyon mutumin da ke kama da danwasan Brazil Neymar	Eigon Oliveira ya shaida wa BBC yadda yake ji kasancewar yana kama da daya daga cikin manyan 'yan kwallon duniya.	https://www.bbc.com/hausa/articles/cyjewr2g7keo
religion	Pakistan: Masu zanga-zangar ƙin jinin zanen ɓatancin Annabi Muhammad sun sake bazama tituna	"A watan jiya, Pakistan ta dage haramcin da aka kakaba wa jam'iyyar masu tsaurin Islama ta Tehreek-e-Labaik Pakistan (TLP a takaice), wadda ita ce ke jagorantar zanga-zangar kin jinin Faransa, kan sake yin zanen batanci ga Annabi Muhammad SAW. An sako shugaban TLP tare da magoya bayansa daga gidan kaso, sannan jam'iyyar na da 'yancin tsayawa takara a zabuka. Yawancin 'yan Pakistan dai na fargabar matakin ka iya shafar siyasar kasar da yankin ko ma duniya baki daya. A ranar 31 ga watan Oktoba, an tura dan sanda Irfan Ahsan garin Wazirabad da ke yankin Punjab, domin tabbatar da tsaro a yankin da daruruwan 'ya'yan jam'iyyar suka yi zaman dirshan na mako guda da zanga-zanga da nufin isa fadar gwamanati da ke Islamabad, domin matsawa a kori jami'an diflomasiyyar kasar Faransa kan suke goyon bayan yada zanen batanci ga Annabi Muhammad SAW da wata mujallar kasar ta sake yi. Masu zanga-zangar na kiran a saki jagoransu, Saad Rizvi, da ake tsare da shi karkashin dokokin yaki da ta'addanci. 'Yan jam'iyyar TLP sun sace Ahsan, lokacin da ya fita domin sayen magani a lokacin cin abincin rana, kamar yadda dan uwansa Usman Ahsan ya bayyana. Kwanki biyu da batan shi aka gano gawar shi da aka yi kaca-kaca da ita a wani asibiti da ke kusa da inda yake zama. ""Ranmu ya baci sosai, saboda wadanda suka kashe shin sun kira kansu musulmai, amma ba su amfani da koyarwar addinin musulunci ba, ban san wanne addinin musuluncin suke bi ba,"" in ji Mista Ahsan a hirarsa da BBC. ""Sun lalata rayuwar iyalai da dama, sun mayar da 'yarsa marainiya, saboda kawai suna son a saki mutum daya."" Ba wannan ne karon farko da ake zargin jam'iyyar TLP da kisa irin haka ba. 'Yan sandan yankin sun ce a wannan shekarar kadai, magoya bayan TLP sun kashe 'yan sanda 10, da zabtarwa da ji wa mutum 1,300 mummunan rauni. Su waye 'yan TLP? Malamin nan mai tsattsauran ra'ayi Khadim Hussain Rizvi ne ya kafa kungiyar a shekarar 2015. Kungiyar addinin musulunci ce mai tsattsuran ra'ayi da kuma take goyon bayan dokar Pakistan mai cike da ce-ce-ku-ce ta hukuncin kisa ga wanda ya yi batanci ga Annabi Muhammad SAW. A watan Nuwambar 2020 ne Khadim Hussain Rizvi ya mutu, bayan rashin lafiyar da ya fara lokacin da ya jagoranci zanga-zangar kin jinin Faransa a daidai lokacin da ake tsaka da annobar korona. Ya fusata kan kalaman Shugaba Emmanuel Macron na kare malamin makarantar nan da ya nunawa dalibai zanen batanci ga Annabi Muhammad SAW. Dan Rizvi mai suna Saad Rizvi ne ya gaje shi, wanda ya ci gaba da nanata wa gwamnati bukatarsu da balle akala tsakanin Pakistan da Faransa. A zanga-zangar da suka gudanar a watan Afrilu sun rufe har da manyan hanyoyin da za su sada ka da birnin Islamabad. Gwamnati ta kama Rizvi, inda ta zarge shi da laifukan ta'addanci tare da daruruwan magoya bayansa. Sauya salo Sai dai watanni shida bayan nan, gwamnati ta sauya matsaya ta hanyar janye haramci ga jam'iyyar da sako daruruwan magoya bayanta ciki har da, Saad Rizvi. Gwamnatin ba ta yi bayanin dalilan da ya sa aka saki mutanen ba, sai dai kafafen yada labarai na bayar da rahoton ta yiwu babban janar din sojin kasar Qamar Javed Bajwa ya taka rawa wajen sakin mutanen. Gwamnatin ta ce ta dauki matakin janyewa TLP takunkumi ne domin kaucewa tambayoyin da mutanen da ke ikirarin masoyan Annabi Muhammad SAW ne. Wasu masu sharhi na ganin cewa amfani da karfi da ya wuce kima kan kungiyar da ke ikirarin soyayya ga Annabi, wannan kuma ya karawa jam'iyyar su tagomashi. Ministan yada labarai Fawad Chaudhr ya ce ci gaban da aka samu a baya-bayan nan ya nuna ba wai Indiya ce babbar barazanar ba, a'a 'yan ta'adda da ke kasar ne abin dubawa. ""Yadda ta nuna goyon baya ga TLP, ya nuna masu tsaurin kishin islama ka iya dana tarko,"" in ji shi a lokacin da ya ke yi wa manema labarai bayani ga manema labarai a Islamabad. Maimagana da yawun TLP Saddam Bukhari, ya yi ikirarin a lokacin da shugabanta Khadim Hussain Rizvi ya mutu a shekarar da ta gabata, magoya bayan shi daga sassa daban-daban ciki har da turai sun zo jana'izarsa. Mai sharhi kan sha'anin tsaro Amir Rana, na cibiyar bincike da zaman lafiya ta Pakistan, ya ce yadda gwammnati ta tunkari TLP, bai dace da manufofin Pakistan na kasashen waje ba, sannan shigar TLP cikin jam'iyyun siyasa shi ba babbar matsala ce. TLP ta yi nasarar amfani da batun girmama Annabi Muhammad SAW wajen cimma muradunta, wanda daidai suke da na mabiya mazhabar Barelvi, wadda ta mamaye Pakistan. Amma za su kara amfani da wata damar wajen tabbatar da cewa sun zama a sawun gaba na jam'iyya mai krfin fada a ji a kasar. Masu sharhi sun yi amanna cewa koyarwar da TLP ke dor mabiya na daga cikin abin da ke janyo mata farin jini tsakanin takwarorinsu, kuma hakan n kara ingiza kasar sake komawa turbar tsattsauran ra'ayin addinin musulunci. Dr Hassan Askari Rizvi ya yi amanna siyasar Pakistan na tunkarar turbar da ta dace, duk da kara fadada ayyukan da TPL ke yi, kuma duk inda aka je aka dawo ba za ta yi nasarar samun karfin fada aji afannin siyasa ba. Dole ne kungiyar ta shiga cikin kawancen wasu jam'iyyun, za mu jira mu ga matakin da za su dauka, da kuma inda suka nufa wajen sauya tsarin siyasar kasarm,"" in ji shi. Wasu masu sharhi na ganin cewa, kungiyar TLP ka iya yin nasarar yin rinjaye, za ta iya samun isssun kuri'u ta fannin siyasa. Hakan kuma ba daddadan labari ne ka makomar siyasar Pakistan."	https://www.bbc.com/hausa/rahotanni-59490139
technology	Yaro dan shekara 15 da ya kera babur mai amfani da hasken rana	Latsa hoton da ke sama domin kallon bidiyon: Wani yaro dan shekara 15 dan asalin Arewacin Sri Lanka ya kera babur mai kafa uku mai amfani da hasken rana lokacin kullen korona. Abu mafi muhimmanci shi ne yadda Suntharalingam Piranawan ya yi amfani da kayan gwangwan wajen kera babur din. Kuma hakan ya sa babur din ya yi aiki.	https://www.bbc.com/hausa/media-58117739
sports	Real Madrid za ta fafata da Levante a La Liga ranar Alhamis	Real Madrid da Levante za su fafata a gasar La Liga karawar mako na 36 ranar Alhamis a Santiago Bernabeu. Tuni dai Real Madrid ta lashe kofin babbar gasar tamaula ta Sifaniya ta bana, kuma na 35 jumulla. Kungiyoyin sun fara fuskantar juna a gasar bana ranar 22 ga watan Agusta, inda suka tashi 3-3 a gidan Levante. Wadanda suka ci wa Levante kwallayen sun hada da Roger da Jose Gomez Campana da kuma Rober, yayin da aka yi wa Aitor Fernandez jan kati. Ita kuwa Real ta ci kwallaye ta hannun Gareth Bale, sannan Vinicius Junior ya zura biyu a raga. Real Madrid wadda za ta buga wasan karshe a Champions League da Liverpool ranar 28 ga watan Mayu, tana ta daya a teburin La Liga da maki 81. Ita kuwa Levante mai maki 29 tana ta biyun karshe wato ta 19 a kasan teburin kakar bana. Tuni Real ta ci gaba da atisaye don fuskantar karawar mako na 36, bayan da 'yan wasa suka motsa jiki, sannan suka murza leda. 'Yan wasa da suka hada da Alaba da Bale da kuma Marcelo sun motsa jiki a waje da cikin fili. Shi kuwa Ceballos da Carvajal da Asensio sun motsa jiki a rufaffen dakin samun kuzari.	https://www.bbc.com/hausa/wasanni-61408102
business	Rikicin Ukraine da Rasha: Farashin man fetur ya tashi saboda fargabar yaƙi	"Farashin iskar gas da na ɗanyen man fetur na hauhawa sakamakon fargabar da rikicin Rasha da Ukraine ke haifarwa game da jigilar makamashin a faɗin duniya. Farashin ɗanyen mai samfurin Brent, wanda aka fi amfani da shi, ya yi tashin da bai taɓa yi ba cikin shekara bakwai zuwa dala 99.38 kan kowace ganga ɗaya a ranar Talata. Kamfanin makamashi na Birtaniya RAC ya yi gargaɗin cewa lamarin zai sake harzuƙa farashin mai a Birtaniya bayan ya kai fan 149.12 kan kowace lita ranar Lahadi. Rasha ta umarci dakarunta su shiga yankuna biyu na Ukraine waɗanda suka ayyana kansu a matsayin masu 'yancin kai bayan ta amince da iƙirarin nasu. Kasuwar hannun jari a yankin Asiya ta tashi babu riba sannan ta Amurka na shirin faɗuwa. Gwamnatocin ƙasashen Turai sun yi barazana ko kuma sun saka wa Rasha takunkumai, wadda ita ce ta biyu a yawan fitar da man fetur kasuwar duniya bayan Saudiyya. Kazalaika, Rasha ce mafi arzikin iskar gas a duniya. A ranar Talata, Shugaban Gwamnatin Jamus Olaf Scholz ya ɗauki matakin dakatar da gina bututun iskar gas tsakaninsa da Rasha mai suna Nord Stream 2 wanda aka tsara zai samar da gas ɗin kai-tsaye daga Rasha zuwa Jamus. Tuni farashin gas ɗin ya tashi sakamakon haka. Saka wa Rasha takunkumin da zai hana ta fitar da fetur da gas masu yawa zai yi ""babban tasiri"" a kan farashinsu a faɗin duniya, a cewar Sue Trinh na kamfanin Manulife Investment Management. Farashin man wanda ya dinga tashi a 'yan watannin nan, ya tashi da kashi 10 cikin 100 tun daga farkon watan Fabarairu. Wata darakta a kamfanin Fidelity International, Maike Currie, ta ce farashin mai zai iya kaiwa dala 100 kan kowace ganga ɗaya saboda rikicin Ukraine da lokacin hunturu a Amurka da kuma ƙarancin jari a harkar gas da fetur a faɗin duniya. ""Rasha ce ke samar da ɗaya cikin duk ganga 10 ta man fetur a faɗin duniya, saboda ita ce babbar mai haja idan ana maganar farashin fetur, kuma tabbas hakan zai baƙanta wa masu amfani da shi,"" in ji ta. Akasarin man da Birtaniya ke saya ba daga Rasha yake fitowa ba, amma idan ƙasar ta rage fitar da shi zai shafi yawansa a faɗin duniya. ""Matakin Rasha na afka wa Ukraine tuni ya fara haddasa hauhawar farashi kuma tabbas zai sa farashin ya kai fan 1.50 kan kowace lita a Birtaniya,"" a cewar mai magana da yawun kamfanin RAC Simon Williams."	https://www.bbc.com/hausa/labarai-60481943
technology	Matsalar tsaro: Majalisar wakilan Najeriya ta bukaci a toshe layukan wayar mutanen da 'yan bindiga suka sace	"Yayin da matsalar tsaro ke ci gaba da ƙamari a Najeriya musaman a yankin arewa maso yammaci da tsakiyar kasar, majalisar wakilan ƙasar ta buƙaci a soma toshe layukan wayoyin mutanen da aka yi garkuwa da su. Majalisar ta ce ta hanyar toshe layukan waɗanda aka sacen, 'yan fashin daji za su rasa hanyar cinikin kuɗin-fansa da dangin mutumin da suka sace. 'Yan fashin daji na ci gaba da cin karensu babu babbaka a haren-haren da suke kai wa kauyuka da garuruwa inda suke yin awon gaba da mutane domin garkuwa da su a basu kudin fansa. Sai dai duk da cewa jami'an tsaron kasar na cewa ana daukar matakan dakile matsalar,  kawo yanzu dai taƙi ci taƙi cinyewa Honorabil Abdullahi Balarabe Salame, ɗan majalisar wakilai ne kuma yana cikin wadanda suka gabatar da wannan bukata a zauren Majalisar. Ya ce; ""Mutanen nan dai mun ga duk manufarsu ita ce kudi sannan don kudin da suke samu shi yasa suke kashe mutane, shi ya sa suke daukar mutane. ""Ya kamata mu samu wata hanya wadda za ta hanasu samun wannan kudi, idan sun dauki mutum ba za su sami kudi ba."" Ɗan majalisar ya ci gaba da cewa ""ni na yi tunanin cewa mu ba ma'aikatar sadarwa umarni daga yanzu duk mutumin da aka dauke tare da wayarsa su toshe layin, saboda da wayoyin mutane ake cinikin kudin-fansa."" Honorabil Salame ya ce ya nemi majalisar ta umarci ministan sadarwa na kasar da su toshe duk wani layi wanda ya ke da alaka da laifi na daukar mutane ko na kashe-kashe ko na Boko Haram da sauransu kuma majalisa ta amince da wannan bukata ta sa. Sai dai kuma ko matakin zai yi tasiri musamman idan aka dubi cewa 'yan uwa wadanda aka sace kan shiga mawuyacin hali da firgici sakamakon 'yan uwansu da ake garkuwa da su. Wasu na ganin cewa wannan zai iya jefa rayuwar wanda aka sace cikin hadari. Majalisar ta nuna damuwa a kan yadda ake ci gaba da samun karuwa a yawan mutanen da suka rasa rayukansu sakamakon hare haren 'yan fashin daji. Hari na  baya-baya nan wanda ake gani shi ne ya fi muni ya faru ne a jihohin Filato da Taraba da Binuwai inda mutum kusan 200 sun rasa rayukansu."	https://www.bbc.com/hausa/61102336
entertainment	Ladin Cima: Moppan ta gargaɗi ƴan Kannywood da su daina yi wa juna bankaɗa	"Ƙungiyar masu harkar fina-finai ta Najeriya MOPPAN, ta ja kunnen ƴan Kannyowood da su daina yi wa juna bankaɗa da tone-tonen asiri a ko ina musamman a shafukan sada zumunta, biyo bayan ce-ce-ku-cen da ya ɓarke a ƴan kwanakin nan a masana'antar. A wata sanarwa da ƙungiyar ta fitar wacce BBC ta samu mai ɗauke da sa hannun mai magana da yawunta Al-Amin Ciroma, ta ce ta yanke shawarar jan kunnen ƴaƴan ƙungiyar ne a yayin da ake ci gaba da tafka tsattsamar mahawara dangane da rigingimun da suka biyo bayan tattaunawar da BBC Hausa da Hajiya Ladin Cima. ""Mun lura lamarin na ɗaukar wani salo na daban. Har ila yau, zancen na ci gaba da jan hankalin al'umma, musamman mabiya al'amuran fina-finan Hausa, inda kowa ke tofa albarkacin bakinsa dangane da zancen. ""Hakan ta sa wasu masu ruwa da tsaki suka fara kiraye-kiraye ga shugabannin MOPPAN, da su shiga su magance muhawarar,"" in ji sanarwar. MOPPAN ta ƙara da cewa mutane da ƙungiyoyi da dama sun aika mata buɗaɗɗun wasiƙu kan cewa ta tsawatar kan lamarin. Shugaban MOPPAN na ƙasa Dr. Ahmad Muhammad Sarari ya ce sanin muhimmancin kiraye-kirayen ne ya sa ƙungiyar ke tabbatar wa al'umma cewar ta ɗauki ƙwararan matakai, da hadin gwiwar sauran kungiyoyi, kamar kungiyar masu shirin fim ta Arewa, wato AFMAN dangane da lamarin. Baya ga ganin sanarwar, BBC ta sake tuntuɓar mai magana da yawun MOPPAN Al-Amin Ciroma, wanda ya ce lamarin na ƴan Kannyowwod na neman wuce gona da iri. ""Abu ya faru kan hirar da aka yi da Ladin Cima amma sai jan magana suke ta yi har hakan ta sa an shiga wata gaɓar ta zarge-zarge da jifa juna da kalamai marasa daɗi. ""Mafi ban takaici shi ne yadda suka bazama shafukan sada zumunta irinsu Tiktok da Instagram da Facebook, wurare marasa sirri suna takalar juna,"" in ji shi. Ciroma ya ci gaba da cewa dole ne MOPPAN ta taka musu burki saboda abin nasu ya koma kai wa juna hari da jifan juna da gore-gore da zarge-zarge da kalaman ɓatanci. Ƙungiyar MOPPAN dai ta ce ta ɗauki wasu matakai kan wannan lamari, daga cikinsu akwai jawo hankalin dukkanin ɓangarori da su dakata da musayar yawu. Haka kuma, MOPPAN za ta cimma matsaya ta musamman kan lamarin, bayan shirye-shirye da dama da ta gudanar. A ƙarshe, shugabannin kungiyoyin suna kara kira ga dukkanin ƴaƴan Kannywood da su kasance masu kishin masana'antar, su kuma daina bin son zuciya da zai iya kawo manyan matsaloli ga sana'ar fim baki ɗaya. MOPPAN tana kira da a yaɗa wannan magana a kowace kafar yada labarai da sadarwa. Haka kuma MOPPAN za ta cimma matsaya bayan kammala tattaunawa da sauran ƙungiyoyi da masu ruwa da tsaki a harkar da kuma dattijai. A makon da ya gabata ne ce-ce-ku-ce ya ɓarke kan batun yawan kudin da ake biyan 'yan fim a masana'antar shirya fina-finan ta arewacin Najeriya, bayan da Ladin Cima ta ce ba a taɓa biyanta sama da 20,000 ba a fim a hirarta da BBC Hausa a shirin Daga Bakin Mai Ita na ranar Alhamis. Ainihin hirar an yi ta ne ranar Lahadi 14 ga watan Nuwamban 2021, a lokacin da BBC ta aika ma'aikatanta biyu Kano don tattaro shirin Daga Bakin Mai Ita da wasu 'yan Kannywood 11. Amma da yake ana saka shirin daya bayan daya ne a kowace Alhamis, shi ya sa na Ladin Cima bai fito ba sai bayan wata biyu da yin hirar. Wannan magana ce ta ja hankalin masu bin shafukan BBC Hausa na intanet inda suka dinga zargin furodusoshi da daraktoci da rashin tausayin tsofaffin 'yan fim din. Lamarin da ya sosa ran wasu furodusoshin irin su Ali Nuhu da Falalu Dorayi, har suka shaida wa BBC cewa ko su sun taba ba ta kudade masu yawa na fita a fim dinsu da ta yi. Daga baya lamarin ya ɗauki sabon salo inda ƴan fim da dama suka fito wasu suna zargin Tambaya da rashin godiyar Allah, wasu kuma suna cewa abin da ta faɗa gaskiya ne. Bayan haka ne kuma sai aka fara ƴar tne-tone da zarge-zarge a tsakanin ƴan masana'antar."	https://www.bbc.com/hausa/labarai-60226161
health	Baccin ƙasa da awa biyar ga ƴan sama da shekara 50 ka iya jawo cututtuka	"Wani sabon bincike ya nuna cewa mutanen da shekarunsu suka haura 50 kuma suke baccin ƙasa da sa'a biyar kowane dare na cikin haɗarin kamuwa da matsalolin lafiya. Binciken da wasu ƙwararru ƴan Birtaniya suka yi, ya yi nazarin mutum dubu takwas da shekarunsu suke daga 50 zuwa 70. Mutanen da suka ce suna samun baccin sa'a biyar ko kasa da haka sun fi yiwuwar kamuwa da cututtuka kamar daji da ciwon suga da ciwon zuciya sabanin wadanda suke samun baccin sa'a bakwai zuwa sama. Masu binciken sun ce rashin lafiya ka iya katse bacci - amma rashin isasshen bacci ma na sa haɗarin kamuwa da cututtuka. A﻿kwai hujjojin da ke tabbatar da cewa barci na taimaka wa wajen samun isasshen hutu da farfaɗo da jiki da ƙara kuzari. T﻿ambayoyin da aka yi wa kusan mutum 8,000 din su ne: ""﻿Barcin awa nawa kuke samu a ƙalla a duk dare? W﻿asu kan sanya wani agogo mai bin diddigin lokutan baccinsu. A﻿n kuma binciki matsanantan halin lafiyarsu kamar ciwon suga da kansa da ciwon zuciya na tsawon shekara 20. W﻿aɗanda suke barcin awa biyar ko ƙasa da haka a shekaru 50 sun fi fuskantar hadarin kamuwa da cututtuka da dama da kashi 30 cikin 100 fiye da masu yin baccin awa bakwai. An kuma alaƙanta r﻿ashin barci sosai a shekaru 50 a haɗarin fuskantar mutuwa sakamakon munanan cututtuka. Ƙ﻿wararrun masu bincike daga Jami'ar College London da Jami'ar Paris Cité, sun bayar da shawarar a dinga samun barcin awa bakwai ko takwas. M﻿asana kimiyya ba su san ainihin dalilin ba, amma a bayyane yake cewa barci na taimaka wa ƙaƙwalwa wajen tuno da abubuwa kuma yana inganta yanayin, da mayar da hankali da kyautata tunani. S﻿annan barci wata dama ce da ke sa ƙwaƙwalwa ke warwarewa da kawar da duk wasu gurɓatattun abubuwa daga cikinta. K﻿a gajiyar da kanka da rana ta hanyar yin aiki sosai amma idan lokacin barci ya yi kusa sai ka ɗan sassauta K﻿u guji barcin rana K﻿u samar wa kanku tsari mai kyau na hidimomi da daddare, kamar tabbatar da cewa ɗakin barcinku yana cikin yanayi mai kyau - da labulaye masu kauri, shimfiɗar gado mai kyau, sannan ku guji taɓe-taɓen waya a yayin da kuka kwanta don yin barcin K﻿u rage shan gahawa ko barasa a lokacin barci I﻿dan barcin ya ƙi zuwa, to kar ku tursasa kanku ko shiga damuwa - ku tashi ku ɗan yi wani abu da zai hutar da ku kaɗa, kamar karanta littafi, daga baya idan kuka fara jin barcin sai ku ajiye ku yi I﻿dan aikinku na dare ne, ku yi ƙoƙarin yin barci da zarar kun tashi daga ikin, sannan kuna iya sake barcin da farkon dare kafin lokacin aikin. Daraktan Cibiyar Barci ta Surrey, Farfesa Derk-Jan Dijk, ya shaida wa BBC cewa: ""Wannan aikin ya tabbatar mana da cewa rashin samun isasshen barci ba abu ne mai kyau a gare mu ba. A taƙaice dai yana da illa ga lafiya - duk da cewa hakan ba illa ba ne ga wasu. ""Babbar tambayar ita ce me ya sa wasu mutanen ba sa samun isasshen barci. Me ke jawo hakan, kuma me za mu iya yi a kai? I﻿dan aka daɗe ba a samun isasshen barci hakan na iya shafar lafiyarmu sosai. A﻿ yanzu jefi-jefi likitoci kan bayar da maganin barci, amma yana iya jawo wasu matsalolin daban. A﻿mma a mafi yawan lokuta ana iya magance matsalar rashin barci."	https://www.bbc.com/hausa/articles/cevg0xjy27go
technology	China na bincike kan wata 'bukka' da jirgin sama jannatinta ya hango a duniyar wata	Ku latsa hoton da ke sama don kallon bidiyon: China ta ƙaddamar da wani bincike kan wani abu da ba a gane ko mene ne ba a can wata kusurwa ta duniyar wata. Jirgin saman jannatin Yutu-2 ne ya gano abin wanda yake dunƙulalle mai kama da bukka, a watan Nuwamban 2021. Ƙwararru sun ce wataƙila kuma wani ƙatoton dutse ne.	https://www.bbc.com/hausa/media-59613621
technology	Kun san wurare shida a duniya da rana ba ta faɗuwa sama da kwana 70?	Ka yi tunanin yadda masu yawon buɗe ido za su ji a wurin da ba a ganin rana tsawon kwana 70 a jere, alhali su ma mazauna yankin da kansu a rikice suke game da rashin ranar. Rayuwarmu ta dogara ne kan sa'o'i 24 a rana, sa'o'i 12 a wuni guda, sauran sa'o'in kuma dare ne. Sai dai me? Shin kun san cewa akwai wurare a duniya da rana ba ta faɗuwa fiye da kwana 70? Ga wurare shida a duniya inda rana ba ta faɗuwa. Norway, wacce ke cikin Arctic Circle, ana kiranta 'Land of the Midnight Sun,' inda daga watan Mayu zuwa ƙarshen Yuli, rana ba ta faɗuwa. Wannan yana nufin cewa tsawon kusan kwanaki 76, rana ba ta faɗuwa. A yankin Svalbard na Norway, rana tana haskawa daga 10 ga Afrilu zuwa 23 ga Agusta. Haka nan yanki ne na Arewacin Turai. Kuna iya shirya kai ziyara wannan wuri a wannan lokacin kuma ku zauna tsawon kwanaki ba tare da kun ga dare ba. Yankin Nunavut yana kusa da Arctic Circle, a sassan Arewa maso Yammacin Canada. Wannan wurin na ganin hasken rana kusan tsawon watanni biyu kowace rana, yayin da lokacin hunturu, wurin yana ganin kusan kwanaki 30 a jere na duhu gaba ɗaya, wato rana ba ta fitowa. Iceland shi ne tsibiri mafi girma a Turai bayan Birtaniya, kuma kasa ce da babu sauro. A lokacin bazara, dare ba ya yi a Iceland wato babu duhu gaɓa ɗaya, kuma a watan Yuni, rana ba ta faɗuwa. Don ganin rana da tsakar dare a zahirinta, za ku iya ziyartar garin Akureyri da Grimsey Island a cikin Arctic Circle. Daga ƙarshen watan Mayu zuwa ƙarshen Yuli, rana ba ta faɗuwa a nan, sai a farkon Nuwamba inda take kwanaki 30 ba ta fito ba, kuma an fi sanin wannan yanayin da 'polar night'. Wannan na nufin cewa ƙasar na kasancewa cikin duhu a lokacin hunturu. Haka kuma yankin ya yi suna da tsaunukansa da ke lulluɓe da dusar ƙanƙara. Ana iya ziyartar wannan wuri a lokacin bazara ko hunturu. Ƙasa mai dubban tabkuna da tsibirai, ɓangarori da yawa na Finland suna samun hasken rana kai tsaye na kwanaki 73 kawai a lokacin bazara. A lokaci guda kuma, rana tana ci gaba da haskawa tsawon kusan kwanaki 73, yayin da a lokacin hunturu, yankin ba ya ganin hasken rana kwata-kwata. Hakan na ɗaya daga cikin dalilan da suka sa mutane ba sa bacci sosai a lokacin bazara, kuma fiye da haka lokacin hunturu. Yayin da kuke nan, za ku samu damar ganin 'Northern Lights', wani haske mai walwali da ake iya gani a nan kuma za ku samu damar yin tseren ƙankara. Daga farkon watan Mayu zuwa ƙarshen watan Agusta, Sweden tana ganin faɗuwar rana da tsakar dare da tashinta da misalin ƙarfe 10 na safe. A nan, ana iya jera wata shida ana kusufin rana. Don haka yayin da kuke nan, mutum na iya kashe lokacinsa yana wasan golf da kamun kifi da tafiye-tafiye, da dai sauransu.	https://www.bbc.com/hausa/labarai-58617374
politics	Abin da ƴan Najeriya ke cewa game da daliget a shafukan sada zumunta	"Tun bayan da aka fara zaben fitar da gwani a jam'iyyun Najeriya, kasuwar daligets ta buɗe inda suke ta cin karensu babu babbaka. A irin waɗannan lokuta daligets kan samu kuɗaɗe daga wajen ƴan takara, wanda wasu ke cewa harka ce ta ""daga bana sai baɗi"", amma a zahiri ana nufin daga wannan shekarar sai kuma bayan wasu shekaru hudun. Sannan a wannan kakar zaɓen fitar da gwanin na 2022 gabanin zaɓukan 2023, ba aljihun daligets ba ne kawai suka cika, har da sake samun suna da yin tashe a cikin al'umma, wataƙila saboda tasirin kafofin sada zumunta. Tun daga farkon wannan makon ake ta tattauna batun daliget a shafuka daban-daban, wanda hakan yana daga cikin abin da ya ƙara fito da su da ayyukansu a idon duniya. Yayin da wasu ke ta yi wa daliget wasa da raha da tsokanarsu da nuna yadda lokacin ƙarfin ikonsu ya zo, wasu kuma zagin su da zargin su da ""kwaɗayin abin duniya suna ƙin zaɓar waɗanda suka dace suke yi."" Me ake cewa a shafukan sada zumunta? Kalmar #deligates na daga cikin wacce aka fi ambatarta sosai a shafukan sada zumunta a Najeriya a baki ɗayan wannan makon. @AishaYesufu ta rubuta cewa: ""Idan daligets ba su zaɓar muku ƴan takarar da kuke so ba, to ku rama ta hanyar ƙin zaɓar jam'iyyarsu a manyan zaɓuka. Ku gaya wa jam'iyyun cewa ba za ku zaɓe su ba! Idan kuka ci gaba da cewa dole Jam'iyya kaza da kaza ce za su yi nasara, to waɗannan daligets ɗinza su ci gaba da zaɓar muku da ƴan takarar da ba kwa so."" @SavvyRinu ya ce: Babu wata dimokradiyya da ake bi a tsarin wakilan jam'iyyu. Daligets ba za su taɓa yin biyayya ga Najeriya da al'ummarta ba. Biyayyarsu ga masu hannu da shuni ne da shugabannin da suka naɗa su a matsayin daliget tun farko."" Ga sauran kamar haka: Oke Umurhohwo @OkeStalyf ya ce: ""Ka ji tsoron daliget kamar yadda za ka ji tsoron Delilah 😂."" MUSTAPHA @angry_ustaaz ya ce: ""A da dai bai wa daliget cin hancin nan a ɓoye ake yi, amma abin da ban tsoro ganin yadda ba a ma ɓoye shi a yanzu. ""Wato a taƙaice dai ba maganar ɗan takara nagari ko mugu ake yi ba, magana ce ta wanda ya fi ba da kuɗi, me zai hana su yi ta sace kuɗaɗen al'umma? Wani ɗan Najeriya mai sharhi kan al'amuran yau da kullum kuma malamin wata jami'a a Amurka, Farooq Kperogi ya rubuta a Facebook cewa: ""Zaɓen fitar da gwani da ake yi a faɗin Najeriya wanda daliget-daliget ke sayar da ƙuri'unsu a bayyane ga wanda ya fi ba su kuɗi mai yawa, shi ne yanayi mafi ƙasƙanci a siyasar Najeriya. ""Ban taɓa ganin wani abu makamancin haka ba. Kenan dai a 2023 za mu samu shugabannin da suka sayi daliget ba ko kunya don samun muƙamansu. Me zai faru sakamakon hakan?"" Wasu rahotanni sun ce tuni wasu ƴan takarar da suka sha kaye a zaɓukan fitar da gwanin suka karɓo kuɗaɗensu a wajen daliget din. Jaridar Daily Trust ta ruwaito cewa ɗan tsohon matakimakin shugaban Najeriya Namadi Sambo, ya bi daliget ɗin har gida ya karɓo kuɗaɗen da ya ba su, bayan da mafi rinjaye su azaɓi abokin karawarsa. Adam Namadi wanda ke takarar ɗan majlisar wakilai a ƙaranmar hukumar Kaduna ta Arewa, ya nemi daliget din su mayar masa da naira miliyan bibbiyun da ya ba su kafin zaɓen. Shi mutumin da ya so yi wa jam'iyar PDP takarar gwamna a Jihar Kaduna da ke arewacin Najeriya a zaben 2023, Sanata Shehu Sani, ya ce daliget biyu ne suka zabe shi, kuma ko sisi bai ba su ba. Sanata Sani ya bayyana haka ne a sakon da ya wallafa a shafinsa na Tuwita ranar Alhamis. A cewarsa, bai san wadanda suka zabe shi ba, yana mai cewa daliget kusan 300 ne suka kira shi suna masu bayyana masa cewa suna cikin mutum biyun da suka zabe shi. Ya taya Honorabul Isah Ashiru, mutumin da ya lashe zaben. Daliget shi ne mai kaɗa ƙuri'a a zaɓen fitar da gwani na jam'iyya. Ƴaƴan jam'iyya a matakan mazaɓu na ƙanana hukumomi su ne suke zaɓar daliget daga tsakanin su. Sai dai ana ganin duk jihar da ake da gwamna a jam'iyya mai ci, to ana zargin gwamna shi ke da ruwa da tsaki na zaɓar daliget ɗin. Daliget biyar-biyar kawai ake zaɓa daga kowace mazaɓa don yin zaɓukan fitar da gwani a zaɓen gwamnoni da ƴan majalisar dattijai da ƴan majalisar wakilai da ƴan majalisar dokoki ga jam'iyyar APC. Amma ga jam'iyyar PDP, mutum uku ake zaɓa daga kowace mazaɓa."	https://www.bbc.com/hausa/labarai-61596381
health	'Mutanen da ba sa cin nama ba su cika narka kiba ba'	"Kwararru sun gargadi mutanen da ba sa cin duk wani nau'in nama su tabbatar suna cin abin da zai ba su isasshen vitamin B12, saboda hadarin samun tawayar lafiyarsu. Sun bayyana hakan ne gabanin taron shekara-shekara da ake yi a watan Junairu da mutanen da ba sa cin nama ke shiryawa. Nau'in abincin da wadannan mutane ke ci na dauke ne da harza da rashin maiko yayin da wasu daga cikin abincin ke janyo raguwar vitamin B12. Kungiyar mai suna Vegan Society, ta ce suna samun nau'in vitamin din cikin abincin da suke ci ko da kuwa ba wadataccen ba ne. A kowacce rana ana bukatar 'yan shekara 15 zuwa sama su ci akalla 1.5 nau'in abincin dai zai kara musu vitamin B12. Ana samun hakan a cikin jan nama da kifi da kwai da madara. Amma ba a samun su a cikin abinci dangin hatsi da kayan marmari ko kayan lambu ko shan magani. Tawayar da vitamin B12 ke haddasawa a jikin dan adam suna da yawa, ciki har da kassara jijiyar da ke kai jini kwakwalwa da bargon dan adam. Har wa yau, suna daukar shekaru hudu ko sama da haka kafin su fara nuna alamu a hannu da kafa. Farfesa Tim Key, shi ne mukaddashin daraktan sashen nazarin cutar daji a jami'ar Oxford ya ce: ""Ba za ka samu tawaya ba don ba ka cin abincin da babu vitamin B12 a ciki."" To amma farfesa Tim wanda shi kansa ba ya cin abinci dangin nama da kuma ya ke shan kwayar maganin vitamin B12 ya kara da cewa: ""Idan mutane su ka zabi rayuwa ba tare da cin dangin nama ba abin ba zai dame ni ba, to amma fa zan damu matuka idan ba su san cewa suna bukatar vitamin B12 ba,'' Masana kimiyya sun ce tallace-tallacen da ake yi a shafukan internet kan cewa marasa cin nama ba sa bukatar karin vitamin B12, ya danganta ga bayanan da suka samu a wajen mutane daban-daban. Shi ma farfesa Tom Sanders, kwararre kan nau'in abinci mai gina jiki a kwalejin King da ke London, ya ce: ""Duk cikin nau'oin sinadarin vitamin da jikin dan adam ke bukata, babu kamar B12  don tasirinsa ya fi sauran. Na damu matuka kan mutanen va ba su d isasshensa musamman batun tawaya.'' Ya kuma yi karin haske kan wata mace da ke shayarwa, kuma ba ta da isasshen vitamin B12 ga kuma tawayar da ta samu hakan ya shafi jaririn da shi ma ya samu matsala sosai. ""Abu ne mai sauki a kauce wa faruwarsa, abin da ya fi damu na yadda ake samun karuwar mutanen da ba sa cin nama wadanda ba su san illar da rashin vitamin B12 ke yi ga jikin dan adam ba, kuma ba su san suna matukar bukatar shi ba.'' Ba a cika kayyade illar da rashin cin nama ke haifar wa mutanen da ba sa ci ba, Amurka da Birtaniya sun yi nazari a kan mutane 10,000. Kawo yanzu an gano mutanen da ba sa cin nama ba su cika narka kiba ba, sannan ba su da hadarin kamuwa da ciwon siga nau'i na biyu da ciwon zuciya. Sai dai suna cikin hadarin yawan karyewar kashi, yayin da bincike na baya-bayan nan ya nuna suna cikin hadarin samun ciwon shanyewar barin jiki."	https://www.bbc.com/hausa/labarai-50850354
business	Shagunan kasuwancin da ba sa bari mutane su manta da ƙasashensu na asali	"A shagon da danginta ke lura da shi mai suna Popat Mithai & Farsan, Popat da 'yan uwanta kan shafe lokaci suna hulɗa da kwastomomi a harsuna daban-daban har ma ba sa samun lokacin da za su zauna su huta, balle ma hira da 'yan jarida. Mrs Popat ta kafa kasuwancin ne a Leicester, Birtaniya a 2011 don sayar da alawowi da kayan maƙulashe na Indiyawa kuma ya haɓaka daga ma'aikata biyu zuwa 15.  Sun ƙaddamar da shafin sayayya ta intanet a 2018. Hadahada ta hauhawa a lokacin annobar korona daidai lokacin da kwastomomi ke neman abinci mai sauƙi - nau'in wanda suke kawowa daga ƙasashen Indiya da Pakistan da Bangladesh da Sri Lanka. Ɗan Popat mai suna Shyam ne ya yi magana da BBC a madadin tawagar. ""Mahaifiyata ta shahara a wannan unguwar a matsayin 'yar kasuwa,"" in ji shi. ""Kuma kowa na son ya yi magana da ita saboda ta samo masa wani nau'i na kaya."" Ya ƙara da cewa ba iya waɗanda suka je Birtaniya tsawon lokaci ba ne ko kuma waɗanda ba su daɗe da zuwa ba kwastomomin nasu. ""A lokacin dokar kulle, shafinmu na intanet ya ceci rayuwar mutane da dama, yanzu kuma da muka fita daga dokar ya zama babban kasuwanci a kan kansa,"" in ji Shyam Popat. ""Yanzu cinikin da ake yi ta intanet ya kai kusan kashi 1 ko 2 cikin huɗu na ribar da ake samu."" Baya ga kayayyakin da suke kaiwa daga Kudancin Asiya, suna sayo kaya daga Kenya. A baya-bayan nan, gwamnatoci na sane da cewa gudunmawar da mazauna ƙasashen ƙetare ke bai wa tattalin arzikin ƙasashensu na asali, wanda da wuya a iya kwatanta shi. Yanzu haka akwai mutum aƙalla miliyan 281 da ke cirani a ƙasashen da ba nasu na asali ba, a cewar rahoton Cirani na Duniya na 2022 da Majalisar Ɗinkin Duniya ta fitar ta hannun sashen International Organization for Migration (IOM). Wannan adadi ya kai kashi 3.6 cikin 100 na yawan al'ummar duniya, ko kuma 1 cikin duk mutum 30. Babu 'ya'yan waɗannan mutane a cikin lissafin ko kuma 'yan uwan 'yan ciranin. Wani abu da ya tabbata shi ne cewa ƙarfin niyyar 'yan cirani wajen yin kasuwanci a fili yake. Wani rahoto da cibiyar Organisation for Economic Co-operation and Development ta fitar a 2010 ya ce 'yan kasuwa 'yan cirani sun fi ilimi sama da tsaransu 'yan ƙasa, kuma sun fi samun yiwuwar kafa sabon kasuwanci. \nShagon Vijaya Popat da ire-irensa na taka rawa wajen haɓaka darajar kayan da Indiyawa ke shigarwa Birtaniya zuwa dala biliyan 10.4 a shekarar da ta gabata. Shi ma Olivier Habiyambere da ke zaune  abirnin Paris na taimakawa wajen fitar da kayayyakin Kenya zuwa Turai. Shi ne ya kafa dandalin Kenyan Diaspora Market da ke safarar abinci da tufafi daga ƙasar sannan kuma ya sayar wa kwastoma a Turai. Mr Habiyambere da ya tashi a Kenya, ya yi tunanin kafa kasuwancin ne lokacin da ya koma birnin Paris don ya yi karatu inda kuma ya haɗu sauran 'yan Kenya. ""Kowa na rububin kayan Kenya, amma matsalar ita ce yadda za a kai kayan zuwa nan daga Kenya,"" a cewarsa. ""Mutane za su iya samun kayan idan suka je Kenya amma matsalar ba duk shekara suke zuwa ba."" Saboda haka ne ya kafa kasuwancin a watan Afrilun 2022 don samar wa Kenya mazauna Turai hanya mai sauƙi wajen sayen kayayyaki daga gida. Mista Habiyambere ya ce kasuwancin nasa ya girma saboda taimakon da yake samu daga 'yan Kenya bayan an ba su labari a zaurukan dandalin zumunta na WhatsApp. Duk da cewa 'yan Kenya na mayar da hankali kan kayan ƙasarsu, shagon Agora Greek Delicacies da ake birnin Glasgow na da kwastomomi daga wasu sauran sassa fiye da 'yan ƙasar Girka. Wasu ma'aurata ne suka kafa shi kusan shekara 10 da suka wuce. Christina Lyropoulou da mijinta Michael Sofianos sun je karatun jami'a ne a Birtaniya. Yanzu suna da ma'aikata 14 kuma suna shigar da abincin Girka a wuraren cin abinci. ""Mun fara faɗaɗa harkar a Birtaniya da kuma matafiya zuwa Girka ko masu abokai a Girka,"" in ji Ms Lyropoulou. ""Cinikin da shagonmu ya samu ya ninka a watan farko da aka saka dokar kulle."""	https://www.bbc.com/hausa/articles/cz9394q307do
sports	Kasuwar ƴan ƙwallo: Makomar Mount, Terrier, Neves, Laporte, Zinchenko, Aguerd	Manchester United na duba yiwuwar raba Mason Mount, dan wasan tsakiya na Chelsea da Ingila mai shekara 23 da Chelsea. Har yanzu dan wasan bai sanya hannu kan sabuwar kwantiragi a Stamford Bridge ba (Sun) Liverpool na ci gaba da sa ido kan Martin Terrier, dan wasan gaba mai shekara 25 na Rennes da kasar Faransa a matsayin wanda zai maye gurbin Sadio Mane, wanda ake sa ran zai bar kungiyar. (Mirror) Kocin Barcelona Xavi ya tattauna da Ruben Neves, dan wasan kungiyar Wolves da Portugal mai shekara 25 kan kokarin saye shi. (Sport - in Spanish) Har yanzu Juventus na son sayen Aymeric Laporte, dan wasan baya na Sfaniya da Manchester Citymai shekara 28. (Corriere dello Sport via Manchester Evening News) West Ham daf da sayo Nayef Aguerd, dan wasan baya na Rennes. (Evening Standard) Arsenal na ci gaba da nuna sha'awar dauko Youri Tielemans dan wasan tsakiya na Leicester mai shekara 25. (Fabrizio Romano) Chelsea ta sake bayyana sha'awarta kan raba Sergiono Dest, dan wasan bayan na Barcelona mai shekara 21. (Mail) Dan wasan gaba na Paraguay mai shekara 28, Miguel Almiron ba zai bar Newcastle United ba a karshen kakar wasa ta bana. (Chronicle Live) Inter Milan na tattaunawa da lauyoyin Romelu Lukaku, dan wasan gaba na Chelsea mai shekara 29, domin duba yadda za a mayar da shi gasar Serie A. (Guardian)	https://www.bbc.com/hausa/wasanni-61655089
politics	Obaseki: Me ya sa Shugaba Buhari ba ya iya ɗinke ɓarakar jam'iyyar APC?	"Matakin da gwamnan jihar Edo da ke kudancin Najeriya, Godwin Obaseki, ya dauka na fita daga jam'iyyar APC mai mulkin kasar, bayan rikicin cikin gida ya ci tura tsakaninsa da shugaban jam'iyyar na kasa, Adams Oshiomole, ya sake fito da gazawar Shugaba Muhammadu Buhari ta magance rikicin jam'iyyar. Rikici tsakanin Mista Oshiomhole - wanda tsohon gwamnan jihar ta Edo ne - da kuma mutumin da ya gaje shi, ya daɗe yana ruruwa, sai dai ya kai intaha ne bayan kwamitin da ke tantace 'yan takarar gwamna ya hana shi damar sake tsayawa takara a jam'iyyar APC kafin zaben da za a yi nan gaba a wannan shekara. Hakan ne ya sa ranar Talata ya garzaya fadar shugaban kasa Muhammadu Buhari domin ganawa da shi, da alama domin ya rarrashe shi ya sanya baki a rikicin. Sai dai ga dukkan alamu ganawar ba ta yi armashi ba don kuwa bayan fitowarsa ne, ya bayyana wa manema labarai a fadar ta shugaban kasa da ke Abuja cewa ya fita daga APC kuma zai koma wata jam'iyyar don neman takara a wa'adin mulki na biyu. Tun gabanin ganawar tasu, masu sharhi kan lamurran siyasa na ganin ba za ta sauya zane ba, saboda an sha kwatawa kuma kwalliya ba ta biya kudin sabulu ba ga waɗanda a baya suka garzaya wurin shugaban kasar don ya sa baki a rikice-rikicen jam'iyyar ta APC a sassan kasar daban-daban. Dr Abubakar Kari, masanin kimiyyar siyasa ne kuma mai sharhi kan harkokinta daga Jami'ar Abuja ta Najeriya, ya shaida wa BBC cewa Shugaba Buhari ba ya sanya baki a kan abin da ya shafi gidansa ma ballantana na jam'iyyar APC. ""Ba kasafai Shugaba Muhammadu Buhari yake sa baki a cikin rigingimu da husuma da ke faruwa ko da a jam'iyyarsa ta APC ko ma a cikin gidansa ba. ""Alal misali, a lokacin da rigingimu suka dabaibaiye tsohuwar jam'iyyarsa ta CPC a jihohi daban-daban musamman ma game da zabukan fid da gwani, bai ce komai ba har wadannan rigingimu suka yi wa jam'iyyar lahani kwarai da gaske. Kafin irin wannan rikicin ya dabaibaye Gwamna Obaseki, an yi wasu a baya, kamar tsohon gwamnan Kano Sanata Rabi'u Kwankwaso da mutumin da ya gaje shi, Gwamna Abdullahi Umar Ganduje. Kuma duk da ziyarar da Sanata Kwankwaso ya kai wa Shugaba Buhari a wani yunƙuri na dinke barakar da ke tsakaninsa da Gwamna Ganduje, hakan bai yi tasiri ba, har Sanata Kwankaso ya fice daga APC zuwa PDP. Lamarin da ya sa, jam'iyyar APC a zaɓen 2019 ta kusa rasa jihar Kano, inda Sanata Kwankwaso yake da ɗumbin goyon baya. Kazalika bayan rikicin da ya ɓarke tsakanin tsohon gwamnan jihar Lagos Akinwumi Ambode da ubangidansa na siyasa Bola Ahmed Tinubu ya-ƙi-ci-ya-ƙi-cinyewa, Mista Ambode ya ziyarci Shugaba Buhari inda ya nemi ya sanya baki. Amma shi ma ƙarfi da yaji aka haramta masa sake tsayawa takara, saboda ganawar tasu da Shugaba Buhari ba ta sauya komai ba. Haka ma fitaccen ɗan majalisar wakilan nan, Abdulmumini Jibrin, ya garzaya fadar shugaban kasar inda ya gana da Buhari, sakamakon rikicin siyasar da yake neman cin kujerarsa a wancan lokaci. Ya je wurin shugaban kasar ne bayan jam'iyyar APC mai mulkin jihar Kano ta hana shi sake tsayawa takarar kujerar majalisar wakilai daga mazabar Kiru/Bebeji da ke jihar Kano. Amma duk da ganawar da ya yi da shugaban kasar, jam'iyyar ta APC ba ta mara masa baya a zaben ba; hasalima wasu sun yi zargin cewa jam'iyyar APC reshen jihar Kano ta goyi bayan dan takarar jam'iyyar PDP da ke hamayya a jihar. Sai dai da ma fadar shugaban kasar ta sha cewa Shugaba Buhari ba mutum ne da ke son tsoma baki a rikice-rikicen jam'iyyarsa ba tana mai cewa ya fi so dimokradiyya a ko da yaushe ta yi halinta."	https://www.bbc.com/hausa/labarai-53065121
business	Kungiyar G7 ta iyakance farashin man Rasha don hana ta samun kudi	Kawayen kasashen Yamma sun amince a iyakance farashin mai da Rasha take sayar wa kasashen waje da ake sufurinsa ta teku. A cikin wata sanarwar hadin gwiwa tare da Australia kasashe bakwai masu karfin tattalin arziki a duniya sun ce amince da farashin dala 60 a kan kowace gangar mai da Tarayyar Turai ta kayyade a ranar Jumma 02-12-2022.  A sanarwar hadin gwiwa da kungiyar kasashe masu karfin tattalin arziki na G7 suka fitar sun ce matakin iyakance farashin zai fara aiki ne a ranar Litinin mai zuwa 05-12-2022  ko kuma nan bada jimawa ba.  Matakin na zuwa ne bayan da Tarayyar Turai ta amince  da tsarin kuma bayan ta shawo kan Poland a kan ta goyi bayan matakin.  A karkashin tsarin kasashe ba za su iya biyan kudi fiye da dala 60 ba kan  kowace gangar man fetur.  Manufar wannan tsarin ita ce hana Rasha samun riba daga man fetur da take fitarwa zuwa kasashen waje. Kuma sun dauki matakan ganin cewa tsarin ba zai sa farashin man fetur ya yi tashin gwauron zabi a kasuwanin duniya ba. Sai dai  wani mai sharhi a kan makamashi ya  shaida wa BBC cewa ko shakka babu zai yi mumunan tasiri kan  tattalin arzikin Rasha  Ya ce, ''tattalin arzikin Rasha da kasafin kudin kasar sun dogara ne kan man fetur a don haka duk wani matakin da za a dauka kan man fetur zai shafi tatttalin arzikin kasar da kuma wasu muradun Shugaba Putin  Sai dai a daya bangaren Rasha ta yi alla-wadai da matakin  tana mai cewa ba za ta samar da mai ga kasashen da suka iyakance farashin man ba. Haka kuma duk da cewa matakin zai yi wa tattaln arzikin Rasha illa amma ana ganin ba zai yi tasiri sosai ba saboda kasar za ta mayar da hanakli ne wajen sayar wa  India da China da man fetur dinta wandanda a yanzu su ne kasashen da suka fi sayen man daga wurinta.	https://www.bbc.com/hausa/articles/c063p7z82yjo
politics	Matakan da jam'iyyar NNPP za ta dauka domin shawo kan matsalar tsaro a Sokoto - Sanata Tambuwal	"Dan takarar gwamnan jihar Sokoto a jam'iyyar NNPP, Sanata Umaru Dahiru Tambuwal, ya ce rashin tsaro a jihar tasa na ci masa tuwo a kwarya. Ya bayyana haka ne a tattaunawa da BBC Hausa. ""Kuma ban gamsu da irin matakan da ake dauka ba. Shi ya sa ni zan fi ba shi muhimmanci idan har Allah ya sa na samu nasara a zaben 2023,""in ji shi. Sanata Tambuwal ya kara da cewa ""zan bai wa matasa muhimmanci kasancewar su ne kashin bayan cigaban kowacce al'umma."""	https://www.bbc.com/hausa/articles/cw0nn3yn758o
religion	Ku San Malamanku tare da Sheikh Tukur Almanar	"Fitaccen malamin addinin Musuluncin nan na Jihar Kaduna Sheikh Dr. Tukur Almanar ya ce a baya ya so shiga aikin soja, amma kuma sai ya bi hanyar malanta, kuma yana alfahari da kasancewarsa malami. Dr. Tukur ya bayyana haka ne yayin da yake tattaunawa da BBC Hausa a cikin shirin Ku San Malamanku inda ya ce ya gode wa Allah da ya kasance malami, kuma ya bi hanyar da iyayensa suka daura shi a kai. Yana cikin malaman da suka shahara a Kaduna, inda yake da makarantar da ake karatuttuka daban-daban, kama daga bangaren boko da ta matan aure da maza magidanta da kuma Islamiyya ta yara. Cikakken sunansa shi ne Muhammad Tukur Adam Abdullahi. Ya samu sunan Almanar daga makarantar Almanar da yake jagoranta da ke Unguwar Rimi a tsakiyar birnin Kaduna. An haife shi ranar 3 ga watan Oktoban 1970 a kauyen Fan Lo da ke Karamar Hukumar Barikin Ladi ta jihar Plateau. Sheikh Tukur Bafulatani ne cikin ƙabilun Bararoji da ke yin kitso. ""Domin har lokacin da nake firamare ina da wannan kitson,"" in ji Sheikh Tukur. Ya yi makarantar firamare ta Razek Primay School sannan ya kammala a makarantar Dorawan Babuje, kuma a lokacin ne ya kammala izu 30 na Alkur'ani. Malamin ya fara makarantar sakandare ta Nakem Memorial School, sai dai daga baya ya sauya layi, inda ya koma makarantar koyon Larabci ta Alin Iliya Memorial School a 'yan taya da ke garin Jos. Sheikh Tukur ya kasance cikin daliban farko na babbar sikandaren Izala a karkashin Sheikh Isma'ila Idris Zakariyya a Rafin Fa. An dauke shi malami a makarantar a shekarar da ya kammala. Bayan ya shafe shekara daya yana koyarwa, ya samu gurbin karatu a jami'ar Musulunci ta Madina a 1990, inda ya yi digiri a fannin shari'ar Musulunci. Ya yi aiki da wata cibiyar addinin Musulunci mai babban ofishinta a Kano mai suna Al-muntadal Islamiy tsawon shekara shida. Ya kuma yi aiki da cibiyar a Kano da Kaduna. Ya samu damar tafiya ƙasar Sudan, inda ya yi digiri na biyu da na uku a fannin shari'a a Jami'ar Bakhtu-Rrida. Su wanene malaman Shiekh Tukur Almanar? Shiekh Tukur Almanar ya ce yana alfahari da malamai da dama a matakan karatukansa. Malaman sun hadar da Sheikh Abdallahi Idris da Sheikh Abdulaziz Yusuf da Malam Isa Pele. Daga cikin malaman da suka fi yin tasiri ga Sheikh Tukur akwai Sheikh Ismaila Idris Zakariyya da Khalifansa Sheikh Sani Yahaya Jingir da Hassan Sa'id Jingir da Dr. Alhasan Sa'id da Sheikh Hasan Dikko. Haka kuma ya ce akwai wasu hamshaƙan malaman da ya tasirantu da su yayin zamansa a Madina. Dr. Tukur Almanar ya ce tambayoyin da aka fi yi masa sun kasu biyu. Ya ce: ""Gaskiya a ɓangaren mata tambayoyin da aka fi yi min su ne a kan abin da ya shafi jini na al'ada da rikice-rikicensa. Wata za ta je ta sha kwayoyi saboda taƙaita haihuwa ko tsarin haihuwa, sai al'adarta ta rikice mata ta birkice mata."" Ya ce a ɓangaren maza kuma an fi yin tambayoyi a kan wasu harkokin kasuwanci, hallaccinsu ko haramcinsu. Da yake Sheikh Tukur ya taso ne cikin Fulani, ya ce ya yi kiwo da noma sosai a ƙururciyarsa. Ya ce shi kaɗai yana iya kiwon garke guda na shanu, wato shanu 100. Almanar ya ce ya yi wasanni guda uku; wasan ƙwallon ƙafa, inda ya riƙa buga lamba bakwai, da wasan gudu da kuma wasan kokawar Takwando. Dr. Tukur ya ce yana da mata huɗu da 'ƴa'ƴa 12. Sai dai ya ce har yanzu mata suna aiko masa da bukatar cewa suna son ya aure su, abin da ya bayyana da cewa ba mai yiwuwa ba ne."	https://www.bbc.com/hausa/labarai-56363730
health	Coronavirus: Ƴar shekara 90 da aka fara yi wa allurar riga-kafin cutar korona a duniya	Ku latsa hoton da ke sama don kallon bidiyon: Wannan bidiyon na nuna yadda aka yi wa mutum ta farko allurar cutar riga-kafin korona a duniya bayan an kammala gwajinta. Margaret Keenan, wacce za ta cika shekara 91 a mako mai zuwa ta zama ta farko da aka yi wa allurar riga-kafin kamfanin Pfizer/BioNTech da ba ta gwaji ba. Birtaniya ta zamo ƙasa ta farko a duniya da ta fara amfani da riga-kafin na Pfizer bayan da hukumomi suka amince da ita a makon da ya wuce. A yanzu an kammala shirin yi wa ƴan sama da shekara 80 allurar da kuma wasu ma’aikatan lafiya, sai dai ba kai tsaye ake yi ba saboda salon yadda ake bi ana adanata. Wasu labaran da za ku so ku karanta	https://www.bbc.com/hausa/media-55239252
health	Wadanne jihohi coronavirus ta bulla cikinsu a Nigeria?	An samu karin mutum 13 sabbin kamuwa da cutar coronavirus ranar Asabar 11 ga Afrilu a Najeriya, kuma Kano ta zama jihar da a baya-bayan nan cutar ta bulla cikinta. Gwamnatin Kano ta ce tuni aka kebe dattijon wanda tsohon jami'in gwamnati ne, har ma an debi samfurin jikin iyalinsa, don yi musu gwaji su ma. Lamarin na zuwa ne duk da matakan da hukumomi ke dauka a kasar ciki har da jihohi kamar Kano, inda gwamnati ta ce ta rufe iyakokinta don hana shiga ko fita, tare da bullo da matakan rage tarukan jama'a. Kwana hudu ke nan bayan samun mutum na farko da ya kamu da cutar covid-19 a makwabciyar Kano wato jihar Katsina, kafin daga bisani gwajin da aka yi wa iyalin marigayin ya nuna uku daga cikinsu su ma sun kamu. Kano ce jiha mafi yawan mutane a Najeriya kuma ta uku a shiyyar Arewa maso Yamma da aka samu bullar cutar coronavirus, baya ga Kaduna da Katsina. Hukumar dakile cutuka masu yaduwa NCDC ta ce zuwa yanzu mutum 318 ne aka tabbatar sun kamu da cutar a daukacin Najeriya, a cikinsu goma sun rasu. Saba'in kuma sun warke, an sallame su. A cewar alkaluman hukumar, fiye da rabin masu fama da cutar a Najeriya suna jihar Legas, inda aka tabbatar annobar ta fara bulla ranar Alhamis 27 ga watan Fabrairu. Wani baturen kasar Italiya ne da ya zo Najeriya daga birnin Milan, kuma bayan saukarsa a filin jirgin saman Legas, ya yi tafiya zuwa jihar Ogun mai makwabtaka. A yanzu haka dai, hukumar NCDC ta ce akwai mutum 174 da ke jinya sakamakon annobar coronavirus a jihar ta Legas, sai kuma Abuja da ke biye wa Ikkon da masu cutar 56. Gwamnan Lagos, Babajide Sanwo-Olu ya wallafa a shafinsa na sada zumunta cewa a ranar 11 ga watan Afrilu an kara sallamar marasa lafiya hudu da suka warke daga cutar cikinsu har da wani yaro dan shekara 11. A cewarsa, da wannan, yanzu adadin mutanen da suka warke daga annobar a jihar Legas sun kai 50. Bauchi, ita ce jihar da aka fara samun mutumin da ya kamu da cutar a tsakanin jihohin arewacin Najeriya, ban da Abuja. Gwajin da aka yi wa Gwamna Bala Mohammed ya nuna cewa ya kamu da cutar ranar 24 ga watan Maris. Rahotanni sun ce ya yi hulda da mutum na farko da cutar ta shafa a Abuja, babban birnin kasar wato Mohammed Atiku wanda aka yi masa gwajin da ya tabbatar yana dauke da coronavirus ranar 20 ga wata. Daga bisani dai, gwamnan jihar ta Bauchi, wadda aka tabbatar zuwa yanzu mutum shida ne a jihar suka kamu da annobar, ya warke bayan gwaji na biyu da aka yi masa, inda ya fito daga wurin da aka kebe shi ranar 9 ga watan Afrilu. Cutar dai ta shiga daukacin jihohin Kudu maso Yamma na Najeriya, kuma baya ga jihar Legas, Osun na da mutum 20 da ke fama da cutar, ko da yake a baya-bayan nan gwamnan jihar Gboyega Oyetola ya tabbatar cewa mutum 10 sun warke. Jihar Ekiti na da mutum biyu da ke da cutar, sai Oyo da ke da mutum 11, Ogun jihar da cutar ta fara bulla bayan Legas zuwa yanzu akwai mutum bakwai da ke jinya sanadin annobar. Kaduna ma mai makwabtaka da Kano ta bangaren arewa da kuma Abuja ta bangaren kudanci, an samu mutum na shida da cutar ta harba ranar Asabar 11 ga Afrilu. Jami'ai sun ce mutumin namiji ne wanda yake aiki a matsayin mai gadi cikin unguwar Mando kuma a baya-bayan nan ya koma gida daga tafiyar da ya yi zuwa Lagos. Har yanzu mutumin da ya fara kamuwa da cutar a Kaduna, Gwamna Nasir El-Rufa'i yana ci gaba da jinya bayan gwajinsa ya fito ranar Asabar 29 ga watan Fabrairu. Neja da Anambra su ne jihohin da cutar ta bulla cikinsu ranar Juma'a 10 ga watan Afrilu, a yanzu haka kowaccensu na da mutum guda da ke fama da cutar. A yankin Arewa ta tsakiya cikin jihar Kwara, akwai mutum biyu masu cutar, yayin da jihar Binuwai ke da mutum guda. Jihohin Kudu maso Kudu, Edo ce ta fi yawan masu coronavirus da mutum 12, sai jihar Akwa Ibom mai mutum biyar, Delta na da uku, Rivers kuma biyu. A yankin Kudu maso gabashin Najeriya, baya ga Anambra, jihar Enugu na da mutum biyu da ke jinya sakamakon annobar. Ga adadin mutanen da suka kamu da cutar cikin jihohin da annobar ta bulla. Lagos- 174 FCT- 56 Osun- 20 Edo- 12 Oyo- 11 Ogun- 7 Bauchi- 6 Kaduna- 6 Akwa Ibom- 5 Katsina-4 Delta- 3 Enugu- 2 Ekiti- 2 Rivers-2 Kwara- 2 Ondo- 2 Benue- 1 Niger- 1 Anambra- 1 Kano-1 Hukumar dakile cutuka masu yaduwa ta Najeriya ta ce an kafa karin dakunan gwaje-gwaje guda biyu, wadanda ke da kayan aikin da za a iya tantance samfurin cutar a jihohin Kano da kuma Filato. A baya dai an yi ta korafe-korafe kan rashin cibiyar gwada cutar coronavirus ko guda daya a yankin arewacin kasar mafi yawan jama'a. Yanzu dai hukumar NCDC ta ce akwai cibiyoyin gwaje-gwajen guda 11 a fadin kasar, ko da yake rinjanyensu suna kudu ne. Hukumar dai ta ce ana ci gaba da ayyuka don ganin an kammala cibiyoyin gwaje-gwajen da ake kafawa a biranen Maiduguri da Sokoto da Fatakwal da kuma Kaduna.	https://www.bbc.com/hausa/labarai-52258615
health	Ana iya kauce wa matsalar huhu bayan daina shan sigari	"Huhun dan adam na da wata dama mai cike da ban ta'ajibi da ke iya gyara wasu wasu sassa da zukar taba sigari ya lalata, amma fa har sai in mai yi ya daina, kamar yadda masana kimiyya suka ce. Sai dai a cewar masanan, ko da mai zukar taba sigari ya sauya tunani ya daina, ba za a cire tsammanin zai iya kamuwa da kansar huhu ba. Sabon binciken da aka wallafa a mujallar (Nature) ya nuna cewa kwayoyin halittun da ba su gamu da matsala ba sanadiyyar hayakin taba sigari na iya gyarawa ko ma farfado da wadanda shan tabar ya lalata. An yi imanin hakan zai iya kasancewa a kan hatta wadanda suka shafe shekara 40 suna shan abin da bai gaza kwalin sigari guda a kowace rana kafin su daina ba. Dubban sinadaran da ke kunshe a taba sigari dai na iya lalatawa, kana su sauya kwayoyin halittun jini na DNA da ke cikin huhu, kana sannu a hankali su kamu da cutar kansa. Yawancin ƙwayoyin halittun da aka ɗauka daga masu shan taba sigari sun nuna cewa sun gamu da matsala ne saboda sinadaran da ke cikin taba sigari da yawan su ya kai dubu goma. ""Wadannan kwayoyin halittu da suka gamu da matsala su kan zama kamar wani dan karamin bam da ke kokarin fashewa, za su kumbura suntum, haka abin zai ci gaba har ya zuwa lokacin da za su girmama su zama kansa, wato kansar huhu kenan,'' in ji Dr Kate Gowers, daya daga cikin masu bincike na UCL. Toh sai dai da zarar mutum ya daina shan sigari, sai lafiyayyun kwayoyin halittun sa da ke cikin huhu su kara girma su maye gurbin wadanda hayakin tabar ya lalata. • Kamfanin sayar da taba na Swindon na bai wa masu shan sigari karin hutu • Akwai aniyar kawo karshen shan taba sigari a Birtaniya nan da shekarar 2030 A cikin mutanen da suka daina, kusan kashi 40 na kwayoyin halittun su na dai-dai da na wadanda ba su taba mu'amala da sigari ba, kamar yadda masu binciken suka shaida wa BBC. ""Daya daga cikin abubuwan da ke da jan hankali dangane da wadanda suka daina shan tabar shi ne jikin su ke kara samar da sabbin kwayoyin halittu kamar dai wadanda ba su taba shan tabar ba.'' Akwai bukatar ka tashi tsaye don dainawa Har yanzu masu shan na da wani karin aikin a gabansu, na tantance nawa ne yawan huhun da aka gyara zuwa yanzu. Binciken ya mayar da hankali ne kan manyan hanyoyin iska maimakon ƙananan tsarukan da ake kira alveoli, inda iskar oxygen ta ƙetare daga iskar da muke hurawa a cikin huhunmu. A kan samu rahoton bullar cutar kansar hudu har 47,000  a Birtaniya a kowacce shekara sakamakon ta'ammali da taba sigari. Binciken ya nuna cewa mutane na rage haɗarin kamuwa da kansar huhu daga ranar da suka daina shan taba. Wani mai bincike a cibiyar kare yaduwar kansar huhu a Birtaniya Dr Rachel Orritt, ya ce ""Tunani ne mai ban sha'awa cewa mutanen da suka daina shan taba sigari za su iya samun fa'idodi guda biyu. ""Na farko, sun rabu da barazanar kara lalacewar kwayoyin halittun huhunsu, na biyu kuma wadanda suka lalace din ma za su gyaru."""	https://www.bbc.com/hausa/labarai-51308682
business	Yadda matalautan kasashe suke fama da illolin sauyin yanayi	"Kasashe masu karamin karfi suna fuskantar kalubale wajen kare kawunansu daga sauyi, a cewar jami'ai da masana a tattaunawarsu da BBC. Kungiyoyin da ke wakiltar matalautan kasashe 90 sun ce shirinsu na kauce wa illolin da sauyin yanayi ke haddasawa na fuskantar barazana daga bala'o'in da sauyin na yanayi yake haifarwa, wadanda suke da girma kuma suke faruwa akai-akai. Majalisar Dinkin Duniya ta ce kasashe masu tasowa da dama da ke da tsare-tsaren inganta yanayi suna karu. Amma ta jaddada cewa babu wasu shaidu masu yawa da ke nuna cewa wadannan tsare-tsare sun rage illolin sauyin yanayi. ""Muna bukatar daukar karin sabbin matakai kan hadarin sauyin yanayi. Shirin da muke amfani da shi a halin yauzu bai isa ya kare al'umma ba,"" in ji Sonam Wangdi, shugaban kungiyar kasashe matalauta kan sauyin yanayi na Majalisar Dinkin Duniya. Kiraye-kirayen da suke yi kan daukar mataki na zuwa ne a daidai lokacin da Cibiyar Kimiyya kan sauyin yanayi ta Majalisar Dinkin Duniya ke wallafa wani rahoton bincike a ranar Litinin kan halin da duniya ke ciki kan dumamar yanayi. Rahoton, wanda hukumar kasashe kan sauyin yanayi ta rubuta, zai ba da bayanin kwararru kan fannin kimiyya na binciken da suka yi kan sauyin yanayin, da yadda kasashe ke tunkarar batun da kuma abin da ka iya faruwa nan gaba, wanda za a bayyana a babban taron koli da Majalisar Dinkin Duniya za a gudanar a watan Nuwamba mai zuwa a Glasgow. Tuni duniya ke fama da dumamar yanayi ta kusan maki 1.2 na ma'aunin selshiyos sakamakon hayakin da masana'antu suke fitarwa, hakan kuma zai ci gaba da hauhawa matukar gwamnatoci da kasashen duniya ba su dauki matakin fara amfani da kayan da ba sa fitar da gurbataccen hayaki ba. Hayaniya a Caribbean A shekarar da ta gabata, yankin Caribbean ya fuskanci munanan guguwa har guda 30. Kungiyar da ke nazari kan sauyin yanayi ta duniya ce har yanzu yankin na cikin hadari. Kamar a tsuburai irin na Antigua da Barbuda, kwararru sun ce yawancin gine-ginen da ke wurin sun gagara jurewa kakkarfar guguwar da ta taso. ""Muna amfani da kashi-kashi na guguwa wadda wannan tana kashi na hudu ne, don haka ne muke shirin ko-ta-kwana idan har an samu guguwar kashi na 5,"" in ji Diann Black Layner, shugabar kungiyar da ke shiga tsakani kan sauyin yanayi a kananan tsuburai. ""Guguwar kashi na 5, ita ke zuwa da kakkarfar iska da mamakon ruwan sama mai gudun kilomita 290 cikin sa'a guda, wadda ita ce saman gini ko kwanon rufi sam ba ya iya jurewa sai dai kawai ka ga yana  barewa,"" in ji ta. Faduwar bangon tekun Pacific A tsakiyar shekarar 2020 da watan Janairun 2021, yawancin kasashen da ke yankin Pacific sun fuskanci munanan guguwa har uku. ""Bayan guguwar uku, mazauna arewacin yankin sun ga yadda bangwayen da ke kare su da ma duk wani abu da suke amfani da shi domin tare ambaliyar teku suke faduwa ,"" in ji Vani Catanasiga, shugaban  wata kungiya mai zaman kanta mai suna Fiji Council of Social Services, wadda ke wakiltar kungiyoyi masu zaman kansu a kasashe masu fama da bala'o'in sauyin yanayi. Wani bincike da aka yi ya karkare kan cewa yawan guguwar ya karu cikin shekaru 40 da suka gabata, sai dai har yanzu ba a fayyace adadin wadda ka samu ba cikin shekarun. Matsalolin tsaunukan Uganda Al'ummar yankin Rwenzori da ke kasar Uganda na kokarin kare kansu daga zabtarewar kasa da ambaliyar ruwa ta hanyar haka ramuka da shuka bishiyoyi domin taimaka wa kasar yankin tsotse ruwan. Sai dai babu wani tasiri da hakan ya yi. Kamar yadda Jackson Muhindo na hukumar Oxfam da ke kula da yankin ya shaida wa BBC, ""Ana sheka ruwa kamar da bakin kwarya, don haka ana samun matsananciyar ambaliyar ruwa da ke haurawa ginin da muka yi da kasa domin kare hakan."" ""Saboda haka ake ta samun ambaliyar ruwa da zabtarewar kasa akai-akai, wadda ta janyo mutane suna rasa matsugunansu, yin aikin da zai kare faruwar hakan abu ne mai muhimmanci da yake bukatar daukar matakin gaggawa,""   in ji shi. Taron Majalisar Dinkin Duniya kan sauyin yanayi ya ce sama da kashi 80 na kasashe masu arziki sun fara daukar matakin amfani da shirinsu na magance sauyin yanayi, sai dai ana bukatar karin mataki. Amma wani nazari da hukumar kare muhalli ta duniya ta gudanar, da aka wallafa a watan da ya gabata, ya kiyasta cewa kasashe masu tasowa 46 a duniya, ba su da kudaden da za su magance matsalar sauyin yanayi. Hukumar ta ce wadannan kasashe suna bukatar akalla dala biliyan 40 a kowacce shekara, domin fara amfani da shirinsu na magance matsalar. Amma tsakanin shekarar 2014 zuwa 2018, an samu dala biliyan 5 da miliyan dari 9 ne kacal. Karkashin taron Majalisar Dinkin Duniya na sauyin yanayi, kasashen tarayyar turai da karin kasashe masu arziki 23, sun sha alwashin bayar da tallafin dala biliyan 100 a kowacce shekara domin magance matsalar sauyin yanayin, ciki har da shirin rage gurbataccen hayakin da masana'antu ke fitarwa, wanda ke kara dagula lamura. Daga shekarar 2020, wadannan kudade za su kai ga asusun da ake tara kudi na Green Climate Fund da hukumar kare muhalli ta duniya da saura hukumomi masu ruwa da tsaki kan lamarin. Kasashe masu tasowa sun soki kididdigar asusun kula da sauyin yanayi saboda rashin tabuka komai kan matsalar. Kamar yadda Carlos Aguilar na kungiyar Oxfam ya bayyana, ''idan ana fama da matsalar rashin shugabanci na gari da talauci da annobar korona, zai yi matukar wahala a shawo kan lamarin."""	https://www.bbc.com/hausa/labarai-58138143
politics	Yadda aka kashe mutane a zaben gwamnan jihar Kogi	Latsa hoton da ke sama domin kallon bidiyon A kauyen Adankolo da ke jihar Kogi al'umma na cikin jimami bayan da 'yan bindiga suka bude wuta tare da kashe kashe mutum 3 a lokacin zaben gwamna.	https://www.bbc.com/hausa/50447633
technology	TikTok zai dauki mataki a kan bidiyon koyar da cin abinci da basu dace ba	Kamfanin shafin sada zumunta da muhawara na TikTok ya sanar da wasu sauye-sauye ga ka'idojin amfani da shafin domin kawar da hotunan da suke yada dabi'ar cin abincin da ba ta dace ba. Sahafin zai rika cire duk wani hoton bidiyo da ke karfafa wa mutane guiwa kan su rika motsa jiki da yawa da kuma yin azumi na dan lokaci. Haka kuma kamfanin zai faɗaɗa ayyukansa ta yadda shafin zai riƙa ganowa tare da cire hotunan bidiyo na tsirara na manya da ayyukan da suka saba ƙa'ida ko kuma masu jefa rayuwar ƙananan yara cikin haɗari. Kamfanin zai yi sauye-sauye ne saboda damuwar da ƴan siyasa da hukumomi ke nunawa. Shafukan sada zumunta da muhawara na fuskantar matsin-lamba a ƴan watannin nan a kan yadda suke barin abubuwan da suka shafi rayuwar matasan da ke amfani da su sakaka. Gwamnatin Birtaniya na shirin ɓullo da wata sabuwar doka, da ta shafi amfani da shafukan intanet, wadda za ta ɗaura tara mai yawan gaske ga shafukan sada zumunta da muhawara, wadanda aka ga ba sa tashi tsaye sosai wajen hana sanya saƙonni ko hotuna ko bidiyo masu haɗari ko cutarwa. Kamfanin shafin na TikTok na China ya fuskanci tambayoyi a Amurka a watan Oktoba a kan kariya daga hotunan bidiyo masu haɗari. Sanatocin da suka halarci zaman sun nuna cewa ana yawan sanya hotunan bidiyo da ke koyar da tsarin cin abinci da bai dace ba. Tsarin cin abinci A watan Satumba, TikTok ya bayar da rahoton cewa kusan mutane miliyan dubu daya ne ke amfani da shafin a duk wata. Kamfanin da ke da shafin ya kuma ce daga hotunan bidiyo miliyan 91 da ya cire daga watan Yuli zuwa Satumba na shekarar 2021, kashi 88 cikin dari an tare su ne kafin jama'a su kalla. Kamfanin yace duk da cewa  tuni ya hana sanya abubuwa masu yada aƙida ta ƙyama ko tsangwama ko tsana, kamar nuna bambanci ga jinsin mata ko maza ko tsanar mata da sauran abubuwa makamantan haka. TikTok ya ce a yanzu ya ƙara sanya wasu tsare-tsare na fayyace dokokinsa ga masu amfani da shi. TikTok ya kuma ce yana kokarin ƙirƙiro da hanyar da zai riƙa ganowa da kuma hana yara ganin wasu hotunan bidiyo. Kamfanin ya ma ce a yanzu haka yana gwajin hanyoyin da masu amfani da shafin za su iya tsarin da sai wanda suka zaɓa zai ga bidiyon da suka sa. A wannan shekarar kamfanin zai buɗe cibiyoyin sanya ido tare da gudanar da bincike a kan abubuwan da ake sanya wa a shafin a Washington da Dublin da kuma Singapore a bana. Matakin na daga cikin tsare-tsaren kamfanin TikTok na faɗaɗa ayyukansa na kokarin hana kutse domin ganin abubuwan da ake sanyawa a cikinsa da satar shiga shafin wani ko kuma satar bayanai.	https://www.bbc.com/hausa/labarai-60306852
religion	Asalin Mauludi da dalilin da ya sa ake yin sa	Shirin Gane Mini Hanya na wannan makon ya tattauna da Mallam Haruna Sadisu Alfindiki kan asalin Mauludi da dalilin da ya sa wasu al'ummar Musulmi ke yin sa.	https://www.bbc.com/hausa/articles/cje73vpgdwlo
business	Najeriya: Da tsadar kayan masarufi za mu ji ko da rage yawansu?	"Baya ga matsalolin da aka daɗe ana fama da su na tsadar kayan abinci da sauran su, yanzu haka wata babbar matsalar da ƴan Najeriya ke kokawa a kai ita ce, ta yadda aka rage yawa da nagartar akasarin kayayyakin amfanin yau da kullum. Hakan kuma na faruwa ba tare da kuma raguwar farashinsu ba. Cikin kayayyakin da matsalolin suka fi bayyana sun hada da irin taliyar nan ta cikin leda wato noodles da aka fi sani da taliyar yara, da madarar gari ta ƙananan ledoji, da su garin sabulu na wanki da na wanka, da markaɗaɗɗen tumaturin leda, har da su dunƙulen ɗanɗano da na leda. Mutane suna ta bayyana takaici kan wannan yanayi da aka samu kai a ciki, inda batun ya zama abin tattaunawa a zauruka da dama na shafukan sada zumunta. BBC Hausa ta zanta da mutane da dama daga kan masu sayen kayayyakin zuwa ƴan kasuwa da ke sayarwa don gano bakin zaren. Dukkan mutanen da BBC ta tattauna da su suna tambaya ne cewa da wanne za su ji, ""da tsadar kayan masarufi za mu ji ko da rage yawansu,"" kamar yadda bakinsu ya zo ɗaya. Wani magidanci da bai amince a bayyana sunansa ba ya shaida wa BBC cewa, a baya taliyar yara ta leda guda biyu takan ishe shi karin kumallo, amma yanzu haka sai an dafa masa uku zuwa hudu kafin ya ji ya ƙoshi. ''A da nakan ji na ƙoshi idan aka dafa min leda biyu na ɗan ɗora daffafe ko soyayyen ƙwai biyu a kai, amma a gaskiya abin mamaki leda biyu ko kusa ba ta ƙosar da ni saboda an rage yawanta sosai, ga kuma farashi ya ƙaru,'' in ji shi. Haka ita ma Malama Hafsatu Bello a hirarta da BBC, ta bayyana cewa leda ɗaya ta taliyar ake dafa wa kowanne a cikin ƴaƴanta idan suka buƙata, amma yanzu sai daya da rabi ce take isar su. ''Ban ankara ba sai in ji suna faɗa min ba su ƙoshi da taliyar ba, sai da na lura na ga girmanta ya ragu sosai, kuma ga shi ba su rage kuɗin ba sam,'' in ji ta. ""Ba taliyar yara ce kawai ake wa wannan ƙwangen ba, wallahi hatta da sinadarin ɗanɗano na miya da man goge baki da sabulu da garin sabulu na wanki da madara da sauran kayan shayi, kai abubuwan ba za su lissafu ba wallahi,"" a cewar Hajiya Fauziyya Husaini, wata mazauniyar Kano. BBC ta yi hira da ƴan kasuwa da dama a babbar kasuwar sayar da kayan masarufi ta Singer da ke birnin Kano a arewacin Najeriya, kuma duk bakinsu ya zo ɗaya cewa batun rage yawan kayayyaki babu ja a ciki. Ɗaya daga cikinsu Malam Ibrahim ya ce ""ko mu ƴan kasuwa mun shaida hakan. ""Masu sayen kayayyakin masarufi da dama suna dawowa su koka mana game da hakan da zarar sun koma gida sun lura an rage yawan kayayyakin da suka saba saye. ''Akwai waɗanda bayan sun sayi kayan za ka ga sun dawo mana da su su ce sun fasa saye, ko kuma mata za su zo su ce suna rigima da mazajensu a kan cewa ko an ba su shinkafa da ba ta cika ba, ko sun rage kuɗin cefane,'' in ji ɗan kasuwar. Ya kuma ƙara cewa ""saboda duk mutumin da za ka sayar masa da kaya kai ɗan kasuwa suka sani, don haka su ake ɗorawa laifi ya zamar musu babban abin damuwa a harkar kasuwancinsu."" Sai dai ya ce matsalar rage yawan kayayyakin ba daga wurinsu take ba, ta samo asali ne daga kamfanoni. ""Kamfanoni su ne suke rage yawan kayayyakin, wani lokacin ma har ingancinsu suke ragewa, kuma mu ma abin na shafar mu,"" in ji shi. Amma kuma duk da hakan ya ce kamfanonin ba wai sun ƙara kuɗi ba ne, a maimakon rage inganci ko kuɗin kayan ne sai su rage yawan su. ''Kamfanoni ba su ƙara kuɗi ba gaskiya, amma sun rage yawan kayayyakin, yawanci idan ka ɗora kayan da aka rubuta nauyin giram goma a kan sikeli, sai ka taras nauyin bai wuce giram takwas ba,'' in ji malam Ibrahim. Ƴan kasuwar sun kuma ƙara da cewa a fahimtarsu, kamfanonin ne suka samu ƙari kuɗi a irin kayan aikinsu su kuma da suka ga ba za su iya ƙara kuɗin ba suka gwammace su rage yawan kayan. ""Mu kuma a hannu guda idan muka sayo su a kan farashin da muka saba daga kamfanoni, to batun jigilarsu kawo su da dakonsu za a ga cewa kuɗin sufuri ya ƙaru matuƙa, kuɗin hayar shago ya ƙaru, abubuwa da dama sun hau. ""Kenan dole muma sai mun ƙara kuɗaɗe a kan farashin da muka sayo ɗin don mu fita, tun da ba a kasuwanci don a faɗi sai don riba,"" a cewar ɗaya daga cikin ƴan kasuwar da ya buƙaci a sakaya sunansa. Me masana ke cewa game da hakan? Dakta Mohammed Shamsudden, wani masani kan harkokin tattalin arziki a Najeriya, ya shaida wa BBC cewa sanannen abu ne cewa hauhawar farashin kayayyaki a kasar ya ta'azzara, inda a kusan kowane wata ake samun ƙaruwar farashin da ya tasar wa kashi 18% na farashin kayan masarufi. Ya kuma ce don haka kamfanoni musamman wadanda ke sarrafa kayayyakin amfanin yau da kullum suna yi ne domin cin riba, don haka idan har suna son su ci riba dole sai sun yi yadda ba za su rasa masu sayen kayansu ba. ""A ganinsu wataƙila idan suka ƙara farashi to masu sayen kayan nasu za su daina saye saboda tsada."" ""Don haka sai suka ɓullo da dabara, a maimakon ƙara farashin sai su rage wa kayan yawa ko nauyi ko wani fasali ko nagarta, kin ga a hakan an ƙara farashin kayan ne ta hanyar dabara"", a cewarsa. 'Hauhawar farashi ne a fakaice' Dakta Mohammed Shamsuddeen ya kuma bayyana cewa tashin farashin kayayyaki na da sigogi daban-daban ta yadda ba kowa zai iya fahimtar me ake ciki ba. ""Shi hauhawar farashin kayayyaki ba wani abu ba ne, faduwar darajar kudi ne, misali idan ya zama kudi bai iya sayen adadin da a da zai iya saya ba shi ake kira hauhawar farashi, don haka shi ma wannan salo da kamfanonin suka ɓullo da shi nau'i ne na hauhawar farashi amma a fakaice,'' in ji masanin. Ya ƙara da cewa babu shakka abubuwan da aka ragewa yawa ko nagarta a Najeriya suna da yawa, kuma mafiya yawa manya-manyan masana'antu da ba a yi tunani za su aikata hakan ba su ne suka yi. Galibin irin wadannan kayyaki da aka ragewa yawa ko nagarta wadanda ke ƙunshe a cikin mazubai ne na kwali ko kuma leda. Amma kuma akwai abubuwa ƙanana da ake sarrafawa a cikin gida kamar su rake da sauran abubuwan da ake auna nauyinsu ko kuma tsawon su. Tushen matsalar dai kamar yadda Dakta Shamsuddeen ya bayyana daga kamfanonin ko kuma masana'antun take. ""Ba sa bin ƙa'idojin kasuwanci, misali za a rubuta nauyin kamar giram 50 a jikin kaya amma idan aka auna a sikeli za ka tarar bai kai nauyin haka ba."" Sai mai sharhin ya kuma ce duk da cewa akwai laifin masana'antu, ita ma gwamnati tana da nata laifin. ""Tun da su masana'antun an san suna yi ne don riba don haka idan babu wani wanda zai riƙa lura da abubuwan da ke faruwa don a magance, to lallai za su rika cin karensu babu babbaka, ta yadda za su rika samun riba in dai suna tunanin mai saye ba zai gane ba. ""Amma ita gwamnati tun da har muna da hukuma mai kula da nagartar kaya, ita ce ya kamata ta lura da cewar waɗannan abubuwa sun kai nagartar da suka kamata, kuma duk kamfanin da ya yi wata almundahana a hukunta shi,'' in ji masanin. Masanin ya kuma zargi hukumomin gwamnati irin su hukumar kare muradan masu sayen kayayyaki ta ƙasa Consumer Protection Council da hukumar da ke tabbatar da ingancin kayayyacki SON, da rashin bin diddigin yadda kamfonin ke tafiyar da lamarinsu. ""Ba sa bibiyar abubuwan da ke faruwa ko kuma suna bibiya amma ba sa taɓuka komai,'' in ji Dakta Shamsudden. Masanin dai ya ce idan aka ci gaba da tafiya a hakan za a iya cewa za a sake shiga tsaka mai wuya, saboda idan aka hana kamfanonin rage yawa da kuma nagartar ko nauyin kayan  dole ne su kara farashi. ""Saboda komai ya yi tsada a Najeriya, hatta makamashin wutar lantarki da man fetur da na diesel da ake amfani da shi a masana'antu, hatta ledoji da ake sarrafawa wajen zuba kayyakin sun yi tsada su ma,''in ji shi. Ya kuma ce idan kuma ba a hana kamfanonin wannan almundahana ba, wataƙila idan wannan dabarar rage yawan kayan ta zama ruwan dare nan gaba duka nagartar kayayyakin gabaki daya a Najeriya za ta iya sauka, wanda kuma daga karshe dai talaka shi ne  zai fi shan wahala. ''Akwai kuma yiwuwar waɗanda ke sayen kayayyakinmu daga ƙasashe maƙwabta su daina saboda faduwar nagartarsu,'' in ji masanin. BBC ta tuntuɓi hukumar SON don jin ko me take yi kan wannan salo na kamfanonin? Mai magana da yawun hukumar ya ce ba su taɓa samun ƙorafi daga wajen ƴan kasuwa ko wata ƙungiya ko tsirarun mutane kan wannan batu. ""Hukumarmu na aiki ne kan ƙorafe-ƙorafen da aka gabatar mata, inda mu kuma za mu bincika, in dai mun gano wannan matsala to tabbas za mu tuntuɓi kamfanonin nan kuma za mu yi maganin abin. ""Don haka a yanzu dai ba mu samu ƙorafi ko ɗaya ba amma tabbas da zarar mun samu za mu ɗau mataki,"" a cewarsa."	https://www.bbc.com/hausa/rahotanni-57808710
business	Yadda Najeriya ke son bunkasa kasuwancin kwakwarta a duniya	"Yawancin yankunan Najeriya suna da kyakkyawan yanayin da za a iya shukawa da samar da kwakwa. Amma duk da haka kasar na siyo kashi 70 cikin dari na wannan dan itace mai muhimmancin gaske da ake sarrafawa a yi abubuwa daban-daban, kama daga abin ci da abin sha da kuma man girki da na shafe-shafe. Ganin yadda bukatar kwakwa ke karuwa a cikin Najeriya da kuma kasashen duniya, yanzu akwai shirye-shirye na sa kasar ta zama mai dogaro da kai a fannin samar da kwakwar. A unguwar Isolo da ke tsakiyar babbar cibiyar kasuwanci ta Najeriya, wato Lagos, Toyin Kappo-Kolawole tana gudanar da wata ‘yar karamar masana’anta ta sarrafa kwakwa. Tana yin  madara da ruwa da garin fulawa da kuma kayan kwalan da makulashe, duk da kwakwar. Ta fara gudanar da wannan kasuwancin nata ne inda ta sanya wa masana’antar suna De-Cribbs Cocogry Coconut, a 2018. Tana samo kwakwar daga garin Badagry, na gabar teku a jihar ta Lagos, inda nan ne aka fi samar da kwakawar a Najeriya. Bayan da sana’ar tata ta bunkasa sai ya kasance ba ta samun wadatacciyar kwakwar a Najeriya, abin da ya sa ta rika sayo ta daga Ghana. ""Wannan ya sa kaya na tsada, hakan na nufin ina samun raguwar masu ciniki,’’ in ji ta. Ana sarrafa wannan dan itace ta hanyoyi da dama, a yi abubuwa iri-iri, kama daga  abinci da kayan sha da man shafawa da gawayi da kasa da makamashi da dai sauransu. Bukatar kayayyakin da ake yi daga kwakwa a kasashen duniya ta karu sosai tun daga shekarun 2000. A dalilin wannan an samu karuwar mutanen da ke shiga wannan harka ta samarwa da sarrafa kwakwa domin cin wannan gajiya. Hatta lokacin da abubuwa suka yi tsada jama’a na bukatar kayayyakin da ake yi da kwakwar – kasuwarsu ba ta raguwa. A watan da ya gabata Najeriya ta kaddamar da shirin dasa itatuwan kwakwar a Badagry a wani mataki na bunkasa harkar. Wannan na daga cikin kudurin kungiyar masu nomawa da sarrafa da kuma sayar da kwakwar a Najeriya, (Nacoppman) domin sa kasar ta zama mai dogaro da kai. A bara Najeriya ta sayi  tan dubu 500 na kwakwa daga waje, domin sarrafawa ta samar da mai da kayan abinci da na sha, kamar yadda alkaluman hukuma suka nuna. Na ziyarci wata gona da ke da nisan tafiyar sa'a biyu daga Abuja, a mota, wadda wasu ma'aurata - Ray Davies da mijinta, wani Manjo Janar mai ritaya (John Davies) suke gudanarwa. Gonar tana da itatuwan kwakwa har dubu hudu. Ma'auratan sun kafa gonar ne shekara shida da ta gabata, inda yawanci suke samar da 'ya'yan itace da suka hada da lemo da ayaba da kuma fasa-dabur (soursop). Sai kuma a shekara ta 2021, suka hada da kwakwa a irin 'ya'yan itacen da suke samarwa a katafariyar gonar tasu mai girman hekta 20. Sakamakon rashin wadatar kwakwar da kuma samuwar karin masu sarrafa ta a Najeriya, abin da ya sa kasar dole take siyo kwakwar daga kasashe irin su Togo da Ghana da Kwadebuwa (Ivory Coast), manoma irin su Davies na fatan cike wannan gibi. Shugabar kungiyar manoma da masu sarrafawa da sayar da kwakwar a Najeriya (Nacoppman), Nma Okoroji, ta ce mutane na kara samun wayewa da fahimtar cewa harka ce ta samun kudi. Ta ce, kwakwa za ta iya kara yawan kudin da Najeriya ke samu. ''Muna da kyakkyawan yanayi da filin nomanta da kuma manoman, da su yi ta. Kamata ya yi a ce muna ma fitar da ita kasashe maimakon mu sayo daga wasu kasashen,'' in ji ta. Ms Okoroji na aiki karkashin wani shiri na bunkasa samar da kwakwar a Najeriya tare da tallafin gwamnati (mai suna Cosin). Shirin da a karkashinsa ake kudurin dasa itatuwan kwakwa a fili mai girman hekta 10,000  a yawancin jihohin Najeriya 36 zuwa shekara ta 2027. Sai dai babbar matsalar ita ce ta samun ingantaccen irin kwakwar. Iri mafi inganci shi ne na aure wanda aka samar daga, hadin doguwar bishiyar kwakwar ta Afirka ta Yamma da kuma gajeruwa ta yankin Asia. Ta auren tana fara 'ya'ya a cikin shekara hudu zuwa biyar, ba kamar gajeruwa ta Asia ba, wadda take fara 'ya'ya a cikin shekara biyu da rabi zuwa uku. To amma kuma ita ta aure kwararru sun samar da ita ne musamman domin noma na kasuwanci - samun 'ya'yan kwakwar da yawa kuma masu girma. Abiodun Oyelekan, wanda ke da gonar kwakwar a Badagry, ya ce yana da kyau a yi amfani da kwakwar 'yar aure saboda yawan 'ya'yan da take samarwa a shekara. Sai dai ya ce, tana da tsada domin duk dashe daya ya kai kusan dala 6 (sama da naira dubu 3,600), wanda hakan ya sa ta fi karfin yawancin kananan manoma. Aikin hukumar bunkasa noman kwakwa ta Lagos (Lascoda), shi ne ta taimaka wajen bunkasa harkar ta yadda za a rika samar da ita sosai ga kasuwa. Shugaban hukumar Dapo Olakulehin ya ce jihar ita ce kan gaba wajen samar da kwakwa a Najeriya. ''To amma ba a iya wadata kasar da ita saboda karuwar yawan masu sarrafa ta a cikin shekara 10 zuwa 15 da ta gabata,'' in ji shi. Ya kara da cewa, ""A shekara uku da ta gabata, lokacin da muka ga alamar karuwar bukatarta sai muka rika karfafa wa mutane guiwa kan su shiga harkar domin samar da ita yadda ake bukata. A shekara hudu zuwa biyar masu zuwa za a fara ganin tasirin hakan idan bishiyoyin suka fara 'ya'ya."" Hukumar bunkasa noman kwakwar ta Lagos tana da fili inda take samar da dashen itaciyar da take raba wa jama'a. A bara ta raba wa manoma har dashe dubu 200 kyauta, amma duk da haka ba su isa ba. A bana kuwa dashe dubu 80 kawai hukumar ta iya rabawa, wanda wannan na nufin masu sarrafa kwakwar a Najeriya dole ne su ci gaba da sayo ta daga waje zuwa wani lokaci. Wani babban jami'i a Ma'aikatar Masana'antu da kasuwanci da Zuba Jari ta Najeriyar, Kaura Arimiye, ya ce gwamnati ta dauki wannan harka a matsayin wata hanya ta rage yawan marassa aikin yi da kuma rage dogaron da kasar ke yi a kan man fetur domin samun kudi daga waje. Ebun Feludu - Wata mai kamfanin sarrafa kwakwar, wajen yin abubuwa daban-daban (mai suna JAM), tana ganin idan gwamnati na son cimma bukatar hakan to sai ta bunkasa muhimman abubuwan inganta rayuwa kamar wutar lantarki da tituna da sauransu. Ms Feludu ta ce Najeriya ta yi kaurin suna wajen rashin wutar lantarki, haka ma tituna ba su da kyau. Sannan kuma ta ce akwai bukatar gwamnatin ta rage dawainiya da kudin fitar da kayan zuwa kasuwannin duniya."	https://www.bbc.com/hausa/articles/cv26g0224l9o
business	Manoman Najeriya na kokawa kan karancin taki	Manoma a Najeriya na ci gaba da kokawa game da karancin taki yayin da damina ta yi nisa. Manoman sun ce taki nau'in Yuriya, wanda shuka ke buƙata a daidai wannan lokaci da ake marka-marka, ya yi wahala a kasuwa. Dillalan takin dai na danganta ƙarancinsa a kasuwa da kamfanonin samar da shi, inda suke cewa ko sun biya kuɗi, ba sa samu.  Manoman musamman na arewacin Najeriya na cewa a yanzu ko da kudinka zai yi wahala mutum ya samu takin a kasuwa. Manoman shinkafa da masara da dawa na matukar bukatar takin domin ya taimaka wa amfanin gonar ya habaka. Alhaji Idris Mai Unguwa, shi ne shugaban kungiyar manoma ta Jihar Jigawa, kuma ya shaida wa BBC cewa tun da watan Agusta ya kama taki nau'in Yuriya ya soma wahala. Ya bayyana cewa ko da manomi ya ci sa'a ya samu takin, farashinsa ya tashi matuƙa. Haka kuma ya ce yanzu ne lokacin ruwa da ya kamata a ce an samu takin an saka, idan ba haka ba kuwa ba shi da wani amfani nan gaba. Ba iyakar manoman Jihar Jigawa ba ne ke kokawa da karancin takin samfurin Yuriya ba, sauran jihohin arewacin kasar ma haka lamarin yake, sai dai wasu jihohin kari a kan wannan matsalar, takunkumin da aka sanya na hana sayar da Yuriya din, saboda matsalar tsaro na matuƙar shafar su. Jihohin sun haɗa da Gombe da Yobe da Borno da Adamawa da Taraba. Alhaji Modibo Sadiq Nafada shi ne shugaban kungiyar manoma na jihar Gombe kuma ya shaida wa BBC cewa kamfanoni uku ne kacal ke wadatar da Najeriya da Yuriya inda ya ce matsalar Yuriya matsala ce da ta shafi Najeriya baki ɗaya. Ya bayyana cewa wannan matsala ta sa an koma amfani da kashin dabbobi da juji da sauran abubuwan da aka baro a baya inda ya ce manoma ba su jin daɗin wannan lamari. Sai dai dillalan takin sun bayyana cewa su kansu sun shiga halin rashin tabbas saboda sun shigar da kudi a kamfanonin samar da takin, amma a cewar Alhaji Haro Shehu, wani dillali a jihar Jigawa, har yanzu ba su samu takin ba. Duk kokarin da BBC ta yi domin ji daga hukumomi hakan bai yiwu ba. To sai dai wata majiya da ke kusa da shugaban kwamitin shugaban kasa kan harkokin taki, da kuma gwamnan jihar Jigawa Alhaji Badaru Abubakar, ta ce gwamnan ya zare hannunsa daga sabgar takin, tun shekaru biyu da suka gabata, saboda wasu tsare-tsare da wasu jami’an gwamnati suka bullo da su kuma ya yi gargadin cewa za su iya haifar da wannan matsalar da ake ciki yanzu.  Amma a cewar majiyar an yi biris da shawarar da ya bayar, al’amarin da ya sa ya kakkaɓe hannunsa duk da cewar bai ayyana sauka daga shugabancin kwamitin ba.	https://www.bbc.com/hausa/articles/cd1qevly7xwo
health	'W﻿ulaƙancin da likita ya yi min kan ciwona ya sa ban yi karatu ba a rayuwata'	"W﻿annan labari yana cikin jerin labaran da BBC Hausa za ta gabatar bayan neman jin ra'ayoyin ƴan Najeriya a manyan fannonin da suka fi shafi 'yan kasar. W﻿annan shiri ne na musamman da BBC ta tsara dangane shirin manyan zaɓukan da ƙasar za ta gudanar daga watan Fabrairun 2023. F﻿annonin da za a yi duba a kai din su ne na tsaro da ilimi da tattalin arziki da lafiya da kuma cin hanci. D﻿aruruwan mutane ne suka aiko da labaransu, kuma za mu dinga wallafa 25, ɗaya a kowace rana daga 10 ga Oktoban 2022. D﻿aga cikin matsalolin da 'yan N﻿ajeriya ke fuskanta a ɓangaren lafiya akwai ƙarancin likitoci da ƙarancin kayan aiki da kuma yin kuskure wajen gano ainahin cutar da ke damun marasa lafiya. A﻿ wannan karon, wani bawan Allah da ya nemi a ɓoye sunansa ya faɗa wa BBC Hausa cewa wulaƙancin da wani ƙwararren likita ya yi masa kan kan wani kumburi da ya fito masa a fuska, shi ne sanadiyyar hana shi karatu a rayuwarsa. M﻿un bai wa mutumin, wanda mazaunin birnin Kano ne, suna Damina. D﻿amina ya samu kan sa cikin halin tashin hankali da tsangwama tun yana ɗan shekara huɗu zuwa biyar bayan wani malaminsu a makarantar allo ya mare shi. D﻿aga nan ne wani kumburi ya fito masa a wuya kuma ya yi ta girma, har ta kai ga ya daina zuwa makaranta. ""﻿Har sai da na daina zuwa makaranta saboda ana tsangwama ta ana ce min mai ƙululu, ana yi min dariya,"" a cewar mutumin mai shekara 41 a yanzu. ""Na shiga cikin ƙunci da damuwa a lokacin nan. Na daina fita daga gida."" An yi ta bai wa Damina maganin gargajiya sannan mutane da yawa suka dinga cewa ciwon hangun ne ke damun sa, kafin daga baya ya je asibiti. ""﻿Daga baya na je asibiti, inda wani babban likita a Kano ya faɗa min cewa ruwa ne a fuskata amma za a yi min aiki."" M﻿utanen gari da wasu daga cikin ma'aikatan lafiya suka dinga cewa kansa (cutar daji) ce ke damun Damina suna ba shi shawarar cewa ""idan aka yi maka aiki fuskarka za ta taɓe, gara a ci gaba da na gargajiya"". Hakan ya jefa shi cikin firgici. ﻿Sai dai kuma ran wannan ƙwararren likita ya ɓaci matuƙa sakamakon wata tambaya da Damina ya yi masa kuma ita ce dalilin da ya sa ba a yi masa aikin ba a Najeriya. ""﻿Saboda mutane sun tsorata ni, sai na tambayi ƙwararren likitan cewa: 'Shin idan aka yi min aikin ba zai shafi fuskata ba?' Daga nan kawai sai ransa ya ɓaci ya dinga yi min faɗa, ya ce na fita daga ofis ɗinsa kuma ya fasa yin min aikin."" ""﻿Cikin ikon Allah bayan na yi arziki daga baya, sai na kai kaina Saudiyya, inda likita ya ce wata jijiya ce ta yawu wadda ya kamata ta shiga bakina amma sai take shiga kumatuna kuma take jawo kumburin. ""﻿Wannan shi ne dalilin tsayawar karatuna."" D﻿amina ya ce bayan ya daina zuwa makaranta sakamakon tsangwama sai ya koma kasuwa. ""Kuma Allah ya taimaka min na samu nasibi, har na sayi mota kuma na kai mahaifiyata asibiti a Indiya."" Y﻿anzu haka Damina mai shekara 41 ɗan kasuwa ne kuma ya ce ya haƙura da karatun boko. S﻿hi kuma Usman Muazu Funtuwa mai shekara 41 ya tsinci kan sa cikin zullumi ne da fargaba bayan ƙirƙiro biyan kuɗi da aka yi a asibitin da yake zuwa a Jihar Kaduna. Malam Usman ya gamu da lalurar kurumta a shekarar 2006 sakamakon zazzaɓin maleriya da ya yi fama da shi. Ya shafe kusan shekara 10 yana zuwa ganin likita a Asibitin Koyarwa na Jami'ar Ahmadu Bello inda yake samun kulawa kyauta. Sai dai lamarin ya sauya a baya-bayan nan. ""﻿A yadda nasan asitin ba a ba da ko kwabo wajen ganin likita, sai kuɗin fayil kawai da ake biya da ba su wuce N200 ba,"" a cewar Usman. A cewar mutumin, da ya koma kan wata larura sai ga al'amura sun sauya. ""A wurin tarɓar marasa lafiya, sai an biya kuɗin fayil kuma na ƙaramin katin zuwa ganin likita kan N400. Sannan idan katin ya cika sai mutum ya sayi wani. ""Haka kuma za a biya N500 duk lokacin ganin likita, idan likitoci biyu mutum zai gani sai ya biya N1,000 a buɗe fayil, kuma idan an je wurin ganin likita sai an sake biyan N1,000. ""﻿Hatta takardar neman taimako da ake bai wa marasa lafiya su kai wani wuri (to whome it may concern), sai mutum ya biiya N1,000 ko N2,000, wadda a baya na san kyauta ce ba a biya."" U﻿sman ya ce baya ga dogon layin da ake bi wajen biyan kuɗi, ""sai kuma mutum ya sake hawa wani layin na ganin likita."	https://www.bbc.com/hausa/articles/c89pd84gyl3o
religion	An ga watan Ramadana a Najeriya	"Mai Alfarma Sarkin Musulmin Najeriya, Sultan Sa'ad Abubakar III ya sanar da ganin jinjirin Watan Ramadan a Najeriya. A wani jawabi da ya gabatar, Sarkin Musulmin ya ce an ga jinjirin watan na Ramadana a daren Litinin, inda ya ce Litinin din 12 ga watan Afirlun 2021 ce ranar karshe ta watan Sha'aban na Shekarar Hijira ta 1442. Sannan ya ce Talata 13 ga watan Afrilun 2021 ce ranar farko ta watan Ramadana na Shekarar Hijira ta 1442. ""Ƴan uwa al'ummar Musulmi, bisa ga sharuddan Musulunci, muna sanar da ku cewa yau Litinin 29 ga watan Sha'aban shekara ta 1442 bayan Hijira, wanda ya yi daidai da 12 ga watan Afrilun shekarar 2021, an kawo karshen watan Sha'aban na shekara ta 1442,"" in ji Sarkin Musulmi. ""Mun samu tabbacin ganin Watan Ramadan daga kungiyoyi da shugabannin Musulmi daga koina a cikin kasar nan, kwamitocin tantance ganin wata na kasa da na jihohi sun tantance kuma mun tabbatar."" Sarkin Musulmi ya kuma shawarci jama'a da su kiyaye dokokin da aka kafa na annobar korona, tabbatar da ba da tazara da kuma sanya takunkumi yayin sallolin dare. Ya roki al'ummar Musulmi da su yi wa Najeriya addu'a yayin azumin kan matsalar tsaro da ta a'ddabi kasar baki daya. Sultan Sa'ad Abubakar III ya roki masu arziki da su rika taimakawa marasa karfi domin tabbatar da soyayya da kaunar juna. Kamar Najeriya, haka ma kasashen Musulmai da dama, da suka hada da Saudiyya sun sanar da ganin Watan Ramadana din a ranar Litinin. A wannan karon dai al'ummar Musulman duniya za su fara azumin ne bayan da aka sassauta dokokin kullen hana yaɗuwar annobar cutar korona a duniya, ba kamar a bara da aka yi baki ɗayan azumin cikin matuƙar kullen ba. Yawanci duk shekara, batun ganin watan Ramadan na janyo ce-ce-ku-ce a Najeriya, amma a shekarun baya-bayan nan an samu raguwar hakan. Sai dai ana yawan samun sabanin fara azumi tsakanin Najeriya da makwabciyarta Nijar. Azumin watan Ramadana na daya da cikin shika-shikan Musulunci. Ana kwashe kwanaki ashirin da tara ko talatin ana yin azumin. Kuma Musulmai kan kaurace wa ci da sha da kuma saduwa da iyali daga fitowar alfijir har zuwa faduwar rana. Ramadana wata ne mai alfarma da ake son Musulmi ya siffantu da bautar Allah da addu'o'i tare da neman gafara ga Mahalicci."	https://www.bbc.com/hausa/labarai-56722162
business	Mece ce ƙungiyar G20 kuma me shugabanninta ke tattaunawa?	Shugabannin ƙasashe 20 mafi ƙarfin tatalin arziki ta G20 sun fara taronsu na shekara a birnin Bali na Indosiya ranar 15 ga Nuwamba. Maƙasudin taron shi ne taimaka wa wajen farfaɗo da tattalin arzikinsu bayan annobar cutar korona, amma tashin hankalin da ake ciki a Ukraine ka iya kawo tsaiko ga tattaunawar. Ƙungiyar G20, mai mambobi ashirin, ƙungiya ce ta ƙasashen da ke haɗuwa suna tattauna tsare-tsaren tattalin arzikin duniya. A tsakaninsu, ƙasashen G20 ne suka mallaki kashi 85 cikin 100 na tattalin arzikin duniya da kuma kashi 75 cikin 100 na kasuwancin duniya. Suke da kashi biyu cikin uku na yawan al’ummar duniya. Mambobin sun haɗa da ƙasashe 19 na ƙungiyar tarayyar Turai da Ajantina da Australiya da Brazil da Canada da China da Faransa da Jamus da Indiya da Indonesiya, Italiya da Japan da Mexico da Rasha da Saudiyya da Afirka ta Kudu da Koriya ta Kudu da Turkiyya da Birtaniya da kuma Amurka. Ita kuwa Spaniya a ko yaushe a kan gayyace ta ne a matsayin baƙuwa. Akwai kuma wata ƙaramar ƙungiyar mai mambobi bakwai mafiya girman masana’antu wato G7. Battuwan da shugabannin G20 ke tattaunawa a kai sun haɗa da tattalin arziki da sauyin yanayi, makamashi mai ɗorewa, da yafe bashi ga ƙasashen duniya da kuma karɓar haraji daga manyan kamfanonin duniya. A kowace shekara, wata mamba daga cikin ƙasashen G20 ce ke karɓar shugabancin taron tare da tsara jadawalin abin da za a tattauna a wajen taron. A shekarar 2022 mai masaukin baƙin Indonesiya na son taron ya mayar da hankali a kan ɗaukar matakan lafiya da farfaɗo da tattalin arziki biyo bayan annobar cutar korona. Tana kuma so a bunƙasa tabbatar da amfani da makamashi mai ɗorewa. Kazalika taron wata dama ce ga shugabannin ƙasashen tu gana da juna a wasu ƙananan taruka a wajen don tattaunawa. Gabanin taron dai shugaban Amurka Joe Biden ya gana da shugaban China Xi Jinping don tattanawa wasu jerin batutuwa da suka haɗa da yaƙin Ukraine da kuma matsayar Taiwan. Rikicin siyasa ka iya daƙile armashin taron. Ma’aikatar harkokin wajen Ukraine ta nemi da a kori Rasha daga cikin ƙungiyar G20, sbaoda kutsen da ta yi a Ukraine. Gwamnatin Indonesiya ta ce Shugaba Putin ba zai halarci taron ba. Ana kuma tsammanin Shugaban Amurka Joe Biden ba zai gaisa da yariman Saudiyya mai jiran gado Mohammed bin Salman ba. Shugaba Biden ya zargi Saudiyya da taimaka wa Rasha wajen ba ta kuɗi don yaƙar Ukraine ya kuma ce ƙasashen biyu suna aiki tare don ƙara farashin ɗanyen man fetur. Shugabannin ƙasashen yawanci sukan ɗauki hoto a tare. Ana amfani da hakan a matsayin wata dama ta tallata duk wata yarjejeniya da shugabannin suka cimma – amma yawanci kafafen yaɗa labarai sun fi mayar da hankali kan rashin jitiwar diflomasiyya da hton ke bayyanawa. A shekarar 2018, bayan kisan ɗan jarida Jamal Khashoggi a ofishin jakadancin Saudiyya da ke birnin Santambul na Turkiyya, shugabannin ƙungiyar da dama sun yi biris da Yarima Mohammed bin Salman a wajen taron, inda suka tilasta masa tsayawa can nesa da su a cikin hoton da suka ɗauka tare. A wajen tarukan shugabannin a shekarun 2008 da 2009 a lokacin da ake cikin wani yanayi na taɓarɓarewar tattalin arziki, shugabannin sun amince da wasu matakai don ceto tsarin kuɗaɗe na duniya. Amma tarukan da suka biyo baya ba su zama masu tsari sosai kamar haka ba, ana ganin hakan ya faru ne saboda sa-in-sar da ta ɓarke tsakanin manyan ƙasashen duniyar masu adawa da juna. A wajen taron ministocin kuɗi da shugabannin manyan bankunan ƙasashen G20 na bana,ba a cimma wasu abubuwa masu yawa ba saboda musun da ya kaure tsakanin Rasha da ƙsashen yamma kan kutsen Ukraine. Haka kuma, yawanci ƙsashe kan cimma yarjejeniya a wajen ganawar ɗaiɗaiku da sukan yi da juna a wajen taron. A shekarar 2019 a birnin Osaka na Japan, shugaban Amurka na lokacin Donald Trump da na China Xi Jinping, sun yarda su koma teburin tattaunawa don sasantawa a kan wani gagarumin rikicin kasuwanci. Yawanci a kan gudanar da zanga-zanga a dalilin tarukan shugabannin. Dubban masu zanga-zanga ne suka yi maci a birnin Buenos Aires na Ajantina a shekarar 2018 don nuna adawa da tsare-tsaren tattalin arziki na G20. Masu adawa da tsarin jari hujja sun yi bore a wajen taron 2017 a Hamburg, kuma dubban masu zanga-zanga ne suka yi maci a wajen taron G20 a Rio de Janeiro a 2018 da kuma a Toronto a 2010. A shekarar 2009 an kashe wani mai sayar da jarida Ian Tomlinson a kan hanyarsa ta zuwa gida bayan tashi daga wajen aiki a lokacin da zanga-zangar adawa da taron G20 ta rutsa da shi a London. Cikakkun mambobin ƙungiyar G20: Ajantina da Australiya da Brazil da Canada da China da Faransa da Jamus da Indoya da Indonesiya da Italiya da Japan da Mexico da Rasha da Saudiyya da Afirka ta Kudu da Koriya ta Kudu da Turkiyya da Birtaniya da Amurka da kuma Ƙungiyar Tarayyar Turai.	https://www.bbc.com/hausa/articles/cgl19yz7e79o
entertainment	...Daga Bakin Mai Ita Tare da Hamisu Breaker	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 38, shirin ya tattauna da fitaccen mawakin nan na Hausa wato Hamisu Breaker Dorayi, inda ya amsa tambayoyin da suka shafi rayuwarsa. Ya amsa tambayoyi a kan yadda aka yi ya fara waka da kuma sirrin nasararsa. Ɗaukar bidiyo: Bashir Idris Tacewa: Abdulsalam Usman Abdulkadir Tsarawa: Umar Rayyan	https://www.bbc.com/hausa/media-56275242
entertainment	...Daga Bakin Mai Ita tare da 'Stephanie' ta Daɗin Kowa	Latsa hoton sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 21, shirin ya tattauna da fitacciyar tauraruwar da ke fitowa a shirin Daɗin Kowa na talabijin wato Sarah Aloysious da aka fi sani da Stephanie, inda ta amsa tambayoyin da za su sa ku dariya. Sarah haifaffiyar jihar Adamawa ce amma ƴar asalin jihar Borno da ke arewa maso gabashin Najeriya. Ita ƴar ƙabilar Margi ce kuma a Maiduguri ta taso. A can ta yi karatu tun daga firamare har zuwa Kwalejin Kimiyya ta Ramat Polytechnic. A yanzu tana karatun digiri ɗinta a Jami'ar Karatu daga gida ta Najeriya a Kano wato Noun. Baya ga shitin Dadin Kowa, Sarah ta ce ta fito a wasu fina-finan Kannywood da ba su fito kasuwa ba tukunna kamar su Hikima da Ameer da Ƙaddararmu ce, sannan tana da kamfani nata na kanta da take shirya fina-finai da za su fito nan gaba. Ɗaukar bidiyo da Gabatarwa: Yusuf Ibrahim Yakasai Tacewa: Yusuf Yakasai da Fatima Othman	https://www.bbc.com/hausa/media-54636290
entertainment	...Daga bakin mai ita tare da Aina'u Ade: 'Tsegumi hanji ne'	"Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na hudu, fitacciyar jarumar fina-finan Hausa a Najeriya Aina'u Ade ce, ta amsa tambayoyi da za su sa ku dariya ciki har da cewa ""mata idan ba su yi tsegumi ba, ba sa jin dadi."" Bidiyo: Fatima Othman Wasu na baya da za ku so ku gani"	https://www.bbc.com/hausa/labarai-50658733
technology	Facebook ya ƙi sanya tallar albasa me kama da tsiraicin mata	"Akwai albasa irin wacce aka saba gani, sannan akwai wacce Facebook ke ganin yanayinta bai dace a sanya a shafin ba saboda tana kama da siffar jikin mata, kamar yadda wani kamfanin samar da irin kayan noma na Canada ya gano a baya-bayan nan. Kamfanin na EW Gaze da keSt John's a Newfoundland, ya so ya sanya tallar wani irin albasa ta Walla Walla a Facebook. Sun yi mamakin yadda aka ƙi karɓar tallar saboda cewa abin ya yi kama da ''tsiraici''. A wata sanarwa da ya fitar a ranar Laraba, kamfanin Facebook ya bayar da haƙuri kan kuskuren wani saƙo da na'urar kamfanin ta wallafa. Tallar da aka sanya a Facebook ɗin ta nuna albasar Walla Walla, wacce aka san ta da girma da zaƙi, an zuba ta a cikin kwando sannan da wata da aka yanka an ajiye ta daga gefe. Manajan kamfanin albasar, Jackson McLean ya ɗauki lokaci kafin ya gano matsalar saƙon da ake magana akai wanda aka wallafa ɗin, in ji kamfanin. Daga nan sai ya gano cewa akwai matsala game da siffar albasar, wadda ta yi kama da nonuwa da duwawu. Ya san cewa abokan hulɗarsa za su mayar da batun ƙin karɓar tallar abin dariya, sai ya wallafa hoton tare da saƙon da na'urar Facebook ɗin ta aika musu na ƙin sanya tallar don su gani su tabbatar. Mr McLean ya ce wasu abokan hulɗar sun yi ta wallafa hotuna na karas da kabewa da wasu irin yanayin daban yayin da suke tsokaci. Ya kuma ɗaukaka batun matakin ga Facebook. ''Muna amfani da na'ura wajen tantance duk wani abu da aka turo na batsa don ta kawar da shi, amma wani lokacin ba lallai ta fahimci wasu abubuwan kamar albasar Walla Walla ba,'' kamar yadda shugaban yaɗa labarai na kamfanin Facebook na Canada Meg Sinclair, ya shaida wa BBC. ""Mun dawo sake sa tallar kuma muna ba da haƙuri kan abin da hakan ya jawo.'' Mr McLean ya ce kamfanin yana mayar da komai intanet ne don sauƙaƙa wa masu sayayya a lokacin annobar cutar korona, kuma hakan ya haɗa da ƙara yin talla kamar ta wannan albasar a Facebook. ""Mun sayar da albasa da dama cikin kwana uku da suka gabata fiye da wacce muka sayar cikin shekara biyar da suka wauce,'' a cewar Mr McLean, yana mai cewa a yanzu an saka su a jerin ''albasa masu siffsar jikin mata'' a shafin intanet na kamfanin."	https://www.bbc.com/hausa/labarai-54476247
health	Amsoshin Takardunku: Yadda ake yi wa kundin tsarin mulki gyaran fuska	Ku latsa hoton da ke sama don kallon bidiyon: Shirin Amsoshin Takardunkun na wannan mako da Raliya Zubairu ta gabatar ya amsa tambayoyi ne guda biyu. Tambayar farko tana bayani ne kan yadda ake yi wa kundin tsarin mulki gyaran fuska sai kuma ta biyu kan abubuwan da ke jawo tambayar cutar maƙarau ko angalawa.	https://www.bbc.com/hausa/shirye-shirye-na-musamman-57364850
technology	Abin da ya sa na kirkiro manhajar kallon fina-fina Hausa	Ku latsa hoton da ke sama don kallon bidiyon: Hajiya Maijidda Shehu Modibbo ta kirkiri wata manhaja da ke dauke da fina-fina da wakokin Hausa da ake kira Kallo. Ta ce makasudin da yasa ta kirkiri manhajar shi ne shigowan fasaha da ya sa kowa na dauke da waya, babu masu amfani da cd ko kaset. Ta kara da cewa akwa ma'abotan kallon fina-finan Hausa da dama a fadin duniya, hakan ya sa ta yi tunanin fara wannan dandali.	https://www.bbc.com/hausa/media-59585656
health	Dalilan da ke sa manya yin fitsarin kwance	"Ga yawancin manya ko magidanta abu ne mai wahala su fito su bayyana cewa suna fama da matsalar fitsarin kwance saboda lalura ce da aka fi alaƙalantawa ga yara ƙanana. Bincike ya nuna cewa ana samun kashi biyu cikin 100 na manya da ke fama da matsalar fitsarin kwance. Dr Salihu Kwaifa ƙwararren likita a babban asibitin Wuse da ke Abuja ya ce yara sukan kai shekara biyar har zuwa 10 suna fitsarin kwance, kuma ga yara ba ciwo ba ne alama ce ta girma Likitan ya ce a duk lokacin da aka ga babba wanda ya haura shekara 18 yana fitsari to rashin lafiya ce. Ga waɗanda ke fama da matsalar fitsarin kwance an fi son su ziyarci likita domin gaggauta magance matsalar. Shafin lafiya na WebMd ya bayyana cewa matsaloli da dama ne na lafiya ke haifar da fitsarin kwance ga manya da suka da haɗa da matsala ga mafitsara ko damuwa ko kuma shan wani magani. Dr Salihu Kwaifa ƙwararren likita a babban asibitin Wuse da ke Abuja ya bayyana abubuwan da ke sa manya yin fitsarin kwance kamar haka: Ƙwayoyin cuta da suka wuce ko wata matsala ta wani sinadari da ke tare yawan fitsari ko ƙarantarsa na iya sa mutum fitsari a kwance. Ciwon sikari da ake kira diabetes yana sa yawan fitsari wanda zai iya sa mutum yin fitsarin kwance saboda yana yawan sa yawan fitsari da kuma sa mutum dinga shan ruwa. Magidanci na iya samun matsalar fitsarin kwance idan yana da matsalar mafitsara da yakai ba ya iya riƙe fitsari. Akwai kuma nau'in ciwon da ke addabar hanyar mafitsara wanda zai iya sa babba yin fitsarin kwance. Haka kuma babba na iya samun matsalar fitsarin kwance idan ya samu bugun ƙwaƙwalwa ko ciwon mantuwa. Akwai kuma wasu magungunan da idan mutum ya sha da ke yawan sa fitsari za su iya sa mutum yin fitsari a kwance. Ga mata kamar waɗanda mahaifarsu ta zazzalo, za su iya samun matsala ta fitsarin kwance. Haka ma ga masu yawan shan ruwa har cikin dare idan za su kwanta ko idan sun farka bacci za su iya yin fitsarin kwance. Shin fitsarin kwance ga manya matsalar aljanu ce? A al'adance matsalar fitsarin kwance ga wanda ya manyanta ana danganta shi da iska ko kuma aljannu. Kuma duk wani ciwo da ba a san ƙimarsa ko makarinsa ba an fi alaƙanta shi da iska. Amma Dr Kwaifa ya ce fitsarin kwance ga manya ciwo ne wanda idan an bincika za a gano, ba ya da wata alaƙa da iska ko aljannu. ""Duk wani ciwo da aka bincika za a gano yana da musabbabi,"" in ji likitan. Ga wadanda ke shan maganin da ke sa su yawan fitsari za su iya daina shan maganin. Sannan ana iya koyawa mafitsara yadda za ta riƙe fitsari musamman idan lokacinsa bai yi ba. Akwai magungunan da ake bayarwa a likitance da za su hana yawan fitsari, waɗanda kuma za su daƙile fitsarin kwance. Ga wanda ke fitsarin kwance zai iya ƙauracewa shan ruwa a lokacin kwanciya. Mutum zai iya amfani da agogo ya sa alam domin saita lokacin tashi yin fitsari a cikin dare"	https://www.bbc.com/hausa/labarai-55243488
business	Afghanistan: Manyan kamfanonin Amurka waɗanda suka wadata kansu da yaƙin ƙasar	"Yakin Afghanistan, wanda aka kawo karshensa a ranar 30 ga watan Agusta wannan shekara bayan da sojojin Amurka suka bar Kabul, ya ci wa Amurka dala biliyan 2.3, kamar yadda jami'ar Brown da ke tsibirin Rhode ta shaida. Komawar mulki karkashin Taliban a Afghanistan da ficewar sojojin Amurka daga kasar yanayi ne da manazarta da dama ke ganin cewa yakin da Amurka ta yi a kasar bai yi nasara ba. Ga mutane da dama kamar yaƙin bai yi nasara ba, amma ga wasu dama ce ta samun babbar riba. Daga cikin dala tiriliyan 2.3 da aka kashe a yakin tsakanin 2001 zuwa 2021, kusan tiriliyan 1.05 an yi amfani da su ne domin tallafawa aiki da ayyukan rundunar tsaron Amurka a Afghanistan. An yi amfani da mafi yawan kuɗin don biyan ayyukan kamfanoni masu zaman kansu waɗanda ke tallafa wa Amurka a Afghanistan. Linda Bilmes, farfesa a Jami'ar Harvard ta ce ""Yaƙin yana da ƙarancin sojojin Amurka - kusan duk masu aikin sa-kai ne - an ƙara su a matsayin 'yan kwangilar soja. ""Saboda kasancewar akwai ayyuka da yawa da za a yi, hakan na nufin wasu ma'aikata suna taimakawa wajen sanya mai a cikin jirgin, tukin manyan motoci, girki, aikin goge-goge, jirage masu saukar ungulu da jigilar abubuwa daban-daban. Wasu kuma an yi amfani da su wajen gina sansanin sojoji, kananan da manyan filayen saukar jiragen."", a cewarta. Daruruwan kamfanoni daga ciki da wajen Amurka sun samu kwangilar yin aiki tare da sojojin Amurka don ayyuka daban-daban ga sojoji a Afghanistan, na biliyoyin daloli. Ko da yake babu jadawalin da ke nuna sunayen kamfanonin da aka fi biyan kudade, Farfesa Heidi Peltier, daga Jami'ar Boston - ya shaida wa BBC abin da ya kimanta. Waɗannan ƙididdigar sun haɗa da bayanan da ake samu daga shafin gwamnati a intanet. ""Waɗannan alkaluman na tsakanin shekarun 2008 zuwa 2021 ne, ko da yake wasu kwangilolin da aka haɗa na iya komawa zuwa 2008, don haka adadi na daidai zai iya zarce haka idan muna da duk bayanan daga 2001. An kiyasata cewa, kamfanonin Amurka guda uku da suka kulla kwangiloli masu fa'ida a Afghanistan su ne: Dyncorp da Fluor da Kellogg Brown da kuma Root (KBR). A cewar Peltier, Kamfanin Dyncorp - ya lashe kwangilar dala biliyan 14.4. ""Tun shekarar 2002, Dyncorp yana aiki kafada da kafada da gwamnati da abokan huldar ta a Afghanistan. Muna ba da ayyuka da dama,"" kamar yadda wani mai magana da yawun kamfanin ya shaida wa BBC. Ya kara da cewa kamfanin mai zaman kansa ba zai iya ba da ƙarin cikakkun bayanai ba game da kwangilarsu da sojojin Amurka da kuma kuɗin da suka samu. Fluor, wani kamfani ne da ke Texas, shi ne ke da alhakin gina sansanonin sojan Amurka a kudancin Afghanistan. A cewar shafin intanet din kamfanin ya taimaka wa sojoji sama da 100,000 da hidima ta hanyar samar da abinci ga mutane fiye da 191,000 a rana. Gaba ɗaya, kamfanin Fluor ya samu kwangilar dala biliyan 13.5. Sashin BBC Mundo ya tambayi Fluor game da ayyukansa a lokacin yakin Afghanistan, amma har zuwa lokacin wallafa wannan labarin, BBC ba ta samu amsa ba. Kellogg Brown Root (KBR), a nasa ɓangaren, ya shiga hidindimun da suka shafi injiniya da dabaru don tallafa wa sojojin Amurka dangane da masauki, abinci da sauran ayyukan yau da kullum. A cewar ƙididdigar Peltier, KBR ya sanya hannu kan kwangilar dala biliyan 3.6. Kamfanin na huɗu shi ne Raytheon, ɗaya daga cikin manyan kamfanoni jiragen sama da tsaro na Amurka, wanda ya lashe kwangilar dala biliyan 2.5. Aegis LLC, kamfanin tsaro na Virginia, shi ne kamfani na biyar mafi girma da ake biyan albashi tare da ayyukan soji a Afghanistan, inda aka samu kwangilar dala biliyan 1.2. Daya daga cikin manyan ayyukansa shi ne samar da ayyukan tsaro ga ofishin jakadancin Amurka da ke birinin Kabul. BBC Mundo ta kuma tuntube su don jin karin bayani dangane da ayyukansu, amma har muka buga wannan rahoton, ba su amsa ba. Me ake ciki game da kamfanonin Tsaro? Kwararru sun shaida wa BBC cewa sun yarda cewa manyan kamfanonin tsaro na Amurka kamar Boeing, Raytheon, Lockheed Martin, General Dynamics da Northrop Grumman su ma sun amfana sosai daga yakin Afghanistan. Linda Bilmes ta ce ""Sun samu kudi mai yawa daga yakin."" Yana da wuya a faɗi adadin kuɗin da waɗannan kamfanoni suka samu saboda ba su da alaka kai tsaye da ayyukan a Afghanistan. Peltier ya ce ""Duk sun yi yarjejeniya don yin abubuwan da Amurka ke amfani da su a Afghanistan."" An kiyasta cewa tsakanin shekarar 2001 zuwa ta 2020, gaba daya waɗannan kamfanoni sun samu dala tiriliyan 2.1. BBC Mundo ta kuma bukaci wadannan kamfanoni don jin ta bakinsu kan yadda yakin Afghanistan ya amfane su, amma ba su bayar da amsa ba har zuwa lokacin wallafa wannan rahoton. Haka kuma, Boeing ya kera jiragen F-15 da F-18 wanda Linda Bilmes ta bayyana a matsayin kayan aikin sojan Amurka a Afghanistan. Amma ba a sa Boeing a jerin manyan 'yan kwangila ba ko Lockheed Martin ba, wani babban kamfanin tsaro a Amurka, wanda ya kera helikwafta, wadanda ake amfani da su sosai a kasar. Masana sun nuna cewa waɗannan kamfanonin tsaro suna da yawa kuma sun samu kuɗi da yawa ta hanyar yin abubuwan da suka danganci yakin. Mai magana da yawun rundunar sojan Amurka Jessica Maxwell ta shaida wa BBC cewa yana da wuya a fadi adadin kudin da wadannan manyan kamfanonin tsaro biyar suka karba na kayan aiki da ayyukan da aka yi amfani da su a yakin Afghanistan. ""Yana da wahala a samu waɗannan ƙididdigar,"" in ji ta. Bilmes ya yi ishara da wani abu yayin yaƙin Afghanistan wanda masu neman izini ke da 'yancin sa farashin da suke ganin ya dace da ayyukansu. ""Yawancin kwangiloli an bayar da su a boye ne kuma ga kamfanoni 'yar kalilan. Wannan kuwa ba ya rasa nasaba da a lokacin su kadai ne ke iya yin wannan aikin, kuma ba manyan kamfanoni da yawa da za su iya yin aikin da ake so. Don haka sun ambaci farashin da suke so. Bilmes ta kara da cewa ""Manufar Ma'aikatar Tsaro ita ce ta samar da ayyukan yi ta hanyar masu fafatawa. Duk da cewa an sanya tsarin makamai da yawa a cikin takardun neman kwangilar, a zahiri galibi ana samun kamfani daya ne kawai ke samarwa,"" in ji Bilmes. Haka nan an ambaci biliyoyin daloli, an ba su cin hanci yayin wannan yaƙin kuma akwai lokutan da aka ɗaga farashin kaya da gangan. ""Akwai lokutan da za ku iya yin fenti a gini amma sai a biya ku sau 20 na ainihin kudin. Akwai cin hanci da abin da zan kira kasafin kudi na bogi,"" in ji ta. Jaridar New York Times ta taba ruwaito cewa tsakanin shekarar 2008 zuwa 2017, Ma'aikatar Tsaron Amurka ta bayar da rahoton almundahanar dala biliyan 15.5 da ake zargin an yi sama da fadin su a lokacin da ake kokarin aikin sake gina Afghanistan."	https://www.bbc.com/hausa/rahotanni-58668818
business	Coronavirus: Duniya za ta shiga matsin tattalin arziki mafi muni cikin shekara 90	"Tattalin arzikin duniya zai ragu da kashi uku cikin 100 a wannan shekarar, yayin da na kasashe a fadin duniya ke raguwa cikin saurin da ba a taba ganin irinsa ba a baya-bayan nan, in ji Asusun Bayar da Lamuni na Duniya, IMF. IMF ya bayyana durkushewar tattalin arzikin a matsayin mafi muni tun matsin tattalin arziki da aka shiga a duniya a shekarun 1930, wato Great Depression. Asusun ya ce annobar ta jefa duniya cikin ""rikicin da bai da tamka"". Sannan ya kara da cewa idan annobar ta dade ba a shawo kanta ba, gwamnatocin kasashe da manyan bakunan kasashe za su wahala kafin su farfado da tattalin arzikin. Gita Gopinath, babbar jami'a a bangaren tattalin arziki a IMF ta ce matsin da aka shiga zai wawure dala tiriliyan tara daga arzikin da aka samar a duniya a shekara biyu masu zuwa. Yayin da rahoton IMF kan tattalin arzikin kasashen duniya ya yabi kasashe kamar Burtaniya da Jamus da Japan da Amurka kan matakan gaggawa kuma masu ma'ana da suka dauka, rahoton ya ce babu kasar da za ta gujewa durkushewar tattalin arziki. Yana sa rai tattalin arzikin duniya zai gyaru da kashi 5.8 cikin 100 a shekara mai zuwa idan annobar ta bace a watanni shidan karshe na shekarar 2020. Ms Gopinath ta ce dakatar da ayyuka da kasuwanci da zirga-zirga cik mummunar alama ce ga masu kirkirar manufofi, wadanda ke fuskantar ""rashin tabbas kan girmar barnar da annobar za ta yi."" ""Ana sa rai za a samu sauki a shekarar 2021,"" in ji Ms Gopinath. ""Amma yawan arzikin da aka samar zai zauna a matsayin da yake kafin annobar ta bullo, kuma babu tabbas kan yadda karfin tattalin arzikin zai kasance idan ya habako. Ms Gopinath ta ce a karon farko tun bayan matsin tattalin arziki na shekarun 1930, ana sa rai kasashen da suka ci gaba da masu tasowa duk za su fusknaci durkushewar tattalin arziki. IMF ta yi gargadin cewa ba za a ga ci gaba a tattalin arzikin kasashen da suka ci gaba ba sai a kalla nan da shekarar 2022. Ana sa rai tattalin arzikin Amurka zai ragu da kasha 5.9 cikin 100 a wannan shekarar, kuma wannan shi ne durkushewarsa mafi girma a shekara tun 1946. Haka kuma, ana sa rai rashin aikin yi a Amurka zai karu da kashi 10.4 cikin 100 a wannan shekarar. Ana sa rai a shekarar 2021 tattalin arzikin zai dan farfado, kuma a Amurka zai farfado ne da kashi 4.7 cikin 100. Ana sa rai tattalin arzikin China zai karu da kashi 1.2 cikin 100 kawai a wannan shekarar, kuma shi ne girman tattalin arzikinta mafi karanci tun 1976. Karin labaran da za ku so ku karanta Australiya za ta fuskanci durkushewar tattalin arzikinta tun 1991. IMF ta yi gargadin cewa akwai ""munanan hadurra kan yadda tattalin arzikin zai zama"". Ya ce idan annobar ta dade ba a shawo kanta ba kuma aka sake samun barkewarta a 2021, wannan zai sake rage kashi 8 cikin 100 na gaba daya arzikin da aka samar a duniya. Asusun ya ce wannan na iya jawo wa kasashen da suke da yawan bashi mummunan koma baya. Ya ce masu zuba jari ba za su so su sake bai wa wadannan kasashe bashi ba, kuma wannan zai kara dagula lamarin. IMF ya kara da cewa: ""Wannan karin da za a samu a farashin kudin da ake arowa na iya hana kasashe da yawa samar da kudin rage radadin talauci da ake so a samar. Yayin da dakatar da ayyuka cik zai matsa wa ayyukan kasuwancin kasashe, IMF ya ce killacewa da barin tazara na da matukar muhimmanci. Ya ce: ""Matakan hana yaduwar cutar na da muhimmanci kuma za su bai wa asibitoci da cibiyoyin lafiya damar iya kula da marasa lafiya kuma suna taimakawa wajen samar da hanya nan da nan da za a dawo da ayyukan kasuwanci. IMF ta jera hanyoyi hudu mafi muhimmanci na shawo kan annobar. Ya yi kira da a kara sa kudi a bangarorin kiwon lafiya, a bai wa ma'aikata da sana'o'i tallafin kudi, babban bankin kasa ya ci gaba da ba da tallafi sannan a samu tsari mafi dacewa wajen habako da tattalin arzikin. Ya bukaci kasashe su yi aiki tare wajen ganowa da rarraba magunguna da riga kafi. Asusun ya kara da cewa kasashe masu tasowa da yawa za su bukaci a biya masu basukansu a watanni da shekaru masu zuwa."	https://www.bbc.com/hausa/labarai-52295454
sports	Kasuwar 'yan kwallo: Makomar Lacazette, Tielemans, Asensio, Lukaku, Lingard da kuma Mee	Lyon tana son sake daukan Alexandre Lacazette, a kyauta shekara biyar bayan da ta sayar wa Arsenal da shi fam miliyan 46. (L'Equipe) Haka kuma Arsenal din na matukar son dan wasan tsakiya na Belgium Youri Tielemans, mai shekara 25, wanda zai bar Leicester City a bazara. (Fabrizio Romano, Twitter) Za a gabatar wa Manchester United damar daukan Marco Asensio, na Real Madrid mai shekara 26. (El Chiringuito) Barcelona za ta mayar da hankalinta kan zawarcin Romelu Lukaku, idan har ba ta samu dan wasan da ta fi mayar da hankali a kansa ba yanzu, Robert Lewandowski, wanda ke shirin barin Bayern Munich. (Mundo Deportivo) Dan wasan Brazil na Manchester City Gabriel Jesus, da takwaransa na Ukraine Oleksandr Zinchenko, dukkanninsu za su iya barin kungiyar a bazaran nan, yayin da shi kuwa Raheem Sterling, zai duba yuwuwar komawa wata babbar kungiyar. (The Athletic) Arsenal sun kwallafa ransu a kan Jesus kodayake suna fuskantar hamayya daga Juventus a kan tsohon dan wasan na Palmeiras. (Mirror) Haka shi ma dan bayan Holland Nathan Ake, mai shekara 27, an sheda masa cewa yana iya barin Manchester Cityn, wanda hakan zai iya bayar da damar tafiyarsa Newcastle. (Talksport) Shi ma Sven Botman, na Holland mai shekara 22, yana son barin Lille a bazaran nan, kuma ya ce AC Milan da Newcastle na sha'awarsa. (Algemeen Dagblad, via Chronicle) An ba wa Tottenham damar daukan Tomas Soucek na West Ham, yayin da tattaunawa a kan kwantiragin dan wasan na takiya na Czechta cije. (Football Insider) Roma za ta so ta dauki Jesse Lingard, idan kwantiraginsa da Manchester United ya kare a bazaran nan, amma kuma West Ham da Everton su ne gaba-gaba a zawarcinsa. (Gazzetta dello Sport) Leeds United na tattaunawa domin sayen dan bayan Red Bull Salzburg da Denmark Rasmus Kristensen, mai shekara 24. (Sky Sports) Ana sa ran kyaftin din Burnley, wadda ta fadi daga Premier, Ben Mee, mai shekara 32, ya bar kungiyar a bazaran nan, kamar yadda shi ma mataimakinsa James Tarkowski zai tafi,  abin da zai haifar da gibi a kungiyar. (The Athletic) Nottingham Forest da ta yi nasarar samun cigaba zuwa gasar Premier, ka iya neman matashin dan wasan tsakiya na Jamhuriyar Ireland Will Smallbone, wanda za a bayar da aronsa a 2022-23. (Sun) Forest da Norwich City da kuma Huddersfield Town na shirin zawarcin dan bayan Kamaru na kungiyar Angers, Enzo Ebosse, mai shekara 23. (Football Insider)	https://www.bbc.com/hausa/labarai-61679362
sports	An cire hotunan Ronaldo a Old Trafford, Rabiot ya ce ya yi sa'a da bai je United ba	Ana ci gaba da tattaunawa tsakanin dan wasan tsakiya na Ingila Mason Mount da masu kungiyar Chelsea, a kan kwantiragi, kuma bayanai sun nuna cewa an cimma nasara a ‘yan makonnin da suka gabata. Bayanin Eden Hazard cewa watakila ya bar Real Madrid a watan Janairu zai dadada wa Newcastle United, kungiyar da a baya ake cewa dan wasan na tsakiya na Belgium zai koma can. Shugaban Sporting Lisbon Frederico Varandas ya musanta rahotannin da ke cewa Cristiano Ronaldo, zai koma can, inda ya ce ba su yi wata magana mai kama da haka ba. An cire hotunan Ronaldo daga jikin bangon filin wasa na Manchester United, Old Trafford ranar Laraba, ‘yan sa’o’i kafin a yada hirar da dan wasan ya yi da Piers Morgan. Dan wasan tsakiya na Faransa Adrien Rabiot, ya ce ya yi sa’a da bai bar Juventus ya koma Manchester United ba a lokacin bazara. Matashin dan wasan da Chelsea ke hari Endrick, ya ce yana shirin tafiya wata kungiya da za ta buga gasar Zakarun Turai, kuma tuni dan Brazil din mai shekara 16 wanda manyan kungiyoyin Turai ke zawarcinsa daga Palmeiras ya fara koyon Ingilishi. Shugaban Barcelona Joan Laporta ya ce kungiyar ta so sayen dan gaban Colombia Luis Diaz, kafin Liverpool ta dauke shi daga Porto. Barcelona na son matashin dan wasan tsakiya na Arsenal Charlie Patino, mai shekara 19, da ke zaman aro yanzu a Blackpool, kuma kwantiraginsa zai kare a bazara mai zuwa.  Shakhtar Donetsk na son yuro miliyan 100 ( fan miliyan 87.75) a kan dan wasanta na gaba na gefe Mykhaylo Mudryk, dan Ukraine, mai shekara 21, wanda kungiyoyi da dama da suka hada da Arsenal da Manchester City da Newcastle United ke so. Tsohon dan bayan Argentina Martín Demichelis, mai shekara 41, wanda ya yi shekara uku a Manchester City, ya bar aikin horarwa a Bayern Munich domin zama sabon kocin kungiyar River Plate ta Argentina.	https://www.bbc.com/hausa/articles/c9791zpn6mmo
politics	Bidiyon yadda kotu ta tura Danbilki Kwamanda kurkuku	Latsa hoton da ke sama domin kallon bidiyon: Wata kotu a Kano ta aike da Abdulmajid Danbilki Kwamanda daya daga cikin jiga-jigan APC a jihar a gidan yari. Danbilki zai gaba da zama a gidan yari har zuwa 15 ga watan Maris. Gwamnatin jihar Kano ta gurfanar da Danbilki Kwamanda ne daya daga cikin makusanta ga shugaban Najeriya Muhammadu Buhari gaban kotun Majistere da ke Nomansland bisa zargin bacin suna da tunzura al’umma. Ana tuhumarsa da batawa gwamnan Kano suna, kan zargin cewar gwamnan na Kano ya bayar da cin hanci kafin aka bai wa Shugaban Jam’iyyar APC Abdullahi Abbas takardar sheda ta zama shugaban jam’iyyar APC na jihar Kano.	https://www.bbc.com/hausa/media-60668335
religion	Eid Maulud: Muhimman abubuwan da ake so Musulmi ya yi a ranar Maulidi	"Al'ummar Musulmi da dama ne yau a faɗin duniya ke murna da zagayowar ranar haihuwar Annabi Muhammadu (Tsira da amincin Allah su tabbata a gare shi.) Musulmai da dama sun yi amannar cewa a watan Rabiu'l Awwal, aka haifi Annabi Muhammadu (SAW). A irin wannan rana ce Allah (SWA), ya yi wa halittarsa kyautar da ta fi kowacce irin kyauta daraja wato Manzon Allah SAW, kamar yadda Musulunci ya bayyana. Malamai sun ce al'ummar Musulmai za su iya yin dukkan abin da suke gani Allah da Manzonsa sun yarda a yi, sai su yi domin nuna murnarsu da zagayowar wannan rana. Sheikh Halliru Maraya, malamin addinin Musulunci a Kaduna ya shaida wa BBC cewa, za a iya tara mutane a yi musu lakca a game da halayen Manzon (SAW) domin su yi koyi. Malamin ya ce,""Dan kasuwa zai iya jin yadda Annabi ya yi kasuwanci domin ya yi koyi, haka masu aure su ji yadda Annabi ya yi zaman aure a yi koyi, su ma shugabanni su ji yadda Annabi ya yi shugabanci su ma su yi koyi"". Sheikh Halliru Maraya, ya ce baya ga lacca, Musulmai za su iya ziyartar asibiti da niyyar taimakawa da kuma duba marasa lafiya don a nuna wannan rana ce da aka samu rahama. Malamin ya ce,""Baya ga zuwa asibiti, za a iya zuwa gidan yari, ko a dafa abinci a rabawa mabuƙata, da sadar zumunta ta hanyar ziyara ko a kira waya domin a sada zumunta"". Sheikh Halliru Maraya, ya ce an fara maulidi ne tun hijira na da shekara 604, wanda ya fara yin sa shi ne Sarkin Erbil na wancan lokaci wato Mozaffar ad-Din. Erbil a yau tana cikin Iraƙi, kuma babu a inda aka ambata a Ƙur'ani ko Hadisi ko kuma malamai su yi ijma'i a ce sai Annabi ya yi kaza ne abin ya zama halal. Malamin ya ce, babban abin da za a yi la'akari da shi, shi ne Allah ya hana? Ko Annabi ya hana? Sheikh Halliru Maraya, ya ce ƙur'ani ya ce abin da Manzon Allah ya kawo muku ku riƙa, haka abin da ya haneku ku guje masa. Ƙarin bayani kan mauludi Al'ummar Musulmai dai kan yi hidima a wannan lokaci, inda a kamar a Najeriya musamman a jihohin arewacin ƙasar, makarantun allo ko na Islamiyya kan shirya mauludi ta hanyar ƙayata waje a gayyaci manyan baƙi a zo a bai wa ɗalibai karatu da waƙoƙi na yabon Annabi su zo su rinƙa yi. Wata al'ada kuma za ka ga a wannan rana a kan dafa abinci da nama musamman kaji a raba gida-gida na maƙwabta kamar ranar sallah. A wani lokaci ma har ɗinki ake yi wa yara don su sanya sabon kaya kamar sallah. Ga wasu mutanen kuma a kan shirya taron lakca inda za a gayyato malamai su yi wa'azi."	https://www.bbc.com/hausa/labarai-54728158
technology	Google outage: Manhajojin Google na Gmail da Youtube sun daina aiki na ɗan lokaci	"Manhajojin Google da suka haɗa da YouTube da email da Docs sun tsaya cak, wanda abu ne da ba a saba gani ba, inda masu amfani da shafukan suka kasa amfani da su. Manhajojin sun daina aiki ne na sama da mintuna 30 kafin suka dawo suna aiki, kuma hakan ya faru kafin karfe 12:00 na rana agogon Birtnaniya. Masu amfani da manhajojin a faɗin duniya sun yi ta ƙorafin cewa suna samun tsaiko da manhajojin Gmail da Google Drive da Android Play Store da Maps da sauransu. Sai dai shafin matambayi ba ya ɓata na Google da ake zuwa duba bayanai bai fuskanci wata matsala ba. Tsaikon da manhajojin suka samu ya yi tasiri matuƙa ga miliyoyin mutanen da ke amfani da su waɗanda suka dogara kan Google ɗin domin yin ayyukansu na yau da kullum, musamman tura saƙon email da kuma kalanda. Wannan matsalar ta shafi har wasu na'urorin Google da ke amfani da intanet, kamar sifiku na jin waƙa - inda wasu suka yi ƙorafi a kafefen sada zumunta cewa sun kasa kunnawa da kashe fitulun ɗakinsu. Haka kuma wasu da ke gudanar da wasan game na Pokémon Gosun sun yi ta ƙorafin cewa sun kasa bugawa. A wata sanarwa da Google ɗin ya fitar, ya ce ""Muna sane da matsalar da manhajar Gmail ke fuskanta da ke damun miliyoyin masu amfani da shi. ""Waɗanda lamarin ya shafa sun kasa shiga Gmail ɗinsu,"" in ji sanarwar, inda kalmar ta ""Gmail"" ɗin ta maye gurbin sauran manhajojin. Google ɗin ya ce bai da tabbacin abin da ya jawo matsalar, an kuma nemi kamfanin na Google ɗin domin jin ta bakinsa, sai dai wani mai magana da yawun kamfanin ya ce su ma sun kasa ganin saƙon email ɗinsu a lokacin da lamarin ya faru. Ba a cika samun irin waɗannan abubuwan ba, sai dai wasu matsaloli da aka samu na kamfanin sun jawo cikas ga masu amfani da manhajojin na Google a Amurka a Yunin 2019."	https://www.bbc.com/hausa/labarai-55305536
business	Yadda farashin kayan abinci ya yi tashin gwauron zabi a Najeriya	"Kwararru a fannin tattalin arziƙi a Najeriya sun nuna damuwa fara kan sabon rahoton Bankin Duniya da ya yi gargaɗi cewa mutum miliyan bakwai sun sake faɗawa talauci a bara kawai saboda ƙaruwar hauhawar farashi a ƙasar. Bankin ya ce a cikin watan Afrilun da ya wuce an samu hauhawar farashi mafi yawan da ba a taɓa gani ba a cikin shekara huɗu. Rahoton na Bankin Duniyar ya yi nuni da abin da ya kira da fitattun garanbawul na gwamnati, da nufin shawon kan tasirin anobar cutar korona da kuma tallafawa wajen farfado da tattalin arziki, cikin su har da matakan rage tallafin man fetur, da daidata farashin wutar lantarki. Dukkansu kuma in ji rahoton don bunkasa kafofin samun kudin shiga da nufin aiwatar da ayyukan da za su inganta rayuwar talaka ne. Sai dai a tattaunawar su da BBC, wani masanin tattalin arziki a Najeriya Dakta Mohammed Shamsuddeen na Jami'ar Bayero ta Kano a arewacin kasar ya ce lamarin ba haka yake ba. ''Domin kuwa tuntuni dama hukumar kididdiga ta kasa NBS ta fitar da bayanai cewa hauhawar farashi har ya haura kaso 18 bisa 100 a Najeriya,'' in ji Dakta Shamsuddeen. Ya kuma kara cewa: ''Kuma ma dama ga mai bibiyar al'amura ya san cewa dole za a kai wannan matsayi saboda dokokin tattalin arziki da Najeriya ta riƙa yi daga baya-bayan nan da kowa ya san cewa ba za su amfana wa talaka ba.'' A nan in ji masanin tattalin arzikin yana nufin canza taswira ko fuskar tattalin arziki daga inda gwamnati ke da ƙarfin fada a ji da yawa a harkar tattalin arziki ya zuwa zare hannun gwamnati daga kusan komai na tattalin arziki. BBC Hausa ta binciki yanayin farashin kayayyakin abinci da aka fi amfani da su a ƙasar, amma ta duba farashin jihar Kano ne duba da cewa ita ce cibiyar kasuwanci ta arewacin Najeriya. Ga farashin wasu daga cikin kayayyakin abinci a arewacin Najeriya: Ga kuma farashin wasu kayayyakin abinci a shekarar 2017 da shi ma BBC Hausan ce ta yi bincike tare da yin labarin yadda Hauhawar farashi ta sa ƴan Najeriya suka ɗanɗana kuɗarsu a wancan lokacin. Farashin wasu abubuwa a watan Janairun 2016 zuwa Janairun 2017 Ga wani rahoto na jihohin da suka fi tsadar kayan abinci da BBC Hausa ta yi duba a kai a watan Maris ɗin 2021. Shi dai Bankin Duniya ya bayyana cewa Najeriya za ta tabbatar da rage hauhawar farashi ne ta hanyar: Amma kuma Dakta Shamsuddeen bai ga mifita ba game da wannan. ''Suna nufin a cigaba da tsarin da dauko da cire tallafin man fetur da yanzu ɗanyan mai ya zama dala 70 a kasuwar duniya kan wo wace ganga daya?''. ''Yanzu idan aka ce an cire tallafin man fetur a Najeriya da aka ce yanzu zai doshi kusan naira dari uku duk lita daya, ta ina wannan zai daidaita hauhawar farashi a kasar?"" in ji shi. Ta bangaren batun da Bankin Duniyar yayi na kare talaka daga matsalar da hauhawar farashin kayayyaki za ta iya janyo masa kuwa Dakta Shamsuddeen cewa ya yi akwai sake. ''To ta ina haka zai yiwu idan dai talaka zai sayi man fetur da tsada, zai biya kudin wuta da tsada, ya biya haraji mai yawa, sannan kuma kullum ana rage darajar Naira,'' ya ce. Amma kuma ya bayyana abin da yake ganin ita ce kawai mafita da cewa kamata ya yi a duba hanyoyin magance matsalolin da kai tsaye su suka haifar da hauhawar farashin kayyakin tukuna. ''Na farko shi ne dole a dawo wa da Naira darajarta idan ana so farashi ya daidaita, saboda ko mun ƙi ko mun so Najeriya da sayen shigo da kayayyakin masarufi fiye da yadda take fitarwa waje,'' in ji masanin. Ya kuma kara da cewa: ''Ko wace irin lalacewar darajar Naira lallai zai janyo hauhawar farashi, kuma hauhawar farashin nan dole zai ƙare a kan talaka tun da dai ba kyauta za a raba wa talaka ba''. Mafita ta biyu da kuma da masanin ya bayyana ita ce dole ne ya zamana makamashi ya yi sauki a Najeriya, wato man fetur da kuma wutar lantarki. ''Wannan shi ne kaɗai da zai farfado da kananan masana'antu a cikin ƙasa, in ba haka ba kwalliya ba za ta biya kuɗin sabulu ba,'' ya ce. Dakta Shamsuddeen ya kuma jaddada muhimmancin tabbatar da tsaro a ta yadda manoma za su samu damar komawa gonaki don yin noma, abin da a cewar sa hakan zai iya kawo saukin farashin kayan abinci wanda Bankin Duniyar ya ce ya haura kasha sittin cikin dari na dukkan karuwar farashin da ake fama da shi."	https://www.bbc.com/hausa/rahotanni-57514049
politics	Nigeria @60: Abubuwa biyar da suka faru a Najeriya a wannan makon	"A ranar Alhamis 1 ga watan Oktoba, Najeriya ta yi bikin cika shekara 60 da samun 'yancin kai daga turawan mulkin mallaka na Ingila. Shugaban Najeriya Muhammadu Buhari, ne ya jagoranci bikin a birnin tarayya Abuja, yayin da kuma jihohi suka yi nasu bikin a jihohinsu. Sojoji sun yi fareti, haka ma masu nuna bajinta daga bangarori daban-daban sun fito sun nuna sanye da kaya masu launin kore da fari da kore wato alamar tutar kasar kenan. Shugaban kasar Muhammadu Buhari ya yi bayani ga 'yan kasar, inda cikin bayanin nasa ya zargi shugabannin da suka yi mulki daga 1999 zuwa 2015 da yunkurin durkusar da kasar. Sai dai a gefe daya dan takarar shugabancin kasar a jam'iyyar PDP, kuma tsohon mataimakin shugaban kasa Atiku Abubukar ya mayarwa da shugaban martani a Twitter, inda ya ce tun daga 1999 har 2007 ba a bin Najeriya bashi. 'Yan Kannywood ma ba a barsu a baya ba yayin bikin, domin kuwa suma sun yi ta sanya hotunansu a shafukansu na sada zumunta domin taya kasar murnar ciki shekara 60. Birnin Dubai na ƙasar Haɗaɗɗiyar Daular Larabawa UAE, ya taya Najeriya murnar samun 'yanci daga turawan mulkin mallaka, bayan da aka yi adon fitilu a jikin ginin da ya fi kowanne tsawo a duniya na Burj Khalifa da launin tutar Najeriya na kore da fari a ranar Alhamis. Wannan al'amarin dai ya jawo ce-ce-ku-ce a tsakanin 'ƴan ƙasar musamman a shafin Twitter, inda wasu ke sukar wannan mataki wasu kuma suke nuna jin dadinsu. A ranar Juma'a, mai magana da yawun rundunar sojin Najeriya Manjo Janar John Enenche ya ce sun kashe 'yan ta'adda 869 tare da ceto mutum 321 da aka yi garkuwa da su cikin wata uku da suka wuce. An kuma kama mutum 1,708 da ke da alaƙa da manyan laifuka tare da samun nasarar kwace makamai da kuma albarusai masu yawan gaske. A cewar Manjo Janar John Enenche wannan sakamakon da sojoji suka samu cikin rubu'i na uku na wannan shekarar ya tabbatar da cewa suna samun nasara a yakin da suke yi da da 'yan ta'adda a fadin kasar. A ranar Asabar kuma rundunar ta wallafa a shafinta na Twitter cewa ta tarwatsa wani sansanin 'yan Boko Haram tare da kashe mayaƙan ƙungiyar da dama a Maima ta Jihar Borno. Wani bidiyo da ta wallafa a shafinta na Twitter ya nuna yadda ta kai hare-hare ta sama kan sansanin. Sai dai ba ta bayyana yawan waɗanda suka rasa rayukansu ba. Zaman jira a Masarautar Zazzau A ranar Laraba ne kuma gwamnan jihar Kaduna a arewacin Najeriya Malam Nasir el-Rufa'i ya wallafa a shafinsa na Tuwita cewa: ''A yanzu haka masu zaɓen sarki na sake sabon nazari don zaɓo waɗanda za a zaɓa cikinsu da zai zama Sarkin Masarautar Fulani ta Zazzau na 19."" 'Gwamnatin jihar Kaduna ce ta bayar da umarnin yin sabon zagaye na zaɓen bayan da ta soke na farko da aka fara, inda aka cire 'ƴan takara biyu. A sanarwar da gwamnatin jihar ta fitar, ta bayyana cewa soke zaɓen farkon na da alaƙa da cire sunayen wasu 'yan takara biyu waɗanda suka nuna sha'awar sarautar amma daga baya aka ce musu an rufe karɓar sunayen masu son zama sarki. A ranar Lahadi, 20 ga watan Satumba ne Sarkin Zazzau Dakta Shehu Idris ya rasu bayan fama da gajeruwar rashin lafiya. Tun bayan rasuwar sarkin, gwamnan jihar ya shiga karatun litattafai daban-daban inda a halin yanzu ya karanta aƙalla litattafai uku kamar yadda ya bayyana. Ya ce littafan za su taimaka masa wurin yanke hukunci a zaɓen sarkin ganin cewa shi ne mai wuƙa mai nama a ƙarshen zaɓen. A makon da ya gabata ne kuma kasar ta ba da umarnin a sake bude makarantu a fadin kasar baki daya, bayan kulle su da aka yi a wani mataki na daƙile yaɗuwar annobar korona. Ministan Ilimi na kasar Adamu Adamu ne ya sanar da wannan mataki tare da bayyana sharudan da za a bi domin tabbatar da babu yaron da ya kamu da cutar bayan sake bude makarantun. Sharuɗɗan sun hada da bayar da tazara, sanya takunkumi, wanke hannu, gwada zafin jiki da dai sauransu. Sai dai kuma maimakon murna saboda komawa makarantun wasu iyayen kokawa suka yi, suna cewa an barsu cikin duhu ba tare da yi musu wani cikakken bayani ba kan tsarin komawa makarantun. Shin wanne zangon karatu za a koma? Za a ci gaba ne daga zangon da aka tsaya? Ko wata sabuwar shekarar karatu za a soma? Tambayoyin da wasu iyaye a Najeriya ke yi kenan kan makomar karatun 'ƴa'ƴansu. Wasu ƙasashen da suka buɗe makarantunsu sun amince ɗalibai su tsallaka zuwa aji na gaba, maimakon ci gaba daga inda aka tsaya, duba da yadda shekarar karatun ke dab da ƙarewa. A ranar Litinin din makon jiya ne kungiyar kwadago ta Najeriya NLC ta sanar da janye yajin aikin da ta shirya farawa a ranar, sakamakon karin kudin wutar lantarki da na man fetur da gwamnatin kasar ta yi. Karamin Ministan kwadago da samar da aikin yi na kasar, Festus Keyamo, ya ce an dakatar da aikin da aka shirya farawa a ranar Litinin bayan an cimma yarjejeniya da kungiyoyin kwadagon da sanyin safiyar Litinin din. Babbar manufar yajin aikin ita ce matsawa gwamnati lamba a kan ta janye matakan da ta dauka a baya-bayan nan da suka jiɓanci tattalin arziki. Matakan sun hadar da cire tallafin da gwamnatin ke bayarwa a kan farashin man fetir abin da ya janyo farashin man ya karu da kimanin kashi 11 cikin 100. Akwai kuma matakin ninka farashin wutar lantarki da aka yi wanda tuni ya fara janyo guna-guni daga 'yan kasar wadanda ke cewa kamfanonin rarraba wutar lantarkin sun fara tsuga musu kudin wutar da ya wuce tunaninsu."	https://www.bbc.com/hausa/labarai-54402319
politics	T﻿alauci ke tilasta wa 'yan Najeriya sayar da 'yancinsu a lokacin zaɓe - Abdulsalami Abubakar	"Tsohon shugaban mulkin soja a Najeriya, Janar Abdulsalami Abubakar ya ja hankalin 'yan kasar kan muhimmancin kare 'yancinsu da kuri’arsu a babban zaben 2023. Janar Abdulsalami Abubakar mai ritaya, ya yi wannan kira ne a lokacin da yake shirin gudanar da taron sa hannu a yarjejeniyar zaman lafiya tsakanin 'yan takara na jam’iyyun siyasa gabannin yakin neman zabe. Taron zai kuma kunshi sauran masu ruwa da tsaki inda za a sanya hannu a rukuni biyu. Na gabanin fara yakin neman zabe da kuma gab da babban zaben kasar da za a gudanar a shekara mai zuwa. A﻿ can baya dai an saba kulla irin wannan yarjejeniya tsakanin 'yan takara kafin zabe. Sai dai a wannan lokaci an ga sauyi, saboda tabbatar da cewa komai ya tafi a cikin lumana. Janar Abdulsalami da ke jagorantar kwamitin kokarin ganin an wanzar da zaben Najeriya cikin lumana ya ce sun lura da cewa a zabukan baya, mutane saboda talauci sun rinka sayar da yancinsu. Ya bayar da misali da zaben 2019 inda ya ce mutane har ganye suke rikewa da ke nuna alamar za su sayar da kuri’arsu saboda hali na tsananin matsi. A cewar tsohon shugaban wannan na daga cikin dalilan da suka sa a wannan karon suka lashi takobin fadakar da 'yan kasar kan sanin mutuncinsu. Tare da tabbatar da cewa sun yi zaɓe na-gari cikin cancanta, na mutumin da ya dace. Sannan ya ce wani aikin kwamitin nasu shi ne tabbatar da cewa 'yan siyasa za su yi yakin neman zabe ba tare da tayar da hankali ko amfani da matasa ana ba su kwaya suna abubuwan rashin dacewa ba. ""Za mu tabbatar ba a yi amfani da 'ya'yanmu da jikokinmu ba ana ba su kudi da kwaya suna aikata abubuwan da bai kamata ba."" Janar din ya kuma nusar da ‘yan Najeriya cewa zaben 2023 wata muhimmayar dama ce ta yi wa kasa hidima da kareta domin wanzuwar ci-gaba mai dorewa. A﻿ ranar Alhamis din mako mai zuwa ake sa ran cimma yarjejeniyar farko, sai kuma cikin watan Janairu za a cimma yarjejeniya ta biyu. A﻿bubuwan da ke kunshe a yarjejeniyar su ne yarda da sakamakon zabe da kuma kwantar da hankali wajen yin abubuwan da suka kamata, kama daga kamfen har zuwa lokacin zabe da bayan zaben."	https://www.bbc.com/hausa/articles/cp4dj97pk7zo
entertainment	Yarima Philip mijin Sarauniyar Ingila ya mutu	"Fadar Masarautar Birtaniya ta Buckingham ta sanar da mutuwar Yarima Philip mijin Sarauniyar Ingila a yau Juma'a. Yarima Philip ya mutu ne yana da shekara 99 a duniya. A wata sanarwa da Fadar Buckingham ta fitar ta ce: ""Cikin tsananin jimami Mai martaba Sarauniyar Ingila ta sanar da mutuwar mijinta abin ƙaunarta, Mai girma Yarima Philip, Duke na Edinburgh. ""Mai martaba ya mutu a wannan safiyar a Fadar Windsor."" A watan Maris, aka sallami Duke na Edinburgh daga asibiti bayan da ya shafe wata ɗaya yana jinya. An yi masa wani ƙaramin aiki ne kan abin da ya shafi zuciya a wani asibitin da ke Landan - St Bartholomew. Yariman ya auri Gimbiya Izabel ne a shekarar 1947, shekara biyar kafin ta zama Sarauniya, kuma su ne masu mulkin da suka fi daɗewa a kan karaga a tarihin Masarautar Ingila. Yarima Philip ya mutu ya bar ƴaƴa huɗu da jikoki takwas da kuma ƴaƴan jikoki 10 da suka samu tare da Sauraniyar Ingilan. An haifi babban ɗansu, Yariman Wales wato Yarima Charles, a shekarar 1948, sai ƙanwarsa Gimbiya Anne a shekarar 1950, sai Duke na York Yarima Andrew a shekarar 1960 sai Yarima Edward a shekarar 1964. An haifi Yarima Philip a Tsibirin Corfu na Girka a ranar 10 ga watan Yunin 1921. Mahaifinsa shi ne Yarima Andrew na Girka da Denmark, ƙaramin ɗan Sarki George na I. Mahaifiyarsa Gimbiya Alice ƴa ce ga ord Louis Mountbatten kuma tattaɓa-kunnin Gimbiya Victoria."	https://www.bbc.com/hausa/labarai-56690568
religion	Maulidi: Yadda aka gudanar da bikin a birnin Kumasi na Ghana	Latsa hoton bidiyon don ganin yadda aka gudanar da bikin Maulidi a birnin Kumasi na Ghana. Rabiul Awwal, wata ne na kalandar musulunci da wani bangaren musulmin duniya ke bikin zagayowar ranar da aka haifi manzon Allah, Annabi Muhammad S.A.W. Musulmai da dama sun yi amannar cewa a watan Rabiu'l Awwal, aka haifi Annabi Muhammadu (SAW). Sai dai ba dukkanin Musulmi ne ke bikin haihuwar Ma'aiki SAW, saboda sabanin fahimta. Akwai wani ɓangare na malamai da ke nuna rashin dacewar gudanar da bikin maulidi. Amma wani ɓangare na malamai na kwadaituwa da maulidi suna masu cewa al'ummar Musulmai za su iya yin dukkan abin da suke gani Allah da Manzonsa sun yarda a yi, sai su yi domin nuna murnarsu. A wannan shekarar ba a bar Musulmi Ghana a baya ba, inda aka gudanar da wani gagarumin maulidi na makarantar wataniyya da ke birnin kumasi a yankin Ashanti. Wannan shi ne karo na 77 da ake gudanar da irin wannan taro a wannan makaranta.	https://www.bbc.com/hausa/58969991
sports	An tsawaita zaman Southgate matsayin kocin Ingila	Kocin Ingila Gareth Southgate zai cigaba da jan ragamar tawagar Three Lions har sai an kammala gasar Euro 2024 da za a yi a Jamus.\n\nAn nada kocin mai shekaru 52 ne a 2016, kuma ya kai Ingila wasannin kusa da karshe a gasar kofin duniya ta 2018 da kuma gasar nahiyar Turai ta Yuro 2021.\n\nA yanzu aikin Southgate zai kare ne a watan Disamban 2024 bayan an kammala gasar kofin nahiyar Turai da Jamus za ta karbi bakunci.\n\nHukumar kwallon kafa ta Ingilar ce ta fitar da sanarwar cewa ''ta gamsu da aikin Southgate da mai taimaka masa Steve Holland'', kuma tana so su cigaba da namijin kokarin da suke yi.\n\nFaransa ce ta cire Argentina a zagayen quarter finals na gasar kofin duniya ta Qatar 2022 da aka kammala jiya.\n\nA yanzu Gareth Southgate yabi sahun Koci Walter Winterbotton da Sir Alf Ramsey da kuma Sir Bobby Robson, wadanda suka kafa tarihin dadewa kan karagar kocin Ingila a tarihi.	https://www.bbc.com/hausa/articles/ckr755y0eg1o
technology	Saƙonnin WhatsApp za su iya ɓacewa bayan kwana bakwai	Manhajar Whatsapp za ta fito da wani sabon tsari na bai wa masu amfani da manhajar damar ɓatar da saƙonnin da aka turo musu ko kuma suka tura bayan mako guda. Manhajar ta Whatsapp, wadda mallakar shafin Facebook ce, na da mutane masu amfani da ita biliyan biyu a faɗin duniya, haka kuma kamfanin ya ce wannan matakin zai taimaka wajen sirrinta saƙonnin da aka aika. Sai dai manhajar ta ce waɗanda aka aika wa saƙon za su iya su ɗauki hoton saƙon da aka turo musu ko kuma sake aika saƙon ko hoto ko bidiyon da ba sa so manhajar ta goge. Ana sa ran zuwa ƙarshen watan Nuwamba ne masu amfani da manhajar ta Whatsapp za su fara amfani da wannan tsarin. A wani shafi na intanet, kamfanin ya bayyana cewa mutum zai iya sakawa bayan mako guda saƙonnin wayarsa su ɓace, domin bai wa mutum sanyin zuciya na cewa saƙonnin ba za su zauna din-din-din ba. A watan Afrilun 2019, shugaban kamfanin Facebook, Mark Zuckerberg ya yi alƙwarin yin sauye-sauye da dama ga tsarin shafin domin bai wa masu amfani da shafin tabbacin sirri. Kamfanin kuma na so ya gwamutse wasu daga cikin manhajojin aika saƙon, inda za a game Whatsapp da Instagram da Facebook Messenger su zama suna iya musayar bayanai. Manhajar Snapchat, wadda takwararsu ce daga wani kamfani daban, na da irin wannan tsarin na ɓacewar saƙonni bayan wani ɗan lokaci.	https://www.bbc.com/hausa/labarai-54830918
technology	Instagram zai sha gaban Twitter wajen samun labarai	Wani bincike ya gano cewa shafin sada zumunta na Instagram da aka fi amfani da shi wajen wallafa hotuna yana dab da wuce shafin Twtter a matsayin wani waje na samun labarai. Binciken na kamfanin dillancin labarai na bangaren Reuters Institute Digital News na 2020 ya gano cewa amfani da Instagram domin yada labarai ya ninka sau biyu tun daga 2018. Yadda matasa ke yayinsa ya nuna samun daukakarsa. Wanda hakan ke cewa kusan kashi daya cikin hudu na 'yan shekara 18 zuwa 24 na amfani da Instagaram a matsayin wajen samun labaran da suka shafi korona. Sai dai kafafen sada zumunta na cikin wuraren da ake samun labarai marasa tushe. Kaso 26 ne cikin 100 kawai suka ce sun amince da kafafen sada zumunta wajen samun labaran da suka shafi Covid-19. Irin wannan kason sun ce sun amince da mahajojin hira da abokai wajen samun labarai kamar su Facebook Messenger da WhasApp. Amma gwamnati ta ce kafafen yada labarai sun samu amincewar mutane da kimanin kaso 59 cikin 100 idan aka kwatanta da na sada zumunta. Amma Instagram yanzu na samun kusan kashi uku na wadanda suka amsa bayanai lokacin wannan binciken, kuma da kashi biyu cikin uku na 'yan kasa da shekara 25. Kuma kashi 11 cikin 100 cikinsu na amfani da shi ne wajen samun labarai, wanda yanzu ya zarce Tiwita da digo daya.	https://www.bbc.com/hausa/labarai-53068948
health	Omicron: Abin da ba ku sani ba kan sabon nau'in korona mai firgita duniya	Ku latsa hoton da ke sama don kallon bidiyon: An gano sabon nau'in kwayar cutar korona mai suna Omicron a karon farko a Birtaniya, bayan da masana kimiyya suka bayyana bullarta a kasar Afirka ta Kudu a matsayin mai hadarin gaske. Ga wasu abubuwa da suka kamata ku sani kan sabon nau'in korona mai firgita duniyar.	https://www.bbc.com/hausa/media-59489032
sports	Galatasaray na zawarcin Ronaldo, Kante na fuskantar rashin tabbas a Chelsea	Galatasaray na son dauko ɗan wasan Portugal mai buga gaba Cristiano Ronaldo, mai shekara 37, daga Manchester United a watan Janairu. (Fotomac - in Turkish) Babban jami’i a Bayern Munich Oliver Kahn ya ce kungiyar Bundesliga na duba yiwuwar sayo Ronaldo a sabuwar kaka.(Bild, via Mail) Wolves na sa ran tattaunawa da Julen Lopetegui a wannan makon, bayan da Sevilla ta kore shi a matsayin koci. (Sky Sports) Ɗan wasan tsakiya a Faransa N'Golo Kante, mai shekara 31, na ganin Chelsea ba ta son tsawaita zamansa a kungiyar, a daidai lokacin da kwantiraginsa ke shirin karewa a sabuwar kaka. (Footmercato - in French) Arsenal ta nuna zawarcinta kan ɗan wasan Porto da Iran mai shekara 30 mai buga gaba Mehdi Taremi. (A Bola, via TEAMtalk) Real Madrid na farautar ɗan wasan Benfica mai shekara 18 asalin Portugal, Antonio Silva. (Calciomercato - in Italian) Inter Milan na fatan cimma yarjejeniyar tsawo kan Calhanoglu bayan kungiyoyi ciki har da Everton sun gagara sayen ɗan wasan da ke buga tsakiya. (TEAMtalk) Wani Attajirin Amurka Bill Foley, ya shiga tattaunawar cimma yarjejeniyar saye Bournemouth. (Athletic - subscription required) Ana biyan ɗan wasan Norway Erling Haaland, mai shekara 22,  £865,000-a kowanne mako a Manchester City. (Mail) Kocin Manchester City Pep Guardiola  ya musanta rade-radin cewa zai bar Haaland ya tafi Real Madrid. (Mirror) Mai rike da kofin Championship Sheffield United ta matsu ta saye ɗan wasan Scotland mai buga gaba Bobby Wales, mai shekara 17. (Football Insider) Mataimakin shugaban kungiyar Barcelona ya gargadi kungiyar kan kudaden da ake kashewa, yana mai cewa ba za su dawo daidai ba sai sun rabu da wasu ‘yan wasa irinsu Gerard Pique, mai shekara 35 da Jordi Alba, ɗan shekara 33, da ɗan wasan tsakiya Sergio Busquets, mai shekara 34. (Mail) Tsohon ɗan wasa Rio Ferdinand ya bukaci Manchester United ta saye ɗan wasan Borussia Dortmund asalin Ingila Jude Bellingham, mai shekara 19, da Real Madrid da Liverpool ke hari. (Mirror) Kocin Leicester City Brendan Rodgers ya bayyana cewa ya yi watsi da tayin da aka gabatar masa har sau biyu na komawa wasu kungiyoyin. (LeicestershireLive)	https://www.bbc.com/hausa/articles/c4n8zny9222o
business	Mutumin da ya bayar da sadakar kashi 15 cikin 100 na albashinsa	"John Yan ya yanke shawarar ya fara ba da sadakar kashi 15 cikin 100 na albashin da yake dauka a duk shekara, duk da cewa idan ya kai shekarun tsufa zai yi aiki tukuru. Matashin mai shekara 27, injiniyan manhajar na'ura mai kwakwalwa, wanda ya fara da kashi 1 cikin 100, daga bisani a shekarar 2020 ya kar zuwa kashi 3, kafin a cikin shekarar nan ya karu zuwa kashi 15. ""A takaice wannan matakin da na dauka na nufin ba zan yi ritaya da wuri ba,"" in ji Mista Yan, mazaunin birnin New York, da kuma ya ke aiki nan. ""Watakil ma nan gaba ba zan iya kai 'ya'yana makarantar kudi ba, si dai ta gwamnati."" Yana sanya kudin sadakar ne ga wani asusun tallafi mai suna  Giving What We Can (GWWC). Asususn na bai wa mutane kwarin  gwiwar yin sadaka da kashi 10 cikin 100 na albashinsu. Mambobin za su iya bada sadakar kai tsaye ga asusun da suka aminta da shi, amma wanda GWWC ya ba su zabi. Ciki har d wasu asusun tallafawa iyaye mai suna Centre For Effective Altruism - wanda aka yi wa rijista a kasashen Amirka da Birtaniya. Tun Mista Yan ya na yaro iyayensa suka koma Amirka a matsayin 'yan ci ranin, ya ce ya san ya na samun abin da yawancin mutane ba sa samu  duniya, don haka yake son ba su wani kaso daga guminsu domin ya taimaka musu. ""Na lura cewa dan abin da zan ba da, zai sanya wasu farin ciki, shi ya sa na dauki wannna matakin nan."" A shekarar 2009 aka samar da asusun GWWC, wand wasu daliban jami'ar Oxford Will MacAskill da Toby Ord suka samar. Duka mutanen biyu sun zage damtse domin kirkiro hanyar da za a taimakawa mabukata. GWWC ya yi ikirarin sama da mutum 6,000 ne suka shiga shirin, ya yin da kawo yanzu an tara sama da dala miliyan 244 na sadaka. Mambobin asusun na amfani da intanet wajen sanya kudin. Duk da cewa annobar korona ta janyo sauyawar lamura, amma GWWC ya ce an samu karin mutanen da suka shiga asusun a shekarar da ta gabata duk da annobar da ake fama da ita. Haka kuma mambobi sabbi 1,000 ne suka shiga duk da cewa ana korona, da dokar kulle, hakan ya nuna ana bukatar taimako a wannan tsakanin. Sannan wasu 1,000 sun yi alkawarin sanya kashi 10 na albashinsu a asusun GWWC a shekarar 2020, d wadanda za su bada kasa da hakan. Me ya sa za a bai wa mutane kwarin gwiwar bada sadakar kashi 10 ko kasa da hakan? ""Wannan adadin shi ne wanda ba zai takura kowa ba, da kuma mu na bukatar abin da zai dore ba na wucin gadi ba,"" in ji daraktan GWWC Luke Freeman. ""Dan wani bangare ne na abin da mutane ke samu na kudaden shiga, kuma mutanen da ke kasashe masu arziki za su iya tallafawa."" Ya yi kwatance da tsohuwar al'dar nan ta tarihin Yahudawa da Kiristoci na bada sadakar kashi 10 na albashinsu ga majami'u ko asusun tallafi. Pippa Gilbert ya fara sanda sadakar kashi 10 na albashinsa ga asusun GWWC shekarun da suka gabata. ""Ina da abin da na ke bukata na yau da kullum, a gare ni dan abin da na ke ba dawa sadakar bai taka kara ya karya ba, ,"" in ji matar da ke zaune Hague, a Netherlands. A wannan shekarar ne Mis Gilbert ta yi ritaya daga aikin da ta ke yi a matsayin mai sharhi da wata kungiya mai zaman kan ta, hkan na nufin kudin shigarta ya ragu. ""Amma duk da hakan kudin da na ke samu sun min yawa,"" in ji ta. Yayin da cikin masu shiga asusun akwai dalibai, da 'yan fansho, da ma'aikatan banki, da masu zuba jari, da 'yan kasuwa, Mista Freeman ya ce mafi kankanta cikin su su ne 'yan shekara 30. ""Yayin da masu karamin karfi ke ganin muhimmancin ba da abin da ya sawwaka, mu na bai wa masu hannu da shuni karfin gwiwar su bayar,"" in ji Freeman. Ma'aurata mazuna Boston, Julia da Jeff Wise ma'aikata ne da ke samun albashi mai tsoka, sun ba da sadakar kashi 50 ga kungiyoyin agaji, musamman wadda ke yaki da cutar Malaria. Suna bada tallafin ne a wata gidauniya mai suna  Givewell, wadda ke bincikar masu tsananin bukatar taimako domin tallafa musu. ""Ina ganin tun da kuruciya ya kamata mu dinga haka, domin taimakon masu karamin karfi,""  in ji Mis Wise, mai shekara 36. Sai dai duk da haka kungiyoyi da asusu irinsu GWWC, ba sa rabo da masu sukar ayyukansu, wanda ake musu kallon masu kaucewa biyan haraji da sauransu. ""Abu ne mai kyau ganin mutane na bai wa kungiyoyin agaji wasu kudade, amma wannanba dalili ne na tara kudade ba tare da biyan haraji ba,"" in ji Jeevun Sandher mai sharhi kan sha'anin tattalin arziki  daga  King's College da ke birnin Landan. ""Amurkawa sun fi sadakar wani kaso na abin da suke samu fiye da kowacce kasa (a shekarar da ta gabata sun bada sadakar dala biliyan 47) amma duk da haka, Amirkawa na fama da talauci. ""Dalilai uku na ke ganin bai dace da tsarin ba. Nafarko dan abin da ake bayarwa ba ya isar wadanda ake bayrwa dominsu. ""Na biyu, bai wa masu karamin karfi tsabar kudi ita ce kadi dorarriyar hanya ta kauda talauci. Kungiyoyin agajin da ke bai wa mbukata abinci a makarantu da matattatarar matasa, a yankunan matalauta domin ingnra rayuwarsu. An yi ba a yi ba domin ba za su iya musanyawa da kudin da suke bukata ba. Sai na karshe, kudin sadkar da mutanen ke karba, ba sahihiyar hanya ce mo dorewa ba idan ana batun kudin shiga, ba abu ne da zai wadaci kowa ba."" Mista Freeman ya ce har yanzu kungiyoyin agaji na taka rawa wajen sauya rayuwar masu fama da matsanancin talauci a duniya. ""Yawanci muna da arziki fiye da tunain mu,  ywancinmu mu na da abin yi a ko da yaushe,"" in ji shi . ""Matsakaicin kudin shiga a kasashe kamar Birtaniya, na ba ka kwanciyar hankali da saukin rayuwa cikin kashi 5 na masu arzikin duniya. Wannan kudi ka iya sauya rayuwar mutumin da ke fama da matsanncin talauci, da kusn kashi 100, fiye da inganta ta ka rayuwar."""	https://www.bbc.com/hausa/rahotanni-59502579
health	Daga Titinanmu: Shin ko kun san cutar Coronavirus?	Latsa wannan hoton domin sauraron ra'ayoyin 'yan Najeriya kan cutar Coronavirus. A filinmu na Daga Titinanmu na wannan makon mun leka titunan birnin Abuja domin jin ra'ayoyin 'yan Najeriya kan cutar Coronavirus. Cutar ta Coronavirus dai ta fara bulla a kasar China a makon da ya gabata, inda hankalin manyan kasashen duniya. Wasu nazarce-nazarce da aka tun bayan barkewar cutar sun yi zargin cewa cutar ta samo asali ne daga micizai. Tuni kasashen Afirka irin su Najeriya da Ghana suka fara daukar matakan riga-kafi daga cutar.	https://www.bbc.com/hausa/labarai-51242792
health	Shin takunkumin kariya zai hana yaduwar kwayoyin cuta?	"Daya daga cikin hotunan da ake gani a lokacin da aka samu barkewar cuta shi ne mutane sanye da takunkumin kariya wato facemask a Turance. Yin amfani da takunkumin domin kare kai daga abu ne da mutane ke yi a kasashen duniya da dama, musamman a China - inda aka samu barkewar cutar coronavirus, inda anan ma mutane ke sanya takunkumin kariyar domin kare kai daga gurbatacciyar iska. Masana ilimin kwayoyin cuta na shakku game da tasirin takunkumin kariyar ga kamuwa da cututtukan da ke yaduwa ta iska. Amma akwai bayanai da ke nuna cewa sanya takunkumin kariyar zai iya taimakawa wajen rage yada cutar. An fara gabatar da takunkumin kariyar a asibitoci a karshen karni na 18, amma mutane ba su fara amfani da su ba har sai da aka samu barkewar murar Spanish flu a 1919 da ta hallaka mutum sama da miliyan 50. Dr David Carrington, na Jami'ar London ya shaida wa BBC cewa ""yawan sa takunkumin kariyar da jama'a ke yi ba hanya ba ce ta kariya daga kwayoyin cuta ko kwayoyin cuta da ke yaduwa ta iska, wanda ta haka ne ake yada kwayoyin cuta saboda sun kasance ba su da abin tace iska kuma idanu a waje."" Amma za su iya taimakawa wajen rage yiwuwar kamuwa da kwayar cuta ta hanyar atishawa ko tari tare da samar da kariya ga yaduwar cutar daga hannu zuwa baki. Wani bincike da aka yi a 2016 daga New South Wales ya ce mutane na taba fuskarsu kusan sau 23 cikin sa'a daya. Jonathan Ball, farfesan kwayoyin cuta a Jami'ar Nottingham ya ce ""a wani bincike da aka yi a asibiti, takunkumin kariyar da ake sa wa a fuska yana da kyau wajen kare kamuwa da kwayar cuta."" Na'urar kara numfashi da ke da matatar iska an tsara su ne domin kare cututtuka masu yaduwa ta iska. ""Sai dai idan ka duba irin binciken da aka yi kan irin tasirinsu ga jama'a, bayanan ba masu gamsarwa ba ne - akwai kalubale wajen ajiyar takunkumin kariyar na tsawon lokaci,"" in ji farfesa Ball. Dr Connor Bamford na cibiyar nazarin magunguna ta Wellcome-Wolfsonda ke Jami'ar Belfast, ya ce ""aiwatar da matakan tsafta"" shi ne abin da ya fi tasiri wajen kare kamuwa da kwayoyin cuta. ""Rufe baki a lokacin atishawa da wanke hannaye sannan kaucewa kai hannu baki kafin wanke su zai iya taimakawa wajen rage kamuwa da wata kwayar cuta ta numfashi,"" a cewarsa. Hukumar kula da ayyukan kiwon lafiya ta Birtaniya NHS ta ce hanyoyin kare kai daga kamuwa da kwayoyin cuta su ne: Dr Jake Dunning, shugaban kula da cututtuka masu yaduwa a sashen kula da lafiyar al'umma a Birtaniya ya ce ""duk da cewa akwai wasu da ke ganin sanya takunkumin kariyar na fuska yana da alfanu, babu wasu hujjoji kwarara cewa yana kare mutum daga kamuwa da kwayoyin cuta."" Ya ce dole sai an sa takunkumin kariyar yadda ya kamata tare da sauya shi akai-akai idan har ana son ya yi aiki yadda ya kamata. ""Bincike ya kuma nuna cewa amfani da wadannan shawarwari na raguwa idan aka sanya takunkumin kariyar na tsawon lokaci,"" a cewarsa. Dr Dunniny ya ce idan har mutane sun damu, ya kamata su mayar da hankali kan kula da tsaftar su da kuma wanke hannu."	https://www.bbc.com/hausa/labarai-51298845
religion	Ramadan: Alamomin Laylatul Qadr - Daren da ya fi wata 1,000	Latsa hoton sama domin kallon bidiyon Sheikh Aminu Daurawa Lailatul Qadr dare ne mafi girma da ɗaukaka ga musulmi. A daren da ke kwanakin 10 ta ƙarshen wata Ramadan aka saukar da Al Qur’ani mai tsarki. Musulmi kan fatan dacewa da daren wanda Allah  Ya ce ya fi wata 1,000 daraja. Ɗaya daga cikin manyan malamin addinin Islama a jihar Kano arewacin Najeriya Sheikh Aminu Daurawa ya yi bayani game da daren da kuma alamomin Lailatul Qadr. Ɗaukar bidiyo da Tacewa: Yusuf Ibrahim Yakasai	https://www.bbc.com/hausa/media-56987341
technology	Fargaba game karɓar kuɗi don ba da shuɗin maki a Twitter	"A﻿ttajiri Elon Musk na ci gaba da jaddada matsayarsa ta fara karɓar dala $8 kan duk waɗanda ke son a maƙala masu shuɗin maki a dandalin sada zumunta na Twitter. C﻿ikin sauye-sauyen da ya bijiro da su bayan saye dandalin kan dala biliyan 44, Mista Musk ya ce ""abu ne mai muhimmanci a yaƙi zamba"". A﻿ yanzu ana bayar da shuɗin maki akasari kyauta, wanda akasari ake bai wa manyan mutane da kamfanoni. M﻿atakin zai sa a kasa gane majiyoyi managarta, a cewar masu sukar sa. Mista Musk wanda shi ne mafi arziki a duniya, ya ce waɗanda suka biya kuɗin za su samu zaɓi a wurin mayar da martani (comment) da wurin neman ƙarin bayani, sannan rabi za su rinƙa gani na yawan tallace-tallace. ""﻿Iko a hannun al'umma! Shuɗin maki dala $8 a wata,"" kamar yadda biloniyan ya wallafa a Twitter, yana mai sukar tsohon tsarin tantancewar. Y﻿a ce yana so ne ya rage dogaron da Twitter ke yi da tallace-tallace duk da cewa wasu kamfanoni sun nuna damuwa game da ɗorewar tallan a Twitter ƙarƙashin mulkinsa. G﻿eneral Motors - abokin hamayyar kamfaninsa na Tesla mai ƙera motoci masu amfani da lantarki - ya ce zai daina yin tallan a dandalin. A﻿ wani saƙon daban kuma, Musk ya ce: ""Zuwa ga masu ƙorafi, ku ci gaba da ƙorafi amma sai an biya dala $8."" S﻿ai dai Nu Wexler, tsohon shugaban hulɗa da jama'a a harkokin ƙasashe na Twitter, ya ce biyan kuɗi domin samun shuɗin maki zai sa a kasa gane labaran ƙarya. ""﻿Yayin da ake fama da yaɗa labaran ƙarya, tantancewa (shuɗin maki) ɗaya ce daga cikin hanyoyi da 'yan jarida, da masu bincike, da sauran jama'a ke amfani da ita wajen fayyace labaran bogi da kuma marasa inganci,"" kamar yadda Mista Wexler ya faɗa wa shirin BBC na Today. ""﻿Idan ka fara ba da hayar shuɗin maki, zai zama abu mai wuya a iya gane labaran boge da kuma samun masu inganci."" James Fallows, wani mai yaɗa labarai, a Amurka ya ce ya ce ba adadin kuɗin da za a biya ne yake jawo ƙorafi ba, ""abin da za a karɓi kuɗin saboda shi ne"". ""﻿Karɓar kuɗi na wata-wata: ba matsala, domin a cire talla: ba matsala, domin mutum ya samu maɓallin gyara saƙo: ba matsala,"" in ji shi. ""﻿Amma shuɗin maki? Mutanen da suke shi ba za su biya ba, mutanen da suke biya ba su cancanta ba."" K﻿azalika, shahararren ɗan jaridar Zimbabwe Hopewell Chin’ono ya tambayi Musk game da yadda za a gane waɗanda suka cancanci shuɗin makin idan aka ce sai an biya kuɗi. ""﻿To, idan duk wanda yake da dala $8 zai iya samun tantancewa (shuɗin maki), ta yaya za a bambance waɗanda ke buƙatarsa saboda tsaro da kuma masu son sa  saboda alfahari? ""﻿Na zaci ana bayar da shi ne saboda aikin da mutum yake yi ba wai domin zai iya biya ba. Babu sauran inganci ke nan ko?"" T﻿sohon tsarin da Twitter ke bi na tantancewa ko bayar da shuɗin makin ya haɗa da cike fom wanda aka tanada ga waɗanda ake yawann yi musu sojan-gona kamar taurarin fina-finai da ƴan siyasa da ƴan jarida. K﻿amfanin ya ƙaddamar da tsarin a 2009 bayan ya fuskanci matakin shari'a, inda aka zarge shi da gazawa wajen daƙile masu yin sojan-gona. A﻿ cewar wani rahoton jaridar Guardian, akwai shafuka masu shuɗin maki kusan 400,000 a Twitter ya zuwa 2021. Sai dai Mista Musk na fuskantar babban ƙalubale yayin da yake yunƙurin sauya alƙiblar harkokin kasuwancin Twitter, wanda bai samu wata riba ba a tsawon shekaru."	https://www.bbc.com/hausa/articles/cv28z3537ylo
religion	Gwagwarmayar da Musulmai baƙaƙen fata ke yi kafin samun masoya a Birtaniya	"""Akwai mutanen da ke gaya min cewa gaskiya kana da kyau, ka dace da 'yar uwata amma kuma kai bakar fata ne. Sai na ji abin ... kamar.'' Ga Kha'llum Shabbaz, jinsinsa ya haifar masa da kalubale wajen samun masoyiya a matsayinsa na Musulmi a Birtaniya. ""A bangare daya idan ana maganar addini ne, kai Musulmi ne, amma kuma bakar fata.Amma kuma ta daya bangaren, idan aka zo batun al'ada, sai a ce kai bakar fata ne ko kuma Musulmi. To ta ina za ka yi galaba?""  in ji Kha'llum mai shekara 28 a tattaunawarsa da shirin Inglishi na tashar BBC ta Radio 1 mai suna Newsbeat. Oktoba wata ne na waiwayar wani tarihi na bakaken fata, kuma yana ganin za a iya mantawa da bakaken fata Musulmai a bukukuwa da tarukan lokacin. Kha'llum, wanda yake daga birnin Birmingham, na Ingila, ya ji alamu a jikinsa lokacin da zai je ya gana da iyaye da 'yan uwan wata budurwa da yake kauna. Irin abubuwan da ya gamu da su, sun sa har ya fara tunanin ko ma dai kawai ya shiga matar da ba ta jinsinsa ba, wato wadda ba bakar fata ba. ""Kai sai ma dai na ji cewa ko dai na dan dakata da maganar auren nan ne, sai nan gaba,"" in ji shi Ba shi kadai ba ne ya samu kansa a wannan hali ba. Wani bincike da daya daga cikin manyan shafukan hada masoya Musulmi, da ake kira Muzmatch ya yi a kan masu amfani da shi su 400, ya gano cewa kashi 74 cikin dari na mambobinsa bakaken fata, suna ganin jinsinsu ya shafi alakarsu da wadanda suka samu. An fito da batutuwa kamar su wariya da launin fata da daukar wani jinsi da cewa ya fi kyau, inda wasu bakaken fata a shafin suke ganin ba a la'akari da su sosai a irin wadannan shafuka. Ga Kaya mai shekara 31, ita a ko da yaushe tana danganta kanta a kan wadannan batutuwa a matsayinta na bakar fata Musulma a shafukan hada masoya. ""Ba wai a ko da yaushe ana yin abin da niyya ba ne, amma na fahimci cewa akwai maza da yawa da za ka ji suna gaya maka maganganu kamar su ce, 'kai ! Gaskiya kin yi' su ce za su so a ce sun auri mata bakar fata, su haifi 'ya'ya masu launin jinsin farar fata da bakar fata'' ''Ana kokarin boye abin ne kawai, a ga kamar babu shi, amma a gaskiya ba wani abin alheri ne ga kowa ba."" Tana ganin akwai mutanen da a al'adarsu suke nuna wa bakaken fata Musulmi wariya da bambanci. ""Akwai lokacin da wani ya taba gaya min cewa shi ya fi son a ce ya auri matar da take daga jinsinsa, tun daga nan bai kara min magana ba. Kowa yana da damar ya zabi abin da yake so, amma abin da ciwo."" 'Kasancewa a matsayin Musulmi' Abubuwan da Kha'llum da Kaya suka hadu da su ko aka yi musu a harkar neman abokan aure na nuni da irin yadda al'amura suke ga Musulmi bakaken fata a cikin al'umma. Kha'llum, wanda aka haife shi Musulmi, ya ce mutane ""kusan suna kallona wani daban"", kuma kusan ko da yaushe sai a rika tambayarshi lokacin da ya Musulunta. Zainab Hassan, kwararriyar mai yi wa mata kwalliya tana jin cewa, ""dole ne sai ka nuna a aikace kafin a san kai Musulmi ne"" a matsayinka na bakar fata, wanda kuma ba haka abin yake ba a kan wadanda ba bakar fata ba. ""Wurin da kake yana da tasiri sosai a kan wannan, saboda lokacin da nake Najeriya, kasancewata bakar fata kuma Musulma, wannan ba ma wani abu ba ne, abu ne da kusan kowa yake haka. Ina ganin kamar tun da na fara sanya hijabina, a fili take cewa ni Musulma ce,"" in ji Zainab mai shekara 27, daga Manchester. Zainab ta ce akwai akidar kyamar bakaken fata a cikin wasu al'ummomin Musulmi. ""Idan ka yi wani abu ba daidai ba, kamar dai a ce ne, 'ai bakar Musulma ce', ba abin mamaki ba ne."" Kaya wadda ta Musulunta ne, tana jin takaicin yadda ake nuna wannan wariya, tana mai cewa yadda ta rungumi addinin  kuma take yinsa da gaskiya ko da wadanda aka haifa ma a cikinsa ba za a ce sun fi ta ba. Ta kara da cewa, ""Akwai wasu matsalolin wadanda daga cikin mutane ko kabilu suke fitowa. Wadanda abubuwa da wasu mutane da iyalai suke dora wa kai, wadanda ba addini ne ya bukaci hakan ba, al'ada ce kawai."" Ta ce dangin tsohon mijinta ne suka haddasa mutuwar aurenta saboda, ''ba su ji dadin cewa ya auri bakar fata ba, wanda kuma ni ba zan iya boye kaina cewa ni ba bakar fata ba ce"". Tun bayan zanga-zangar kishin bakar fata da ta karade duniya ( Black Lives Matter) bayan kisan   George Floyd, Zainab na ganin an dan samu sauyi. ""Ina ganin gaba dayan zanga-zangar, hatta lokacin da ta zo, kasancewata zaune a gida tare da iyayena, ta kawo sauyi."" ""Ba za a yi saurin cewa komai ya sauya ba, amma daga irin maganganun da nake gani, hatta shafukan da nake bi na intanet, ina ganin a yanzu ba a nuna wa bakaken fata Musulmi wariya sosai.'' Domin samun sauyi yadda ya kamata, Kha'llum na ganin ya kamata bakaken fata Musulmi ya kasance sun samu dama ta su. Ya kara da cewa, ""ya kamata kowa ya ji cewa ana damawa da shi, domin abu ne me kyau ka ji cewa ba a mayar da kai saniyar ware ba."" Kaya na ganin ya kamata a samu karin wakilici domin ganin ana damawa a dukkanin harkoki da bakaken fata Musulmi. ""Ba za ka ga bakaken fata Musulmi da yawa suna jagoranci a aji ba, ko a matsayin limamai ba."" ""Idan ba ka ga wanda yake mai kamanni irin naka ba, a ko da yaushe za ka ji kamar an mayar da kai saniyar ware a cikin al'umma."" 'Dukkanmu za mu iya rayuwa tare' Zainab tana ganin ya kamata kungiyoyin Musulmi su tashi tsaye haikan, amma kuma duk da haka alhaki ne da ya rataya a wuyan al'umma. Kuma tana ganin samar da wani wuri da za a ce na bakar fata Muslmi ne kawai ba zai haifar da wani bambanci ko rarrabuwar kai ba. Ta ce, ""idan a baya kana daukar cewa an hana ka wannan dama ko wuri, to yana da kyau idan aka ce a yanzu an samar da wannan wuri."" Ta kara da cewa : ""Dukkaninmu za mu iya rayuwa tare ba tare da an raba wani da, al'ada ko jinsinsa ba. Ba lalle sai mun rasa jinsinmu na kasancewa bakar fata ba, ko kasancewarmu Musulmai ba."""	https://www.bbc.com/hausa/labarai-59080408
technology	Matar da ke son mata su daina yi wa hotonsu kwaskwarima a Instagram da Snapchat	"Rariyar hotuna ta zama wata shahararriyar hanya ta sauya hotuna, musamman ma ga wadanda suka damu da nuna tsabarar kyansu a duniyar kafofin sada zumunta. Wani binicke na baya-bayannan da kungiyar Girlguiding ta gudanar, ya nuna cewa 'yan mata na wallafa hotunansu na dauki da kanki ba tare da sun yi musu kwaskwarima ba. Kaso 39% daga mutanen da aka tattauna da su 1,473 da shekarunsu suka kama tsakanin 11 -21 suna damuwa da ganin cewa kamanninsu a zahiri ba sa kai yadda suke a hoto ba. Sakamakon binciken ya nuna irin damuwar da wata mai kwalliya Sasha Pallari, wacce a baya bayannan ta kaddamar da wani maudu'i #filterdrop da nufin ganin mata suna wallafa ainihin kamanninsu a Instagram. ""Kawai na yi tunanin cewa 'shin akwai wanda ya fahimci illar wannan kuwa?'"" kamar yadda ta fada, a yayin da take bayani kan yadda ta ga wani babban kamfanin kayan kwalliya na duniya ya wallafa hoton wata shaharriyar mata da aka yi kwaskwarima tana tallata kayan kamfanin. ""Ba na so yara su taso da tunanin cewa ba su da kyau sosai, saboda abin da suke gani a shafukan sa da zumuta."" Matar mai shekara 28 daga Bristol, ta mayar da abin da take sakawa a Instagram zuwa wani ""batu a intanet"". Ta samu martani da dama, abin da ya sa ta kaddamar da gangamin #filterdrop. Ta rinƙa tambayar mutane su daura hotunansu da ba a yi wa kwaskwarima ba a shafukansu sannan ""su fi fifita su wanene fiye da yadda fuskarsu take"". ""Muna son ganin fatun zahiri sosai,"" a cewarta. 'Wannan yarinyar shekararta hudu kawai' Malamar makarantar firamare Katie McGrath, ta bibiyi Miss Pallari a shafukan sada zumunta fiye da shekara guda. Ba ta taba tunanin cewa yadda take duba Instagram da yamma zai shafi aikinta ba, amma ta bayyana yadda abin yake a takaice. ""Kusan karshen kullen cutar korona, na samu wani sakon email daga wasu iyaye suna bayyana damuwa kan sauyawar halayyar 'ya'yansu,"" A cewar Miss McGrath. ""Sakon email din ya ci gaba cewa yarinyarsu tana da matsala da kamanninta. Sai na yi tunani. Shekarar yarinyar hudu kawai. ""Lamarin ya bata min rai sosai, a ce karamar yarinya kamar wannan wai tana lura da yadda kamanninta suke."" Malamar mai shekara 29 daga yankin Cwmbran, a kudancin Wales ta gano cewa yara suna kallon yadda ake koyar da kwalliya a shafukan sada zumunta. ""Ta yi min magana kan yadda ba ta son fuskarta ba tare da ta yi kwalliya ba, sannan tana so tsaya sauya launin gashinta. ""A nan ne gangamin #filterdrop ya zo ya taimake ni. ""Sai na ga ya kamata na fara yi wa yara magana  kan yarda da kansu."" Yarinyar mai shekara hudu sai ta tambayi Miss McGrath me ya sa take yin kwalliya kullum - tambayar da ta kasa amsawa. Da mako ya kewayo, sai ta tafi makaranta ""ba tare da ta yi kwalliya ba"". Miss McGrath na daya daga daruruwan matan da suka amsa kiran Miss Pallari da labaransu. Miss Pallari na fatan cewa gangamin na ta ya samar da sakamako uku: A samar da wani tsari na tallata kaya, ta yadda shahararrun mutane sai sun bayyana cewa ko sun yi kwalliya ko kuwa; a cire rariyar tace hotuna a Instagram; sannan ta ga karin hotunan mutane na ainihi a Instagram"". Ba wai tana so ta ga an kawo karshen rariyar hotuna ba, sai dai tana so ne a cire rariyar yi wa fuska kwaskwarima."	https://www.bbc.com/hausa/rahotanni-54069126
religion	Ku San Malamanku tare da Sayyada Ummuhani Ibrahim Nyass	"Ku latsa hoton da ke sama don kallon bidiyon: 'Yar Shehi Ibrahim Nyass, Sayyada Ummuhani ta ce tana jin takaicin yadda wasu ke wuce gona da iri a da'awar soyayyar mahaifinta, wanda jigo ne a darikar Tijjaniya a duniya. A cikin shirin Ku San Malamanku na BBC Hausa, Sayyada Ummuhani ta ce hakan wasu lokutan har kuka yake saka ta, ta kuma kasa barci, musamman idan ta ji wasu na kwatanta mahaifin nata da matsayin Ubangiji mai girma. Ta ce kwata-kwata wannan ba ya cikin koyarwar mahifinta, kamar yadda ya saba da tsarin Musulunci. ""Sheikh Ibrahim Nyass masoyin Annnbi SAW, kuma ya koya wa mutane bin sunna da kiyaye dokokin Allah. ""Shehu Ibrahim Nyass bai taba cewa shi Allah ne ba, shi ya bi sunnar Ma'aiki ne, saboda haka idan ana fadar irin wannan yakan sa ni kuka har ya hana ni barci,"" a cewarta. Sayyada Ummuhani haifaffiyar birnin Landan ce a Birtaniya, ta koma kasar Senegal tana 'yar shekara shida, bayan rasuwar mahaifinta a shekarar 1975 sai ta koma birnin Okene na jihar Kogin Najeriya. A yanzu kuma mazauniyar birnin Kano ce sakamakon aure da ya kai ta can tun shekarar 1980. Tuni mijinta ya rasu ya bar ta da 'ya'ya tara da duk suke Kanon. Sayyada Ummuhani mai shekara 58, tana karantar da Al-Kur'ani tun bayan da ta yi aure har zuwa yanzu."	https://www.bbc.com/hausa/media-58429343
sports	Qatar 2022: Portugal ta doke Ghana a wasan da Ronaldo ya kafa tarihi	Tawagar ƙwallon ƙafa ta Portugal ta doke ta Ghana 3-2 a karawar farko da suka yi a Rukunin H a Gasar Kofin Duniya ta 2022 da ake yi a Qatar. Ghana ce tawagar Afirka ta farko kuma tilo da ta zira ƙwallo a raga zuwa yanzu a wannan gasar, bayan Kamaru da Senegal da Maroko da Tunisiya sun gaza yin hakan. Tauraron ɗan wasa kuma kaftin ɗin Portugal Cristiano Ronaldo ne ya ci ƙwallon farko daga bugun finareti a minti na 65, kafin Andre Ayew ya farke ta a minti na 73. Zuwa minti na 78 Félix Sequeira ya ƙara saka Portugal a gaban Ghana, kafin Conceição Leão ya ƙara ta uku. Ana saura minti ɗaya lokacin wasa ya cika Bukari ya rage wa Ghana yawan ƙwallayen. Ghana za ta kara da Koriya ta Kudu a wasa na gaba ranar 28 ga watan Nuwamba, inda Portugal za ta kara da Uruguay. Zaƙaƙurin ɗan wasa Cristiano Ronaldo ya zama ɗan ƙwallo na farko da ya zira ƙwallo a raga a Gasar Kofin Duniya biyar da ya halarta. Ronaldo mai shekara 37 ya ci ƙwallo a gasannin 2006, da 2010, da 2014, da 2018, da kuma 2022. Ƙwallon da ya ci a bugun finareti a wasansu da Ghana, ita ce ta 118 da ya ci wa ƙasarsa Portugal, wanda shi ne kan gaba a ci wa tawagar ƙasa ƙwallaye a duniya baki ɗayanta. Babban abokin hamayayyarsa Lionel Messi ya ci ƙwallo ne a gasa huɗu. Sauran da suka ci a gasar huɗu su ne Miroslav Klose na Jamus, da Pele na Brazil, da Uwe Seeler na Jamus.	https://www.bbc.com/hausa/articles/cz58v6xneelo
sports	T﻿ottenham na tsaka mai wuya a wasa da Marseille a Faransa	T﻿ottenham ta ziyarci Olympic Marseille, domin buga wasa na shida a cikin rukuni na hudu a Champions League ranar Talata. W﻿asan shi ne zai tantance kungiyar da za ta kai zagayen gaba ko kuma wadda za ta koma buga Europa League. A﻿ wasan farko da suka kara a rukuni na hudu, Tottenham ce ta yi nasara da ci 2-0 ranar 7 ga watan Satumba. H﻿aka kuma ranar Talata za a kece raini a daya wasan rukuni na hudun tsakanin Sporting da Frankfurt. T﻿ottenham ce ta daya mai maki takwas, Sporting da Frankfurt, kowacce tana da bakwai-bakwai da kuma Marseille ta karshe mai maki shida. T﻿o sai dai Tottenham ta ziyarci Faransa, inda Antonio Conte ba shi ne zai ja ragamar karawar ba, bayan jan kati da aka yi masa a fafatawa da Sporting. T﻿ottenham ba ta taba doke kungiyar Faransa ba a waje a gasar Zakarun Turai a wasa shida da rashin nasara biyu da canjaras hudu. Bayan da Conte zai zauna cikin 'yan kallo ya kalli karawar, Tottenham tana fama da 'yan wasan da ke jinya da suka hada da mai cin kwallaye, Richarlison. S﻿auran sun hada da mai wasa daga tsakiya Dejan Kulusevski da mai tsaron baya Cristian Romero.	https://www.bbc.com/hausa/articles/cd1l7ke9xr7o
politics	Aisha Buhari: Katin gayyatar 'yan takara da matar shugaban ƙasar ta aika na tayar da ƙura a Najeriya	"Sunan Aisha Buhari, matar Shugaban Najeriya Muhammadu Buhari, na ta waɗari a bakunan 'yan ƙasar musamman a shafukan zumunta tun bayan da ta gayyaci 'yan takarar shugaban ƙasa na dukkan jam'iyyu zuwa buɗe baki. Babban abin da ya fi jan hankalin 'yan ƙasar shi ne umarnin da ta bayar a katin gayyatar cewa ""ba a yarda ku zo da wayoyinku ba"". 'Yan takara irinsu Atiku Abubakar da Bola Ahmed Tinubu da Nyesum Wike da Farfesa Yemi Osinbajo da Chris Ngige da Bala Mohammed da David Umahi da Rochas Okorocha aka gayyata da kuma ba su umarta da kada su je da wayoyin nasu. Kafofin yaɗa labarai a Najeriya sun yi imanin cewa matar shugaban ta koma ƙasar ce daga Daular Larabawa a farkon wannan makon gabanin tura gayyatar. ""Da gaske Aisha Buhari na gayyatar manyan mutane kar su je buɗe baki tare da wayoyinsu, wannan ai tashin hankali ne,"" in ji wani mai suna Dumbshroom @Dumbshroom_. Wani katin gayyata da kafofin yaɗa labarai suka wallafa ya nuna yadda mai ɗakin shugaban ta gayyaci dukkan 'yan takarar shugaban ƙasa daga jam'iyyun siyasar ƙasar. A cewar gayyatar, liyafar buɗe bakin za ta gudana ne ranar Asabar 23 ga watan Afrilu a Ɗakin Taro na Fadar Shugaban Ƙasa da ke Abuja da ƙarfe 6:30 agogon ƙasar. ""Muna roƙunku ku taho da wannan katin amma ba a yarda a shiga da waya ba,"" kamar yadda aka rubuta a katin gayyatar. Masu amfani da intanet a Najeriya sun nemi ƙarin bayani kan Aisha Buhari a shafin matambayi-ba-ya-ɓata na Google sau fiye da 10,000 a ranar Juma'a. Mazauna jihohin Kebbi da Katsina da Yobe da Borno ne kan gaba a neman ƙarin bayanin, yayin da sunan nata yake mataki na biyar cikin waɗanda suka fi tashe a Najeriya. Akasarin waɗanda suke ce-ce-ku-ce kan batun sun fi mayar da hankali ne kan batun kada a je da waya. Sai dai mai taimaka wa Aisha Buhari kan kafofin yaɗa labarai, Aliyu Abdullahi, ya faɗa wa wata kafar yaɗa labarai cewa hana shiga fadar shugaban ƙasa da waya ba sabon abu ba ne. ""BBC Hausa kun manta ba ku ce ta gargaɗe su kada su je da waya ba,"" in ji Baballiya a shafinsa na Twitter. Wani ma'abocin shafin BBC Hausa a Twitter bai fahimci matsayin Aisha Buhari ba, yana mai cewa ""alƙawarin mijinta ne ba zai yi (muƙamin) first lady ba"". Shi kuwa Ahmadu Abacha a shafin BBC Hausa na Facebook, ya ga dacewar gayyatar da Aisha ta yi. Mamman Rabo Kasanki kuma gayyatar uwar gidan shugaban ya yi zuwa karkara."	https://www.bbc.com/hausa/labarai-61191344
entertainment	Fina-finan Kannywood mafiya shahara a 2020	"Daga Muhsin Ibrahim na Jami'ar Cologne; muhsin2008@gmail.com Shekarar 2020 ta zo da abin da ba a taɓa gani a baya-bayan nan ba, saboda sauyin da cutar coronavirus ta kawo a duniya. An sassaka dokar kulle a ƙasashe daban-daban. An sa sai mutane sun ba da tazara tsakaninsu, sai kuma sun saka takunkumi a fuska, da sauran tsare-tsare. Ga shi cutar ta kawo naƙasu wa masana'antun fim, kama daga Los Angeles zuwa Lagos, daga Mumbai zuwa Mombasa, daga Alƙahira zuwa Kano, wanda hakan ya tilasta wa sinimomi da dama rufewa. Saboda haka, ta sa dole an daina ɗaukar fim tare da nuna shi. Amma duk da haka an sami ci gaba ta fannin talabijin da kuma manhajar kallon bidiyo kai-tsaye (wato Video on Demand, VoD). Sannan hakan ya sa an sami cigaba wajen samar da hanyoyin nuna shirye-shiryen fim ta manhajar YouTube. A arewacin Najeriya, an sami shirye-shirye irin su Kwana Casa'in, Gidan Badamasi, Labarina, Izzar So, A Duniya, Na Ladidi, da sauransu. Kannywood ta fara wannan shekarar da ƙafar dama bayan shirin Mati A Zazzau ya sami karɓuwa. Saboda haka, masu kallo sun yi tsammanin fitowar fina-finai kamarsa ko ma waɗanda suka fi shi. Duk da cewa fina-finai kaɗan furodusoshin suka sami damar yi, amma a cikinsu akwai masu kyau da kuma akasin haka. Abu ne a fili cewa wannan cutar ta kawo tsaiko wa abubuwa da dama a Kannywood. A taƙaice dai, waɗannan su ne fina-finan da nake ganin sun yi zarra. A kuma lura cewa yadda aka jera su ba yana nuna wani ya fi wani daraja ba ne. A matsayinsa na ci gaban Mati da Lado, wannan fim ɗin ya fara ne a wajen da Mati (Sadiq Sani Sadiq) yake ta gararamba a wani ƙauye bayan tserewar da ya yi daga Rimau. Shi da ɗan'uwansa Lado (Tahir I. Tahir) sun jima suna damfarar mutanen Rimau da sunan cewa su malaman addini ne. Daga baya kuma sai mutanen garin suka fatattake su bayan sun gano su waye su. Mati sai ya tsinci kansa a Zazzau, inda ya ci sa'a nan ne mahaifinsa ya yi rayuwa har ya bar dukiya mai tarin yawa a hannun wani amininsa. Sauran fim ɗin kuma duk ya ginu ne a kan yadda Mati yake ta ƙoƙarin samun wannan dukiyar ta kowace hanya. Yaseen Auwal ne ya ba da umarni, yayin da Rahama Sadau da kuma Sadiq Sani Sadiq suka shirya shi. Ba shakka wannan shiri ya sami karɓuwa saboda yadda Rahama Sadau da sauran abokan aikinta suka yi ruwa da tsaki wajen ganin ya karaɗe ko'ina. A fim ɗin, Bashir (Adam A. Zango) ya taso a hannun mahaifiyar da take sakalta shi har ya lalace, wanda daga baya ya koma shaye-shaye. Bayan ya gudu daga gida, sai ya dawo kamar wani mahaukaci. Wata rana, Nabila (Aisha Tsamiya), wacce ƴar manyan mutane ce, ta kawo gyaran mota a kusa da bolar da Bashir da abokansa suke shaye-shayensu. Shi kuwa sai ya zo garejin ya roƙi makaniken da su taimaka masa da abinci kamar yadda ya saba. Sai suka kore shi, saboda ba wa kwastomarsu kariya. Ita kuma sai ta tausaya masa. Ta yi ƙoƙari wajen nemo shi tare da dawo da shi yanayi mai kyau kamar yadda yake kafin ya fara shaye-shaye. Daga baya sai ta fara sonsa, har ta ce masa ya aure ta—mahaifinta kuwa ya yi fatali da wannan batu. Bayan ta yi hatsari ta koma tafiya a keken guragu, sai wanda za ta aura ya guje ta. A nan ne fa mahaifinta ya fahimci cewa ba mai auren ƴarsa sai mai sonta tsakani da Allah—wannan kuwa ba kowa ba ne illa Bashir. Duk da cewa labarin ba wani sabon abu ba ne da ba a taɓa yinsa ba, amma yadda aka shirya shi ya cancanci yabo. Sadiq N. Mafia ne darakta. Abdul Smart kuma shi ne furodusa. Alaƙar fim mai gamsarwa tsakanin Zango da Tsamiya a fili take, sannan yadda suka nuna ƙwarewa a cikin shirin abin a jinjina musu ne. Alhaji Sammani (Rabi'u Rikadawa) wani attajiri ne wanda ke zaune lafiya da iyalansa. Ba zato ba tsammani sai ya faɗa son wata matar aure, Karima (Balkisu Shema), wacce ta yi haƙuri take zaune da mijinta, Badamasi (Ali Nuhu), wanda ba kuɗi ne da shi ba. Ta ƙi amincewa da soyayyar Sammani. Bayan aminiyarta (Fati Washa) da mahaifiyarta da mijinta sun matsa mata lamba, sai kawai ta miƙa wuya. Fim ɗin a cike yake da cakwakiya, amma kuma ya haɗu. Ƙarshensa zai iya sa mutane su koyi irin wannan ɗabi'a duk da cewa Kannywood na cikin al'umma da ke taka-tsantsan da tarbiyyar al'ada da kuma ta addini. Sunusi Oscar 442 ne y aba da umarni. Alhaji Sheshe kuma ya shirya fin ɗin. Aminu Sharif da Fati Washa sun taka rawar gani. Rabiu Rikadawa ma ya nuna bajintarsa a wannan shirin. Wannan shirin ya fita daban daga sauran fina-finan da ake yi a Kannywood. Labari ne a kan wani mai matsalar ƙwaƙwalwa, wato Umar (Umar M. Sharif), wanda ake masa gwajin lafiyar ƙwaƙwalwa. A farkon fim ɗin an nuno shi yana soyayya da Fati (Fati Kinal), wadda daga baya ta rasu. Da abin ya dame shi, sai kawai ya yi ta-maza ya mance da ita, ya koma makaranta har ya kammala. Bayan ya tafi bautar ƙasa (wato NYSC) a Jigawa, sai ya ga waccar Fatin dai, amma kuma ta nuna ba ta ma san shi ba. Ya yi iya ƙoƙarinsa don tunatar da ita rayuwar da suka yi a baya. Sai dai da yawa daga cikin masu kallon fim ɗin sun ƙalubalanci yadda aka tafiyar da shirin. Nuna al'amura mabanbanta guda biyu da aka yi—duk da cewa suna da alaƙa—a ɓangare guda, za a iya cewa ma'ana ba ta fito ba, a ɗaya ɓangaren kuma, za a iya cewa bai kama hankali ba. Hakanan wasu wurare a fim ɗin sun yi kama da wani fim mai suna Hafeez wanda duk furodusa ɗaya ne ya yi su, sannan ƴan wasan da suka yi wannan su suka yi wancan. Kamal S. Alkali shi ne darakta. Bashir Maishadda kuma shi ne furodusa. Voiceless fim ne da yake magana game da ta'addancin Boko Haram na sace ƴan matan Chibok. Labari ne a kan wani mai suna Goni (Adam Garba) da kuma Salma (Asabe Madaki)—waɗanda ""Sojojin Aljanna"" suka yi garkuwa da su. Duk da cewa soyayyarsu ta taimaka wajen gina labarin, amma ba ita ce ginshiƙi ba. Abin da dai shirin ya ta'allaƙa a kai shi ne, ta'addanci da abubuwan da yake haddasawa. Fim ɗin ya sha yabo daga waɗanda suka kalle shi—Musulmi da Kirista—saboda yadda ya fito da irin wannan maudu'i mai cike da sarƙaƙiya. Duk da cewa sunan fim ɗin da Turanci ya fito, zantukan cikinsa da Hausa aka yi su. Da yawan jaruman fim ɗin Hausawa ne, amma waɗanda suka shirya shi ba Hausawa ba ne: daraktan shi ne Robert O. Peters, furodusa kuma Rogers Ofime. A taƙaice dai, wannan kamar ƙalubale ne ga mutanen Kannywood da yawanci suke satar fasaha daga Bollywood duk da cewa ga abubuwa da dama a kusa da su da ya kamata su yi fim a kai. The Milkmaid shi ma dalilin Boko Haram da kuma wani hoton matan Fulani masu sayar da nono a bayan naira 10 aka shirya shi. Najeriya ta miƙa shi ga Oscars (2021) a matsayin wanda ta zaɓa don shiga gasar ƙasa da ƙasa inda za a zaɓi fim ɗin da ya fi kowanne zarra. Wannan fim shi ne na biyu da ya taɓa zuwa wannan matakin, bayan Lionheart na Genevieve Nnaji, amma kash, bai samu karɓuwa ba. The Milkmaid, wanda aka shirya shi a Jihar Taraba, yana ba da labarin wata mata mai sayar da nono ne, wato Maryam Booth, wacce ƴan Boko Haram suka sace mata ƴar'uwa. Duk da ban kalle shi ba, amma miƙa shi da Najeriya ta yi don ya shiga gasa ya nuna cewa ya dace na ƙirgo shi a nan. Ba Hausawa ba ne suka yi shi, amma zantukan ciki da Hausa aka yi su. Sannan tallen fim ɗin kawai ya nuna cewa zai ƙayatar. Wataƙila wannan zai iya zama wani ƙalubale ga masu shirya fim a Kannywood, domin wannan ma Desmond Ovbiagele ne ya rubuta shi, sannan shi ne daraktan kuma furodusa a lokaci guda. Wannan kuma labarin wasu ma'aurata ne, Yusuf (Yakubu Mohammed) da kuma Zahra (Maryam Booth), waɗanda ɗansu, wato Jalil, ya kamu da rashin lafiya har aka buƙaci naira miliyan 33 domin yi masa aiki. Su kuma ba su da wannan kuɗin duk da sun nemi taimako ta intanet. Shi kuwa Yusuf ya ƙi bin haramtacciyar hanya don nemo wannan kuɗi. Ashe hakan bai yi wa mahaifiyarsa daɗi ba. Zahra ma'aikaciyar gidan talabijin ce sannan tana da aboki, Jazzy (Sadi Sawaba), wanda yake neman kuɗi ido-a-rufe don ya biya bashi. Saboda haka sai Jazzy da surukar Zahra suka yi ƙaryar an yi garkuwa da ita surukar saboda kawai su sami kuɗi a wajen Yusuf da Zahra da kuma wan Yusuf (attajiri) wanda a farko ya ƙi taimakonsu saboda rikicin cikin gida. Fim ɗin yana da wasu ƴan matsaloli, kamar su ƙawance da ke tsakanin Zahra da Jazzy, rashin bayyana dalilin da ya sa Jazzy ke maitar kuɗi, rashin cigaban wasu wurare, da sauransu. Duk da haka, shirin ya yi kyau. Sannan kuma wannan ma ba Hausawa ne suka yi shi ba amma cikin harshen Hausa aka yi shi. Yawanci jaruman fim ɗin Hausawa ne. Leslie Dapwatda ne daraktan yayin da Kelly D. Lenka ne furodusa."	https://www.bbc.com/hausa/rahotanni-55448311
sports	Shin ta fara ƙare wa Cristiano Ronaldo?	"Burin Cristiano Ronaldo ya zo karshe a gasar cin Kofin Duniya, sai dai ko ita ma sana'arsa ta kwallon kafa ta zo karshe? Bayan cacar baki da kocinsa, Ronaldo ya koma benci a Portugal kuma daga karshe aka fitar da kasar a zagayen kwata fayinal na Gasar Kofin Duniya. Ba-zatan da Maroko ta yi wa Portugal ya sa dan kwallon mai shekara 37 ya shiga cikin damuwa. Mutane na tunanin inda zai koma taka leda bayan raba garin da ya yi da Manchester United. A makonnin da ke tafe za a san makomarsa a kungiyance da kuma kasarsa. Ronaldo ya bar United kafin a soma Gasar Kofin Duniya, kuma ya soma gasar a Qatar da kafar dama. Ya ci kwallo a bugun fenariti a wasansu da Ghana lamarin da ya sa ya zama dan wasa na farko da ya ci kwallo a Kofin Duniya biyar a jere. Daga nan sai abubuwa suka sauya saboda a wasanni biyu a jere bai ci kwallo ba kuma sai ya yi cacar baki da kocinsa Fernando Santos bayan an cire shi a wasansu da Koriya ta Kudu. A karon farko tun shekara ta 2008, Ronaldo ya zauna a benci a wasan Portugal, kuma a wasan ne matashin dan kwallo Goncalo Ramos ya fito da kansa inda ya ci kwallo uku a nasarar da suka yi a kan Switzerland. Dan kwallon ya lashe kyautar Ballon d'Or har sau biyar. Ronaldo ne ya fi kowane dan kwallo a Portugal buga wa kasar kwallo inda ya buga mata sau 195 sannan ya ci kwallo 118. Sau 10 kacal Ronaldo ya taba kwallo a wasan Portugal da Maroko kuma bai kai harin cin kwallo ba har sai a minti na 91. Koda yake bai nuna gajiya ba amma kuma kwallon ba ta kaiwa gare shi. Da aka tashi wasan, ya gaisa da wasu 'yan wasa kafin ya wuce yana kuka. Kocinsa Santos ya musanta rashin jituwa da Ronaldo inda ya ce "" bana tunanin abin da ya faru da Cristiano shi ne ya jawo mana rashin nasara."" Sun nuna hadin kai a cikin tawagar Portugal amma akwai tambayoyi game da makomar Ronaldo. Ko a ce Santos ya bar Portugal ko kuma ya tsaya, abin da yake a zahiri shi ne cewa Ronaldo ba abin yarwa bane. Ya jagoranci kasar ta lashe babbar gasa a karon farko a tarihi watau Euro 2016. Magoya bayan Portugal da dama sane da rigar kwallo irinta shi watau 'Ronaldo 7' a filin wasa sun yi ta jinjina masa. Bamu san yadda za ta kaya ba amma kuma bisa dukkan alamu bai zai je gasar cin kofin duniya a karo na shida ba. Gasar da ke gaba ita ce ta Euro 2024 kuma wata kila ya gwada sa'a. Kungiyoyi da dama sun nuna sha'awar sayen Ronaldo idan aka bude kasuwar musayar 'yan kwallo a ranar 1 ga watan Janairu ciki har da Al-Nassr ta Saudiyya wacce ta yi masa tayin makudan kudade."	https://www.bbc.com/hausa/articles/cv29z7l7kmmo
business	Za a saki mutumin da ya saci dala 50.75 bayan shekara 36 a daure	"Alkalin wata kotu da ke Alabama na kasar Amurka ya umurci da a saki wani mutum wanda ya yi fashin kudi dalar Amurka 50.75, kwatankwacin Naira dubu 19, daga daurin rai-da-rai da ake masa. An yanke wa Alvin Kennard mai shekara 58 a duniya hukunci mai tsanani na dauri, ne a karkashin wato doka da aka bullo da ita a shekarar 1970, domin zama darasi ga masu son maimata irin laifukan da suka aikata. Hukuncin dai ya janyo harzuka daga 'yan'uwa da aminai, wadanda su ne suka ci gaba da ziyartar sa a gidan yari tun bayan da aka yanke masa hukuncin. Lauyar da kare Kennard ta ce ya yi matukar murna da wannan mataki, kuma zai samu kulawa ne daga 'yan uwansa. Ta kuma ce yana son ya koma aikin kafinta da yake yi kafin a daure shi. A shekarar 1983 ne lokacin da Kennard ke da shekara 22 a duniya, ya yi amfani da wuka wajen yin fashi a wani gidan burodi. Duk da cewa babu wanda ya raunata, amma an yanke masa hukuncin dauri na ra-da-rai kai-tsaye. Kafin wannan lokaci ya taba amsa laifin yin wata satar, wanda hakan ke nufin ya saba dokar hukunta wadanda ke maimaita aikata laifuka. Yanzu haka dai an sauya dokar, yadda za a iya sakin wanda aka daure a karkashinta. Lokacin da ya bayyana a gaban alkali sanye da kayansa na fursuna, Kennard ya shaida wa alkali cewa ya amince da hukunci da aka yanke masa na laifin da ya aikata. Aminai da 'yan uwansa sun rungume shi bayan hukncin da kotun ta yanke na sakin sa. ""Dukkanin mu mun zubara da hawaye"" in ji wata 'yar'uwarsa Patricia Jones. Ta ce yana ta maganar cewa yana son a sake shi tsawon shekara 20 da suka gabata."	https://www.bbc.com/hausa/labarai-49533450
entertainment	Hotunan Harry da Meghan a fitarsu ta aiki ta karshe a gidan sarauta	"Yarima Harry da mai dakinsa Meghan sun yi fitarsu ta karshe a bainar jama'a a hidimar da sukan yi a matsayinsu na iyalan gidan sarauta a wajen wani taron addu'a da aka shirya a kan ranar Common Wealth a Mujami'ar Westminster Abbey ta birnin Landan. Yarima Harry da Meghan sun isa wajen Sarauniya - wadda ita ce shugabar Common Wealth - Yariman Wales, da mai matsayin 'Duchess' ta Cornwall da 'Duke' da 'Duchess' ta Cambridge a Mujami'ar tsakiyar birnin London. A ranar Asabar, ma'auratan sun halarci bikin kade-kade na Mountbatten a babban zauren taro na sarauta, wato Royal Albert Hall a birnin London, inda aka yi masu yabo da tafi. Daga ranar 31 ga watan Maris ba za su daina gudanar da ayyuka a madadin Sarauniya ba. Cikin wata 12 za a sake duba shiriye-shiryen da aka yi. A ranar Juma'ar makon da ya gabata, Meghan ta gana da dalibai a Dagenham da ke gabashin London, don halartar bikin Ranar Mata ta Duniya. Ana iya ganinta a hoto na kasa, tana yin alamar daidaito tare da dalibai, domin alamta daidaito. A wani jawabi da ta yi, ta shaida wa daliban makarantar cewa: ""Duk yadda kake jin kai karami ne, ko kake jin kana kasa a matakin daukaka, ko da kuwa mene ne launin fatarka, ko mene ne jinsinka, kana da damar fadar albarkacin bakinka, kuma tabbas kana da 'yanci yin magana a kan abin da yake daidai''. Wannan rana ce kuma , Yarima Harry ya gana da zakaran 'Formula 1' na duniya, Lewis Hamilton a lokacin ziyarar da ya kai a hukumance don bude gasar tseren motoci ta ''Silverstone Experience''. Yammacin da ya gabata, masu rike da matsayin sarautar ta Sussex sun ja hankalin manema labarai yayin da suka halarci wani bikin bayar da kyautar yabo ta gidauniyar 'Endeavour' a gidan Mansion da ke birnin Landan, inda dandazon masu daukar hoto ke kokawar daukar hoto. Hoto na sama daga Samir Hussein na Harry da Meghan ne suna yi wa juna kallon kuda, ya sami yabo a dandalin sada zumunta na intanet. Ma'auratan sun halarci wajen bikin murnar nasarorin da tsofaffin sojojin da ba su lafiya da wadanda aka raunata. Wannan shi ne karon farko da suka bayyana tare tun bayan da aka bayar da sanarwa a cikin watan Janairu cewa za su sauka daga matsayin manyan gidan sarauta An bai wa ma'auratan kyautar yabo, tare da wani wanda ya sami nasara, wanda ya nuna murnarsa ta hanyar bayyana aniyarsa ta auren wata wadda yake kauna a wajen taron. Ana iya ganin Harry da Meghan da wani dan wasan kwaikwayo Ross Kemp a hoto na kasa suna tafi game da  wannan bayyana aniyar auren. Harry, wanda ya kwashe shekara 10 yana aikin soja, zai ci gaba da rike mukamansa na Manjo, da Laftanar Kwamanda, da Sukwadaran Lida yayin da ya janye daga hidimar gidan sarauta, amma kuma za a dage matsayinsa na girmamawa na soja. Ma'aurata sun yi niyyar rarraba lokacinsu tsakanin Birtaniya da Arewacin Amurka, kuma mia magana da yawunsu zai kasance a Birtaniya a kai a kai. Za su kuma ci gaba da rike lakabobinsu na 'masu alfarma', amma ba za su rika amfani da su ba. Za su kuma daina yin amfani da alamar tasu ta ""SussexRoyal"" daga lokacin bazarar wannan shekara ta 2020. A wajen wata sabgar kuma da suka aiwatar ba da daewa ba, yariman ya hadu da mawakin nan Jon Bon Jovi a ranar 28 ga watan Fabrairu a wani dakin daukar wake-wake da ke titin Abbey a birnin Landan, yayin da suka sake daukar hoton bayan wani faifan waka a wajen da jama'a ke keytara titi. Jon Bon Jovi da yarima suna magana da makirufo lokacin da ake sake daukar wata waka. Ana kuma sa ran Yarima Harry ya kasance a wajen tseren famfalakin birnin Landan da za a yi a cikin watan Afrilu a matsayinsa na uban kungiyar gasar, yayin da shi da Meghan za su halarci wata sabgar wasannin a Netherlands a cikin watan Mayu mai zuwa."	https://www.bbc.com/hausa/labarai-51836995
business	Ya za a yi da tsoffin kuɗin da za a sauya a Najeriya?	A ranar Laraba 26 ga watan Oktoban 2022 ne,  Babban Bankin Najeriya ya sanar cewa zai sauya fasalin takardun manyan kuɗin ƙasar daga naira 200 zuwa sama. Gwamnan bankin Godwin Emefiele ya ce za su yi hakan ne bisa buƙatar gwamnatin tarayya da kuma amincewar Shugaban ƙasar Muhammadu Buhari inda matakin, zai shafi takardar naira 200 da naira 500 da kuma naira 1000. B﻿ankin ya ce za a yi wannan sauyi ne domin rage yawan kuɗin da ke yawo a hannun jama'a da rage hauhawar farashi da kuma magance yin jabunsu. A dangane da hakan ne bankin ya bukaci masu kuɗi a hannu su mayar da su bankuna cikin ƙasa da kwana 50. Haka kuma CBN, ya ce ce sabbin kuɗaɗen da za a samar za su fara yawo a hannun mutane daga ranar 15 ga watan Disambar 2022. Ya ƙara bayani da cewa za a ci gaba da amfani da tsofaffin kuɗaɗen har nan da ranar 31 ga watan Janairun 2023. A﻿ shekarar 2014 Babban Bankin ya sauya takardar naira 100 domin murnar cikar Najeriyar shekara ɗari daya da Turawan mulkin mallaka suka haɗe kudanci da arewacin ƙasar a 1914. Bayan wa'adin da bankin ya sa na 31 ga watan Janairun sabuwar shekara, mutane ba za su iya amfani da tsofaffin takardun kuɗaɗen ba kuma. A﻿ bayanan da bankin ya bayar ya ce, dukkanin bankunan da ke da waɗannan takardun kuɗi a yanzu suna iya fara mayar da su CBN ba tare da ɓata wani lokaci ba. G﻿wamnan bankin ya ce,  duk bankin da ya fara kaiwa shi za a fara bai wa sabbin takardun. Y﻿a shawarci jama'a masu mu'amulla da bankuna waɗanda suke da kuɗaɗen a hannunsu da su fara kaiwa asusun ajiyarsu a bankunan domin a samu damar sauya su da wuri. A﻿ sakamakon matakin ana sa ran dukkanin bankuna su bar cibiyoyinsu na tattara kuɗaɗe a bude daga Litinin zuwa Asabar, saboda wannan shi ne zai bayar da dama ga jama'a su mayar da kuɗaɗen a kan lokaci. D﻿omin hanzarta sauyin, Babban Bankin na Najeriya ya dakatar da cajin kuɗin da ake biya na ajiye kuɗaɗe a bankuna. S﻿ulai daya ( Kwabo 12) da 1 Penny wato Kwabo 1 da kuma 1/10, kuma bankin ƴan kasuwa mai suna Bank for British West Africa shi ne yake rarraba kuɗin har zuwa 1912.	https://www.bbc.com/hausa/articles/c998xy5j8eno
entertainment	...Daga Bakin Mai Ita tare da Farida Jalal	Danna hoton da ke sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 94, BBC ta tattauna da Farida Jalal, wata tsohuwar fitacciyar ƴar wasan fim, inda ta amsa tambayoyin da suka shafi rayuwarta.	https://www.bbc.com/hausa/media-61167916
politics	'Gwamnati ba ta yi aikin kashi 20 ba na kasafin kudin 2019'	"Masana tattalin arziki a Najeriya na nuna shakku kan aiwatar da kasafin kudin kasar na 2020, inda suke ganin kasafin kudin ka iya fuskantar matsala. Farfesa Nazifi Darma, masanin tattalin arziki kuma malami a jami'ar Abuja ya shaida wa BBC cewa ""har yanzu ba a cimma kashi 20 cikin dari  na ayyukan da aka ware kudadensu ba a kasafin kudin 2019."" Ya ce dukkan harkokin kasuwanci na cikin gida na da alaka ne da yadda gwamnati ke kasafin kudinta da kuma yadda take kashe kudin. A ganin farfesan, jinkiri wajen aiwatar da kasafin kudin, yakan zama tarnaki ga masu kanana da matsakaitan sana'o'i, har ma da manya-manyan. Ya ce ""idan aka yi la'akari da yadda wasu kasashe masu tasowa irin su Brazil da Indonesia ke kasafin kudinsu, wanda ya ninninka na Najeriya kuma al'ummarsu ba su kai na Najeriya yawa ba, a iya cewa kasafin kudin ya gaza. ''Amma idan kuma aka yi duba da abin da al'ummomin kasashe ke bayarwa a matsayin haraji, sai ka ce nan kuma 'yan kasa sun gaza, domin tasiri da kuma abin da gwamnati ke kashewa ya ta'allaka ne ga abin da take samu daga ciki da kuma wajen kasarta.'' Ya ce a cikin gida haraji ne babbar hanyar samun kudin shigar gwamnati, to idan ka kwatanta da ma'auni da ake da shi na duniya za ka ga Najeriya na cikin kasashe da ke da karancin biyan haraji da bai kai kashi 10 cikin 100 ba, na karfin tattalin arzikin kasar. ''To dole idan ka kwatanta da wasu kasashe da kuma abin da suke samu, sai ka ga ba kai wa gwamnatin adalci ba in kace ta gaza kai tsaye.'' Da aka tambaye shi hanyoyin tattara harajin sai ya ce ""Dole a matsa kan gano inda kudaden harajin da ake karba ke zirarewa, a kuma fara karbar wadanda ba a karba ba a baya. ''A tabbatar mutane za su ga ni a kasa cewa kudaden harajinsu da ake karba ga ayyukan da ake dasu.'' Farfesan ya bayyana cewa ''idan aka yi la'akari da kasafin kudin za a ga akwai tsare-tsaren da gwamnatin ta gabatar kamar ""Social Investment Programs"" wato ayyukan tallafawa al'umma, kudaden da gwamnatin ta ware suna da yawa, shi ya sa ta kirkiri ma'aikata ta musamman don tabbatar da hakan."	https://www.bbc.com/hausa/labarai-50903086
sports	Sadio Mane: Bayern Munich za ta sayi dan wasan Liverpool a kan £35m	Liverpool  ta amince ta sayar wa Bayern Munich dan wasanta Sadio Mane a kan euro 41m (£35.1m). Munich za ta biya euro 32m (£27.4m) kan dan wasan tare da karin euro 6m na tsarabe-tsarabe bisa shigarsa wasanni da kuma karin euro 3m idan ya yi kwazo. Sau biyu Liverpool tana yin watsi da tayin da Bayern ta yi mata kafin ta amince ta sayar da dan wasan mai shekara 30, wanda kwantaraginsa da Reds za ta kare a bazara. Liverpool ta saye shi  daga Southampton a shekarar 2016 a kan £31m da karin £2.5m na tsarabe-tsarabe. Tun daga wancan lokacin, Mane ya zura kwallaye 90 na Gasar Firimiya a wasannin da ya yi wa kungiyar sannan ya kammala kakar wasan da ta wuce da cin kwallaye 23 a gasa daban-daban da ya yi wa Liverpool. Labarin barinsa Liverpool ya fito ne ranar Talata lokacin da kungiyar ta bayyana sayen dan wasan gaban Uruguay Darwin Nunez daga Benfica a kan £64m. Mane yana cikin 'yan wasan da suka bayar da gudunmawa sosai wajen nasarar Liverpool a shekarun baya bayan nan, tare da 'yan wasan gaba Mohamed Salah da Roberto Firmino, wadanda dukkansu suke da shekara 30 a duniya. 'Yan wasan uku sun taimaka wa kungiyar wajen daukar kofin Zakarun Turai a 2019 da kuma kofin Gasar Firimiya ta Ingila, wadda suka shekara 30 ba su dauka ba. Wannan shekarar ta kasance mai muhimmanci ga Mane, domin kuwa ya lashe gasar cin Kofin Afirka  da kasarsa ta Senegal sannan ya taimaka wa Liverpool wajen daukar kofin Carabao da FA sannan suka zo na biyu a Premier League da Champions League. Ana sa ran Mane zai maye gurbin Robert Lewandowski a Bayern, yayin da dan kasar ta Poland yake shirin barin kungiyar kuma ana rade radin zai tafi Barcelona.	https://www.bbc.com/hausa/wasanni-61832951
technology	Bidiyo: Yadda aka ƙirƙiri manhajar kai ƙara kan cin zarafi a gidajen aure da aikata fyade	Latsa wannan alamar hoton na sama domin ganin yadda ake shigar da korafin cin zarafi ta hanyar amfani da manhaja a wayar hannu. Batun cin zarafi musamman ga 'ya'ya mata a arewacin Najeriya wani abu ne da ba kasafai ake daga shi ba ballantana har a yi wa tufkar hanci saboda al'ada. Mazaje kan doki matansu ko zagi ko kuma nau'in kuntatawa da cin zali amma matan kan jure irin wannan yanayi sakamakon al'adar da Bahaushe ke cewa 'Aljannar Mace na karkashin mijinta'. A kan samu yanayin da matan su ma kan ci zarafin maza duk da cewa hakan ba abu ba ne da yake faruwa yau da kullum ba. Har wa yau, cin zarafin kananan mata musamman ta hanyar fyade batu ne da ya kamata a kwarmata domin samun dauki da bin hakkin wadda aka zalunta. Hakan ne ya sa Khadijah Muhammad Awwal wadda lauya mai kare hakkin mata bisa hadin gwiwar wani kamfanin fasaha suka kirkiro manhajar da mutum zai iya gabatar da korafe-korafensa ba tare da wadanda ba ya son su sani sun sani ba. Sanarwa: Mun fara wallafa wannan labari ranar 8 ga watan Nuwamba, mun sabunta shi a yau albarkacin ranar yaƙi da cin zarafin mata ta duniya.	https://www.bbc.com/hausa/media-54734925
religion	Ku San Malamanku tare da Malam Yakubu Musa	"Latsa hoton da ke sama don kallon bidiyon: Malam Yakubu Musa, shi ne shugaba na farko na majalisar Shari'ar Musulunci a Najeriya mai suna Supreme Council for Shari'a in Nigeria kuma masanin Shari'a wanda ya yi karatu a wurare daban-daban. Malamin, wanda ɗan ɗariƙar Tijjaniyya ne a baya, shi ne shugaban ƙungiyar Izala na Jihar Katsina ya zuwa lokacin haɗa wannan rahoton. An haifi Yakubu Musa a garin Gagaryaga da ke cikin Ƙaramar Hukumar Gwaram - ta Jihar Jigawa a yanzu - ranar 1 ga watan Janairun 1950. Ya yi karatun Alƙur'ani a garuruwan Kano da Jigawa da Katsina da Jos. Yanzu mazaunin Katsina ne, inda ya shafe kusan shekara 40 a garin. Iyayen Malam Yakubu sun kai shi birnin Kano tun yana shekara bakwai da haihuwa domin ya ci gaba da karatun Alƙur'ani a wajen ƙanin mahaifinsa mai suna Malam Mamuda, wanda aka fi sani da Malam Mudi a unguwar Karofin Zage. Bayan ya fara karatun Iziyya da Risala, sai malam ya koma gida domin taya mahaifinsa aiki. Ya ci gaba da karatu a hannun Malam Yahaya Tamaji a garin Gwaram wanda ke cikin Jihar Jigawa a yanzu, inda ya karanta litattafai da dama. Ya koma garin Jos na Jihar Filato a shekarar 1970 domin yin kasuwanci, amma sai ya ɓige da ɗorawa da karatu a hannun malamai guda uku. Ya shiga makarantar dare mai suna Misbahudden. An zaɓe shi a cikin ɗalibai mafiya hazaƙa kuma aka buɗe musu ɓagaren sakandare, inda suka ci gaba da karatun Ƙur'ani da Nahawu da Tafsiri a wajen wani malami ɗan ƙasar Bangaledash. A shekarun 1980 malam ya samu tallafin karatu zuwa Masar amma bayan ya yi shawara da jagoran ƙungiyar Izala, Mahmud Abubukar Gumi, da kuma iyalinsa sai ya fasa tafiya. Daga bisani ya shiga kwalejin Shari'a ta Katsina, inda ya samu difiloma a Shari'a. 'Na gode wa Allah da ya sa na bar ɗarika' ""Gaskiya babu abin da nake murnarsa kamar yadda Allah ya fitar da ni daga ɗariƙa ya sanya ni cikin mabiya Sunnar Annabi,"" a cewar Malam Yakubu Musa. Malam ya ce karatun da ya fi masa tasiri a rayuwarsa shi ne Alƙur'ani. Wannan dalili ne ya sa malamin da ya fi tasiri har wa yau a rayuwarsa shi ne Muslim Khan, ɗan asalin Shehin malamin ya ce ya yi sana'o'i da yawa da suka haɗa da ƙira, wadda ya koya a Kano. Bayan ya koma Gwaram, ya yi sana'ar fenti da kuma ƙera akwatuna, har ma ake kiran sa da Malam Yakubu Mai Adaka. Komawarsa garin Jos ke da wuya, sai ya shiga sana'ar hayar keke. Kazalika, ya yi sana'ar faci da kuma sayar da taya, inda suka dinga sayo su daga wasu jihohi suna sayarwa a matsayin sakanhan. Ya zuwa lokacin wannan hira, Malam Yakubu Musa na da mata uku da 'ya'ya 26 - maza 15 da kuma mata 11. Kazalika, malam na da jikoki kusan 80."	https://www.bbc.com/hausa/shirye-shirye-na-musamman-57272636
