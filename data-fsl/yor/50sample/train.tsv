sports	Kashimawo Laloko: Gbajúgbajà akọ́nimọ̀ọ́gbá eré bọ́ọ̀lù Laloko tó ṣàwárí Mikel Obi àti Osaze dágbére fáyé	Iku ṣeka, iku doro. Iku ti mu ọga agba tẹrẹ ri ni ajọ to n ri si ere bọọlu afẹsẹgba lorilẹede Naijiria, NFF, Kashimawo Laloko lọ. Ọkan lara awọn ọmọkunrin rẹ, Adewale lo kede pe ile iwosan Sacred Hearts Catholic Hospital niluu Abeokuta ni Laloko ku si lọjọ Aiku lẹni ọdun mẹrindinlọgọrin. Yatọ si wi pe, Laloko kii fọwọ sori ahọn sọ, o ṣiṣẹ takun takun lati mu ilọsiwaju ba gbajugbaja ileeṣẹ ikọni ni bọọlu afẹsẹgba Pepsi Football Academy. Ọpọ awọn agbabọọlu to di ilumọọka lonii lo jade lati Pepsi Football Academy. Awọn agbabọọlu bii Mikel Obi, Osaze Odemwingie, Soga Sambo, Elderson Echejile, Joseph Akpala ati Yinka Adedeji ati bẹẹ bẹẹ lọ lo jade ni Pepsi Academy. Koda Laloko ṣe akọnimọọgba ẹgbẹ agbabọọlu orilẹede Gambia nigba aye rẹ. Awọn ẹbi ti kede pe wọn yoo sin Laloko to jẹ Olori Parakoyi ilu Egba si ile rẹ to wa lagbegbe Gbonagun niluu Abeokuta.	https://www.bbc.com/yoruba/afrika-56567788
sports	Gómìnà Sanwo Olu ní òun kò sanwó ẹbùn N41.4m fagbábọ́ọ̀lù Super Eagles	''Orukọ Sanwo Olu maa n ta iroyin daadaa; amọ, lori eleyi ti wọn gbe wi pe mo san owo ẹbun fawọn Super Eagles, irọ pọnbele ni'' Idahun re e ti Gomina ipinlẹ Eko fọ lori ọrọ to n ja ranyin-ranyin pe o ta agbabọọlu kọọkan lara ikọ Super Eagles Naijiria lọrẹ ẹgbẹrun marun un dọla. Ninu ifọrọwanilẹnuwo pẹlu igbakeji agbẹnusọ rẹ, ọgbẹni Gboyega Akosile,  o ni Gomina Sanwo Olu lọ si Egypt lootọ amọ ko ṣadehun tabi fun awọn Super Eagles lowo kankan. ''Irọ patapata ni iwe iroyin gbe. Ko si nnkan to jọ pe Gomina ipinlẹ Eko fun awọn Super Eagles ni owo moriwu.'' ''O jẹ iyalẹnu pe iru iwe iroyin nla bi Punch yoo gbe ahesọ iroyin bayi.'' Lẹyin ifẹsẹwọnsẹ ikọ agbabọọlu Super Eagles Naijiria ti wọn ti gbewuro soju Cameroon lati tẹsiwaju ninu idije Afcon 2019 ni iroyin naa bẹrẹ si nija pe Sanwoolu fun wọn lowo. Ọrọ yi mu iriwisi ọtọọtọ wa loju opo Twitter ti awọn kan si n bẹnu atẹ lu gomina pe ko na owo si ibi to yẹ Ero otọọtọ ni ọrọ owo naa n bí Koda awọn ẹgbẹ oṣelu PDP ni ipinlẹ Eko, gẹgẹ bi ohun ti Akosile sọ, kun awọn to gbe iroyin ẹlẹjẹ yi. ''Owo ti awọn ti ẹ wa sọ gọbọi. Wọn ni $470m ni Gomina na lati gbe ara rẹ ati awọn ọmọ ẹgbẹ APC lọ wo idije AFCON ni Egypt. ''Bawo ni Gomina ṣe fẹ na aduru owo yẹn nigba to ṣe wi pe ọmọ igbimọ lasan ti aarẹ gbe dide lọ si Egypt ni?'' O tẹsiwaju pe Sanwo Olu kan kọwọrin pẹlu igbimọ naa lọ si Egypt ni gẹgẹ bi ''ẹgbẹ alatẹwọ''	https://www.bbc.com/yoruba/ere-idaraya-48014768
entertainment	Kí ló mú Portable sún sínú pòsí lọ sóde eré?	Gbajumọ olorin takansufe nni, Habeb Okikiola, ẹniti gbogbo ẹniyan mọ si Portable Ọmọ Olalomi, lo tun ti gbe ara mi jade lẹyin to wọle si gbọngan ere ninu posi ni ile orin Fela niluu Eko. Portable, ni asalẹ Ọjọru kọ ọrin fun awọn ololufẹ rẹ ni gbọngan Fela Shrine niluu Eko. Ohun iyalẹnu ati ifoya lo bade nigba ti awọn ọkunrin mẹrin kan gbe posi wọle si gbọngan naa, ti Portable si jade lati ninu posi ọhun. Ninu fidio fọnran kan to gba ori ayelujara kan, Portable lo gbe ara rẹ sinu posi, ti awọn ọkunrin mẹrin si gbe posi ọhun wa si gbọngan ti yoo ti ṣe ere fun awọn ololufẹ rẹ. Eyi ki n ṣe igba akọkọ ti Portable yoo ṣe afihan ifẹ to ni si sisun ninu posi. Ọpọ awọn eeyan loju opo Twitter lo sọrọ lori iwuwasi Portable, bi awọn kan ṣe kan saara si ni awọn kan bu ẹnu atẹ lu bii o ṣe sun sinu posi. Sweetness Spa ni; “ Etutu ipari ọdun ni bonkẹlẹ, to ba mọ ko mọ.” Tolu Onyedikachi Gideon; “Eyi ni etutu ti Portable ṣe lati di olokiki ati ọlọla, awọn eletutu nikan lo ye. Onyekwena Chuks; “Ẹni to mu Portable wọ awujọ awọn olokiki ni lati tọrọ aforijin lọwọ awọn ọmọ Najiria. Chiamaka Favour Nnaeloka ni  “Ti Portable ba ku ni ọla bayi, awọn eeyan maa kanu rẹ. Ki lo de to fi n sun ninu posi nigba to si wa laye.	https://www.bbc.com/yoruba/articles/czk9regpy3xo
health	Adewale and Funmilayo Deaf couple taylor: Bí a ṣe tọ́ àwọn mọ wà dàgbà tí wọ́n ń sọ̀rọ̀ ya ni lẹ́nu	"""Àwọn ọmọ mẹ́tẹ̀ẹ̀ta táa bí ń gbọ́ran wọ́n sì le sọ̀rọ̀"". Yoruba ni ba o ku, iṣe o tan, eyi lo difa fun lọkọlaya yii ti wọn o jẹ ki ireti wọn o pin botilẹ jẹ pe odi ni awọn mejeeji. Adewale to jẹ ọkọ ṣalaye nipa fifi ọwọ rẹ sọ̀rọ̀ fun BBC Yoruba pe nigba ti wọn bi oun, oun le sọrọ, ""ṣugbọn nigba ti mo n dagba ni mo ni ijamba ọkada to fa bi mo ṣe di odi"". O ṣalaye pe igba ti wọn maa fi gbe oun de ile iwosan, ti wọ̀n tọju rẹ ti ara rẹ ya tan ni wọn ṣakiyesi pe ko le gbọ ọrọ mọ. Ilu Akure ni Adewale ati OluwaFunmilayo iyawo rẹ ti jọ da owo pọ ti wọn yan jọ yan iṣẹ ranṣọ-ranṣọ laayo. "" Mo gbọrọ lati kekere, igba ti mo dagba to ọmọ ọdun mẹsan si mẹwa ni mo ya odi"". Adewale ṣalaye pe ile iwe fun awọn odi to wa ni Akure lawọn ti pade. Ọmọ iṣẹ Adewale to n ṣe ongbufọ fun BBC Yoruba, Damilola Faroye ni ọga oun ninu iṣẹ telọ, Adewale lo kọ oun ni ọpọ nkan ti oun mọ nipa fifi ọwọ sọrọ bii odi titi ti oun ti gbayi ni ṣọọṣi oun toun maa n ṣe ongbufọ. Nibayii, Adewale ti n ran aṣọ igbalode ""suit"" ti awọn alakọwe maa n wọ to fi mọ oniruuru awọn aṣọ igba de igba. Ìdí rèé tí àwa lọ́balọ́ba fi dákẹ́ lórí ìṣẹ̀lẹ̀ ìkọlù Sunday Igboho - Oluwo tí Iwo Hàà! Yomi wàá ṣẹ̀wọ̀n o! Oò ṣe bí ọlọ́pọlọ rárá, ò kàn ń fi àṣírí Baba Ijesha àti Iyabo Ojo gòkè ni - Femi Branch Bimpe Oyebade tú àṣírí bí Yomi ṣe ń gbógun tìí torí ìbalòpọ̀ Sàdáńkátà! Ẹ̀yin ẹ̀létò ààbò, mo dúpẹ́ lọ́wọ́ yín fún ìkọlù sí ilé Sunday Igboho - Ààrẹ Buhari"	https://www.bbc.com/yoruba/57759931
sports	Leicester Cityvs Manchester United: Iheanacho lu Manchester United bí aṣọ òfi kúrò nínú ìdíje FA Cup	Yoruba lo maa n gbadura pe, iya aarọ tabi ti alẹ pe ki Eleduwa maa jẹ ki a jẹ ọkan kan ninu rẹ. Amọ, ọrọ ko ri bẹ fun ẹgbẹ agbabọọlu Manchester United lẹyin ti ẹlẹsẹ ayo, ọmọ Naijiria, Kelechi Iheanacho fi iya aṣaalẹ jẹ wọn ninu idije FA Cup ilẹ Gẹẹsi. Ami ayo meji ọtọtọ ni Iheanacho gba sawọn Man United ninu ifẹsẹwọnsẹ ti Leicester City ti digbaju ru Man U. Youri Tielemans naa gbayo wọle Man U fun Leicester ti Man U si fidi rémi rẹmi pẹlu ami ayo mẹta sẹyọkan. Mason Greenwood lo ja rabu rabu lati dayo kan pada fun Man U amọ ẹpa ẹpa ko boro mọ tori ọmi pọ ju ọka lọ. Nibayii, Manchester United ti ja lulẹ ninu idije FA Cup nigba ti Leicester pegede fun abala to kangun si aṣekagba ninu idije naa.	https://www.bbc.com/yoruba/ere-idaraya-56477352
entertainment	Femi Branch: Gbogbo dúkìá mi àti ti ìyá mi ni mo tà láti tọ́jú ẹsẹ̀ mi fún ọdún méjì	Gbajumọ osere tiata ni Femi Branch, to si ti kopa ninu ere tiata to le ni ọgọrun. Koda, onkọtan, adari ere ati osere tiata ni pẹlu, to si ti bẹrẹ isẹ ni ni ọgbọn ọdun o le diẹ sẹyin. Nigab to n ba BBC Yoruba sọrọ, Femi Branch ni isẹ agbẹjọro ni baba oun fẹ ki oun lọ ka nile ẹkọ fasiti amọ dipo bẹẹ oun yan isẹ ere tiata laayo ni. O fikun pe idi eyi ni baba oun se kẹyin si oun nitori ko nifẹ si bi oun se yan isẹ tiata laayo, ti awọn ko si ba ara awọn sọrọ fun ọdun meji ju bẹẹ lọ. Nigba to n salaye awọn ipenija to n koju awọn elere tiata, Femi Branch ni o dabi ẹni pe inu awọn eeyan maa n dun ti nnkan ba bajẹ fun awọn osere tiata, bẹẹ ni ololufẹ awọn ni araalu jẹ. O salaye pe awọn osere tiata kii se ẹbọra, bi awọn araalu si se n ni ipenija ara ati ọrọ aje naa ni awọn onitiata naa n ni, paapaa lori ọrọ igbeyawo. O tun fikun pe akoko kan tiẹ wa ti oun ni ijamba ni oko ere tiata lọdun 2011 ni alẹ. O ni ibi ti oun ti n fo lati ori ile ni oun balẹ, ti ẹsẹ oun mejeeji si kan, ti egungun mẹsan si fọ lẹsẹkẹsẹ. O ni odidi ọdun meji ni oun fi tọju ẹsẹ naa, ti oun si ta gbogbo dukia oun ati ti iya oun lati tsju ẹsẹ naa. O salaye pe oun ko kan pariwo fun araye lati tọrọ owotabi bẹbẹ fun iranwọ owo lagbo tiata nitori awọn ko fi bẹẹ nifẹ ara awọn lagbo tiata. O wa fidi rẹ mulẹ pe lootọ ni iwa ibanilopọ maa n waye ninu isẹ tiata, o si yẹ ki ẹgbẹ naa maa ja fun wọn.	https://www.bbc.com/yoruba/afrika-58418140
politics	Ondo election 2020: Igbákejì gómìnà Ondo, Agboola Ajayi ní lóòtọ́ lòun fẹ́ f'ẹgbẹ́ PDP sílẹ̀ láti jẹ́'pè aráàlú ṣùgbọ́n...	"Kii ṣe pe o ṣa dede wu igbakeji gomina ipinlẹ Ondo, awọn eeyan ni wọn n gun un ni kẹṣẹ pe ko fi ẹgbẹ oṣelu naa silẹ. Igbakeji gomina ipinlẹ Ondo, Agboọla Ajayi ṣalaye pe awọn araalu ni ipinlẹ Ondo ni wọn fẹ ki oun wa oko miran ṣan ki ala rẹ lati di gomina ipinlẹ naa lee ṣẹ. Ninu ifọrọwerọ pẹlu BBC News Yoruba, agbẹnusọ fun Agboọla Ajayi, ọgbẹni Ọkẹowo ni lẹyin ti esi ibo abẹle ẹgbẹ oṣelu ni ipinlẹ Ondo ti waye ti Jẹgẹdẹ si ti wọle lo ti gba fun Ọlọrun to si ti kii ku orire. Amọṣa igbe 'awọn eeyan ẹkun gusu ipinlẹ Ondo atawọn majẹobajẹ kan ni ipinlẹ naa ni o mu ki O bẹrẹ ijiroro ati igbesẹ lati kuro ni ẹgbẹ oṣelu PDP' Gẹgẹ bi o ṣe sọ, igbakeji gomina ipinlẹ Ondo naa ko tii kuro ni ẹgbẹ oṣelu PDP ṣugbọn yoo ṣi kuro titi opin ọsẹ yii. Ni owurọ ọjọ Iṣẹgun ni iroyin gbode kan pe awọn iwe ipolongo ibo kan to jẹ ti Ọgbẹni Agboọla Ajayi labẹ aṣia ẹgbẹ oṣelu ZLP ti wa kaakiri igboro ilu Akurẹ tii ṣe olu ilu ipinlẹ Ondo. Igun igbakeji gomina Ondo, Agboọla Ajayi ṣalaye pe eyi ko ṣokunkun si awọn nitoripe ọbẹ to dun ni Agboọla Ajayi gbogbo awọn ẹgbẹ oṣelu lo si fẹ bula nibẹ. Agbẹnusọ fun Oloye Agboọla Ajayi, ọgbẹni Ọkẹowo fi kun un pe kii ṣe ẹgbẹ oṣelu ZLP nikan lo ti ṣe iwe pelebe ipolongo idibo pẹlu aworan rẹ, o ni awọn ẹgbẹ oṣelu miran bii ADC, AA pẹlu fẹ gboriwọle. Amọ o, o ni igbakeji gomina ipinlẹ Ondo ọhun ko ti fẹnuko lori ibi gan an to fẹ lọ nibẹ. ""Nigba ti a o ba fi ri opin ọsẹ yii, Agboọla Ajayi yoo kede ibi to fẹ lọ, ṣugbọn o daju pe yoo fi ẹgbẹ oṣelu PDP silẹ"""	https://www.bbc.com/yoruba/afrika-53651874
health	Ìjọba Sanwo-Olu ṣe àgbékalẹ̀ ètò adójútòfò ìlera f'áwọn àgbààgbà òṣèré tíátà Yorùbá	G﻿omina ipinlẹ Eko Babajide Sanwo-Olu ti kede eto idojutofo ilera fawọn agbaagba oṣere tiata Yoruba. O﻿ fidi ọrọ yi mulẹ loju opo rẹ ni Facebook nibi ti o ti ṣalaye pe ijọba gbe igbesẹ yi lati ṣeto ti yoo fawọn oṣere yi lanfaani ilera to peye bi wọn ba dagba darugbo. A﻿siko apejẹ kan ti o tio gba awọn oṣere tiata Yoruba ni Lagos House Marina si ni eto yi ti waye. ﻿Atẹjade kan ti agbẹnusọ Gomian Gboyega Akosile naa fi sita tubọ tan imọlẹ si igbesẹ yi ati idi ti Sanwo-Olu fi ṣe agbekalẹ rẹ lasiko yi. ﻿O ni ''Sanwo-Olu yoo san owo idojutofo ilera yi fawọn oṣere tiata ni paapa awọn to n koju ipenija ilera ti ko si si owo ti wọn yoo fi tọju ara wọn.Awọn oṣere yi ti kopa ribiribi ninuidagbasoke ipinlẹ Eko' I﻿jọba Sanwo-olu ko sọ pato bi wọn yoo ṣe gbe eto yi gba amọ o ni ohun to fọwọ kan ni lẹmi ni pe pupọ awọn oṣere yi lo maa n tọrọ owo lati figbo bukata ilera wọn bi wọn ba ti dagba. K﻿o paro lori ọrọ yi nitori loju opo BBC Yoruba gaa n awa naa ti ṣe ifọrọwanilẹnuwo pẹlu awọn agbaagba oṣere to koju ipenija ilera ti wọn ko si ri owo fi tọju ara wọn. ﻿Ọrọ yi le debi pe ọkan ninu awọn oṣere yi Foluke Daramola ṣe agbekalẹ ajọ ẹlẹyinjuaanu ti ofi n ṣe iranwọ fawọn oṣere tiata to dagba ti ilera ṣi n dawọn laamu. ﻿Ninu igbiyanju rẹ nigba naa lawọn eeyan ti mọ nipa ipenija to n koju  oṣere tiata adẹrinposonu bi Kayode Odumosu tawọn eeyan mọ si Pa Kasumu. I﻿rufẹ ipenija ilera naa lo ba Babatunde Omidina,Baba Suwe ni igba aye rẹ ki B﻿BC Yoruba kan si ọkan lara awọn agbaagba oṣere tiata Adebayo Salami to peju sibi apejẹ ti ikede yi ti waye. ﻿A beere lọwọ rẹ pe ṣe kii ṣe ijọba kan fẹ lo asiko oṣelu yi lati fi wa oju rere awọn oṣere lo fi kede eto yi. ﻿Ninu esi rẹ, Adebayo Salami sọ pe oun ni igbagbọ pe ijọba ipinlẹ Eko yoo mu ileri yi ṣe ati pe ohun to dun mọ awọn oṣere agbaagba ni igbesẹ yi jẹ. '﻿'Ijọba yi a maa mu ileri to ba ṣe ṣẹ fawọn araalu. A ni igbagbọ pe eyi ko ni yatọ si tatẹyinwa ninu awọn eto to ṣe fawa oṣere tiata'' O﻿ fidi ọrọ mulẹ pe ṣaaju ijọba Sanwo-Olu ṣe agbekalẹ owo iranwọ biliọnu kan Naira fawọn oṣere lasiko Covid-19 ti awọn si ri anfaani ṣe nibi owo yi. ﻿	https://www.bbc.com/yoruba/articles/cml4e8vg1d7o
politics	Ọba Abdulrasheed Adewale Akanbi: Ààrẹ Muhammadu Buhari yẹ lẹ́ni tó yẹ ká gbé òṣùbà fún lórí àwọn ohun améyérọrùn - Oluwo	"Oba Akanbi Teller gboriyin fun Aare Muhammadu Buhari Oluwo ti Iwo, Ọba Abdulrasheed Adewale Akanbi ti gbóríyìn fún Ààrẹ Muhammadu Buhari fún iṣẹ́ takuntakun tó ń ṣe nídìí ìgbóguntako ìwà àjẹbánu àti ṣíṣe àwọn ohun améyérọrùn ní orílẹ̀ èdè yìí. Ọba Akanbi ní Ààrẹ Buhari nìkan ni adarí tó jẹ́ olóòótọ́ tó gbógunti ìwà àjẹbánu ní orílẹ̀ èdè Nàìjíríà láti ìgbà tí Nàìjíríà ti wà. ""Mi ò mọ̀ wí pé mo le rí ọkọ̀ ojú irin ìgbàlódé àti ṣíṣe àtúnṣe òpópónà Eko sí Ibadan. Mi ò le gbàgbé Ààrẹ Buhari"". Oluwo ti Iwo bu ẹnu àtẹ́ lu àwọn ìjọba tó ti kọjá fún bí àwọn ohun améyérọrùn ṣe di ní orílẹ̀ èdè yìí, bí ó ṣe ní kò sí ìjọba tó tíì ṣe tó Ààrẹ Buhari lórí mímú ìlọsíwájú àti ìdàgbàsókè bá Nàìjíríà. Oluwo fi kun pé gbogbo àwọn ọ̀nà tó so àwọn ìpínlẹ̀ ma ara wọn tó ti jẹ́ pípatì láti ọjọ́ pípẹ́ ni Ààrẹ ti parí. Kini Oluwo tun sọ? Bákan náà ló ṣàlàyé pe láti ìgbà tí ọ̀nà márosẹ̀ Eko sí Ibadan ti gba ẹ̀mí bàbá òun àti àwọn ohun tí òun máa ń rí ní ilẹ̀ òkèrè ló máa ń wu òun láti ní olórí tí yóò mú ìdàgbàsókè bá  àwọn ohun améyérọrùn. Nínú àtẹ̀jáde kan látọwọ́ alukoro rẹ̀, Alli Ibraheem, Oluwo ní ""fún ìgbà àkọ́kọ́ láti bí ogún ọdún sẹ́yìn, èèyàn le wakọ̀ láàárìn Eko sí Ibadan láìpé wákàtí kan, láìsí súnkẹrẹ fàkẹrẹ ọkọ̀"". Oluwo ni: ""Olóòótọ̀ ènìyàn nikan ló le ṣe èyí láì ní rí ìdíwọ́ àwọn alágbára tó ń jẹun ibẹ̀. ""Mo fẹ́ kí àwọn ọmọ orílẹ̀ èdè Nàìjíríà máa sọ nípa dáadáa àwọn olórí wa, kó má jẹ̀ẹ́ aburú wọn nìkan wọ́n má sọ."" Bẹ́ẹ̀ náà ló rọ àwọn olórí mìíràn láti máa wo àwòkọ́ṣe Ààrẹ Buhari, bó ṣe pé fún àtìlẹyìn ọmọ orílẹ̀ èdè Nàìjíríà fún ìjọba."	https://www.bbc.com/yoruba/afrika-60222148
entertainment	Tope Alabi vs Alaseyori: Mike Bamiloye fèsì sí ìtọrọ àforíjì tí Tope Alabi ṣe nítorí orin Oniduro Mi	"Lẹyin ti iroyin bẹrẹ si ni jade lori ọrọ Tope Alabi lọrọ mii tun jade. Orọ naa ni pe gbajugbaja agba olorin ẹmi, Tope Alabi to sọrọ si ọdọ olorin ẹmi, Yinka Alaseyori pe ko tọ fun un lati pe Ọlrun ni Oniduro ninu orin ""Oniduro Mi to kọ, eekan oṣere Kristẹni. Mike Bamiloye ti kọ ọrọ bíi afiwe Episteli. Bamiloye dupẹ lọwọ Tope Alabi pe o ṣe ohun to tọ pẹlu awọn aforiji to fi sita o si gbadura fun un pe Eṣu yoo maa ri itiju lori aye rẹ titi lae ni. O fi ọrọ to rọra ṣẹlẹ ranpẹ amọ to di ranto laarin ọsẹ kan atu ọjọ diẹ gẹgẹ bi ara awọn ogun to maa n suyọ ninu aye ati iṣẹ iranṣẹ eeyan eyi to si gbadura fun un pe yoo maa bori. Si Ajihinrere YINKA ALASEYORI, ""O ṣeun pe o fara balẹ laarin iji ti eṣu gbe dide lati tu aarin iṣẹ iranṣẹ ti ko tilẹ tii gbooro tan fun isọji igba ikẹyin, ki Ọlọrun ko bunkun fun ọ ko si bu si ami ororo rẹ lati kọrin sii fun ogo rẹ"". Si Ajihinrere TOPE ALABI, ""Ọlọ́run ti bukun rẹ pẹlu irufẹ ati ara ọtọ ẹbun orin too diidi jogun latọdọ Ọlọrun a si dupẹ pe o ṣe ọ ni olohun gbooro ninu ọgba ajara orin ẹmi"". Bamiloye ni oun mọ pe Ọlọrun ti yi ohunkohun to wu ti Eṣu fẹ da lara pẹlu iji ọhun pada lati pe akiyesi rẹ si ọdọ rẹ sii. ""Nibayii, afikun ọpọ ọrọ orin akọtun yoo tun wa latọrun wa lati bukun ijọ latara rẹ. Ni ti Yinka Alaseyori, o ni oun gbagbọ pe Ọlọrun lo nkan ti Eṣu gbero lati ru iyalẹnu pada sori Eṣu. ""Eṣu fẹ fi wọ ẹ wa silẹ ni amọ Ọlrun fi ru ẹ soke ni"". O ni laarin ọsẹ kan pere Ọlọrun jẹ ki orukọ rẹ gba agbaye kan ti awọn si bẹrẹ si ni wa orin rẹ ti wọn bẹrẹ si ni tẹle ọ lori Instagram ati Facebook. ""Koda emi gan, mo lọ wa ẹ mo gbọ orin rẹ mo si ri i pe o rilẹ ti pẹ ti o ti n kọrin"". ""Sugbọn ṣe mo tilẹ le mọ bi kii ṣe ti iji ti Ọlrun gba laye? Oju opo Instagram rẹ to di tit pa, o gba aaye rẹ pada laarin ọsẹ kan ti o gba ọpọ ni ọpọlọpọ ọdun lati ri gba"". ""Ọ̀SẸ̀ KAN PÉRÉ! Aanu la n pe iyẹ."" Ṣugbọn o gba Alaseyori nimọran lati bu iyi fun Ọlrun pẹlu igbega ara ọtọ yii. Ko sin Ọlọrun sii ninu iwa irẹlẹ tinutinu rẹ. O si gbadura pe ko ma ṣi oreofe yii lo ati pe ko ba awọn akọrin ọrun kọrin nikẹyin."	https://www.bbc.com/yoruba/57536922
sports	Gabon youth coach arrested: Olùkọ́ni ẹgbẹ́ agbábọ́ọ́lù U-17 ní Gabon dèrò àtìmọ́lé fún ẹ̀sùn fífipá bá àwọn agbábọ́ọ́lù ọ̀kùnrin sùn	Olukọni tẹlẹ fun ẹgbẹ agbabọọlu Under-17 ni orilẹ-ede Gabon, Patrick Eyi, ti wa ni ahamọ ọlọpaa bayii nitori ẹsun ifipabanilopọ. Ọjọ Ẹti to kọja ni ajọ bọọlu orilẹ-ede naa da a duro lẹnu isẹ, lẹyin ti ileeṣẹ to n mojuto ere idaraya sọ pe Aarẹ Ali Bongo ṣapejuwe ẹsun naa gẹgẹ bi eyi to lagbara pupọ. Ọgbẹni Eyi sọ fun BBC pe oun ko jẹbi ẹsun naa. O ni ọna lati yẹyẹ awọn aṣeyọri oun ni. Ẹsun ti wọn fi kan-an ni pe o n ni ibalopọ pẹlu awọn ọdọmọkunrin kekeeke to n dari. Iwe iroyin The Guardian to jẹ ti ilẹ Gẹẹsi sọ pe agbabọọlu kan to wa pẹlu ikọ ọjẹ wẹwẹ nigba kan, sọ fun ohun pe iwa fifi ipa banilopọ ti n waye fun ọpọlọpọ ọdun ninu ajọ bọọlu alafẹsẹgba ni Gabon. Agbabọọlu naa sọ pe wọn fi ipa ba oun lopọ. Lọjọ Aiku bakan naa, wọn tun da olukọni miran duro ni Gabon lori ẹsun fifi ipa ba ọmọde lopọ. Ẹgbẹ agbabọọlu TP Akwaenbe da Mickala Orphe duro lẹyin ti awọn eeyan fi ẹsun ifipabanilopọ kan lori ayelujara. Ni bayii, ileeṣẹ eto ere idaraya ni Gabon ti bẹrẹ iwadii lori awọn ẹsun ifipabanilopọ to n waye ninu ẹgbẹ agbabọọlu orilẹ-ede naa, to si tun sọ fun ileeṣẹ eto idajọ lati tan ina iwadii de awọn ẹka ere idaraya yooku.	https://www.bbc.com/yoruba/ere-idaraya-59738953
sports	AFCON 2019: Àmì ayò tí Nàíjíríà àti South Afrika gbá rèé	Ikọ agbabọọlu orileede Naijiria Super Eagles ti gbewuro soju ikọ Bafana Bafana ti South Africa lati tẹsiwaju ninu idije Afcon 2019 to n waye ni Egypt. Samuel Chukwueze lo kọkọ gba bọọlu wọnu awọn South Africa ni iṣẹju kẹtadinlọgbọn ifẹswọnsẹ naa ki South Africa to da goolu pada ni iṣẹju karundinlọgọrin. Bongani Zungu lo fi ori kan bọọlu sawọn Naijiria. William Troost Ekong lo de goolu lade fun Naijiria ni iṣẹju kọkandinlaadọrun. Ni bayi Naijiria yoo koju Algeria tabi Ivory Coast ninu abala to kangun si aṣekagba idije naa.	https://www.bbc.com/yoruba/afrika-48940362
entertainment	Kemi Remi Dairo: Iṣẹ́ abẹ nínú ọpọlọ àti ẹ̀rọ ni mo fi ń gbọ́ ọ̀rọ̀ báyìí	Igba laye, to ba lo siwaju, a tun lo sẹyin, ko si si ẹni to wa laye, to kọja adanwo. Bẹẹ ni ọrọ ri pẹlu obinrin kan, Kemi Remi Dairo tii se abani se kokari ayẹyẹ, ti eti rẹ sadede di lẹyin to ti ibi inawo kan de. Nigba to n ba BBC Yoruba sọrọ, Kemi Dairo ni ariwo nla kan lo jade lati inu speaker nibi inawo naa, ti eti oun si ho, lai mọ pe ijamba ti se oun. Obinrin naa salaye siwaju pe awọn ọmọ oun maa n kọ ọrọ wọn silẹ fun oun lati ka, ti ọkọ oun si maa n kọ tiẹ sinu foonu, ki oun lee mọ ohun to fẹ. Ọpẹlọpẹ isẹ abẹ ninu ọpọlọ ati ẹrọ igbalode kan, to gba Kemi silẹ lọwọ ipenija eti didi, eyi to fi n gbọrọ bayi .	https://www.bbc.com/yoruba/afrika-53317412
health	Coronavirus: Àwíjàre ọlọ́pàá ni pé dókítà múra bíi onínàbì láago mẹ́wàá alẹ́	"Oniruuru ẹmi ni arun Coronavirus ti gba, boya lati ipasẹ kiko arun naa ni abi ni ọna miran. Sugbọn eyi to se ni laanu ni  awọn ẹmi to bọ sọwọ awọn agbofinro lasiko ti wọn n se isẹ wọn lati ri daju pe awọn eeyan tẹle ofin fidimọle. Sugbọn eyi to se laanu ninu gbogbo rẹ ni ti obinrin alaboyun kan ati ọmọ inu re to dero ọrun lasiko to n rọbi lọwọ lọjọ to kẹyin osu kẹjọ ọdun 2020. Idi ni pe dokita obinrin kan to yẹ ko sare lọ sile iwosan lati sisẹ abẹ fun alaboyun naa lasiko isede nitori Coronavirus, lo bọ sọwọ awọn ọlọpaa to da duro ladugbo Ikeja nilu Eko. Gbogbo ẹbẹ dokita naa sawọn ọlọpaa ọhun pe oun fẹ sare lọ dahun ipe pajawiri to le la ẹmi lọ nile iwosan lo ja si pabo. Bi o tilẹ jẹ pe wọn papa fi dokita naa silẹ lẹyin wakati kan amọ ẹpa ko boro mọ nitori oku alaboyun ati ọmọ inu rẹ lo ba nile iwosan naa. Gẹgẹ bi iwe akọroyin fun iwe iroyin Punch ti salaye isẹlẹ isẹlẹ naa, se ni dokita obinrin naa bu sẹkun nigba to de ile iwosan, to si gbọ nipa ohun to sẹlẹ si tiya tọmọ. Ẹnikan ti isẹlẹ naa soju rẹ sọ fun akọroyin naa pe isẹlẹ naa waye ni deede aago mẹwa kọja isẹju mẹẹdogun lalẹ. O ni awijare awọn agbofinro naa ni pe dokita obinrin yii ko mura bii alakọwe, o si seese ko jẹ pe oninabi ni. Baba Adeboye, gẹgẹ bi ọpọlọpọ ṣe maa n pe iranṣẹ Ọlọrun naa ṣalaye ninu fidio to gbe jade pe ko si buburu kan ti yoo kan awọn to ba gbagbọ ninu Ọlọrun. O ni 'Mo fẹ fi asiko yii fi daa yin loju pe, ko si arun Coronavirus kankan ti yoo de ọdọ yin; nitori pe ẹ n gbe ninu ibi ikọkọ Ọga ogo."" Eyi gan an lo n fa awuyewuye lori ayelujara lori bi awọn eeyan ṣe n sọrọ pe ohun ti iranṣẹ Ọlọrun yii sọ ninu fidio naa ko tọna. Amọṣa ohun to wa ninu fidio yii nikan lawọn to n tako iranṣẹ Ọlọrun naa n wo, wọn ko wo ẹsẹ ọrọ rẹ to ti sọ wi pe, yatọ si pe Ọlọrun n ṣọ awọn tirẹ, gbogbo awọn eeyan lo gbọdọ tẹle ilana imọtoto to yanranti nitori imọtoto lo kangun si iwa mimọ. Ohun ti Pasito Adeboye n gbiyanju lati sọ ni wi pe yatọ si iwa mimọ, gbigbe igbe aye imọtoto ṣe pataki lati bori arun Coronavirus. Amọṣa ọpọ eeyan lo foju fo amọran rẹ lori ṣiṣe imọtoto ara ẹni ati ayika ẹni, fido ọhun nikan wọn gbajumọ. Ninu amọran to tẹlẹ fidio naa ni baba Adeboye ti sọ pe ""Ẹ maṣe gbagbe pe ara gbigbe labẹ ojiji Ọlọrun ni pe ki ẹ maa gbe igbe aye imọtoto."" Baba tẹsiwaju pe yatọ si jijẹ ọmọ Ọlọrun, o yẹ ki awọn eeyan maa ṣe awọn nnkan bi fifọ ọwọ ẹni pẹlu ọṣẹ ati omi, ati jijẹ ki ayika ẹni wa ni mimọ. Pasitọ EA Adeboye jẹ ọkan pataki lara awọn iranṣẹ Ọlọrun to lokimi nilẹ Naijiria ti okiki rẹ si kan de oke okun."	https://www.bbc.com/yoruba/afrika-51950643
politics	Mó dìtẹ̀ ìṣèjọba Jonathan torí òṣèlú- Adams Oshiomhole	"Alaga fun ẹgbẹ oṣelu All Progressive Congress nigba kan ri, Adam Oshiomhole sọ fun aarẹ tẹlẹ lorilẹede Naijiria, Goodluck Jonathan pe oun ditẹ iṣejọba rẹ nitori ọrọ ọselu. Oshiomhole sọ ọrọ yii nigbati o darapọ aarẹ tẹlẹ naa nibi ayẹyẹ iranti ọdun kan ti Idahosa Okunbo jade laye niluu Abuja. O ni Jonathan fi ipa rẹrẹ silẹ gẹgẹ bi Aarẹ sugbọn oun tako ijọba Jonathan rẹ nitori ija oṣelu. "" Ipa ti aarẹ ti fisilẹ, a ko le ri ẹni ti yoo ṣe bi Aarẹ Jonathan. “Gẹgẹ bi a ṣe mọ ọrọ oṣelu, angẹli gan ma fidi rẹmi nigba mii ṣugbọn Aarẹ ṣe isẹ takuntakun ti awọn yoku to tẹlẹ wọn gbọdọ wo awukọṣe wọn. “Ninu iṣejọba yii, ẹ kọ ile iwe fun awọn Almaijiri, nigbati ẹ ro pe ko yẹ ki awọn ọmọ orilẹede Naijiria kankan wa lori titi, ki wọn ma ni anfani si ile ẹkọ. “Gbogbo awọn erongba yii ni ko jẹ tuntun sugbọn a padanu ẹmi lati ṣe isẹ naa. “A ko lo ṣe iyato laarin ọta ati ọrẹ, o di igba ti a ba ku. “A ki mọ iyi eeyan afi ti ko si lara wa mọ.” Aarẹ tẹlẹ lorilẹede Naijiria, Goodluck Jonathan ti rọ awọn ọmọ orilẹede Naijiria lati yago fun awọn oloṣelu ti ko fẹran ilu, ti wọn yoo fi owo ra ibo ninu eto idibo ti yoo waye lọdun 2023. Jonathan sisọ loju ọrọ yii nigbati o darapọ awọn mọlebi Okunbo nibi bi ayẹyẹ iranti ọdun kan ti Idahosa Okunbo jade laye niluu Abuja Aarẹ tẹlẹ wa rọ awọn eeyan pe ki wọn ro ọjọ ọla awọn ọmọ wọn ti wọn ba ti fẹ yan awọn oludari fun eto iṣejọba, ti wọn si ma jẹ ki ẹnikẹni gbe ẹtọ wọn lọwọ wọn ninu eto idibo orilẹede Naijiria lọdun 2023. “Saaju eto idibo ọdun 2023, awọn oloṣelu to wa ipo kan, ti setan lati fi ipologo ba wa sọrọ. “Sugbọn erongba wa ju ọdun 2023 lọ, Nkan ti o kan ju ni bi orilẹede Naijiria yoo ṣe ri adari ti yoo mu tẹsiwaju lati bọ si ipo to ye ko wa ni awujọ awọn orilẹede ile adulawọ yoku, Imọran mi fun awọn eeyan ni wọn ọjọ ọla awọn ọmọ won ti wọn ba ti  n dibo lati yaa adari tuntun. “Ani lati yago fun awọn oloṣelu fẹranjẹkọ, ti wọn fẹ fi birẹdi tan awọn eeyan jẹ, ki a si ri pe a ko yan awọn oloṣelu ti wọn yoo ba ọjọ ọla jẹ fun awọn ọmọ wa ati arọmọdọmọ wa “A gbọdọ ri pe a yan oloṣelu ti yo fi itan to da silẹ, ti yoo si mu alaafia ati ifọkanbalẹ wa si orilẹede Naijiria.”"	https://www.bbc.com/yoruba/articles/c03ldd9n36eo
politics	Father Mbaka: Àwọn iléeṣẹ́ ńláńlá ló yẹ kí Buhari kọ́ dípò ríra ohun ìjà olóró	"Gbajugbaja oniwaasu nni, Fada Ejike Mbaka tun ti fi ikilọ ranṣẹ si aarẹ Buhari lori awọn ohun elo ija to n kojọ. Mbaka lasiko to n waasu ninu ijọ rẹ, Adoration Ministry ni ilu Enugu ni, o ṣe ni laanu pe ohun ija ti aarẹ Buhari n kojọ yii gan an ni yoo rẹyin orilẹede NaijIria. Ohun to gba aarẹ Buhari ni iyanju lati ṣe ni ki o kọ awọn ileeṣẹ nla nla  ti yoo pese iṣẹ fun awọn eniyan. ''Aarẹ Buhari ti o ko ba ṣọra, awọn ohun ija ọkọ baluu ofurufu to n ra wọnyii ni wọn yoo lo lati fi doju orilẹede Naijiria bolẹ. ''Ẹ jọwọ ẹni akọkọ to ba ri aarẹ Buhari lẹyin iwaasu yii ni ko jiṣẹ fun un lori ọna iparun to wa ninu kikọ awọn dukia ijagun pamọ.'' ''Ọlọrun lo ni ki n sọ fun aarẹ Buhari bẹẹ ni asiko yii.'' ''O to gẹ lori ọrọ rira ohun ija ijagun, kọ kọ kọ  awọn ileeṣẹ nla nla. Amọ ni ọsẹ to kọja lasiko ti aarẹ Buhari sọrọ lo ni pe awon ti n ko awon ohun ijagun tuntun miran wọ orilẹede Naijiria lati awọn orilẹede to fẹran wa. Buhari ni awọn ohun ijagun naa ni wọn yoo fi koju eto aabo to dẹnukọlẹ kaakiri orilẹede Naijiria. ''Awọn ohun ija yii yoo ran wa lọwọ lati tete bori eto aabo to dẹnukọlẹ.'' Ẹgbẹ awọn alagbata gaasi idana ti n kọminu lori bi wọn ko ṣe ri ọja ta, eyii to mu ki gaasi ọhun ma fi ojojumọ gbowo lori ni Naijiria. Akọwe agba ẹgbẹ naa, Bassey Essien sọ nibi ipade ita gbangba kan ti ẹgbẹ naa ṣe pe o ṣeeṣe ki iye owo ti awọn araalu n ra gaasi naa di ẹgbẹrun mẹwaa ko ti do oṣu kejila ọdun yii. Iwọn gaasi 12.5kg ti awọn eeyan n ra ni ẹgbẹrun mẹrin ibẹrẹ yii ti di nnkan bii ẹgbẹrun meje si mẹjọ bayii. Awọn alagbata gaasi naa ni pupọ awọn ọmọ Naijiria lo ti bẹrẹ si n lo eedu ati ina igi nitori ọwọngogo gaasi. Essien ni ijọba apapọ gbọdọ ṣe atunyẹwo awọn owo ori to n gba lori awọn ọja ti wọn n ko wọ Naijiria lati ilẹ okeere ati iye owo ori VAT. O ni bi bẹẹ kọ, o ṣeeṣe ki awọn maa ta iwọn gaasi 12.5kg ni ẹgbẹrun mẹwaa naira. O ni ""Lonii yii, iye owo gaasi ti di ₦7,500 si ₦8,000, ṣugbọn awọn n gbiyanju ki owo naa ma baa wọn ju bẹẹ lọ."" ""Fun apẹrẹ, iye ti a n ra ogun tọọnu gaasi ko to miliọnu marun un naira lọdun to kọja, ṣugbọn bayii o ti le miliọnu mẹwaa naira."" ""Niwọn igba ti a ko ba ri ọja ra, iye ti a n taa fun awọn araalu gbọdọ gbowo lori dandan ni."" Nigba to  sọrọ lori bi awọn alagbata ko ṣe ta daadaa bii ti atẹyinwa, o ni pupọ ọmọ Naijiria lo ti pada si lilo epo kẹrosini, sawdust, igi idana ati bẹẹ bẹẹ lọ. Gẹgẹ bii ohun to sọ, ẹgbẹ naa ti n ba ijọba jiroro lori ọna abayọ si iṣoro ọwọngogo gaasi ọhun laarin awọn to n ko wọ Naijiria lati oke okun ati awọn alagbata. Ẹgbẹ naa pari ọrọ wọn pe yatọ si gaasi, silinda ti wọn rọ gaasi naa si tun ti gbowo lori ju ti tẹlẹ lọ nitori oke okun ni wọn ti n ko awọn eroja ti wọn fi n ṣe silinda ọhun wọ Naijria."	https://www.bbc.com/yoruba/media-58861428
health	Side effects of birth control: Wo ipa tí òògùn ìfètò sọ́mọ́ bíbí le ní lára rẹ	"Ṣé o fẹ́ lo òògùn ìfètò sọ́mọ́ bíbí? Wo ipa tó le ní lára rẹ kí o tó lò ó Bi ẹgbẹẹgbẹ̀rún obinrin ni agbaye ṣe n lo oogun oyinbo lati feto si ọmọ bibi, naa ni Vanessa , obìnrin kan to n gbe ni ilu Boston, lorilẹ-ede America naa se n lo. Sugbọn abajade rẹ fun Vanessa yatọ si ti si ti awọn obinrin to ku. O ti ẹ sọ pe abajade oogun naa lara oun ti yi igbeaye oun pada titi aye. Kini o ṣẹlẹ si Vanessa? Vanessa salaye pe:  'Mo ro pe mo ni aisan ẹjẹ rírú ni' Ile ni mo wa lọjọ naa, ti mo fẹ ẹ gun oke, ni mo sakiyesi pe o nira fun mi lati mi. ""Iru nkan bẹ ẹ ko ṣẹlẹ si mi ri."" Vanessa kuku lọ si ibi isẹ rẹ lọjọ naa, lai fi ilera rẹ ṣe. Àmọ́ o ya si ileewosan naa. Kini Vanessa ba bọ nile iwosan to lọ? Vanessa ni: ""Wọn fun mi ni nkan ti yoo si ibi ti èémí n gba wọle-jade ni ara mi. "" Ara tu mi diẹ, mo si bẹrẹ si ni i mi. ""Wọn ni kí n lọ ya fọto ẹ̀dọ̀fòòró mi, nibẹ ni wọn ti sọ fun mi pe wọn ri òjìji kan."" Ojiji bi i ti bawo? Ni ọjọ keji, wọn sọ fun Vanessa pe ko ni aisan ẹjẹ rírú, sugbọn yoo se ayẹwo míì. Bawo ni irinajo Vanessa ṣe lọ nile iwosan? O to oṣu kan ko to o ni anfaani lati ri dokita. Nigba ti yoo si fi ri i, bo ṣe n mi ti buru ju ti tẹlẹ lọ. Vanessa ni: ""Ile ni mo wa lọjọ naa ti mo n fọ aṣọ. Mo fẹ ẹ lọ mu nkan ni oke, ni èémí mi tun salọ. Vanessa ni: ""Kia ni mo ṣi bọtinni aṣọ ti mo wọ, ki n to ṣubú si ilẹ ile ìdáná nitori pe mi o le mí mọ. ""Nise ni gbogbo ara mi dabi i pe o ti poora. Ikùn, aya, ati apá bẹrẹ si ni i ro mi. Mo ro pe ma a mi ẹ̀jẹ̀ rírú ni."" Vanessa ko lọ sileewosan, sugbọn o pe dokita rẹ lori foonu. Oun lo si gba a nimọran pe ko tete lọ sileewosan ni kiakia. Ayẹwo ti wọn ṣe fun lo fihan pe ẹ̀jẹ̀ ti di si àyà rẹ ni. Ohun lo si di ọna ti eemi n gba. Dokita sọ fun un pe o ṣe e ṣe ko jẹ oogun ifetosọmọ bibi to n lo lo fa a. Awọn anfaani oogun ifetosọmọ bibi: Ti o ba lo deedee: Wo ǹkan mẹ́fà tó yẹ kí o mọ̀ nípa Sunday Igboho tí orúkọ rẹ̀ gbẹnu aráyé kán Ṣé lọ́ọ̀tọ̀ ní àkúdááyà wà? ẹ̀ wo ìrírí àwọn tó rí ènìyàn wọn tó kú láàyè Ẹ yé ṣí ìhòhò ara yín síta lórí ayélujára torí ‘Silhouette Challenge’ - Adeboye Òfin kónílé-ó-gbélé gbòde nílùú Igangan lórí ẹ̀rù pé Fulani le k'ógun wá lẹ́yìn àbẹ̀wò Igboho Kii ṣe gbogbo eeyan ni ẹ̀jẹ̀ maa n di si ni àyà ṣugbọn alaye ree lori bi o ṣe le ṣẹlẹ: Iṣẹ ti eroja estrogen ati progesterone to wa ninu awọn oogun ifetosọmọ bibi ma n se ni pe o ma n da ẹyin obìnrin dúró 'ovulation' ati oyun. Ni ṣe ni yoo mu ki omi to wa ni ẹnu ọna  ile ọmọ obìnrin ko ki debi i pe àtọ̀ ọkùnrin ko ni le raaye kọja sinu ile ọmọ. Gẹgẹ bi dokita onimọ nipa ẹ̀yà ara obinrin kan ṣe sọ lorilẹ-ede South Africa, Dokita Nene Zozo ṣe sọ, abajade ti awọn oogun naa ma n ni ni ara ni èébì, ara sísan, inu wiwu ati kokoro ara. O ni, ori fifọ, ìrora ninu ọmú, tabi ki wọn o ma le jẹun daadaa ni abajade ti awọn obinrin mii ma n ni. Dokita Nene ṣalaye pe awọn eroja to maa n pese ẹ̀jẹ̀ wa ninu ara, sugbọn ti wọn ba ti ko firi kokoro aifojuri, o se e ṣe ki ẹ̀jẹ̀ o ma a di ninu ara. Yatọ si awọn abajade yii, ajọ to n mojuto eto ilera lorilẹ-ede United Kingdom, NHS, sọ lori ayelujara rẹ pe oogun ifetosọmọ bibi tun le fa Ẹ̀jẹ̀ riru. Ki obinrin ma a ri ẹ̀jẹ̀ kekeeke ni oju ara rẹ fun oṣu diẹ lẹyin to ba bẹrẹ si ni i lo oogun naa. Bakan naa ni ayẹwo fihan pe o lọwọ ninu bi awọn obinrin kan ṣe ni jẹjẹrẹ ọmú ati bi ẹ̀jẹ̀ ṣe n di ninu ara wọn. Awọn kan wà ninu oogun naa to le fa aisan rọpa-rọsẹ. Sugbọn ṣa, anfaani wa lati tete parọ ilana ifetosọmọ bibi naa ti ko ba ọ lara mu. Sugbọn rii daju pe o ba dokita sọrọ nipa akiyesi rẹ."	https://www.bbc.com/yoruba/55876819
religion	Easter Celebration: Olórí Celestial lágbàyéé ní kò yẹ kí Krìstíẹ́nì fi ọwọ́ yẹpẹrẹ mú ọdún àjíǹde	Ọjọ Kẹẹdogun osu kẹrin ọdun 2022 ni ayajọ ọdun Ẹti rere , ti wọn kan Jesu mọ agbelebu. Lara awọn ọna ti BBC Yoruba fi fẹ sami ọjọ naa ni lati mọ ohun ti ọjọ Ẹti rere duro fun. Gẹgẹ bi Ẹsin Kristiẹni ti laa kalẹ, ọjọ Ẹti rere yii ni wọn kan Jesu Kristi mọ agbelebu. Ọdọọdun si ni awọn ọmọlẹyin Kristi maa n sami ọjọ naa lọdọọdun lati fidi igbagbọ wọn ninu iku ati ajinde Jesu Kristi mulẹ. Nigba to n ba BBC Yoruba sọrọ, ojisẹ Ọlọrun kan, tii se asaaju ijọ Celestial jakejado agbaye, to kalẹ si orilẹẹede Benin, Ẹni ọwọ Akande Adeogun sọ nipa pataki ọjọ Ẹti rere. Ẹniọwọ Adeogun ni bi wọn ko ba kan Jesu Kristi mọ agbelebu ni, ko si jinde ni ọjọ kẹta, asan ni igbagbọ awọn Kristiẹni ko ba jẹ. O ni iku ati ajinde Jesu yii lo fun ẹsin igbagbọ ni itumọ gidi, to si jẹ ka mọ pataki rẹ ati idamọ rẹ laarin awọn ẹsin yoku. Ojisẹ Ọlọrun naa wa salaye pe akoko pataki ni ọdun ajinde jẹ, ko si yẹ ki ọmọlẹyin Kristi kankan fi ọwọ yẹpẹrẹ mu ọdun naa. Adeogun wa yan pe awọn asọtẹlẹ to ti waye saaju nipa iku ati ajinde Jesu Kristi gẹgẹbi Olugbala araye ni idi pataki ti Kristiẹni fi le fi ọwọ sọya pe awọn n lọ sọrun rere.	https://www.bbc.com/yoruba/afrika-61116524
religion	Mbaka missing: Father Ejike Mbaka ti ṣí aṣọ lójú àwọn tó sọ ọ́ dàwátì	"Gbajumọ oluṣọaguntan ijọ aguda nipinlẹ Enugu, Ẹniọwọ Ejike Mbaka ti ọpọ mọ si Fada Mbaka ti ṣalaye awọn to wa nidi bo ṣe di awati fun ọjọ meji. Nigba to n ba awọn olujọsin ijọ rẹ sọrọ nileejọsin Adoration ministries ni Umuchigbo Nike nilu Enugu, Fada Mbaka ṣalaye pe awọn alaṣẹ daosisi ijọ Aguda nilu Enugu lo wa nidi bi oun ṣe dawati. O ni Bisọbu agba ijọ aguda nibẹ lo pe oun sibi ipade kan, ibẹ si ni wọn ti fi oun si abẹ ahamọ. O ni ara ẹsun ti wọn ka si oun lẹsẹ̀ ni pe oun gbadura fun Nnamdi Kanu, aṣiwaju ẹgbẹ agbesunmọmi IPOB. Gẹgẹ bi o ṣe sọ fawọn ọmọ ijọ rẹ, ọgbọn ọjọ ni wọn gbero lati fi fi oun si ahamọ ki o to di pe awọn ọmọ ijọ rẹ pariwo sita ti wọn fi tu oun silẹ. Fada Mbaka ṣalaye pe oun ti wọn sọ fun oun ni pe oun yoo wa lahamọ fun oṣu kan fun oun lati gbadura ki oun si ṣe aṣaro lori iṣe oun. O ni oun rọ wọn lati fun oun laaye lati ba awọn eeyan ijọ oun sọrọ ki oun si ti ilẹkun ileejọsin naa ""ṣugbọn wọn ni rara, ẹ gbami laaye lati ṣe isin oni fun awọn olujọsin ijọ mi, mi o tilẹ ni sọ fun wọn pe mo wa labẹ ibawi, wọn ni rara. Maa kan sọ fawọn ọmọ ijọ mi ni pe mo n lọ fun adura ọlọgbọn ọjọ, a o pada wa gbogbo wa yoo si bọwọ fun gbogbo nnkan ti wọn ba sọ, wọn ni rara"" O ni oun tilẹ bẹ wọn pe ki wọn gbe iranṣẹ Ọlọrun miran lọ si ijọ naa, sibẹ wọn kọ ni. Ni Ọjọru ni okiki kan nigba tawọn ọmọ ijọ Adoration ministries ti Fada Mbaka n ṣe oluṣọaguntan fun wọde nilu Enugu ti wọn si n pariwo pe ki wọn ba awọn wa Fada Mbaka ti wọn ji gbe. Ninu ọrọ rẹ, Fada Mbaka ni awọn oṣiṣẹ ileeṣẹ agbofinro DSS kọ lo gbe oun gẹgẹ bi awọn eeyan kan ṣe ro. Wọn ti ri ojiṣẹ Ọlọrun, Fr Ejike Mbaka. Ṣaaju ni iroyin jade pe alufaa naa to ni ijọ Adoration Ministry nilu Enugu ti di awati fun bi ọjọ meji. Iṣẹlẹ yii n waye lẹyin ọjọ diẹ ti Mbaka pe ki Aarẹ Muhammadu Buhari fi ipo silẹ nitori bi eto aabo ṣe ri ni Naijiria. Bi iroyin ṣe jade pe wọn ko ri Mbaka, ni awọn alatilẹyin rẹ ti tu jade fun iwọde lọ si ile Olori alufaa ijọ Aguda nilu Enugu. Botilẹ jẹ pe a ko ti i le sọ nkankan nipa bi alufaa naa ṣe pada si ilu tabi ibi to ti n bọ, tilu-tifọn, tijo tayọ ni awọn eeyan fi pade rẹ. Awọn to wa ni ayika alufaa naa sọ pe o ti le ni ọjọ meji ti awọn ti ri Mbaka gbẹyin. A gbọ pe o dagbere fun to sunmọ pe pun n lọ si ile Alufaa Agba ijọ Katoliliiki ni ẹkun Enugu, ṣugbọn wọn ko ri i lati igba naa. Fr Mbaka kọ ẹ̀yìn sí Buhari nítorí kò rí nǹkan jẹ lábẹ́ rẹ̀ - Iléeṣẹ́ Ààrẹ Fr Mbaka, ọmọ ìjọ rẹ̀ kọ̀lu akọ̀ròyìn BBC, wọ́n lù wọ́n ní àlùdojúbolẹ̀ Lasiko ti BBC ṣe abẹwo si inu ọgba ijọ rẹ, Adoration Ministry, niṣe ni eero pe jọ sibẹ, ti wọn si n beere pe nibo ni Father Mbaka wa. Ṣugbọn, BBC ko ti i le sọ ni pato boya wọn ji alufaa naa gbe lọ ni, boya o farapamọ ni tabi wa ni ọdọ awọn agbofinro. Bakan naa ni awọn alaṣẹ ijọ Aguda nilu Enugu sọ pe awọn ko ti i gbọ nipa iṣẹlẹ naa. Alufaa kan to sunmọ Mbaka naa sọ pe oun ko gbọ nipa didi awati rẹ, ṣugbọn ko gbe ipe oun si ori ẹrọ ibanisọrọ rẹ. Iṣẹlẹ yii si ti mu ki awọn ọmọ ijọ rẹ bẹrẹ iwọde."	https://www.bbc.com/yoruba/afrika-56998652
health	Coronavirus in Africa: WHO ní ìwádìí ìmọ̀ ìjìnlẹ̀ yóò ṣèrànwọ́ láti pinwọ́ àrùn náà	"Adari ajọ to n risi eto ilera lagbaye, WHO, Tedros Adhanom Ghebreyesus ti sọ pe, o ṣeeṣe ki opin de ba kuru-kẹrẹ arun Coronavirus laarin ọdun meji si asiko yii. Ghebreyesus sọrọ yii nilu Geneva, nibi to ti ni aarin ọdun meji pere ni ajakalẹ arun ""Spanish flu"" fi ja, ko to kasẹ nilẹ lọdun 1918. Ṣugbọn o fikun pe, imọ ijinlẹ ti gbinlẹ ju ti ọdun 1918 lọ, nitori naa, o ṣeeṣe ki Coronavirus kogba wọle ki ọdun meji to pe. O ni ""Arun naa ni anfani lati maa fẹ loju si bi awọn eeyan ṣe n fara kanra, ṣugbọn a ni imọ ijinlẹ to dantọ lati koju rẹ."" Ko din ni aadọta miliọnu eeyan to gbẹmi mi nitori arun Spanish to waye ọdun 1918. Nigba to n fesi si pe awọn kọlọrọsi ẹda kan n fi arun naa kowo sapo ara wọn, paapaa nipa awọn irinṣẹ idaabo ara ẹni, Ghebreyesus ni ohun to buru gba ni. O ni iwa ọdaran ni ki eeyan maa lo ajakalẹ arun bii Covid-19 lati sọ ara rẹ di ọlọla, ko si bojumu. Ghebreyesus ṣalaye pe ""Ni temi o, iwa ipaniyan ni ki eeyan maa ṣe jibiti lori irinṣẹ idabo bo ara ẹni, nitori ti awọn oṣiṣẹ eto ile ilera ko ba ni awọn irinṣẹ naa, a n fi ẹmi wọn ati awọn ti wọn n tọju sinu ewu ni."" Lati igba ti arun naa ti ṣẹyọ ni ilu Wuhan lorilẹ-ede China lopin ọdun 2019, miliọnu mejilelogun eeyan lo ti fara kasa arun ọhun kaakiri agbaye, ti eeyan ẹgbẹrun lona ẹgbẹrin si ti ku. Ilẹ Amẹrika ni arun naa tri ṣọṣẹ julọ, lẹyin rẹ ni Brazil ati India. Ẹ ṣi awọn ileewe yin pada ni kopẹ kọpẹ, ajọ eleto ilera lagbaye, WHO lo rọ awọn orilẹede ilẹ Afirika bẹẹ Ajọ WHO ni gbigbe ileewe tipa siwaju sii nitori coronavirus yoo ṣakoba fawọn akẹkọọ. WHO rọ awọn olori orilẹede nilẹ Adulawọ lati ri pe eto to mọyan lori wa nilẹ, lori ilana ati idena itankalẹ arun Coronavirus, tawọn akẹkọọ yoo tẹle  ti wọn ba wọle pada. Igbimọ ajọ iṣokan agbaye to n ri si ọrọ awọn ọmọde, UNICEF ati WHO sọ pe, diduro sile awọn akẹkọọ ti jẹ ki ọpọ akẹkọọbinrin gboyun, bakan naa lo ti fi ebi pa awọn akẹkọọ. Wọn ni ai lọ si ileewe tun ti jẹ ki ọpọ awọn akẹkọọ maa ṣe kongẹ iwa ipa lawujọ. Ibi isadi ni ileewe jẹ fawọn akẹkọọ nilẹ Afirika, alakoso ẹlẹkunjẹkun ajọ WHO, Matshidiso Moeti lo sọ bẹẹ. Moeti ni ''a ko le titori pe a n gbogun ti itankalẹ aarun coronavirus ki a padanu ọjọ iwaju wa pẹlu awọn akẹkọọ.'' Iwadii ti ajọ WHO ati UNICEF ṣe fihan pe orilẹede Afirika mẹfa pere lo ti ṣi gbogbo ileewe wọn pada lẹyin ti wọn ti gbe tipa nitori ajakalẹ aarun covid-19. Awọn orilẹede Afirika kan to ṣi ileewe wọn gbe tipa pada lẹyin ti awọn to n ko aarun coronavirus tun n pọ si. Awọn orilẹede mii nilẹ Adulawọ ṣi ileewe pada fawọn akẹkọọ to wa ni ipele aṣekagba nikan ki wọn le lanfaani lati ṣe idanwo aṣejade wọn. Orilẹede Kenya ni tiẹ ti fagile saa eto ẹkọ ọdun 2020 yii. Ìdí rèé tí ilẹ̀ Afirika fi gbọdọ̀ kópa nínú dídán abẹ́rẹ́ coronavirus wò Ọpọ iroyin to mu ibẹru dani lo ti jade lori didan abẹrẹ aarun coronavirus wo lara awọn ọmọ ilẹ Adulawọ. Amọ, awọn onimọ sayẹnsi ti sọ pe o ṣe pataki fawọn ọmọ ilẹ Afirika naa lati kopa ninu didan abẹrẹ naa wo. Wọn ni aifẹ kopa ninu eto ati dan abẹrẹ covid-19 wo le dena ati ri abẹrẹ ti yoo kapa aarun ọhun lagbaaye. Loṣu kẹta to lọ ni Ọgbẹni Tedros Adhanom Ghebreyesus to jẹ oludari ajọ eleto ilera lagbaaye, WHO sọ pe gbogbo agbaye gbọdọ fọwọsowọpọ lori ati wa oogun covid-19. Ajọ WHO ni lai tii ri oogun coronavirus, abẹrẹ  yoo ṣe iranwọ fun adinku itankalẹ aarun naa. Wọn ti bẹrẹ si ni dan abẹrẹ kan wo lori covid-19 lorilẹede South Africa nigba ti omiiran yoo bẹrẹ ni Kenya lẹyin iyọnda ijọba. Bawo ni wọn ṣe n san gbà-má-bínú fún ẹni ti wọn bá fi dán abẹrẹ tàbí oògùn wò lára rẹ? Ileeṣẹ Pfizer dan oogun kan wo lara awọn eeyan ni ipinlẹ Kano ni ariwa Naijiria lọdun 1996. Eyi lo di ọrọ ileejọ ni eyi ti ileeṣẹ naa ni lati san owo gọbọi gẹgẹ bii owo gba mabinu fawọn eeyan Omode mọkanla lo ṣalaisi nigba ti awọn miran di abirun lẹyin ti wọn lo oogun antibiotics awogba arun naa tan. Eyi lo bi ọrọ ki ẹ kọkọ maa gba aṣẹ lọwọ obi ọmọde ki ẹ to fi abẹrẹ tabi oogun kankan dan ara wọn wo. Ni Uganda ni ogun ọdun sẹyin ni oluṣe iwadii Catherine Kyoubutungi  ni o di dandan lati ṣafihan gbogbo igbesẹ inu abẹrẹ tabi oogun ti eeyan ba fẹ dan iṣẹ rẹ wo ki ohun gbogbo si wa letoleto bi o ti yẹ. Dokita Kyobutungi to jẹ adari ajọ African Population and Research Center (APHCR) sọ fun BBC pe o di dandan ki ẹnikẹni to ba fẹ dan abẹrẹ tabi oogun kankan wo wa ọna ilepa ilera to peye fun irufẹ ẹni to ba fẹ lo Ati pe igbesẹ loriṣirisi lo ti wa ti wọn gbọdọ tẹle ki wọn to le dan abẹrẹ tabi oogun naa wo lara enikeni nilẹ Adulawọ Ọpọ ọdun nilẹ Afrika ti ko si owo iranwọ to tó lati ṣe iṣẹ iwadii Airi owo to too na lati fi ṣe awọn iṣẹ iwadii ninu eto ilera jẹ ọkan lara awọn nkan to n mu iṣoro ba eto ilera Afirka. Lọdun 2001 ni awọn adari ilẹ adulawọ seleri lati maa mu ida meẹdogun ninu ọgọrun un ninu owo isuna wọn lọdọọdun wa fun iwadii nni eyi ti won ko muṣẹ. Orilẹ-ede marun un pere lo mu u ṣẹ ninu orilẹ-ede ilẹ Adulawọ. Afrika ni awọn ọlopolọ pipe ọmọ to ti lami laaka ninu iwadii sayensi ṣugbọn orilẹ imiran ni wọn ti lọ n ṣiṣẹ sin nitori ko si owo fun iṣẹ iwadii nilẹ Afirka. To Awọn to duro lati ṣe iwadii ni Afrika ko ni oluranlọwọ ni eyi ti ko jẹ ki wọn le maa ṣe ayẹwo pupọ lori iwadii."	https://www.bbc.com/yoruba/afrika-52773143
religion	Ramadan: Àwọn tí kìí ṣe Mùsùlùmí sọ àǹfààní tí wọ́n n jẹ látara awẹ gbígbà	Pe aawẹ Ramadan n lọ lọwọ kii ṣe iroyin tuntun, sugbọn nkan kan to jẹ iyalẹnu ni pe awọn eeyan kan ti kii ṣe ẹlẹ́sìn Musulumi naa n gba awẹ naa. Eyi gan-an lo difa fun awọn kan ti kii ṣe ẹlẹ́sìn Musulumi lorilẹ-ede Sri Lanka, àmọ́ ti wọn n gba awẹ Ramadan nitori oore to n ṣe fun wọn. Ẹsin Buddha lo gbajumọ julọ ni Sri Lanka, lẹyin naa ni ẹsin Katoliiki ati Musilimu. Nitori naa lo ṣe jẹ iyalẹnu nigba ti ọdọmọkunrin oloṣelu kan lorilẹ-ede naa, kede pe oun n gba awẹ Ramadan. Rehan Jayawickreme ko jẹun ọ̀sán lati ọjọ kẹrinla, oṣu Kẹrin ti Ramadan ti bẹrẹ, bẹ́ẹ̀ si ni ko mu. Nkan miran to tun jẹ ki igbesẹ rẹ jẹ iyalẹnu ni pe, ọpọlọpọ eeyan ni kii fi oju're wo àwọn musulumi ni Sri Lanka. Eyi ko sẹyin bi awọn alakatakiti ẹṣin islam ṣe kọlu àwọn sọọsi lasiko ọdún Ajinde lọdun meji sẹyin. Ikọlu naa mu ẹ̀mí eeyan lọ, ti awọn kan si tun farapa. Yatọ si eyi, ọjọ gan-an ti awọn eeyan Sinhala ati Tamil n ṣe ayẹyẹ ibẹrẹ ọdun tuntun, naa ni Ramadan maa n bẹrẹ. Rehan Jayawickreme sọ pe oun gba awẹ naa lati ṣe atilẹyin fun awọn musulumi nitori bi awọn eeyan ṣe n dẹyẹ si wọn nitori ikọlu to waye ọhun. Jayawickreme nikan kọ ni ẹlẹ́sìn miran to n gba awẹ Ramadan ni Sri Lanka. Marianne David, akọroyin kan to n gbe ni olu ilu Sri Lanka, Colombo sọ pe, oun naa ma n gba awẹ Ramadan. O ni awẹ naa ma n fun oun ni ifọkanbalẹ, aanu, alaafia ati ìmọ̀, to si tun ma n kọ ni ẹkọ nípa ìtọrẹ aanu, paapaa fun awọn ti ebi ń pa. Ọpọlọpọ eeyan si lo ti n bu ẹnu ẹtẹ lu Jayawickreme pé, nitori ìbò lo ṣe n ṣe iṣe musulumi. Àmọ́, oun naa dahun pe, kii ṣe pe oun fẹ di ẹlẹ́sìn Islam. O ni oun n ṣe nitori pe oun korira idẹyẹsi. Nadyne Parr to jẹ Kristẹni lati ilẹ America paapa sọ pe oun kii fi Ramadan ṣeré. Ilu Michigan ni Parr ti n sisẹ olukọ ati Onkọwe. O ni ifọwọsowọpọ ti Ramadan maa n fi si aarin oriṣiriṣi ẹ̀sìn ati àṣà, lo jẹ iwuri fun oun. Ati pe asiko naa ma n mu oun sunmọ Ọlọ́run si.	https://www.bbc.com/yoruba/afrika-56905704
politics	El-Rufai: Ọjọ́ mẹ́rin láàárín ọ̀ṣẹ̀ ní àwọn òṣìṣẹ́ yóò máa lọ sí ibi iṣẹ́ báyìí'	Ijọba ipinlẹ Kaduna ti kede pe ọjọ mẹrin laarin ọṣẹ ni awọn oṣiṣẹ yoo maa lọ si ibi iṣẹ bẹrẹ lati Ọjọ Kini, Osu Kejila, ọdun 2021. Gomina ipinlẹ Kaduna, Nasir El-Rufai ni igbesẹ yii yoo mu irọrun ba awọn oṣiṣẹ lati ṣe iṣẹ wọn bi iṣẹ. Bakan naa ni Gomina naa fikun un pe eyi yoo ran awọn oṣiṣẹ naa lọwọ lati le faramọ mọlẹbi wọn ju ti tẹlẹ lọ nitori wọn yoo ri aye lati lo pẹlu wọn ninu ile. Ninu atẹjade ti oluranlọwọ pataki fun gomina El-Rufai, Muyiwa Adekeye fi lede ni Osu Kejila ni erọngba ijọba yii yoo hggberaso. O ni lati Osu Kẹjila ni awọn oṣiṣẹ ijọba yoo bẹrẹ si ni ṣiṣẹ lati aago mẹjọ owuro titi di aago marun un irọlẹ ni Ọjọ Aje si Ọjọ Ẹti. Amọ ni Ọjọ Ẹti, gbogbo oṣiṣẹ yatọ si awọn to n ṣiṣẹ ni awọn ileewe ati ileewosan ni yoo ṣi'sẹ lati ile. Ijọba ipinlẹ Kaduna fikun un pe bi awọn oṣiṣẹ yoo ṣe ma a ṣiṣẹ ni yii titi di igba ti awọn yoo ṣe atuntọ iye ọjọ ti awọn oṣiṣẹ yoo fi ṣiṣẹ naa, eleyii ti yoo jẹ ọjọ mẹrin. ''Igbesẹ ijọba yii jẹ ọkan lara awọn ẹkọ ti ijọba kọ lara ajakalẹ arun Covid-19, eleyii to mu ki ajakalẹ arun naa ma ni ipa buburu nibẹ.'' ''Bakan naa ni asiko ajakalẹ arun naa fihan pe awọn oṣiṣẹ gbọdọ wa ọna tuntun miran lati ṣe iṣẹ wọn ki wọn ba le ṣe ni aṣeyọri.'' Gomina ipinlẹ Kaduna ni ọna tuntun yii yoo jẹ ki awọn oṣiṣẹ kunjuwọn nipa lilo ọna igbalode lati ṣe iṣẹ wọn.	https://www.bbc.com/yoruba/59472610
sports	Premier League final day: Aston Villa fọ́ Chelsea lẹ́nu, àmọ́ Tottenham daṣọ àṣírí bò wọ́n	Ẹgbẹ agbabọọlu ti pegede lati kopa ninu idije Champions league ti saa to n bọ lẹyin ti wọn ṣe ipo kẹrin, bi o tilẹ jẹ pe Astọn Villa san bantẹ iya fun wọn jẹ. Pẹlu ọpọlọpọ idunnu ni ẹgbẹ agbabọọlu Chelsea fi side eto lori papaa, amọ ẹgbẹ agbabọọlu Astọn Villa na fihan pe awọn ko wa sere. Agbabọọlu mẹwaa lo pari ifẹṣẹwọnṣẹ naa lori papa lẹyin ti Balogun ikọ Chelsea, Cesar Azpilicueta gba Red Card nitori aṣemaṣe. Amọ, adura gba fun ẹgbẹ agbabọọlu Chelsea nitori ikọ Leicester City to fidi rẹmi nile nigba ti wọn koju ẹgbẹ agbabọọlu Tothemham. Eyi tumọ si wipe Chelsea pari pẹlu ami ayo 67 lori tabili nigba ti Leicester City pari pẹlu ami ayo 66. Team          P             GD      Pts Man City          38             51       86 Man Utd          38             29       74 Liverpool          38             26      69 Chelsea           38            22     67 Leicester         38          18                   66	https://www.bbc.com/yoruba/ere-idaraya-57221529
sports	Cameroon wa ìyà mu bíi gaàrí lọ́wọ́ England, 3-0 ló bá dé	Wọn ṣe iwọn ti wọn le ṣe amọ, ikọ agbabọọlu obinrin orileede Cameroon ti fidirẹmi lọwọ England pẹlu ayo mẹta si odo. Ninu ifẹsẹwọnsẹ naa to waye ni papa iṣere Stade du Hainaut ni Valenciene Cameroon ja fitafita ṣugbọn o jọ bi pe VAR pawọpọ pẹlu ikọ England lati ja ireti wọn kulẹ. Steph Houton lo kọkọ jẹ goolu akọkọ ni iṣẹju kẹrinla ti Ellen White si fi ikeji si awọn Cameroon ni iṣẹju kaarundinlaadọta le diẹ. Cameroon nikan ni ikọ orileede Afrika to ṣẹku ninu idije naa amọ bayi,wọn ti darapọ mọ orileede Naijiria lati ko ẹru wọn pada wa sile. Pẹlu abajade ifẹsẹwọnṣẹ yi, England yoo tẹsiwaju si abala tokangun si kelyi to kangun si aṣekagba idije naa.	https://www.bbc.com/yoruba/ere-idaraya-48737914
politics	2023 Elections: Àjọ INEC sọ ìdí tí káàdì olùdìbò lè fi kọṣẹ́	Ni ọjọru ni alaga apapọ ajọ INEC lorilẹede Naijiria, Ọjọgbọn Mahmood Yakubu kede pe miliọnu kan o le ẹgbẹrun mẹrindinlaadoje kaadi idibo tawọn eeyan ṣẹṣẹ gba ni ko ni ṣiṣẹ. Ninu ọrọ to ba awọn akọroyin sọ, Ọjọgbọn Yakubu ni ko din lẹgbẹrun mẹtadinlogun kaadi idibo tawọn oludibo nipinlẹ Ekiti n gbe kiri ti ko lee ṣiṣẹ. Bakan naa lo ni kaadi idibo mejidinlaadọrun lo wa lọwọ awọn oludibo nipinlẹ Ọṣun ti ko ṣiṣẹ pẹlu Gbogbo eyi n waye pẹlu bo ṣe jẹ pe eto idibo gomina l'Ekiti ati Ọṣun yoo waye loṣu kẹfa ati ikeje ọdun 2022. Eyi ni awọn ohun meje ti ajọ INEC yan ninu atẹjade naa pe o ṣeeṣe ko mu ki kaadi idibo o maa ṣiṣẹ. Gẹgẹbi ohun to sọ, Alaga ajọ INEC, Ọjọgbọn Mahmood ni ida marundinlaadọta awọn kaadi idibo awọn ti wọn ṣẹṣẹ forukọsilẹ fun kaadi idibo naa ni ko ni ṣiṣẹ nitori awọn idi to wa loke yii. O fi kun pe awọn tun kẹẹfin pe awọn oṣiṣẹ ajọ naa kan n lẹdi apopọ pẹlawọn eeyan kan lati tapa si ofin idibo Naijiria to de eto iforukọsilẹ. O ni gbogbo awọn oṣiṣẹ ajọ naa ti aje iṣẹlẹ naa ba ṣi mọ lori ni yoo foju wina ofin ni ibamu pẹlu awọn abala to yẹ labẹ ofin idibo ni Naijiria. O ni gbogbo awọn ti kaadi idibo ti ko dara wọnyii ni wọn yoo yọ danu kuro ninu iwe orukọ awọn oludibo. O tun ṣalaye pe ko si ipinlẹ ti aṣemaṣe yii ko ti waye lorilẹede Naijiria debi pe awọn ipinlẹ mii wa to jẹ pe ida ọgọta lawọn kaadi ti ko ni ṣiṣẹ naa. Àjọ tó ń rí sí ètò ìdìbò Nàìjíríà, INEC ti ní ìdá mẹ́rìnlélógójì àwọn káàdì ìdìbò tí wọ́n fi léde láti ọdún tó kọjá títí di àsìkò yìí ni kò ní wúlò láti fi dìbò. Alága àjọ INEC, Ọ̀jọ̀gbọ́n Mahmood Yakub ní 1,390,519 ènìyàn péré ló fi orúkọ sílẹ̀ fún káàdì ìdìbò láti ìgbà tí àjọ náà ti bẹ̀rẹ̀ ìforúkọsílẹ̀ fún káàdì ìdìbò mìíràn ní ọdún 2021. Ní ibi àpérò tí Yakubu ṣe pẹ̀lú àwọn akọ̀ròyìn ní ìlú Abuja lọ́jọ́bọ̀, ọjọ́ kẹtàlá, oṣù kẹrin, ọdún ló ti fi ọ̀rọ̀ náà léde. Ó ní ìpèníjà ńlá ni èyí jẹ́ nítorí àwọn tí ọ̀rọ̀ náà kàn gbọ́dọ̀ tún lọ fi orúkọ sílẹ̀ kí wọ́n tó le kópa nábi ètì ìdìbò. Bákan náà ló tún fi kun un wí pé ẹgbẹ́ òṣèlú mẹ́wàá nínú àwọn méjìdínlógún ni won ti i ri. Kini Alaga INEC tun salaye? O ni eyi je ninu awon tó jẹ́ ẹgbẹ́ òṣèlú tó jẹ́ ojúlówó ní Nàìjíríà ló fi ìgbà tí wọ́n yóò ṣe ètò ìdìbò abẹ́nú wọ́n ṣọwọ́ sí àjọ náà. Yakubu wá rọ àwọn ẹgbẹ́ yòókù náà láti tété fi ìgbà tí wọ́n yóò ṣe ètò ìdìbò náà tó wọn létí kí ọjọ́ tó lọ lórí rẹ̀.	https://www.bbc.com/yoruba/afrika-61099433
entertainment	Lóòtọ́ orin mi àti Lagbaja jọra ṣùgbọ́n ìyàtọ̀ díẹ̀ wà níbẹ - Labule	Ọpọ ọmọ Naijiria, paapaa awọn to jẹ ololufẹ orin Highlife ati Afrobeats ni wọn ti n saaro orin Lagbaja nitori pe o to ọjọ melokan ti eekan akọrin naa ti gbe ara rẹ kuro lagbo orin kikọ. Amọṣa lasiko ti Lagbaja n kọrin ni ọdọmọkunrin kekere kan nigba naa ti n wo awokọṣe rẹ to si n tọ ipasẹ irinajo rẹ. Arakunrin naa ti ọpọ mọ si Labule ti mu ipasẹ ọna orin Lagbaja bayii ti o si jẹ pe bi o ba ti n kọrin ọpọ ti ko ba tete mọ yoo maa bere pe ṣe Lagbaja niyi abi oun kọ. Akọṣẹmọṣẹ imọ ẹrọ Civil Engineering ni Labule ni fasiti ilu Eko ki o to tun gba ilẹ Gẹẹsi lọ lati gba imọ kun imọ ninu rẹ; ṣugbọn ifẹ orin ko fi silẹ lo fi pada wa gbe igba orin ni Naijiria.	https://www.bbc.com/yoruba/afrika-58484661
health	Covid-19 vaccine: Ẹ má dán abẹ́rẹ́ Covid-19 wò lára mi, mi ò gbà! Mi kìí ṣe ẹmọ́ òyìnbó- David Oyedepo	Oludasilẹ ijọ Living Faith ti ọpọ mọ si Winners Chapel, Biṣọọbu David Oyedepo tun ti sọ pe oun ko ni gbabẹrẹ ajẹsara covid-19. Biṣọọbu Oyedepo ni oun ko ni tọrọ aforiji lọwọ ẹnikẹni nitori oun kọ lati gbabẹrẹ ajẹsara ajakalẹ arun coronavirus. Biṣọọbu naa sọrọ yii nibi eto adura ijọ naa to waye lọjọ Abamẹta ọjọ kẹtadinlogun oṣu kẹrin ọdun 2021 yii. Pasitọ Oyedepo ni oun kii ṣe ẹmọ oyinbo ti wọn le dan abẹrẹ coronavirus wo lara rẹ. Oludasilẹ ijọ Winners Chapel tun sọ pe abẹrẹ Oxford/Astra Zeneca ti ijọba n fun awọn ọmọ Naijiria lodi si ofin. Oyedepo ni ''ọrọ ajakalẹ arun coronavirus ti daru mọ gbogbo agbaye loju, ṣugbọn ninu ijọ Ọlọrun ni ojutuu si arun naa wa.'' David Oyedepo ni: ''Mi o o ri bi ti wọn ti n fi ipa fun eeyan abẹrẹ. Mi kii ṣe agbẹjọro ṣugbọn mo ro pe ko tọna. O kan le wa ṣadeedee wa si ile mi lati fun mi labẹrẹ lai ranṣẹ si ọ tẹlẹ.' A kii ṣe ẹmọ oyinbo ni Naijiria, itanjẹ lasan ni ọrọ abẹrẹ yii,'' Oyedepo lo sọ bẹẹ. Oṣu kẹta, ọdun 2021 yii ni orilẹede Naijiria gba abẹrẹ Oxford/Astra Zeneca to le ni miliọnu mẹta. Eeyan to le ni miliọnu kan lo ti gba abẹrẹ ọhun bayii ni Naijiria. Eeyan to le ni ẹgbẹrun lọna ọjọ, 160,000 lo ti lugbadi arun covid-19 ni Najiria, nigba ti ẹgbẹrun meji meji ninu wọn ti ba arun naa lọ.	https://www.bbc.com/yoruba/afrika-56790825
entertainment	Yomi Fabiyi; N kò lo àpètán orúkọ, ohùn tàbí àwòrán ẹnikẹ́ni nínú fíìmù Oko Iyabo	"Ilumọọka osere tiata nni, Yomi Fabiyi, to n lewaju ninu awuyewuye to suyọ lori ẹsun asemase ti wọn fi kan Baba Ijesha, tun ti sọrọ sita. Yomi, ẹni ti ọpọ eeyan n naka abuku si lori fiimu ọkọ Iyabo to se sita, tun ti gbe fidio miran sita pe ẹnikẹni to ba ro pe fiimu naa tako ẹtọ ọmọniyan le gba ile ẹjọ lọ. Osere tiata naa ni oun ko ni da eebu pada fun ọpọ eeyan to n sọ oko ọrọ si oun lori agbejade sinima naa nitori o ni ""kii se gbogbo aja to n gbo, ni eeyan maa n kọbi ara si."" ""Inunibini ko kan ti aimọ iwa wu, nitori naa ni eeyan se gbọdọ gbajumọ ibi to n lọ. To ba boju wẹyin, to si duro si idi otitọ, nigba to ba ya, wa jare nitori bi irọ ba lọ titi fun ogun ọdun, otitọ yoo le ba ni ọjọ kan. Ẹ lọ fa ila si idi ọrọ mi, ọjọ kan n bọ ti awọn to korira rẹ, bu ọrọ tabi sọ ọrọ abuku si ọ, yoo ri daju pe asise nla gbaa ni wọn se. Yoo ye wọn pe aimọkan lo n da wọn laamu, ẹ yago fun loju opo ayelujara ati loju aye, ko dara rara."" Yomi Fabiyi ni ọpọ eeyan to n sọ oko ọrọ si oun lori fiimu Oko Iyabo ti oun gbe jade ni ko tii wo sinima naa rara, gbogbo eebu ati oko ọrọ ti wọn si n sọ ni wọn ko ni idi lati se bẹẹ. Osere tiata naa ni gbogbo awọn eeyan to ti wo sinima naa lo n beere pe ki lo de ti ọpọ eeyan se n bu ẹnu atẹ lu sinima yii? ""Eeyan kan le lọ sile ẹjọ lati beere fun idajọ ododo ti wsn ba lo apetan orukọ rẹ ninu ere itage, ohun rẹ tabi aworan rẹ. Amọ ti onkọtan ati olootu ere ba ti le bọwọ fun awọn nnkan wọnyi, o yẹ ki ẹyin lee le bọwọ fun ninu esi tẹ ba n fọ sita nipa wọn. Mo ti ya fiimu Oko Iyabo, ki ileẹjọ to kede ọjọ ti yoo maa gbọ ẹjọ Baba Ijesha, bẹẹ si ni itan naa yatọ patapata si ohun to sẹlẹ si Baba Ijesha."" Yomi Fabiyi ni gbogbo aye to wi wo sinima naa lo ri pe ko si ohun ti ko dara rara ninu sinima yii, tabi pe o n se agbega iwa sise asemase pẹlu ọmọde. O wa pari ọrọ rẹ pe ẹnikẹni ti agbejade sinima naa ko ba dun mọ ninu, tabi pe o tẹ ẹtọ wọn mọlẹ, le gba ile ẹjọ lọ lati gba idajọ."	https://www.bbc.com/yoruba/afrika-57940884
politics	Yíyan Musulumi gẹ́gẹ́ bí igbákejì ààrẹ, àṣìṣe burúkú tí kò ní ìtẹ́wọ́gbà ni - Babachir Lawal	Akowe ijọba apapọ nigba kan ri, Babachir Lawal ti bu ẹnu atẹ lu bi oludije ṣipo Aarẹ labe asia ẹgbẹ oṣelu All Progressive Congress, Bola Ahmed Tinubu ṣe kede ẹlẹsin Musulumi, Kashim Shettima, gẹgẹ bi igbakẹji rẹ siwaju eto idibo Aarẹ ti o waye lọdun 2023. Lawal ninu atẹsita to fi si ori ayelujara wipe yiyan Musulumi gẹgẹ bi igbakẹji jẹ asise buruku ti ko ni itẹwogba rara. Oludije lẹgbẹ oṣelu APC fun ipo aarẹ, Asiwaju Bola Ahmed Tinubu ni ọsẹ to kọja sọ pe oun ni ibọwọ to peye fun ẹsin mejeeji to tobi julọ ti wọn n ṣe lorilẹede Naijiria sugbọn oun ti yan gomina ipinlẹ Borno tẹlẹ, Kashim Shettima to jẹ Musulumi, gẹgẹ bi igbakeji oludije lẹgbẹ oṣelu APC. O ni yiyan ti oun yan Shettima ko nii ṣe pẹlu pe oun ko bọwọ fun ẹsin Kristẹni, nitori oun bọwọ fun ẹsin naa ti oun ko si fi ọwọ rọọ si ẹyin. Lawal, ẹni ti o ṣe atilẹyin fun Tinubu nigba idibo ẹgbẹ oṣelu APC ni yiyan Shettima jẹ apẹẹrẹ pe oludije naa ko nifẹ ẹgbẹ oṣelu ọhun, ti o si fẹran oun nikan. “O ni lati jẹ pe awọn gomina ati awọn musulumi kan ni ariwa orilẹ ede Naijiria ni wọn gba Tinubu ni amoran lati yan igbakẹji lati ninu ẹsin Musulumi nitori wọn ko ni dibo fun ẹnikẹni to ba wa lati ninu ẹsin kristẹni ni apa ariwa orilẹ ede Naijiria. “Ti Tinubu ba ro pe yiyan Musulumi gẹgẹ bi igbakẹji rẹ yio mu u bori ninu eto idibo to n bọ, o ni lati lọ tun un ro. Ise awọn apa ariwa orilẹ ede ni lati dibo fun ọkan lara awọn ọmọ nikan. Buhari, ọmọ wọn akọkọ ko ni si ni iwe idibo lọdun 2023, sugbọn Atiku, ọmọ wọn kẹji wa ni bẹ.”	https://www.bbc.com/yoruba/articles/c3g08kpr8neo
politics	Algeria yóò bẹ̀rẹ̀ sí ní san N41,000 fáwọn ọ̀dọ́ tí kò rí iṣẹ́ ṣe lóṣù tó ń bọ̀	Ijọba orilẹede Algeria yoo bẹrẹ si ni san owo iranwọ fawọn ọdọ ti ko ri iṣẹ ṣe lorilẹede naa. Ijọba kede pe oun ti ṣe eto lati maa ran awọn ọdọ lọwọ latari bi airiṣẹ ṣe ti pọ ni orilẹede naa. Aarẹ Abdelmadjid Tebboune sọ fawọn akọroyin pe pe awọn ọdọ to n wa iṣẹ ti ọjọ ori wọn bẹrẹ lati ọdun mọkandinlogun si ogoji ọdun ni yoo lẹtọọ si owo naa. Ẹgbẹrun mọkanlelogoji ati abọ(N41,615) tii ṣe $100 ni ijọba kede pe awọn yoo maa fawọn to koju oṣuwọn lati maa gba owo naa. Ijọba tun sọ pe awọn ọdọ ọhun yoo tun maa jẹ anfaani eto ilera ọfẹ titi ti wọn fi maa ri iṣẹ. Aarẹ Tebboune ṣalaye pe Algeria ni orilẹede akọkọ yatọ ilẹ Yuroopu ti yoo kọkọ ṣeto yii. Aarẹ Algeria ni ẹgbẹrun lọna ẹgbẹta ni awọn ọdọ ti ko ri iṣẹ ṣe ni orilẹede naa.	https://www.bbc.com/yoruba/agbaye-60405331
politics	Nigeria Politics: Àwọn gómìnà lábẹ́ àsíá ẹgbẹ́ PDP tó darapọ̀ mọ́ APC rèé	"Ninu eto oṣelu kaakiri agbaye ni awọn oloṣelu ti maa n fi ẹgbẹ oṣelu kan silẹ lọ omiran, oriṣiriṣi idi si ni wọn fi maa n ṣe bẹẹ. Awọn idi naa le jẹ nitori afujusun irufẹ oloṣelu bẹẹ tabi ede aiyede ninu ẹgbẹ. Ni Naijiria, oloṣelu miran yoo ti gori alefa labẹ asia ẹgbẹ kan tan ko to fi ẹgbẹ naa silẹ lati darapọ mọ ẹgbẹ alatako. Iwọnyii ni awọn gomina marun un ni Naijiria to ti fi ẹgbẹ moṣelu PDP silẹ lati darapọ mọ ẹgbẹ APC lati igba ti ijọba ti pada sọwọ alagbada ni Naijiria. Rochas Okorocha - Imo Rochas Okorocha jẹ ọkan gboogi lara awọn gomina ẹgbẹ PDP to darapọ mọ APC. Oṣu karun un ọdun 2013 ni Okorocha fopin si ibaṣepọ to wa laarin rẹ ati ẹgbẹ PDP ni ilu Oweri. Nibi ipade ita gbangba kan to waye ni Oweri lati ṣami si ọdun meji rẹ lori alefa ni Okorocha ti kede pe oun ti darapọ mọ ẹbi tuntun, to si rọ awọn ololufẹ rẹ lati tẹle oun lọ si ẹgbẹ tuntun naa. Abdulfatah Ahmed - Kwara Ọdun 2014 ni gomina ipinlẹ Kwara, Abdulfatah Ahmed, fi ẹgbẹ oṣelu PDP silẹ lọ darapọ mọ ẹgbẹ APC. Lọdun naa lọhun, Ahmedssọ fun awọn akọroyin pe oun darapọ mọ ẹgbẹ tuntun fun anfani awọn eeyan ipinlẹ Kwara. Ṣugbọn lẹyin ọdun mẹrin, iyẹn lọdun 2018, ni ọkunrin naa yi ohun pada, to si tun pada sinu ẹgbẹ PDP. Rotimi Amaechi - Rivers Rotimi Amaechi ni gomina ipinlẹ Rivers laarin ọdun 2007 si 2015. Lọdun 2014 nigba to ṣi wa lori alefa gẹgẹ bii gomina ipinlẹ naa labẹ asia ẹgbẹ PDP ni o fi ẹgbẹ ọhun silẹ to si darapọ mọ ẹgbẹ oṣelu APC. Lẹyin ti Muhammadu Buhari di Aarẹ Naijiria lọdun 2015 lo yan Amaechi gẹgẹ bii minisita to n ri si irinajo oju popo. Dave Umahi Ọjọ kẹtadinlogun, oṣu kọkanla ọdun 2020 ni Dave Umahi fi ẹgbẹ oṣelu PDP silẹ to si darapọ mọ ẹgbẹ APC. Nigba to n ba awọn akọroyin sọrọ lẹyin ikede naa, Umahi sọ pe oun fi ẹgbẹ APC nitori aiṣododo to wa ninu ẹgbẹ ọhun. Awọn oloṣelu kan n sọ pe Umahi ni afojusun lati gbe apoti ipo Aarẹ  lọjọ iwaju lo jẹ ko darapọ mọ APC, ṣugbọn gomina ọhun ti fesi. O ni ""mo fẹ sọ ni gbangba bayii pe, mi o darapọ mọ APC nitori pe mo fẹ di Aarẹ, irọ pata ni gbogbo awọn to n gbe iru iroyin bẹẹ kiri n pa."""	https://www.bbc.com/yoruba/afrika-54985050
politics	Wo àwọn ọmọ Yorùbá tó ń díje sípò Ààrẹ, ilé aṣòfin àtàwọn obìnrin olùdíje	Àjọ tó ń rí sí ètò ìdìbò ní orílẹ̀ èdè Nàìjíríà, INEC ti fi orúkọ àwọn olùdíje sípò òṣèlú tó jẹ́ ti ìjọba àpapọ̀ léde. Nínú àtẹ̀jáde kan tí INEC fi sórí ayélujára Twitter rẹ̀, ni wọ́n ṣe àgbéjáde orúkọ àwọn olùdíje sípò Ààrẹ, igbá-kejì Ààrẹ, àti ilé ìgbìmọ̀ aṣòfin àpapọ̀ nínú ẹgbẹ́ òṣèlú kọ̀ọ̀kan. INEC ní èyí wà ní ìbámu pẹ̀lú ìwé òfin eto ìdìbò ọdún 2022. Wọ́n ní àwọn tí àwọn fi orúkọ wọn síta náà ni ẹgbẹ́ òṣèlú wọn tẹ̀lé ìlànà tó tọ́ lásìkò tí wọ́n ṣe ìdìbò abẹ́nú. Àtẹ̀jáde náà tí Agbẹnusọ INEC, Festus Okoye fi léde ní orúkọ àwọn tó lẹ́tọ̀ọ́ láti díje nìyí. O fikun pe kò sí àyípadà kankan tó lè wáyé lórí rẹ̀ mọ́ àyàfi tí ọ̀kan nínú àwọn olùdíje náà bá ṣe aláìsí. Okoye ní gbogbo ẹgbẹ́ òṣèlú méjìdínlógún tí INEC fọwọ́ sí ni wọ́n fi olùdíje sípò Ààrẹ kalẹ̀. Bákan náà ló ní àwọn olùdíje 1,101 lọ ń díje fún ipò sẹ́nétọ̀ tí àwọn tó ń díje sípò ilé ìgbìmọ̀ aṣojúṣòfin sì jẹ́ 3,122. Nínú àwọn méjìdínlógún tí INEC gbé orúkọ wọn jáde pé wọ́n ń wá ipò Ààrẹ márùn-ún nínú wọn lọ jẹ́ ọmọ Yorùbá. Àwọn náà ni: Sowore Omoyele Stephen ló ń díje lábẹ́ àsíá ẹgbẹ́ òṣèlú African Action Congress, AAC. Ọmọ bíbí ìlú Ese-Odo ní ìpínlẹ̀ Ondo ni Sowore. Ọdún 1971 sì ni wọ́n bi. Sowore jẹ́ ajàfẹ́tọ̀ọ́ ọmọnìyàn, òun sì ni olùdásílẹ̀ Iléeṣẹ́ ìròyìn Sahara Reporter. Ìgbà ìkejì rèé tó ń díje sípò Ààrẹ Nàìjíríà. Ní ọdún 2019 ló kọ́kọ́ díje tó sì fìdí rẹmi sọ́wọ́ Ààrẹ Muhammadu Buhari. Asiwaju Bola Ahmed Tinubu náà jẹ́ ọ̀kan lára olùdíje sípò Ààrẹ Nàìjíríà lábẹ́ àsíá ẹgbẹ́ òṣèlú All Progressives Congress, APC. Gbajúgbajà olóṣèlú ni Tinubu ní orílẹ̀ èdè Nàìjíríà bó ṣe jẹ́ ọ̀kan lára àwọn olùdásílẹ̀ àti adarí àpapọ̀ ẹgbẹ́ òṣèlú APC. Ní ọdún 1952 ni wọn bí Tinubu ní ìpínlẹ̀ Eko. Bí ó tilẹ̀ jẹ́ pé Tinubu ṣe gómìnà Ìpínlẹ̀ Eko fún sáà méjì, láàárín ọdún 1999 sí 2007, ìgbà àkọ́kọ́ rèé tó ń wá ipò Ààrẹ Nàìjíríà. Ọmọ bíbí ìpínlẹ̀ Ogun ni Adenuga Sunday Oluwafemi tó ń díje lábẹ́ àsíá ẹgbẹ́ òṣèlú Boot Party, BP. Ọmọ ọdún méjìdínláàdọ́ta ni Adenuga tó sì jẹ́ ògbóǹtarigì oníṣòwò. Ìgbà àkọ́kọ́ nìyí tó ń díje fún ipò Ààrẹ Nàìjíríà. Ọmọ bíbí olóògbé M. K. O. Abiola ni Kola Abiola tó ń díje sípò Ààrẹ Nàìjíríà lábẹ́ àsíá ẹgbẹ́ òṣèlú Peoples Redemption Party, PRP. Ọdún 1962 ni wọ́n bí Kola Abiola tó sì ti pé ọgọ́ta ọdún báyìí. Ìgbà àkọ́kọ́ tó ń díje sípò Ààrẹ Nàìjíríà nìyí. Ọmọ bíbí ìlú Ondo ní ìpínlẹ̀ Ondo ni Adebayo Adewole Ebenezer tó sì jẹ́ ọmọ àádọ́ta ọdún. Agbẹjọ́rò ni Adewole Adebayo tó sì tún jẹ́ olùdásílẹ̀ Iléeṣẹ́ amóhùnmáwòrán KAFTAN TV. Lábẹ́ àsíá ẹgbẹ́ òṣèlú Social Democratic Party, SDP ló ti ń díje. Ìgbà àkọ́kọ́ nìyí tí yóò gbé gbá láti du ipò Ààrẹ Nàìjíríà. Gẹ́gẹ́ bí àtẹ̀jáde tí INEC fi síta ṣe sọ àwọn obìnrin 381 lọ ń wá ipò òṣèlú sí àwọn ipò ijoba àpapọ̀. Nínú àwọn 381 yìí, ẹnìkan péré ló ń wá ipò igbakeji Ààrẹ, ilé ìgbìmọ̀ aṣòfin àpapọ̀ ni àwọn yòókù ń gbèrò láti lọ. Lati ilẹ̀ Yorùbá, awọn ogún ló ń díje sípò sẹ́nétọ̀ tí àwọn àádọ́rin sì ń wá ipò sí ilé ìgbìmọ̀ aṣojúṣòfin.	https://www.bbc.com/yoruba/articles/cv21jgwq844o
politics	Oba Abdul-Rauf Olayiwola Adedeji II : Wo ohun tó yẹ kí o mọ̀ nípa Akirun ti Ìlú Ìkìrun tó wàjà	Ijọba ipinlẹ Osun lo kede loju opo Twitter rẹ pe Akirun ilu Ikirun, Oba AbdulRauf Olawale Adedeji waja lalẹ Ọjọru Ijọba Osun ṣalaye loju opo Twitter rẹ pe ni bii ago mọkanla alẹ Ọjọru ti Oba Adedeji dagbere faye. Ko si ẹni to le sọ pato ohun to ṣekupa Akirun ilu Ikirun lẹni ọdun mejidinlọgọrin. Ohun ti a gbọ ni pe Akirun ṣe aisan diẹ ki Ẹlẹmi to gba a lalẹ Ọjọru. Bi ọgbọn ọdun sẹyin ni Oba Adedeji  gori itẹ baba rẹ nilu Ikirun. Ọpọ eeyan lo ṣapejuwe Oba Adedeji to jẹ oṣiṣẹ banki tẹlẹ ki o to jọba pe musulumi ododo ni. Ogunna gbongbo ẹgbẹ musulumi nii ṣe nilu Ikirun ati ni ipinlẹ Osun lapapọ nigba aye rẹ. Ọdun 2002 ni Oba Adedeji lọ si ilẹ mimọ ni ilu Mecca. Oun ni baba iṣalẹ ẹgbẹ musulumi Ibadu-Rahman Society ati Anwar-Ul-Islam niluu Ibadan nigba aye rẹ. Oba Adedeji lo ọrọ rẹ Eledua yọnda fun un lati ṣe iranwọn fawọn ti ko rọwọ họri lawujọ. Ìròyìn Yàjóyàjó -'Akirun ti Ìlú Ìkìrun,Oba Abdul-Rauf Olayiwola Adedeji II   ti wàjà Ọba Akirun ti Ikirun, Oba Abdul-Rauf Olayiwola Adedeji II ti jade laye. Eni ọdun  mejidinlọgọrin ni ọba ni ipinlẹ Osun naa ki wọn to jade laye.	https://www.bbc.com/yoruba/afrika-55932762
health	Muhammadu Buhari: Falana ní ilé ìwòsàn ti di mọ́ṣúárì ní Nàìjíríà nígbà tí Buhari ń gbàtọ́jú nílẹ̀ òkèrè	Ẹyin ọmọ Naijiria, ẹtọ yin lati beere fun eto ilera to peye lọwọ ijọba aarẹ orilẹede Naijiria, Muhammadu Buhari. Agbẹjọro ati ajafẹtọ, Femi Falana lo sọrọ yii idanilẹkọ ọdọọdun fun iranti Dokita Beko Ransome-Kuti ẹlẹẹkẹrinla rẹ. Agbẹjọro Falana sọ pe ijọba ologun Buhari lo ju Dokita Beko si ọgba ẹwọn Kirikiri fun oṣu mẹfa lọdun 1984 nitori o jijagbara lati beere fun eto ilera to peye lọwọ ijọba. Falana sọ pe ohun to kudiẹ kaato ni pe aarẹ Buhari n rinrin ajo lọ si oke okun fun itọju ara rẹ, nigba ti awọn ọmọ Naijiria n lọ si awọn ile iwosan to ti di mọṣuari bayii. O ni Buhari fun ra rẹ lo nigba to gori aleefa gẹgẹ bi ọgagun olori orilẹede Naijiria lọjọ kọkanlelọgbọn oṣu kejila ọdun 1983 pe awọn ile iwosan ni Naijiria ti di ibi ti awọn eeyan ti n ri awọn dokita lasan an. Falana ṣalaye pe Buhari kan naa to sọrọ lọdun 1984 pe awọn ile iwosan to wa ni Naijiria ko ju ibi tawọn eeyan kan ti n ri awọn dokita lasan lọ, oun naa si ni aarẹ Naijiria lonii ti awọn iwosan ti di mọṣuari. Gbajugbaja agbẹjọro ni Buhari ko lọ si awọn ile iwosan yii, ilu oyinbo lo n lọ fun itọju ara rẹ, owo ilu lo si n na. ''Ẹjọ ti mo pe ijọba wa ni ileẹjọ kotẹmilọrun bayii ninu eyi ti mo ti sọ pe ki ijọba ṣe eto iwosan to peye fun gbogbo eeyan nitori ori ko ju ori,'' Falana lo sọ bẹẹ. ''Ti ẹyin ba n gba ilu oyinbo lọ fun itọju, ẹ gbọdọ ba wa ṣe awọn ile iwosan ti awa naa n lo nile ko dara, ka wa naa le lanfaani si eto ilera to peye,'' Falana lo woye bẹẹ. Falana tun fi kun ọrọ rẹ pe Buhari naa ni o fa iya to n jẹ ọpọ ara ilu Eko bayii lẹyin ti ijọba f'ofin de ọkada ati kẹkẹ Maruwa nitori o wọgile aba lati ṣe eto igbokegbodo ọkọ ti igbalode oni igba nmiliọnu dọla($200m) eyi ti Gomina Lateef Jakande ṣe agbekalẹ rẹ lasiko to wa lori alefa.	https://www.bbc.com/yoruba/afrika-51440209
sports	Transfer Window: Èrò olólùfẹ́ eré bọ́ọ̀lù ṣọ̀ọ̀tọ̀tọ̀ lórí Iwobi, Lukaku àti Luiz	Agbabọọlu Arsenal to jẹ ọmọ Naijiria, Alex Iwobi wa lara awọn agbabọọlu to darapọ mọ ẹgbẹ agbabọọlu miiran l'Ọjọbọ to jẹ gbedeke ọjọ ti ẹnikẹni le ra agbabọọlu tuntun ṣaaju saa bọọlu mii to bẹrẹ lonii ọjọ Ẹti nilẹ Gẹeṣi. Iwobi fọwọsi adehun ọdun marun un pẹlu ẹgbẹ agbabọọlu Everton lẹyin ti wọn san miliọnu mejidinlọgbọn owo pọun fun Arsenal. O tun wa ninu adehun pe Everton yoo pada fi miliọnu meje kun owo naa to ba ya. Akọnimọọgba Arsenal Unai Emery ni Iwobi ṣiṣẹ takuntakun nigba to fi wa pẹlu ikọ Arsenal. Emery ṣapejuwe Iwobi gẹgẹ bi awokọsẹ rere fawọn ọjẹwẹwẹ agbabọọlu, bẹẹ lo gbadura fun un wi pe yoo ṣoriire nibi to n lọ Bi Iwobi ṣe fi Arsenal silẹ lọ Everton jẹ ibanujẹ fun ọpọlọpọ ololufẹ rẹ, ko da aworan ẹni tomi n bọ loju rẹ lọpọ wọn ṣapejuwe bi ọrọ naa ṣe dun wọn to. Ohun to kọju sẹnikan, ẹyin lo kọ sẹlomiiran, nibi tawọn ti n sunkun pe Iwobi lọ, lawọn kan ti n yọ pe Iwobi kuro ni Arsenal. Awọn kan tiẹ nifẹ Iwobi ṣugbọn awọn ko fẹ wa lara awọn agbabọọlu Arsenal mọ. Igba kan n lọ, igba kan n bọ, bi Iwobi ṣe fi Arsenal silẹ bẹẹ naa ni David Luiz gbera pa lati Chelsea wa si Arsenal. Luiz kọwọ bọwe adehunọlọdun meji pẹlu Arsenal lẹyin ti Arsenal san miliọnu mẹjọ owo pọun. Lẹyin ọ rẹyin, ẹlẹsẹ ayo, Romelu Lukaku fi ẹgbẹ agbabọọlu silẹ lọ ikọ agbabọọlu Inter Milan. Lukaku wa lara awọn agbabọọlu ti Man U ko lo daadaa mọ ni saa bọọlu to lọ, Marcos Rashford lo maa n saa ba gba aye rẹ. Ẹwẹ, lọkunrin lobinrin lawọn ololufẹ Inter Milan tu jade lati ki Lukaku kaabọ si ikọ agbabọọlu wọn l'Ọjọbọ.	https://www.bbc.com/yoruba/ere-idaraya-49288861
health	Queen Ereba Psoriasis: Níṣe ló dàbíi pé mo wà nínú àhámọ́ tí mi ò ṣẹ̀dá fúnra mi	"Ṣe lo kan dede bẹrẹ si ni ri nkan kurukuru lara rẹ. Amọ ko si bi wọn ṣe lo gbogbo ipara ati ogun apakokoro ara to wa ni Naijiria to, ko ran an. Igba yẹn gaan lo ṣẹṣẹ wa mọ pe o ju agbara oun lọ. Àfi ṣuuuu ti gbogbo ẹ bo ara rẹ latori de ọmọ ika ẹsẹ. Aarun ipẹpẹ gbigbẹ lara eyi ti awọn dokita pe ni Psoriasis lo kọlu Queen Ereba. Eyi si fa irẹwẹsi si aye rẹ tori ko si agọ ara rẹ kankan ti aarun yii ko lẹ mọ. Bíbéèrè ìbálòpọ̀ láti ṣe ìwé ìrìnà sọ òṣìṣẹ́ iléèṣẹ́ ọmọ Nàìjíríà dèrò ilé O ro pe o ti tan fun oun laye koda wipe ala oun ko lee laye di mimuṣẹ. Ko lee ṣe ohun gbogbo bo ṣe wu u, ko lee wọ iru aṣọ to ba yan laayo lati wọ. Koda o ni lati pa ileewe ti nigba kan nitori aisan yii. Queen Ereba pada di onkọwe ati ololufẹ ohun meremere. Nibi ti aarun yii ba a finra de, o ti ṣe iwe jade ti akọle rẹ n jẹ ""Psoriasi, finding your light"". Wo ìdí tí akẹ́kọ̀ọ́jáde 96 kò fi ní leè ṣe àgùnbánirọ̀ wọn l'Ogun Àwọn oniròyìn ló tú àṣírí ààbò Prof Peller, tí wọn fi ri pa - Lady Peller"	https://www.bbc.com/yoruba/afrika-54983384
religion	Oba Ogboni Adeyinka Arifanlajogun: Ògbóni ìgbà ìwásẹ̀, ROF, Awọpa, Sáàlà... Wá gbọ́ oríṣi ẹ̀ka ìjọ Ogboni tó wà	"Ọ̀wọ́ ọ̀tún Ọlọ́run Olódùmarè ni Ogboni máa wà bí ó bá re ibi àgbà ń rè - Oba Ogboni BBC Yoruba rinrinajo de aafin Ọba Ogboni Igba Iwasẹ, ọpọ itan ti awọn eeyan ko mọ ni pa ẹgbẹ Ogboni lo jade. Adeyinka Arifanlajogun to jẹ Ọba Ogboni bu ẹnu atẹ lu ọpọlọpọ ohun tawọn eeyan maa n sọ nipa ẹgbẹ naa jakejado agbaye. Bi Ogboni igba akọkọ ṣe bẹrẹ ati bi aweọn baba nla baba wọn ṣe bẹrẹ ẹgbẹ naa to fi di pe o n gberu sii titi to fi di eyi to n ni ẹka gẹgẹ bii ijọ awọn ẹlẹsin Kristẹni ṣe tan kaakiri lode oni. ""Ogboni pọ, ṣugbọn Ogboni igba iwasẹ lo bi awọn to wa kaakiri lode oni"". 'Kàǹkàn ìbílẹ̀, òògùn, àwọ̀tẹ́lẹ̀ àti fóònù lá bá lẹ́gbẹ̀ẹ́ òkú obìnrin tí wọ́n dédé jù sí àdúgbò wa l'Akure' Baba Ijesha yóò farahàn nílé ẹjọ́ lónìí, àwọn ohun tí wọ́n fẹ́ ṣe níbẹ̀ nìyí Wo èrò Afenifere àti Ilana Omo Oduduwa lórí ọ̀rọ̀ Alaafin pé kò s'ọ́nà nínú pínpín Nàìjíríà Kíláàsì wó lé ọmọ ilé ẹkọ́ mẹ́ta lórí, ọ̀kan ti kú, ẹ wo ohun tó ṣe méjì tó kù Ààrẹ Ògbóni sọ òkò ọ̀rọ̀ ránṣẹ́ sí Gani Adams torí bó ṣe tàbùkù Ọba Ogboni tó ṣe ìwọ́de Yorùbá Nation Fá irungbọ̀n rẹ, kòó forí kó ìyà lọ́wọ́ ìjọba Afghnistan - Taliban Bí o bá ń fẹnukonu ju iye ìṣẹ́jú ààyá yìí lọ, wo adúrú kòkòrò tí wàá tí ibi ẹnu kò Jíjẹ́ obìnrin ti ṣí ọ̀pọ̀lọ̀pọ̀ ọ̀nà fún mi, ẹ̀yin obìnrin ẹlẹgbẹ́ mi ẹ wá kọ́ bẹ́ẹ ṣe lè lo kíní yín - Bobrisky Gẹgẹ bi ṣọ́ọ̀ṣì ṣe wa kaakiri kaakiri naa ni awa naa ni ẹka"". Ọba Adeyinka ni Ọlọrun kan naa ni awọn Kristẹni, Muslumi ati Ologboni n sin, ọna ti wọn n gba ke pee lo yatọ. Bakan naa o ni ko si Ologboni to maa n ku ni kekere ayafi ti ko ba ṣee tọkan tọkan. Adeyinka ni ni Ọba Ogboni lo maa n fi gbogbo Ọba jẹ nilẹ Yoruba awọn ko si ki n yọ nkankan lara ẹnikẹni gẹgẹ bi awọn eeyan ṣe maa n sọ pe bi ọkan lara wọn ba ku, o ni nkan ti wọn maa n lọ yọ lara rẹ. ""Irọ patapata ni, ko si nkan to jọọ, awọn to ba n sọọ nita pe Ogboni maa n yọ nkan lara eeyan o mọ nkan ti wọn n sọ"". ""Ọba Ogboni ko ni ẹtọ lati de ade rẹ lọ siwaju Ọba Yoruba toripe afọbajẹ lawa Ogboni"". Bakan naa, Adeyinka ni pẹlu iwadii jinjin ti awọn maa n ṣe fun oṣu mẹfa ki ẹnikẹni to lee darapọ mọ awọn, ko lee si ẹlẹgbẹ okunkun lara awọn. O ni ọpọ Kristẹni ati Musulumi lo maa n wa darapọ mọ awọn. 'Eniola Badmus wọ pátá lọ sí ààfin Oba Elegushi, ""ọ̀ín"" kí ló burú níbẹ̀?' Agbẹjọ́rò méjì yọ ẹ̀sẹ́ síra wọn níwájú adájọ ó ku ẹni tí yóò yanjú ọ̀rọ̀ Àdúrà Saga gbà, òun pẹ̀lú Nini jáde lọ́jọ́ kan náà Wo ohun tí ọlọ́pàá sọ nípa 'Charlie', ajá tó gé kórópọ̀n akẹ́kọ̀ọ́ fásitì AAUA jẹ l'Ondo Ọkùnrin tó fẹ́ bá mi d'ọ̀rẹ́ lórí Facebook fẹsẹ̀ fẹ́ ẹ nígbà tó rí mi lójúkojú  -  Folashade Adeyemo"	https://www.bbc.com/yoruba/58703412
sports	Van Persie vs Solskjaer: Ole bínú tán, ó lóun ò mọ Van Persie rí, bẹ́l kò lẹ́tọ̀ọ́ láti sọ̀rọ̀ s'óun	Bi oju akata ba lewo, ẹnu adiẹ kọ la o ti gbọ. Bayii ni akọnimọọgba Manchester United, Ole Gunnar Solskjaer ṣe fesi si ọrọ ti ẹleṣẹ ayo tẹlẹ ri fun ẹgbẹ agbabọọlu Arsenal ati Man U, Robin van Persie. Van Persie lo bu ẹnu atẹ lu bi Solskjaer ṣe n rẹrin lasiko ti o n dahun ibeere awọn akọroyin lẹyin ti Arsenal ṣina iya fun Man U tan. Van Persie kii ṣe asiko ti ẹgbẹ agbabọọlu Man U ṣẹṣẹ fidi rẹmi tan lo yẹ ki Ole maa rẹrin nigba to n dahun ibeere awọn akoroyin. Amọ ọrọ yii ko bọ si ibi to dara lara Ole, nisẹ lo tutọ soke to si fi oju gba a. ''Mi o mọ Van Persie ri, oun naa ko si mọ mi, nitorinaa Van Persie ko lẹtọọ lati ma tako ọna ti mo n gba dari ikọ Man U,'' Solskjaer lo sọ bẹẹ. Solskjaer tun tẹsiwaju, o ni ''Van Persie gba aṣo igbabọọlu oun to ni nọmba ''20'', ohun kan to maa ri gba lọwọ mi niyẹn.'' Ọrọ yii ti di iṣu ata yan-an yan-an loju opo Twitter nibi ti ọpọ ti bẹrẹ si ni fi Ole ati Van Persie we ara wọn nigba ti wọn gba bọọlu fun ikọ Man U. Awọn ni Van Persie dantọ ju Ole lọ nigba to fi ṣoju ẹgbẹ agbabọọlu Man bo tilẹ jẹ pe akoko to lo ko to ti Ole. Amọ, awọn mii fi aake kọri, wọn ni Ole kii ṣẹgbẹ Van Persie ni gbogbo ọna pẹlu ohun nla to gbe ṣe nigba to wa ni Man U.	https://www.bbc.com/yoruba/ere-idaraya-50993729
entertainment	Yollywood: Baba Wande, Kareem Adepoju, Jide Kosoko, Taiwo Hassan, Yinka Quadri àti Alapinni jẹ́ díẹ̀ nínú àwọn àgbà òṣèré májẹ́kòbájẹ̀ àsìkò yìí	Iriri kọja ẹgbẹ abẹwu ni ọrọ awọn agba osere kọọkan jẹ. Ohunkohun ti eeyan ba yan láayo, o dara lati fi gbogbo ara ṣe e ki o le moke nibẹ. Opọ agba osere lo ti fi ara ṣiṣẹ ki iṣẹ tiata to de ibi to de duro yii, awọn miran ri re ibi agba n re nigba ti awon mii si wa lori oke eepe. Diẹ ninu awọn ọpọ osere titata to si wa laye di isinyii ni a ti ri awon ti ọpọ n pe lorukọ ere ori itage bii:  Jide Kosoko, Baba Wande, Ogogo, Kura, Oga Bello ati Alapinni Oosa yatọ si awọn mii ti won tun n sise karakara. 1. Kareem Adepoju ti ọpọ mo si Baba Wande: Baba Wande bẹrẹ si ni di gbajumo leyin to se ere Ti Oluwa ni ilẹ ni ọdun 1993 nigba to kopa gege bii Oloye Otun. Lara awon ere to ti se ni Ayo ni Mo fe, Abeni, Arugba, Igbekun, Obuko Dudu, Ika Lomo Ejo, Enu Eye, Oba bi Olorun ati bẹẹ bẹẹ lọ. Oloye Karem Adepoju ti se ọpọlọpọ ere ori itage, ere sinima ati ere agbelewo. Iriri to pọ ni Oloye yii ni to si  fi  n kọ awon ọdọ osere isinyi. 2: Jide Kosoko: Jide Kosoko jẹ ọkan lara agba oṣere ti wọn bi ere ṣiṣe mọ lati ibẹrẹ. Ojọ kejila, osu kinni ọdun 1954 ni a bii sile ọla nibi to ti kawe to si bẹrẹ ere itage sise lati ọmọ kekere ni Ebutte Metta ni agbegbe to dagba si ni ilu Eko. O kawe gboye ninu ẹkọ 'Business Administration' lati ile ẹkọ Yaba College of Education ni ipinlẹ Eko. Leyin naa lo lọ kọsẹ ere itage sii ni Fasiti Olabisi Onabanjo ni Ago Iwoye. Jide Kosoko naa bẹrẹ ere tiata pẹlu awọn alarinjo Ifelodun Traveling Theatre Group. Diẹ lara ere ti Jide Kosoko ti kopa ni ede Yoruba ni:  'Eje Adegbenro', 'Durodola', 'Koseegbe', 'Oro Nla'  nigba ti awọn mii lede oyinbo ni  'King of Boys', 'The Bling Lagosian', 'Reunion', ati awon mii. Awọn ọmọ bibi rẹ obinrin meji naa ni wọn ti darapọ mọ baba wọn lẹnu iṣẹ ere itage. Awon naa ni Sola ati Bidemi Kosoko. 3: Taiwo Hassan- Ogogo Kulodo Agba Osere yii jẹ ọkan lara awọn agba oṣere ti aye n fẹ lasiko yii. Opọ maa n yin fun ọgbọn atinuda to fi maa n gbe ero rẹ kalẹ ninu ipa ti wọn ba fun Ogogo ṣe. Wọn maa n sọ pe kii fẹ ko ipa ti yoo ti maa tẹnubọ osere binrin mii lẹnu rara. Ojọ kọkanlelọgbọn, osu kẹwaa, ọdun 1959 ni wọn bi Ogogo ni ilu Ilaro. O lọ sile ẹkọ Christ Church School ati Yaba Technical College ninu iṣẹ atun ọkọ ṣe ti won pe ni 'automobile mechanic'. Ogogo ba ileeṣẹ Water Corporation sise fun ọdun mẹtala lati 1981 si 1994 ko to darapọ mọ awọn oṣere. Diẹ lara awọn ere ti Ogogo ti kopa ni 'Bolode O'ku', 'Apadi', 'Owo Blow', 'Obinrin So Wa Nu Taiwo Hassan fẹ iyawo meji o si sabiyamọ ọmọ mẹrin. 4.   Adebayo Salami- Oga Bello: Agba ọjẹ ọṣere ni Adebayo Salami lati ipinle Kwara. A bii ni ọjọ kẹsan an, oṣu karun un, ọdun 1952 nipinle Eko. Lati kekere ni o ti bẹrẹ ere itage alarinjo nigba to darapọ mọ Young concert Party ti oloogbe Ojo duro Ladiipo. To pada yi oruko pada si Awada kerikeri nigba ti Oga Bello di adari won leyin iku Ojo Ladiipo. Ajani Ogun ni fiimu akọkọ to gbe Oga Bello sita ni eyi ti oun naa geb Ogun Ajaye sita. O ti se ọpọlọpọ fiimu to si ti kopa ninu ogunlọgọ fiimu. Awọn ọmọ rẹ naa si ti darapọ mọ ọ ninu iṣẹ ere itage bayii. Lara wọn la ti ri: Femi Adebayo, Tope Adebayo ati bẹẹ bẹẹ lọ. 5.  Yinka Quadri: Yinka Quadri ti ọpọ n pe ni Kura jẹ agba oṣere. O jẹ Oludari ere ati olootu ere sinima. A bi Yinka Quadri ni ọjọ kẹfa, osu kẹsan an, ọdun 1959 ni agbegbe Lagos Island nipinle Eko. O jẹ ọmọ ilu Oro nipinle Kwara. Oun naa ni Agbaakin ilẹ̀ Oro ni ipinle Kwara. O lọ sile ẹkọ  St Catholic School ni Idumagbo ati Christ High School ni Ebute Elefun nipinle Eko. Odun 1976 ni Yinka Qudri bẹrẹ ere sise pẹlu awon ọrẹ rẹ kan bii Taiwo Olayinka eyi ti wọn pe orukọ rẹ ni Afopina Theatre Group. Yinka Qudri kopa ninu ere olọsọọsẹ ati awọn ere onise mii bii Abulesowo, Bolode O ku, 'Apadi', 'Egbinrin Ote', 'Kutupu' ati béé béé lọ. Yinak fẹ iyawo o si bimọ ati ọmọ ọmọ pẹlu awọn ọmọ ori itage to pọ. 6. Ganiu Nafiu: Alapinni: Ọpọ nkan nipa agbaọjẹ oṣere ni Ganiu Nafiu ti ọpọ mọ si Alapinni Oosa. Ko si ẹni to le fidi ọjọ ori rẹ mulẹ nipato ṣugbon wọn gba pe o ti le ni ọgọrin ọdun. O jẹ ẹlẹsin musulumi ṣugbon o ni imọ kikun nipa ẹsin abalaye. Opo ololufẹ Alapinni Oosa ni wọn maa n gbadun ohun rẹ to yatọ. O ti le logoji ọdun sẹyin to ti n ṣe ere itage kaakii. Opo igba ni Rafiu Ganiyu maa n ṣe babalawo ninu ere Yoruba. Saaju ko to maa ṣere lo ti kọkọ n ṣe awada kiri adugbo pẹlu awọn ọrẹ rẹ kan. Lẹyin iku ọkan ninu wọn lo gba ile keu lọ ko to da ẹgbẹ tirẹ silẹ ni 1979. O pada ba awọn agba ọjẹ oṣere bii Akin Ogungbe, Ray Eyiwumi ati awọn mii ṣere. Ni Ipari, Awọn agba ọjẹ osere yii wa lara awọn to n mu itẹsiwaju ba agbo ere oniṣe Yoruba. Ki ogo Yoruba maa tẹsiwaju lo wu awọn ololufẹ ede naa ninu iṣẹ akada ati lagbo idanilaraya.	https://www.bbc.com/yoruba/62648794
entertainment	Baba Ijesha: Ebun Oloyede ní àwọn ọmọ ẹgbẹ TAMPAN ní ẹgbẹ́ fòfin dè láti máṣe bá Iyabo Ojo àti Nkechi Blessing ṣiṣẹ́ papọ̀	"Gbajumọ oṣere tiata Yoruba, Ebun Oloyede, ti ọpọ awọn ololufẹ rẹ mọ si Olaiya Igwe ti sọ pe, ẹgbẹ awọn ko lagbara lati fofin de Nkechi Blessing ati Iyabo Ojo lẹyin ti wọn ri awọn agba ẹgbẹ naa fin. Olaiya lo ṣiṣọ loju ọrọ naa lori eto kan to ti fọrọ jomitoro ọrọ pẹlu BBC Yoruba. Igwe ṣalaye pe niwọn igba ti awọn oṣere naa kii tii ṣe ọmọ ẹgbẹ awọn, iyẹn TAMPAN, awọn ko le fofin de wọn lati ma ṣere mọ. Ṣugbọn o ṣalaye pe ẹgbẹ ọhun ti paṣẹ pe ẹnikẹni ninu awọn ọmọ ẹgbẹ naa ko gbọdọ ba eyikeyi ninu Iyabo Ojo ati Nkechi Blessing da iṣẹ pọ mọ fun saa yii. O ni ""Oṣere tiata ni wọn, ṣugbọn wọn kii ṣe ọmọ ẹgbẹ TAMPAN, nitori naa ẹgbẹ wa ko le fofin de awọn memeji."" ""Ṣugbọn iru emi ti mo n ba yin sọrọ yii atawọn ọmọ ẹgbẹ ti orukọ wọn wa ninu iwe ẹgbẹ wa, ni wọn fofin de lati mase ba Nkechi Blessing ati Iyabo Ojo ṣiṣẹ mọ."" Ṣaaju ni Nkechi ati Iyabo ti kọkọ sọrọ kobakungbe si awọn agba ẹgbẹ TAMPAN loju opo Instagram wọn, lori awọn ọrọ kan to ti ṣẹlẹ ṣaaju, paapaa lori ọrọ baba Ijesha. Ẹwẹ, ni ti ijiya to wa fun awọn oṣẹre tiata Yoruba to ba tasẹ agẹrẹ, Olaiya sọ pe Aarẹ ẹgbẹ TAMPAN, Bola Amusan, ta tun mọ si Mr Latin, nikan lo le sọ irufẹ ijiya to yẹ fun wọn. Olaiya sọ pe awọn idanilẹkọ maa n waye ninu ẹgbẹ TAMPAN, nibi ti wọn ti maa n ba awọn oṣere sọrọ lori bo ṣe yẹ ki wọn ṣe maa ṣe lawujọ, ṣugbọn onikaluku ni yoo mọ bi yoo ṣe maa ko ara rẹ ni ijanu. Ni ti afojusun rẹ fun ọjọ iwaju, Olaiya sọ pe ere ti oun yoo ṣe kẹyin yoo milẹ titi, koda aye yoo gbọ, ọrun yoo mọ pẹlu. O ni yoo wu ohun ki sinima naa le wọ ori ẹrọ Ntflix, nibi ti awọn eeyan yoo ti le maa wo kaakiri agbaye, ati pe o ṣeeṣe ko jẹ pe ere naa ni sinima ti oun yoo gbe jade kẹyin. Lẹyin naa lo gba awọn ololufẹ tiata Yoruba niyanju lati maṣe maa wo awọn aṣemaṣe awọn oṣere, ṣugbọn ki wọn maa wo awọn ere wọn lati kọgbọn ati fun oniruru awokọṣe rere."	https://www.bbc.com/yoruba/afrika-57655030
health	Ani Chukwuemeka: Mo ṣe fídíò láti tọrọ owó tórí àìsàn ìtọ̀ ṣúgà tó fa egbo tí kò jinná ní ìdí mi	Oṣere tiata kan, Ani Chukwuemeka ti ri ẹ̀bùn miliọnu mẹfa Naira gba lati fi ṣe itọju ara rẹ. O ti to asiko diẹ ti oserekunrin naa ti wa ni idubulẹ aisan, ko to o di pe Woli Jeremiah Fufeyin, fun ni owo naa ni ọjọ Aiku to kọja. Fido kan ti wolii naa gbe soju opo Facebook rẹ lo se afihan igbesẹ naa, to si tun fun aya Ani ati ẹni to sin wa wa ni ẹgbẹrun lọna ẹẹdẹgbẹta naira ẹnikọkan. Chukwuemeka, nigba to n fi idunnu rẹ han lori ẹ̀bùn owo naa sọ pe iyalẹnu lo jẹ fun oun. O ṣalaye pe lọdun 2020 ni eto ilera oun dẹnu kọlẹ, ti wọn si ṣe iṣẹ abẹ lori egbò kan to wa ni ìdí oun nilu Owerri. Sugbọn, nkan túbọ̀ n buru si ni, nitori pe aisan itọ ṣuga to n ṣe e, se akoba pupọ fun iwosan egbo naa. Eyi si lo mu ko ṣe fidio kan to fi si ori ayelujara lati tọrọ owo lọwọ awọn eniyan. Ninu fidio naa, Chukwuemeka sọ pe oju oun ti fẹ ẹ fọ́ nitori kokoro 'cataract' to ti wọ inu oju kan. Bakan naa lo ni awọn aisan to n ṣe oun ti mu ki oun ni aisan rọpa-rọsẹ, stroke. O wa dupẹ lọwọ wolii naa fun oju aanu to si wo ati ọwọ ọrẹ to na si ọhun. Fidio naa ni Woli Fufeyin ri, to si pe oṣere naa si ile ijọsin rẹ lati fun lowo fun itọju ara rẹ. Igba akọkọ kọ niyi ti Woli naa fun oṣere to n ṣàìsàn ni owo.	https://www.bbc.com/yoruba/afrika-59130431
sports	Siasia: Ọlọ́pàá Bayelsa ṣalàye ibi tí wọ́n bá ìyá Siasia tó bọ́ sọ́wọ́ ajínigbé	Iroyin to tẹwa lọwọ latọdọ ile iṣẹ Ọlọpaa Bayelsa ni peawọn agbebọn ya wọ ile arabinrin Beauty Siasia wọn si ji i gbe lọ. Ninu atẹjade ti agbẹnusọ ile iṣẹ ọlọpaa ipinlẹ Bayelsa, SP ASinim Butswat fi ranṣẹ si ile iṣẹ BBC o fi aridaju han pe lootọ ni wọn ji iya agbabọọlu ati akọnimọọgba Naijiria tẹlẹ ri, Samson Siasia gbe. Atẹjade naa ṣalaye pe ni nkan bi agogo meji oru ganjọ ọjọ kẹẹdọgbọn oṣu keje ọdun 2019 ni awọn agbegbọn ti ẹnikẹni ko mọ gba ọna oju omi River Nun wọ ile Arabinrin Beauty. Ẹni ọdun ọgọrin ọdun ni Arabinrin Beauty to n gbe ni ilu Odoni ni ijọba ibilẹ Sagbama ipinlẹ Bayelsa ti wọn si ji i gbe lọ gba ori omi lọ si ibi ti ẹnikẹni kò mọ̀. Kọmiṣana ọlọpaa ipinlẹ Bayelsa ni atoun ati ikọ amuṣẹya awọn ti ṣe ibẹwo si ibi ti iṣẹlẹ naa ti waye ati pe ile iṣẹ awọn pẹlu ajọṣep awọn mii tọrọ kan nipa aabo ti kan lu agbami wiwa awọn agbenipa yii ati lati doola iya ti wọn ji gbe.	https://www.bbc.com/yoruba/48992384
religion	Primate Ayodele: Pásítọ̀ ìjọ INRI sọ tẹ́lẹ̀ pé ọrọ̀ ajé Nàìjíríà yóò dẹnu kọlẹ̀ síi lọ́dún 2022	Ọpọ ọmọ orilẹede Naijiria lo n pariwo ilu o fararọ lasiko yii bi gbogbo nkan ṣe wọn gogo lọja ti atijẹ si nira fun ọpọ eeyan. Amọ alufa ijọ INRI Evangelical Spiritual Church, Primate  Elijah Babatunde Ayodele ti sọ pe a ṣẹṣẹ n me ẹyẹ bọ lapo ni. Primate Ayodele ni nkan yoo le ju bayii lọ fawọn ọmọ orilẹede Naijiria lọdun to n bọ. Pasitọ Ayodele to sọ tẹlẹ ni ibẹrẹ ọdun yii nipa ile to wo pa awọn eeyan ni Ikoyi niluu Eko sọ pe ọrọ aje Naijiria yoo tubọ dẹnu kọlẹ sii lọdun 2022. ''Oju awọn ọmọ Naijiria yoo ri to lọdun 2022 nitori iyan yoo mu sii. Ọrọ aje Naijiria tẹsiwaju lati maa dẹnu kọlẹ, koda agbọjẹ oloṣelu kan yoo tun ku lọdun 2022. Ẹni ti yoo jẹ aarẹ Naijiria gan an ninu idibo 2023 yoo jẹ iyalẹnu fun gbogbo eeyan. Lori ọrọ aarẹ, mo ti sọ tẹlẹ pe tawọn eeyan apa guusu ko ba fimọ ṣọkan, ara oke Ọya ni yoo tun jẹ aarẹ Naijiria lọdun 2023. Awọn ipinlẹ kan yoo doju bo ilẹ ni Naijiria, awọn minisita kan to wa ni ijọba Aarẹ Muhammadu Buhari yoo gba idaduro lẹnu iṣẹ. Bakan naa, o san fun Aṣiwaju Bola Tinubu ko gbaju mọ ipinlẹ Eko ko si gbagbe nipa ipo aarẹ tori awọn oluṣelu tuntun kan ti yoo dide ni yoo gba ijọba Naijiria. Agbẹjọro agba ati minisita eto idajọ ni Naijiria, Abubakar Malami yoo koju oriṣiiriṣii iṣoro. Ẹ sọ fun gomina ipinlẹ Oyo, Seyi Makinde pe ko ye ba igbakeji rẹ ja mọ, bi bẹẹ kọọ, o maa ṣe ara rẹ. Mi o tii ri ẹni to le la Gboyega Oyetola mọlẹ ninu ẹgbẹ oṣelu PDP fun saa keji ninu ibo gomina nipinlẹ Osun. Kayode Fayemi gbọdọ ṣe atunṣe ninu ẹgbẹ oṣelu APC l'Ekiti, bi bẹẹ kọ, ko ni wọle fun ipo gomina fun saa keji.	https://www.bbc.com/yoruba/afrika-59202982
entertainment	Iyabo Oko ti gba ìtọ́jú ní Uk àti India nígbà tó kọ́kọ́ dùbúlẹ̀ àìsàn	"Kii ṣe iroyin tuntun mọ pe gbajumọ oṣere tiata Yoruba, Kudirat Odukanmi, ti ọpọ mọ si Iyabo Oko ti dubulẹ aisan. Ọkan lara awọn oṣere ẹgbẹ rẹ, to tun jẹ oloju aanu, Foluke Daramola lo kede ọrọ naa loju opo Instagram rẹ. Ṣugbọn ki Foluke to fi ikede naa sita nipa aisan Iyabo Oko yii, agba oṣere naa ti n ṣaisan tẹlẹ lati nkan bii ọdun marun un sẹyin. Ọdun 2016 ni oṣere ọhun kọkọ ṣaisan. Gẹgẹ bii ileeṣẹ iroyin City People lọdun naa lọhun ṣe jabọ, nigba to ku oṣu kan ki wọn fun oṣere naa ni ami ẹyẹ gẹgẹ bii oṣere to dantọ ati fun igbiyanju rẹ nidi iṣẹ tiata Yoruba lo dubulẹ aisan. City People ni ""A gbiyanju titi lati pe aago ilewọ rẹ ṣugbọn ko lọ, lẹyin oṣu diẹ si asiko naa ni a gbọ pe o n ṣaisan, to si lọ gba itọju nile iwosan ti wọn  pe ni 68, eyii to wa ninu baraki awọn ologun ni Yaba, niluu Eko."" Lẹyin naa ni iroyin sọ pe akọbi ọmọ rẹ gbe lọ silẹ Gẹẹsi, ṣugbọn o tun gbe kuro nibẹ lọ si orilẹ-edd India fun itọju to peye. Wo àwọn òṣèré tó ń fi àwòrán Bimbo Oshin kẹ́dùn ikú Dudu Heritage Ọdun kan lẹyin to lọ gba itọju ni India ni Iyabo Oko pada wale si Naijiria lọdun 2017, ti ara rẹ si da. Ẹwẹ, lẹyin aisan ọhun atawọn irinajo fun itọju ni Iyabo Oko ru gidi, ṣuigbọn o bẹrẹ si n pada bọ sipo diẹ diẹ. Ninu ifọrọwerọ pẹlu ileeṣẹ iroyin City People lọdun 2017, agba oṣere naa ni ""Mo dupe lọwọ Ọlọrun to da ẹmi mi si titi di akoo yii, Eṣu gbogun lori ilera mi ṣugbọn Eledua da ẹmi mi si."" Lọjọ kọkanlelogun, oṣu Kẹsan an, ọdun 2017, Iyabo Oko sọrọ loju opo Instagram rẹ pe irọ ni iroyin ẹlẹjẹ ti awọn eeyan ka  gbe kiri pe oun ti jade laye. O ni lootọ ni oun ṣaisan ṣugbọn ara oun ti mokun, bo tilẹ jẹ pe oun ti ru. Ọpọ awọn ololufẹ rẹ lo gbagbọ pe alaafia lo wa lati ọdun naa wa titi di igba ti Foluke Daramola kede pe o tun ti dubulẹ aisan lọjọ kejila, oṣu Kẹsan an ọdun 2021 yii. Adura wa nileeṣẹ BBC Yoruba ni pe ki Ọlọrun lọra ẹmi agba oṣere naa, ko si tun fun ni alaafia."	https://www.bbc.com/yoruba/media-58541897
sports	Lionel Messi: Thiago Silva ìwà agọ̀ ló mú Messi sọ fun akọ́nimọ̀ọ́gbá Brazil pé kó gbẹ́nu dákẹ́	Bo tilẹ jẹ pe Messi naa lo gba goolu kan ti ẹgbẹ agbabọọlu Argentina fi bori sawọn. Ki lo le mu ki agbabọọlu sọ fun akọnimọọgba pe ẹnu rẹ n run? Gbajugbaja agbabọọlu Barcelona to jẹ ọmọ Argentina lo sọ fun akọnimọọgba Brazil, Tite pe ko yee sọrọ mọ ninu ifẹsẹwọnsẹ ọlọrẹẹsọrẹẹ to waye laarin orilẹ-ede mejeeji lorilẹ-ede Saudi Arabia lọjọ Ẹti. Messi ati Tite tahun si ara wọn nigba ti ere bọọlu naa si n gbona girigiri, bo tilẹ jẹ pe Messi naa lo gba goolu kan ti ẹgbẹ agbabọọlu Argentina fi bori sawọn. Messi kan ṣadeede lọ sẹgbẹ kan lori papa nibi ti Tite wa, nibẹ lo ti fi ika sẹnu to si ni ''fẹẹmu'' fun akọnimọọgba ẹgbẹ agbabọọlu Brazil. Tite fun ra rẹ ṣalaye pe lootọọ loun ti n ṣaroye fun rẹfiiri pe nipa bi ifẹsẹwọnsẹ ṣe n lọ, ati pe oun ati Messi jọ ni gbolohun asọ nigba ti ipele akọkọ ere bọọlu pari. Akọnimọọgba Brazil ni o yẹ ki Messi gba kaadi ikilọ yẹlo, lẹyin naa lọ sọ pe ki oun gbẹnu dakẹ, bayii loun sọ fun un pe ko dakẹ ẹnu rẹ. Ninu ọrọ tiẹ, balogun ẹgbẹ agbabọọlu Brazil, Thiago Silva bu ẹnu ẹtẹ lu ihuwasi Messi si Tite. O ni iwa ti ko boju mu ni lati sọ pe ki agbalagba gbẹnu dakẹ. Silva fikun ọrọ rẹ pe alaṣeju ni Messi, oun nikan lo fẹ fọn feere, o fẹ dari ere bọọlu naa, bakan naa lo n ṣe ariyanjiyan pẹlu rẹfiri.	https://www.bbc.com/yoruba/ere-idaraya-50446489
politics	Bola Tinubu: Buhari gba 50m ọ̀dọ́ síṣẹ́ ológun láti pèsè iṣẹ́ àti kojú ìwà ọ̀daràn	"Yoruba ni ti a ba le ewure titi, to fi kan ogiri, to ba fi yiju pada, yoo bu olowo rẹ jẹ ni. Idi ree ti asaaju ẹgbẹ oselu APC nilẹ yii, Asiwaju Bola Ahmed Tinubu fi n lọgun tantan fun ijọba aarẹ Buhari pe aawẹ gbigba lojoojums ti su awọn ọmọ Naijiria. Tinubu ke gbajare bẹẹ nibi idanilẹkọ ọlọdọọdun ti wọn fi sọri ọjọ ibi ọdun kọkandinlaadọrin rẹ, ikejila iru rẹ, to waye nilu Kano lọjọ Aje. Akori idanilẹkọ naa ni 'Okun to so wa pọ ni ọrọ ajọni wa ati pataki ajọsepọ apapọ fun idagbasoke ati iserere'. Tinubu ni akoko yii kii se akoko sọwona tabi se ọrọ aje ni koko wọn le, akoko to yẹ ka pese oniruuru anfaani ree. ""Bi orilẹede Amẹrika ba n na owo gọbọi lai wo ẹyin wo, ti wọn si tun n beere owo si fun ipese awọn ohun eelo amayedẹrun ati ipese isẹ. Ki wa lo de ti ẹyin yoo fi ni ka maa gba aawẹ nigba ti ida mẹtalelọgbọn awọn ọdọ ninu ọgọrun ko ni isẹ lọwọ."" Tinubu fikun pe ọjọ pẹ tawọn ọmọ Naijiria ti n gbaawẹ, bẹẹ si ni airisẹse lo sokunfa iwa idunkookomọni ati ijinigbe atawọn iwa ọdaran miran. O wa rọ ijọba apapọ lati gba awọn ọdọ to to aadọta miliọnu sisẹ ologun, ki a le koju iwa itajẹsilẹ, idunkooko mọni atawọn iwa miran to n dunkokoo mọ eto aabo wa. Ọrọ to ti ẹnu Kọla Ologbodiyan, akọwe ipolongo fun ẹgbẹ oṣelu PDP lorilẹede Naijiria jade niyi nigba to fi n ba BBC News Yoruba sọrọ. Ologbondiyan lo salaye lori bi nnkan ṣe n lọ si lagbo oṣelu orilẹede Naijiria ati igbesẹ ti ẹgbẹ oṣelu naa n gbe lati ṣe koriya fawọn ọdọ ati lati pa ina gbogbo aawọ lagbo rẹ. O ni gbogbo aṣiwaju ati ọmọlẹyin gbogbo ninu ẹgbẹ oṣelu naa lo mọ pe ikọsẹ nlanla ni bi ẹgbẹ oṣelu APC ṣe gbajọba ni Naijiria. Bẹẹ lo tun mẹnuba iriri awọn ọmọ orilẹede Naijiria lati igba ti iṣejọba ẹgbẹ oṣelu APC ti bẹrẹ lọdun 2015. Ọgbẹni Kọla Ologbodiyan ni ohun ti ẹgbẹ oṣelu APC tawọn ọmọ Naijiria 'gbe wa lati wa ṣeranwọ fun wọn' da silẹ gan, ju eyi ti araalu ti n kọminu le lori lati iṣaaju. O ni ẹgbẹ oṣelu APC wa lati wa gba agbara ni lai ni imọ ati dari ilu, ṣugbọn ni ipadabọ PDP, araalu yoo mọ pe wọn ti lọ kọ ọgbọn wa. O wa ṣalaye pe, ẹgbẹ oṣelu PDP ti n ṣe agbeyẹwo bi adinku ṣe lee de ba iye owo ti awọn ọdọ yoo maa ra fọọmu idije ẹgbẹ oṣelu naa. Ṣaaju eto idibo apapọ ọdun 2019, miliọnu mejila naira (N12 million) lawọn to dije fun ipo aarẹ lẹgbẹ oṣelu PDP san. Awọn to dije fun ipo gomina ipinlẹ san miliọnu mẹfa naira (N6 million), awọn to dije fun ile aṣofin apapọ san miliọnu mẹta abọ Naira (N3.5 million naira) ile asofin ipinlẹ san ẹgbẹrun lọna ẹgbẹta naira (N600, 000). Agbẹnusọ fun ẹgbẹ oṣelu PDP naa ni, ara awọn igbesẹ tuntun ti awọn n gbero le lori ni riri daju pe owo fifi ifẹ han lati dije nikan lawọn ọdọ n san, gẹgẹ bi wọn ṣe ṣe fawọn obinrin. O ni gbogbo igbesẹ wọnyii lo ṣi wa labẹ ijiroro lawọn ẹka gbogbo lẹgbẹ oṣelu naa."	https://www.bbc.com/yoruba/afrika-56561377
sports	AFCON 2021: Asamoah Gyan ní Super Eagles Nàìjíríà ló dáńtọ́ láti gba ife ẹ̀yẹ AFCON 2021 ní Cameroon	Ẹlẹsẹ ayo ẹgbẹ agbabọọlu orilẹede Ghana tẹlẹ ri, Asamoah Gyan ti sọ pe ikọ Super Eagles Naijiria lo dantọ julọ lati gba ife ẹyẹ idije AFCON to n lọ lọwọ ni Cameroon. Gyan fọrọ yii lede lori ẹrọ amohunmaworan Supersports nigba to jẹ ọna lara awọn alejo lori eto. Ẹlẹsẹ ayo orilẹede Ghana tẹlẹ ni awọn agbabọọlu Naijiria fi ara wọn han nigba ti wọn gbo ewuro soju Egypt pẹlu ami ayo kan sodo pe awọn lawọn to lati gbade idije AFCON ni Cameroon. ''Lai ṣe ani ani, ikọ agbabọọlu Naijiria lo gbounjẹ fẹgbẹ to si gbawo bọ ninu gbogbo ẹgbẹ agbabọọlu to n kopa ninu idije AFCON lọwọ yii. Ko si ikọ agbabọọlu ti Super Eagles ko le ṣẹgun pẹlu ohun ti wọn gba ninu ifẹṣẹwọnsẹ wọn pẹlu Egypt. Gbogbo awọn ikọ agbabọọlu mii to tun le gba ife ẹyẹ AFCON ko fi tara tara si idije to n lọ lọwọ. Amọ ti a ba wo ikọ Super Eagle Naijiria, wọn n gba bọọlu bi ikọ to le bori gba ife ẹyẹ naa. O yẹ ki Naijiria gba ju goolu kan lọ sawọn Egypt ṣugbọn nkan naa n ṣe taṣe taṣe mọ wọn lọwọ ni. Ti ikọ Super Eagles ba le tẹsiwaju lati maa gbabọọlu bi wọn ṣe n gba a lọwọ yii, awọn ni yoo gba ife ẹyẹ AFCON to n lọwọ yii,'' Gyan lo sọ bẹẹ. Lọjọ Abamẹta ni Naijiria tun jawe olubori ninu ifẹsẹwọnsẹ keji ti wọn gba pẹlu Sudan. Ami ayo mẹta si ẹyọkan ni wọn jawe olubori eleyii to mu wọn pegede fun ipele ẹlẹni mẹrindinlogun ninu idije AFCON to n lọ lọwọ.	https://www.bbc.com/yoruba/ere-idaraya-60017330
religion	Àlùfáà ìjọ Redeem àti ọmọ rẹ̀ méjì kú sílé ìgbafẹ́ kan lásìkò Kérésì	"Awọn eniyan ti bẹrẹ si i ṣe idaro alufaa ijọ Redeemed Christian Church of God, ati ọmọ rẹ meji to ku sinu odo iwẹ nile igbafẹ kan ni Costa del Sol l'ọjọ Aisun ọdun Keresi. Gabriel Diya, ẹni ọdun mejilelaadọta, ati ọmọ rẹ obinrin, Comfort Diya, ọmọ ọdun mẹsan an, to fi mọ ọmọ rẹ ọkunrin, Praise Emmanuel-Diya, ọmọ ọdun mẹrindinlogun ku. Wọn doloogbe lẹyin ti wọn mu omi yo ninu odò iwẹ igbalode to wa ni ile igbafẹ Club La Costa, nitosi Fuengirola ni orilẹ-ede Spain. Awọn ọlọpaa sọ pe awọn n ṣe iwadii ẹsun wi pe ọmọbinrin naa lo wa ninu ewu, ti awọn meji yooku naa si padanu ẹmi wọn lasiko ti wọn n gbiyanju lati doola rẹ. Ijọ ti Ọgbẹni Diya ti jẹ alufaa sọ pe awọn ba ẹbi awọn oloogbe kẹdun. Ijọ RCCG, ninu ikede kan lori Facebook sọ pe: ""Pẹlu ẹdun ọkan, a na ọwọ ibanikẹdun wa si ẹbi, ijọ,ọrẹ, ati awọn alajọṣiṣẹpọ Alufa Agbegbe, Gabriel Diya, to jalaisi, pẹlu ọmọ rẹ meji... ninu iṣẹlẹ to bani ninu jẹ kan to waye lasiko ti wọn lọ fun isinmi l'orilẹede Spain. Ijọ naa sọ pe Ọgbẹni Diya tun jẹ alufaa ẹgbẹ awọn ọmọlẹyin Kristi kan, Open Heavens. Orilẹ-ede Naijiria ni ẹgbẹ naa ti bẹrẹ, ṣugbọn Diya jẹ adari ti agbegbe Charlton, nilu London. Iyawo, Olubunmi Diya, ati ọmọbinrin kan lo gbẹyin oloogbe Diya. Ọkan lara awọn aladugbo idile Diya sọ fun ileeṣẹ iroyin PA pe, ""ibanujẹ lo jẹ fun oun nigba t'oun gbọ iroyin iku naa, to si ṣapejuwe idile Diya gẹgẹ bi eyi to ""gba ẹsìn daada, ni ọyaya, ko ni mọra, to si ni irẹlẹ"". Lara Akins, lasiko to n sọrọ niwaju ita ile rẹ ni Charlton sọ pe ""Iku wọn ba gbogbo eniyan ni ojiji, nitori pe eniyan daadaa ni wọn"". Ọgbẹni Diya ati ọmọ rẹ obinrin ni iwe igbeluu orilẹ-ede Britain, nigba ti ọmọ rẹ ọkunrin ni ti Amẹrika. Ninu atẹjade kan l'Ọjọbọ, awọn alaṣẹ ile igbafẹ Club La Costa World sọ pe iṣẹlẹ naa jẹ ibanujẹ fun awọn"". Ati wi pe awọn yoo ""tẹsiwaju lati fọwọsowọpọ pẹlu awọn alaṣẹ to n ṣewadi iṣẹlẹ buruku naa"". Ṣugbọn ṣaa, wọn ni awọn ti ṣi odò iwẹ pada fun lilo awọn onibaara wọn lẹyin ti ileeṣẹ ọlọpaa ti fun wọn ni aṣẹ lati ṣe bẹ ẹ. Akọroyin abẹle kan, Fernando Torres, sọ fun BBC pe iṣẹlẹ naa jẹ ibanujẹ. ""Awọn oṣiṣẹ ile igbafẹ naa gbọ ti awọn eniyan n pariwo, wọn si gbiyanju lati ṣe itọju pajawiri, CPR, fun wọn, ṣugbọn wọn ko le e ran wọn lọwọ mọ."" ""Koda, awọn dokita pajawiri gbiyanju fun ọgbọn iṣẹju si marundinlogoji, ṣugbọn ẹpa ko b'oro mọ. Ki Olorun dẹ ilẹ̀ fun ẹni rere to lọ, ki O tu awọn ẹbi to ku ninu ni adura ti ọpọ n gba."	https://www.bbc.com/yoruba/awon-iroyin-miran-50922746
entertainment	9ice Marriage: Ẹ ba mi bẹ ìyàwó mi, òun ni igi lẹ́yìn ọgbà mi	"Gbajugbaja olorin takasufe, Alexander Abolore Adegbola Akande, ti ọpọ eeyan mọ si 9ice ti ke gbajare si awọn ọmọ Naijiria lati ba a bẹ iyawo rẹ ki igbeyawo rẹ ma baa fori sogi. 9ice lo n rawọ ẹbẹ si awọn ololufẹ rẹ bẹẹ ninu fidio kan to fi lede loju opo Instagram rẹ ni irọlẹ ọjọ Abamẹta. O ni ""mo ti ṣe ohun itiju ati ohun to buru jai eyii to fẹ tu ẹbi mi ka."" Abolore tẹsiwaju pe oun ko jẹ ohun kankan lai si iyawo oun nitori ọla obinrin naa ni oun  jẹ. O ṣalaye pe ""Mo tọrọ aforiji lọwọ iyawo mi fun ohun ti mo ṣe, bẹẹ ni mo nilo iranlọwọ yin lati bẹ iyawo mi fun aṣiṣẹ nla yii nitori oun ni igi lẹyin ọgba mi."" Gẹgẹ bo ṣe sọ, o ni oun ti ṣe ọpọlọpọ aṣeyọri nile aye, ṣugbọn oun ko ṣe daadaa to ninu gbeyawo oun. 9ice sọ pe bo tilẹ jẹ pe oun ti ṣe ọpọ aṣiṣe, ṣugbọn oun nilo iranlọwọ awọn ọmọ Naijiria lati ba oun bẹ iyawo oun ki igbeyawo naa ma baa tuka. Bo tilẹ jẹ pe 9ice ko sọ irufẹ ẹṣẹ to ṣẹ iyawo rẹ, eyii to fa ṣabababi ẹbẹ to n bẹ, ṣugbọn awọn eeyan kan ti n ṣo pe ko le e ṣeyin fidio to lu jade lori ayelujara laipẹ yii, eyi to ṣafihan bo ṣe gba obinrin kan mu nigba aya. Ọpọ eeyan lo gbagbọ pe olorin ọhun kundun obinrin lẹyin ti obinrin mẹta ọtọtọ ti bi ọmọ marun un fun un ko to fẹ iyawo rẹ, Olasunkanmi Akande."	https://www.bbc.com/yoruba/55031171
health	Coronavirus in Nigeria: Èèyàn mẹjọ míràn tún ti ní àrùn Coronavirus ní Naijira	Eniyan mẹjọ miran tun ti ni aarun coronavirus ni orilẹ-ede Naijiria. Ajọ to n risi idena ati amojuto ajakalẹ aarun ni, NCDC lo fi ikede naa sita lalẹ ọjọ Abamẹta loju opo Twitter rẹ. Meji ninu awọn eeyan ọhun wa ni Abuja, mẹrin ni ipinlẹ Oyo, ẹnikan lati Kaduna ati ẹnikan mii lati ipinlẹ Osun. Nibayii, o ti di eeyan mẹtadinlọgọrun un (97) to ti ni aarun naa lorilẹede Naijiria. Gbajugbaja olorin takasufe, David Adeleke ti ọpọ awọn ololufẹ rẹ mọ si Davido ti sọ pe afẹsọna oun, Chioma ti ni aarun Coronavirus. Davido lo fi ọrọ naa sita loju opo Instagram rẹ, nibi to ti ṣalaye pe bi oun ṣe de lati America laip yii, naa ni afẹsọba oun, Chioma de lati ilẹ Gẹẹsi pada si Naijiria. O ni awọn mejeji ko ṣafihan apẹẹrẹ aarun naa, ṣugbọn wọn lọ fun ayẹwo gẹgẹ bi agbekalẹ ajọ to n dena ajakalẹ arun, NCDC, ti esi ayẹwo naa si fi han pe Chioma ti ni arun naa. Davido ni ayẹwo ọmọ oun ati Chioma fi han pe ọmọ naa ko ni arun naa lara, ati pe Chioma ko ti ma ṣafihan apẹrẹ aarun ọhun. Gẹgẹ bo ṣe sọ, o ni oun ti ya ara oun sọtọ  fun ọjọ merinla bayii. Lẹyin naa lo dupe lọwọawọn ololufẹ rẹ, to si parọwa fun wọn ki wọn duro sile wọn lasiko yii. Eniyan maarun miran tun ti ni aarun coronavirus ni orilẹ-ede Naijiria. Eniyan meji lo wa ni ipinlẹ Ọyọ lara wọn, mẹta si wa lati ilu Abuja. Ajọ to n risi idena ati amojuto ajakalẹ aarun ni Naijiria, NCDC lo fi ikede naa sita lalẹ ọjọ Ẹti loju opo Twitter rẹ. Nibayii, o ti pe aadọrin eniyan (70) to ti ni aarun naa ni Naijiria. Ìjọba ìpínlẹ̀ Osun ṣetán láti tilẹ́kùn ibodè rẹ̀ nítorí Coronavirus Ijọba ipinlẹ Osun ti kede igbeṣẹ lati tilẹkun ibode rẹ lọna ati dena itankalẹ arun Coronavirus nipinlẹ ọhun. Akọwe ijọba, Wole Oyebamiji lo fi ọrọ naa lede nilu Osogbo pe igbeṣẹ naa yoo bẹrẹ lati ọjọ Abamẹta, ọjọ kejidinlọgbọn, oṣu kẹta ọdun 2020. O ni gbogbo awọn ọja nla ati ọja igbalode ni yoo di titi pa, yatọ si awọn ibi ti wọn ti n ta ogun ati ounjẹ. Oyebamiji tẹsiwaju pe ijọba ipinlẹ ọhun yoo ṣe adinku si iye awọn eeyan ti ọkọ akero le gbe nigbakan ṣoṣo lọna ati dẹkun itankalẹ arun ọhun. O ni awọn ọlọkada ko ni lanfani ati ma gbe eeyan meji papọ mọ, bẹẹ ni awọn ọkọ korope ko ni ma gbe ju eeyan mẹrin lọ; ẹnikan niwaju, ẹnikan laarin ati meji pere lẹyin. Oyebamiji wa rọ awọn to ṣẹṣẹ de lati Amẹrika, ilẹ Gẹẹsi atawọn orilẹede mii ti arun ọhunn ti ṣọṣẹ julọ si ipinlẹ Osun lati pe nọmba 293 fun alaye kikun lori bi wọn ṣe le dabo bo ara wọn ati awọn to sun mọ wọn. Ajọ to n gbogun ti itankalẹ aarun ni Naijiria, NCDC ti kede pe eniyan mẹrinla miran tun ti ni coronavirus ni Naijiria. Eniyan mejila lara awọn ẹni tuntun yii lo wa ni ipinlẹ Eko, ti meji si wa ni ilu Abuja. Ninu mẹrinla naa, wọn ri awọn mẹfa to ko ẹru wọle lati ori omi, mẹta miran jẹ arinrinajo. Ẹnikan to ku jẹ ẹni to ko o lati ara ẹnikan to ti kọkọ ni i. Nibayii, eniyan marundinlaadọrin lo ti ni aarun naa ni Naijiria. Ajọ to n gbogun ti ajakalẹ aarun ni Naijiria, NCDC ti kede pe iye eeyan to ti ni aarun Coronavirus nilẹ yi ti di mọkanlelaadọta bayii. To n tumọ si pe aarun naa ti rapala wọ ipinlẹ mẹsan an lorilẹ-ede Naijiria. Awọn eeyan to ni aarun naa nipinlẹ Eko ti di mejilelọgbọn, FCT jẹ mẹwaa, Ogun ni mẹta, eeyan kọọkan lo ni aarun ọhun ni ipinlẹ Ekiti, Oyo, Edo, Bauchi, Osun ati Rivers. Ni bayii, eeyan mọkanlelaadọta lo ti lugbadi arun covid-19 ni Naijiria ninu eyi ti ẹnikan ti di oloogbe, ti awọn meji si ti kuro nile iwosan lẹyin ti wọn ri iwosan. Coronavirus in Nigeria: Covid-19 wọ ìpínlẹ̀ Osun, èèyàn míì tún tí ni l'Eko, ó di èèyàn 46 tó níi ní Nàìjíríà Eeyan meji mii tun ti ni aarun coronavirus lorilẹ-ede Naijiria, ajọ to n gbogun ti ajakalẹ arun ni Naijiria, NCDC to kede ọrọ naa loju opo Twitter rẹ. Ẹnikan ninu awọn to ṣẹṣẹ larun naa wa lati ipinlẹ Osun, nigba ti ẹnikeji wa lati ipinlẹ Eko. Ajọ NCDC ṣalaye pe awọn mejeeji ṣẹṣẹ rinrin ajo de lati ilẹ okeere si Naijiria ni bi ọjọ meje sẹyin ni. Nibayii, eeyan mẹrindinlaadọta lo ti lugbadi arun covid-19 ni Naijiria ninu eyi ti ẹnikan ti di oloogbe ti awọn meji si ti kuro nile iwosan lẹyin ti wọn gbadun tan. Ọgbọn eeyan ninu awọn mẹrindinlaadọta to ni arun covid-19 ni Naijiria lo wa lati ipinlẹ Eko, nigba ti meji wa lati Abuja. Ipinlẹ Ogun lo ṣe ipo kẹta pẹlu eeyan mẹta to ni arun naa, eeyan kọọkan lo ni arun ọhun lati ipinlẹ Ekiti ati Oyo. Ipinlẹ Edo, Bauchi ati Osun naa ni eeyan kọọkan to ni arun coronavirus bayii.	https://www.bbc.com/yoruba/afrika-52030728
entertainment	Muri Thunder: Àfojúsùn mi ni láti gba Grammy gẹ́gẹ́ bíi olórin Fuji	"Gbajugbaja olorin Fuji, Alhaji Muri Alabi Thunder, ti ọpọ mọ si Muri Thunder ti sọ pe ko si ija kankan laarijn oun ati Saheed Osupa. Muri Thunder lo tu pẹrẹpẹrẹ ọrọ naa lasiko ifọrọwerọ kan pẹlu BBC Yoruba. Ṣaaju ni ọkan lara awọn ololufẹ olorin Fuji naa ti kọkọ bere loju opo Facebook ileeṣẹ iroyin BBC Yoruba ki eto naa to bẹrẹ nipa ohun to fa ija laarin oun ati Osupa Saheed. Nigba to n fesi, Muri Thunder sọ pe ọga ati ẹni ti oun n wo loke ni Saheed Osupa jẹ, kii ṣe ẹni ti oun le maa sọrọ abuku si. Bo tilẹ jẹ ko sẹ nigba ti atọkun eto naa bere lọwọ rẹ nipa ija ti wọn ni o wa laarin oun ati Saheed Osupa ṣaaju. O ni ""Ibaṣepọ emi ati King Saheed Osupa gun rege ko si si ija kankan laarin wa."" ""Gbogbo ohun ti awọn eeyan n sọ yẹn ti di afiṣeyin ti eegaun n fi aṣọ nitori ọrọ naa ti do ohun igbagbe."" Lasiko to n fẹsi si ohun to ṣẹlẹ to fi sọko ọrọ si Saheed Osupa ninu awon orin rẹ kan. Muri Thunder sọ pe ""Kii ṣe pe emi ati Osupa ni ija tẹlẹ, ohun to ṣẹlẹ nigba yẹn, ija gbogbogbo ni."" Gbajumọ onifuji naa ṣalaye pe gbogbo olorin Fuji lo n kọ orin bu ara wọn lọdun naa lọhun, kii ṣe pe oun mọọmọ sọ oju si Saheed Osupa lara. Yatọ si ọrọ Saheed Osupa, Muri Thunder tun sọ pe irẹpọ to dan mọran lo wa laarin oun ati gbajugbaja olorin Fuji miran, iyẹn Wasui Alabi Pasuma. Nigba to n sọrọ lori bi irinajo rẹ ṣe ri nidii iṣẹ orin fuji, Muri Thunder sọ pe wọn bi iṣẹ orin mọ oun ni. Bo tilẹ jẹ pe o ni oun ko kọ iṣẹ naa lọdọ ẹnikẹni, o ni lara awọn olorin ti oun gbe oṣuba kare fun ni Saheed Osupa, oun si ti ba oniruru olorin ṣiṣẹ papọ. Ni ti afojusun rẹ fun ọjọ iwaju, Muri Thunder sọ pe yatọ si oniruru ami ẹyẹ ti oun ti gba tẹlẹ, yoo wu oun lati gba ami ẹyẹ Grammy gẹgẹ bii onifuji."	https://www.bbc.com/yoruba/afrika-57324550
politics	Tinubu: Buhari ti ṣí ọ̀nà oríire sílẹ̀ fún wa, àwọn aráàlú yóò sọ rere nípa rẹ̀ lẹ́yìn sáà rẹ̀	Oludije sipo Aarẹ ninu ẹgbẹ oṣelu APC, Bola Ahmed Tinubu ti sọ pe oun yoo tẹsiwaju lati maa ṣawari epo rọbi ni Naijiria ti awọn araalu ba dibo yan oun gẹgẹ bii Aarẹ lọdun 2023. Tinubu lo sọ ọrọ naa lasiko ti wọn n ṣi ojuko iwakusa epo bẹntiro Kolmani Integrated Development Project (KIPRO), to wa ni ala ipinlẹ Bauchi ati Gombe. KIPRO yii ni ibi akọkọ ti ijọba apapọ yoo ti maa wa epo rọbi ni Ariwa Naijiria fun igba akọkọ. Tinubu sọ pe oun yoo tẹsiwaju lori ipinlẹ ti Aarẹ Buhari ti fi lọlẹ, oun yoo si ṣawari epo rọbi lawọn ipinlẹ mii bii Sokoto, Anambra, ati Borno. O ni “Akitiyan wa lati wa epo lawọn ibomii ni Naijiria ti n so eso rere. Aṣeyọri yii n tumọ si ilọsiwaju eto ọrọ aje wa, eyii ti yoo ṣe ọpọ araalu lanfaani.” “Mo fẹ gboriyin fun Aarẹ Buhari ati ajọ NNPC fun iṣẹ takuntakun ti wọn ṣe.” “A oo tẹsiwaju lati ṣawari epo rọbi ni Borno, Sokoto, Bida, Anambra atawọn ibomiran.” Tinubu tun sọ siwaju sii pe ti oun ba de ipo Aarẹ, oun yoo ṣe afikun adagun Lake Chad fun anfaani gbogbo mutumuwa lọna ati le gbogun ti ebi ati igbesumọmi.” Gomina ipinlẹ Eko nigba kan ri naa tun sọ pe awọn ọmọ Naijiria yoo sọrọ rere nipa Aarẹ Buhari to a pari saa rẹ tan. O ni “Ko ni ṣe nipa ohun ti awọn eeyan ba n sọ lori ayelujara, awọn eeyan yoo sọ ire nipa rẹ ti o ba pari saa rẹ tan nitori o jẹ ọkan lara awọn ajagunfẹyinti to doola Naijiria  kuro ninu iyọnu to wa.” “Ebi le maa pa wa amọ a ko fẹ maa pa ara wa… o ti ṣi ọna oriire silẹ fun wa.”	https://www.bbc.com/yoruba/articles/c88ky1782pyo
religion	Eid el Kabir: Àwọn ohun mẹ́sàn án tí Mùsùlùmí gbọdọ̀ ṣe nínú oṣù Dhual rèé	"Anabi Muhammad (SAW) sọ pe ko si ọjọ kankan to ṣe koko julọ ninu ọdun kan ju ọjọ mẹwaa akọkọ ninu oṣu Dhu al- Hijjah. Awọn onimọ ti rọ awọn Musulumi lati mu ọjọ mẹwaa akọkọ oṣu Dhul Hijjah lẹyin ti wọn ti kede ọjọru gẹgẹ bi ọjọ kinni, oṣu kejila kalẹnda musulumi. Awọn Musulumi maa ri ọjọ mẹwaa akọkọ oṣu Dhul al- Hijjah gẹgẹ bi eyi to se pataki julọ niwaju Ọlọrun. Bakan naa ni wọn ni gbogbo adura ati aawẹ ti Musulumi ba se ni ọjọ naa yoo goke arafa lọ ni ibi ti o sunmọ Ọlọrun julọ Sheikh Aminu Ibrahim Dauraea to jẹ ilumọọka onimọ ẹsin Islam ni orile-ede yii salaye fun BBC nipa gbogbo awọn nkan to rọ mọ Oṣu Dhu al- Hijjah ati awọn nkan ti musulumi gbọdọ ṣe. Ma  ṣe ge irun tabi fa eekanna rẹ Nkan akọkọ ni pe ti enikan ba n gbiyanju lati se aluwala, lati ọjọ akọkọ, oṣu Dhu al - Hijjah, ma se ge eekanna rẹ tabi ki o fa irun kankan lara. Nitori pe Allah (SAWA) yoo se alekun ati ibukun si irun kọọkan ati bi eekanna naa ba ṣe gun to, titi di asiko ti yoo fi ge irun rẹ tabi eekanna. Gba aawẹ lọjọ Arafa Gẹgẹ bi Sheikh Daurawa sr sọ, nkan ikeji ni lati gba aawẹ lọjọ Arafa. Hadiiti sọ pe aawẹ lọjọ Arafa maa n pa gbogbo ẹsẹ ọdun to kọja ati eyi to n bọ rẹ Irubọ/Itọrẹ Nkan kẹta, o ṣe pataki lati ṣe itọrẹ aanu, eyi tọ sunnah Anabi Ibrahim  (SAWA) ti Allah pa laṣẹ gẹgẹ bi adanwo lati fi ọmọ rẹ rubọ, o setan lati ṣe ki Ọlọrun to fi Agbo rọpo ọmọ rẹ. Lọ si Yidi O ṣe pataki bakan naa ki eniyan lọ fun adua yidi lọjọ ọdun ileya, ki eniyan si wọ asọ tuntun. Ti oo ba wa ni aṣọ tuntun; o ṣe pataki lati wọ eyi to dara ju ninu awọn aṣọ ti o ni. O gbọdọ dara si awọn ẹbi rẹ ki o si ra aṣọ tuntun fun wọn ti o ba lagbara rẹ, ki wọn si lọ yidi pẹlu awọn obinrin. Oṣu aawẹ ni Dhu al- Hijjah Yatọ si pe o gba aawẹ lọjọ Arafa, o ṣe pataki lati gbawẹ lati ibere lẹẹkan oṣu naa. Fikun iṣẹ oore ṣiṣe O ṣe pataki lati maa ṣe saara nigbagbogbo ni oṣu Dhu al-Hijjah Bi apẹrẹ, ti o ba n sẹ ọrẹ ẹgbẹrun kan Naira, o ni lati fi kun un tabi ki o ṣe ni ilopo Nkan miran tun ni pe ẹni ti ko ba lọsi Hajj ọdun yii, o yẹ ko fi ilaji owo rẹ ra ounjẹ ati aṣọ fun awọn alaini, iṣẹ oore naa ni. Ṣe abẹwo si awọn ọrẹ ati ẹbi rẹ Nkan to yẹ Musulumi ni lati maa ṣe abẹwo si ẹbi ati ọrẹ ninu oṣu yii Kikọ itẹ oku O ṣe pataki lati ṣe afikun iye awon itẹ oku ni asiko oṣu ibukun yii. O se pataki lati kọ awon saare oku ti wọn o kọ akọle bii Allahu Akbar, Allahu Akbar, La'ilaha illalLah Allahu Akbar, Allahu Akbar walillahil hamdu sii Lilọ Hajj O ṣe pataki lati lọ Hajj tabi Umurah. Onimọ naa sọ pe awọn iṣesi yii lo ti ṣe akotan gbogbo opo ẹsin musulumi. Idi niyi ti won ṣe rọ musulumi lati tiraka lati ṣe gbogno nkan wọnyi ninu oṣu mimọ yii. Oriṣiriṣi eto amuludun, to fi mọ ẹṣin gigun lo ma n waye lasiko ọdun Ileya nilẹ Hausa. Arun coronavirus si ni ijọba sọ pe o mu ki wọn o fagile adura Eid l'ọdun yii, lati ri i pe ero ko pọju ki aarun naa ma ba a tun ran si. Iyalẹnu ni adura Eid ti ko ni i waye jẹ fun awọn kan nilu Kano, nitori pe ko si isede mọ, ati pe ọdun ileya akọkọ niyii ti Emir ilu Kano, Alhaji Aminu Ado Bayero, yoo ṣe lori itẹ. Kii ṣe ilu Kano nikan ni yoo ṣafẹẹri ọdun adura Eid, ọrọ yii kan awọn ilu nla bi i Rano, Gaya, Karaye, ati Bichi to wa ni ipinlẹ Kano. Ṣugbọn ṣa, eyi kọ ni igba akọkọ ti wọn fi ofin de adura agbapọ, nitori awọn idi l'oriṣiriṣi. Laarin ọdun 1981 si 1983, ayẹyẹ Hawan Sallah ko waye, nitori aawọ to wa laarin gomina igba naa, Abubakar Rimi, ati Emir to wa lori oye. Ayẹyẹ Hawan Sallah jẹ eto pataki, ninu eyi ti Emir ti ma n gun ẹṣin yipo ilu Kano, ti awọn eeyan yoo si ma a kan saara si. Bakan naa lọdun 2012, Igbimọ lọbalọba ilu Kano, fi ofin de adura Eid, nitori pe ara Emir ilu Kano nigba naa, Alhaji Ado Bayero ko ya. Eyi ko ṣẹlẹ ri lati bi igba ọdun ti adura Eid ti n waye nilu Kano. Amọ ero awọn kan yatọ lori eyi, igbagbọ wọn ni pe irẹpọ ti ko si laarin igbimọ lọbalọba ati ijọba ipinlẹ Kano, lo fa igbesẹ naa. Eto adura ko tun waye lọdun 2013. Ayẹyẹ kankan ko si waye titi di ọdun 2014, lẹyin iku Emir Ado Bayero. Ọdun 2019 ni ijọba ipinlẹ Kano,tun fi ofin de eto adura, eyi to ba awọn ọdọ ati awọn ọmọbinrin lọkan jẹ pupọ. Bo tilẹ jẹ pe eto aabo nijọba sọ pe o fa igbesẹ naa, o foju han pe nitori ija to wa laarin igbimọ lọbalọba ati ijọba lo fa a. Eto adura ko tun waye lasiko itunu awẹ ọdun 2020, nitori itankalẹ coronavirus. Bakan naa ni ọmọ ṣori ni ipinlẹ Ogun lọdun yii: Kò ní sí ayẹyẹ ọdún Ojúde Oba lọ́dún yìí- Awujale ilẹ̀ Ijebu Ọba Sikiru Adetona ti ilẹ̀ Ijebu ti kéde pé ayẹyẹ ọdún Ojude Oba kò ní wáyé lọ́dún yìí. Ojude Oba festival: Kò ní sí ayẹyẹ Ojúde Oba lọ́dún yìí nítorí Coronavirus- Ọba Sikiru Adetona Awujale ati alaṣẹ agba ilẹ Ijebu, Ọba Sikiru Adetona ti kede pe ayẹyẹ ọdun Ojude Oba tọdun 2020 ko ni waye nitori arun Covid-19. Ajakalẹ arun coronavirus yii lo n gba ẹbọ lọwọ gbogbo agbaye lati oṣu kejila, ọdun 2019 to ti bẹrẹ ni China. Ohun naa lo si ti mu ayipada ba eto ẹkọ, irin ajo afẹ ati awọn nkan ọlọdọọọdun miran kaakiri agbaye Oba Adetona lo kede pe Covid 19 yii ko ni jẹ ki ọdun yii waye ninu atẹjade kan ti Ebumawe ti Ago-Iwoye, Oba A.A. Adenugba fọwọ si. O ni o ṣe pataki ki ayẹyẹ ọdun ọhun ma waye nitori ajakalẹ arun Coronavirus to n ba gbogbo agbaye finra, ti ko si yọ Naijiria sẹyin. Oba ọhun rọ awọn ara ilu lati tẹle gbogbo ilana ti ajọ NCDC gbe kalẹ bii ọwọ fifọ loorekoore ati ijinasiraẹni lawujọ lọna ati le arun naa lọ. Lẹyin naa lo parọwa si awọn ọmọ bibi ilẹ Ijebu lati ṣe ọdun ọhun laaye ara wọn lai si ariwo. Ti ẹ ko ba gbagbe, ọdun Ojude Oba maa n waye lọdọọdun ni ọjọ kẹta ọdun Ileya ti awọn Musulumi maa n ṣe. Ṣaaju ni Ijọba Kano na ti paṣẹ pe: Ijọba Kano wọgile ayẹyẹ to maa n waye lẹyin irun ọdun Ileya: Ko tan sibẹ o, ijọba ipinlẹ naa tun ti wọgile ayẹyẹ ọdun ileya ọdun 2020 nitori Covid-19. Lojuna ati fopin si itankalẹ aarun Coronavirus ni ipinlẹ Kano, ijọba ti kede lọjọru pe oun wọgile gbogbo ayẹyẹ ọdun Eid-el-Kabir. Apejọpọ Hawan Daushe ti Emir maa n bẹ gomina wo nile ìjọba l'agbegbe Shettima House laarin awọn ayẹyẹ to ku ko ni waye. Kọmísọ́nnà fun ọrọ to n lọ ni Kano, Muhammed Garba, sọ pe eyi jẹ ọkan lara igbese ijọba lati tubọ tesiwaju ninu aseyọri rẹ lati gbogun ti aarun Covid-19. Eid-el-Kabir jẹ ayẹyẹ to mọ julọ ti awon misulumi maa n se lati buyi kun ifẹ Ibrahim to gba lati fi ọmọ rẹ rubọ, ni igbọran si aṣẹ Ọlọrun Garba ni ipinnu ijọba yii ko sẹyii ifẹnuko igbimọ alaṣẹ leyin ipade to waye. O ni àwọn igbimọ fẹnuko pe ki awon eniyan kirun janmọ jakejado ipinlẹ Kano, sugbọn ki wọn tẹle ilana ijina sira ẹni ati gbogbo ilana lati dẹkun aarun Covid19 ni agbegbe ibi irun janmọ Garba kede pe ijọba yoo pese gbogbo awon nkan aabo ti won yoo nilo, bii iboju ati 'hand sanitizer' ti won yoo lo. O ni:  ""Gbogbo Emir Kano Maraarun ni yoo lọ yidi ni agbegbe wọn ninu mọtọ."" ""Awọn alaṣẹ ijọba kọọkan ni yoo samoju to eto yidi ni agbegbe wọn lati rii daju pe awọn olujọsin  tẹle ilana ijọba lori Covid-19 ""Alaye Garba ree"" Bí Coronavirus ṣé jẹ́ kí Awujalẹ wọ́gilé Ojúde Ọba ní Ijẹbu-Ode, bẹ́ẹ̀ náà ló tún ti jẹ́ kí Ganduje wọ́gilé ayẹyẹ 'Hawan Daushe' to máa n waye ninu ọdun Ileya ni Kano."	https://www.bbc.com/yoruba/afrika-53324410
entertainment	Adio Atawẹwẹ: Orin Fuji ló gba iwé kíkà lọ́wọ́ mi	Gbajugbaju olorin Fuji, Alhaji Sulaimọn Adio Atawẹwẹ sọ pe lati igba t'oun ti gbọ́nju, oloogbe Dr Sikiru Ayinde Barrister ni akọkọ olorin Fuji. Atawẹwẹ fọrọ yii lede ninu ifọrọwerọ rẹ pẹlu BBC Yoruba nile rẹ niluu Ikorodu l'Ọjọru. Alhaji Adio ni, lati kekere loun ti n gbọ awo orin ti Barrister ti kọ wéré, ko to maa kọ orin Fuji. Amọ, o ni ti ẹnikan ba sọ pe Barrister kọ lo da Fuji silẹ, o ni ko si ija nibẹ nitori ohun to kọju si ẹnikan, ẹyin lo kọ si ẹlomiran. Atawẹwẹ tun fikun ọrọ rẹ pe, iṣẹ Fuji lo yọ oun ninu iṣẹ alabaru lọja Ketu ati Mile 12. O ni oun tun ṣiṣẹ apero sọkọ ati iṣẹ akọle, birikila ṣugbọn iṣẹ Fuji lo yọ ọpọ eeyan to n kọ Fuji loko ẹru. O tun salaye pe, apọnle ti wọn ba n fun Fela lo yẹ ki wọn maa fun Barrister kaakiri gbogbo agbaye. Atawẹwẹ fikun ọrọ rẹ pe, o yẹ ki gbogbo olorin Fuji mọ ere Ayinde Barrister ati ti Alhaji Ayinla Kollington, lati fi gboṣuba fun wọn. O ni awọn mejeeji ni wọn yọ ọpọ olorin Fuji loko ẹru lonii. Atawẹwẹ sọ pe, ati ọmọ ọdun mẹrin ni oun ti n kọrin, orin kikọ si lo gbawe kika lọwọ oun. O ni JSS 3 loun wa nile iwe girama ki oun to kuro nile iwe, amọ o sọ pe oun o kaba	https://www.bbc.com/yoruba/afrika-49100660
religion	Dare Adeboye: Ọ̀pọ̀ ọmọ ìjọ RCCG ń ṣèrántí olóògbé Pásítọ̀ náà lẹ́yìn ọdún kan to jáde láyé	"Leke Adeboye, to jẹ ọmọ alufaa agba ijọ RCCG, E.A. Adeboye ti kọ ọrọ iranti lati ṣaami si ayajọ ọdun kan ti ẹgbọn rẹ, Dare Adeboye jade laye. Ninu atẹjade kan to fi lede loju opo Instagram rẹ, Leke fi aworan Dare lede pẹlu akọle pe ""Iranti ọdun kan pẹlu ifẹ lati ọwọ Leke Adeboye."" Lẹyin naa lo kọ akọle ""Titi ayeraye ni o wa ninu ọkan wa."" Dare, to jẹ ọmọ kẹta baba Adeboye ku lọjọ kẹrin, oṣu Karun un, ọdun 2021, niluu Eket, ni ipinlẹ Akwa Ibom, nibi ti oun atawọn ẹbi rẹ n gbe. Oloogbe naa, toun ti iyawo rẹ, Temiloluwa, bi ọmọ mẹta, oun si ni igbakeji oluṣọagutan awọn ọdọ ẹkun naa ṣaaju iku rẹ. Lasiko isin ""Holy Ghost Service"" to waye loṣu to kọja, oluṣọagutan E.A. Adeboye sọrọ nipa bo ṣe bori ibanujẹ iku ọmọ rẹ ọhun. Gẹgẹ bi ohun ti baba Adeboye sọ, atẹjiṣẹ kan lati ọwọ ọkan lara awọn ọmọ rẹ ninu Oluwa lo tu u ninu lẹyin iṣẹlẹ ọhun. Ẹni ọgọrin ọdun naa ni oun mọ pe Ọlọrun fẹran oun gidi bo tilẹ jẹ pe oun padanu ọmọ. Ọkọ mi kò kú rárá- Arabinrin Temiloluwa aya olóògbé Dare Adeboye Ikú Dare Adeboye kò ní ǹkankan ṣe pẹ̀lú Covid-19, a bẹ̀bẹ̀ láti dá wà lákòókò yìí - Ẹbi Adeboye Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Adeboye ni ""Nigba ti mo padanu ọmọ mi lọdun 2021, inu mi bajẹ gidi... mo gba atẹjiṣẹ lati ọwọ ọmọ mi kan ninu Oluwa to yi ipo ti mo wa pada."" ""Ohun to si fi ranṣẹ si mi naa ni pe Baba, ẹ jẹ ki Ọlọrun gbe yin."" Baba Adeboye ti n tukọ ijọ RCCG bọ lati nnkan bii ogoji ọdun o le diẹ sẹyin."	https://www.bbc.com/yoruba/61319382
health	Àwọn ẹ̀rí kàbìtì tó ní oògùn olóró nínú tó rọ̀ mọ Abba Kyari rèé - NDLEA	Ọga agba fun ileeṣẹ ajọ to gbogun ti ogun oloro ni Naijiria, (NDLEA), Mohammed Ajia ti sọ nileẹjọ giga Abuja pe awọn ẹri to ni ogun oloro kokeni ninu ati ogun oloro miiran wa nilẹ, to ni nnkan se pẹlu igbakeji kọmisona ileeṣẹ ọlọpaa nigba kan ri, Abba Kyari, Kyari ati awọn mẹrin miiran ninu ẹka ileeṣẹ ọlọpaa, IRT, Sunday Ubua, Bawa James, Simon Agirgba ati John Nuhu ni wọn dijọ n jẹjọ. Ẹsun ti wọn fi kan wọn ni pe wọn ko ogun oloro pamọ, eyi to jẹ ẹsẹ nla ninu ofin orilẹede Naijiria. Laipẹ yii ni Adajọ  Inyang Ekwo wọgile ibeere agbẹjoro agba lati gbe Kyari lọ si ilẹ Amẹrika lori ẹsun to nii se pẹlu ogun oloro naa. Nibi igbẹjọ, Ajia, ẹni to jẹ ẹlẹri kẹrin ni Ubua, to n dari ikọ ọlọpaa IRT lẹyin ti wọn ni ki Kyari lọ ma rọkun nile na, kọ lẹta si ajọ NDLEA lori bi wọn ṣe fi ofin mu  Umeibe ati Ezaenwanne lori ẹsun pe wọn gbe ogun oloro kokeni. “Kete ti a ṣe ayẹwo lori ẹri wọnyi, o fihan pe ida ọgọrin ninu rẹ ni ogun oloro kokeni ninu. Awọn yoku si ni apẹẹrẹ pe ogun oloro wa ninu wọn , ti ida ogun yoku si ni ogun oloro miiran ninu. Ẹri ti Ajia jẹ yii lo nii se pẹlu oogun oloro cocaine kilo mẹtadinlogun le diẹ, ti wọn ni wọn fẹ ta ati pe wọn gbọna ẹburu yọ ninu oogun oloro cocaine naa, eyi to le diẹ ni ogun kilogiramu. Lara awọn ẹsun miiran ti wọn tun fi jan Kyari ni pe o gbiyanju lati tako isẹ ajọ NDLEA. Kyari ni wọn lo na owo to to ẹgbẹrun lọna mọkanlelọgọta owo ilẹ okere si ọga agba kan labẹ ajọ naa ni Garki niluu Abuja.. Awọn ẹsun wọnyi ni ileẹjọ ni Kyari ati awọn mẹrin yoku jẹbi rẹ, to si ni ijiya ninu ofin orilẹede Naijiria to nii se pẹlu gbigbe ati lilo ogun oloro. Adajọ Emeka Nwite wa ni ẹjọ naa yoo tẹsiwaju ni ogunjọ oṣu kẹwaa. Ìjọba àpapọ̀ ti ní olorí ikọ̀ ajìjàgbara fún ìdásílẹ̀ orílẹ̀ èdè Biafra, IPOB, Nnamdi Kanu ṣì ní ẹjọ́ láti jẹ́ bí ó tilẹ̀ jẹ́ pé ilé ẹjọ́ Kòtẹ́milọ́rùn ti pa gbogbo ẹ̀sùn tí ìjọba kà si lọ́rùn rẹ́. Mínísítà fétò ìdájọ́  orílẹ̀ èdè Nàìjíríà, Abubakar Malami ló sọ bẹ́ẹ̀ nínú àtẹ̀jáde kan tí agbẹnusọ rẹ̀, Umar Jibrilu Gwandu fi léde lọ́jọ́bọ̀. Malami ní ohun tí àwọn adájọ́ gbé ìdájọ́ kalẹ̀ lé lórí ni bí ìjọba ṣe gbé Kanu wá sí orílẹ̀ èdè Nàìjíríà láti wá jẹ́jọ́ kìí ṣe wí pé kò jẹ̀bi ìdìtẹ̀gbàjọba tí wọ́n fi kàn-án. Ó ní gbogbo ẹ̀sùn tó wà lọ́rùn Kanu lórí bó ṣe sá kúrò ní orílẹ̀ èdè Nàìjíríà láti má kojú ìgbẹ́jọ́ nígbà tí wọ́n kọ́kọ́ fún un ní ìdáǹdè ṣì wà lọ́rùn rẹ̀ tí yóò sì kojú ìgbẹ́jọ́ wọn. Bákan náà ló fi kún un pé àwọn máa ṣàgbéyẹ̀wò ìdájọ́ náà daada láti mọ́ ìgbésẹ̀ òfin tó kàn láti gbé ọ̀rọ̀ náà gbà tí àwọn yóò sì fi ohun tí àwọn bá fẹnukò lórí léde fún gbogbo ọmọ Nàìjíríà. Malami tẹ̀síwájú pé ìjọba àpapọ̀ ní yóò jíròrò lórí ọ̀nà tí wọ́n yóò gbé ìgbẹ́jọ́ náà gbà láìpẹ́. Ẹ o ranti pe ni ana ni a mu iroyin wa pe I﻿le ẹjọ kotẹmilọrun nilu Abuja ti ni ki wọn tu olori ikọ ajijagbara IPOB Nnamdi silẹ pe ko maa lọ sile lalaafia. ﻿Adajọ ẹlẹni mẹta  to gbẹjọ kotẹmilọrun to gbe wa sile ẹjọ ni ko lẹjọ lati dahun mọ nitori ile ẹjọ giga ko laṣẹ lati gbẹjọ rẹ. ﻿Adajọ ni ọna ti ko tọ ni wọn fi gbe Kanu wọ Naijiria lati orileede Kenya ati pe wọn ko tẹle ilana to bofin mu nipa gbigbe daran wọ orileede rẹ pada. T﻿ori eyi, adajọ ni ko lẹjọ kankan ro ti wọn si wọgile gbogbo ẹsun ti wọn fi kan an. I﻿dajọ yi n waye lẹyin agbẹjọro agba to n ṣoju Kanu,Mike Ozekhome bẹ ile ẹjọ pe ki wọn wgile awọn ẹsun meje to ku ti wọn fi kan Kanu ninu mẹẹdogun ti ile ẹjọ giga ti ṣaaju wọgile mẹjọ ninu rẹ. Ṣ﻿aaju, adajọ Jummai Hannatu Saki wọgile iwe ti wọn mu wa pe ki wọn tete gbọ ẹjọ Kanu pẹlu alaye pe ọjọ ti re kọja lori rẹ. B﻿ẹẹ naa lo fi igbẹjọ beeli rẹ sẹgbẹ kan titi igba ti wọn yoo fi gbẹjọ kotẹmilọrun . ﻿Ijọba Naijiria lo gbew Kanu lọsi ile ẹjọ lori ẹsun to da lori iditẹgbajọba,iyapa lọtọ ati pe o jẹ ọmọ ẹgbẹ IPOB ti wọn ti fofin de pe ikọ agbesunmọmi ni. A﻿mọ ṣa losu Karun un, adajọ Binta Nyako ti ile ẹjọ giga Abuja wọgile mẹjọ ninu awọn ẹsun ti wọn fi kan an Kanu. Ile ẹjọ giga ti o wa ni Abuja wọgile igbẹjọ beeli ti awọn agbẹjọro rẹ muwa nigba naa.	https://www.bbc.com/yoruba/articles/clwq4ey38ldo
religion	Sunday Adelaja ní ọdún 2015 ni Putin ti ń lépa òun	"Ọmọ Naijiria to n ṣiṣẹ alufaa lorilẹ-ede Ukraine, Sunday Adelaja, ti ke gbajare lẹyin ti Aarẹ orilẹ-ede Russia ko ogun lọ ba awọn eeyan Ukaraine. Adelaja sọ pe oun jẹ ọkan gboogi lara awọn eeyan ti Aarẹ Vladimir Putin n wa ẹmi rẹ lati pa. Pasitọ naa to fi ilu Kyiv ṣe ibugbe sọ pe oun wa lara awọn eeyan ti Putin fẹ pa ti awọn ọmọ ogun rẹ ba ti gba ilu naa tan. Fun idi eyii, Adelaja ni oun atawọn ẹbi oun ti sa asala fun ẹmi wọn lọ si agbegbe kan ti ko darukọ. O ni ""Gẹgẹ bi ohun ti a mọ nipa ifimufinlẹ ilẹ Amẹrika, Putin ti kọ orukọ awọn eeyan ti wọn fẹ pa silẹ, awọn eeyan naa kii ṣe eeyan lasan, amọ wọn jẹ awọn alẹnulọrọ laarin ilu."" ""Mo jẹ ọkan lara awọn eeyan ọhun."" ""Mo ti mọ eyii lati ọdun 2015 nitori lati ọdun naa lọhun ni Putin ti fi mi si ara awọn eeyan ti kọ fẹ ri soju."" ""Putin ti mu mi gẹgẹ bii ọta rẹ lati nnkan bii ogun ọdun sẹyin, koda, o ti fofin de mi pe mi o gbọdọ wọ orilẹ-ede Russia."" Lati Ọjọbọ ni awọn ọmọ ogun Russia ti bẹrẹ si n kọlu orilẹ-ede Ukraine nitori ipinnu Ukraine lati darapọ mọ ajọ NATO. Sunday Adelaja jẹ oluṣọagutan to n fi ilu Kyiv, ni Ukraine ṣe ibugbe, nibẹ naa lo ti n ṣe iṣẹ iyinrere. Adelaja jẹ ọmọ bibi ilu Ijebu Ode, ni ipinlẹ Ogun. Wọn bi ni ọjọ kejidinlọgbọn oṣu Karun un, ọdun 1967, orukọ iyawo rẹ si ni Abosede Adelaja. Ọ dun 1993 lo da ijọ ""Embassy of the Blessed Kingdom of God for All Nations"" silẹ ninu ile rẹ ki ijọ naa to yi orukọ pada si ""World of Faith Bible Church"" lọdun 1994. Gẹgẹ bii ohun ti a gbọ, ẹka ijọ Adelaja le ni ẹgbẹrun kan kaakiri agbaye yatọ si awọn to wa ni Ukraine."	https://www.bbc.com/yoruba/media-60541049
entertainment	BB Naija latest news: Ẹ bá wa bẹ̀ BB Naija kò bẹ̀rẹ̀ Big Mama nàá, mo ṣetán láti ṣí ara sílẹ̀ nítorí owó - Fali Werepe	"Ko sarugbo ni Ghana, ẹ ba awa naa ṣeto Big Mama Naija. Gbajugbaja oṣere Yoruba, Modupe Johnson, ti awọn ololufẹ rẹ mọ si Fali Werepe ti kesi awọn alamojuto ati olootu gbajugbaja eto amohunmaworan Big Broda Naija (BBN) pe ki wọn o ṣeto fun awọn mama agbalagba naa. Eto BBN ni eto kan nibi ti awọn ọdọ ti ma n kopa lati figa-gbaga fun owo to to aadọrun miliọnu Naira. Bo tilẹ jẹ pe lọdọọdun ti eto naa ba waye ni oriṣiriṣi awuyewuye ma n waye, paapaa nipa awọn iwa 'ko tọ' bii ibalopọ to ma n waye lori rẹ. Ṣugbọn ninu fidio kan to fi si ori ayelujara, Fali Werepe sọ pe ki wọn o da abala eto naa silẹ fun awọn Mama naa. O ni oun ṣetan lati ṣe gbogbo nkan ti awọn ọdọ naa n ṣe lati ri owo gba. ""Ọrọ awọn to n ṣe Big Broda ti su mi. Aadọrun miliọnu Naira ti wọn fẹ ẹ gba yẹn pọ. ""Inu mi a dun ti wọn ba ṣe ti awa Big Mama, ma a le lọ sibẹ lati ri owo. ""Awọ ara mi mọ lolo daadaa, ma a ṣi gbogbo ara mi silẹ fun wọn ki wọn o mọ bo ṣe n lọ."" O ni ọrọ lori owo ni."	https://www.bbc.com/yoruba/awon-iroyin-miran-58758450
politics	Attahiru Jega, APC, PDP: Ọ̀rọ̀ di gbas gbos, APC fèsì lórí ọ̀rọ̀ tí Jega sọ pé kí aráàlú má ṣé dìbo fún wọn	Ọrọ ti di gbas gbos laarin ẹgbẹ oṣelu mejeeji to lorukọ ni Naijiria,All Progressives Congress,APC,Peoples Democratic Party PDP ati alaga tẹlẹ ri ajọ eleto idibo Attahiru Jega. Fakinfa yi ko si sẹyin ọrọ ti Ọjọgbọn Jega sọ ninu ifọrọwanilẹnuwo kan pẹlu BBC pe ki awọn ọmọ Naijiria ma se dibo fawọn ẹgbẹ yi. Latari eyi, ẹgbẹ oṣelu PDP naa ti fesi pada ti wọn si ni ki Jega ma se fi awọn we ijọba APC ti ko seso rere fawọn ọmọ Naijiria. Ṣaaju ni ẹgbẹ oṣelu APC naa ti ni ki Jega ma ṣe da awọn papọ pẹlu PDP ninu ọrọ rẹ rara ti rara nitori PDP lo ba Naijiria jẹ tawọn ṣi n gbiyanjulati ṣe atunṣe. Kola Ologbondiyan to jẹ akọwe ipolongo ẹgbẹ PDP sọ pe Jega ṣe afihan aimọkan pẹlu bi ko ṣe ri iyatọ to wa laarin ijọba awọn ati ti APC. O tẹsiwaju pe lasiko ijọba PDP idagbasoke ba ọrọ aje Naijiria ni afiwe ti APC to sọ ọpọ sinu iya ohun iṣẹ. Ologbondiyan ṣapejuwe dollar to ti gbowo lori  to fi mọ iye owo epo bẹntiroo to ti ga si labẹ ijọba APC. O ni bi Jega ba foju sunukun wo, yoo ri pe awọn kii ṣe ẹgbẹ kanna pẹlu APC to n fi awọn we. Ẹgbẹ́kẹgbẹ́ ní PDP lóòótọ́ ṣùgbọ́n má ṣé dà wá papọ̀ mọ wọn- APC Ẹgbẹ oṣelu All Progressives Congress APC to wa lori oye ni Naijiria ti fesi sọrọ Attahiru Jega to sọ pe ki araalu ma ṣe dibo fun ẹgbẹ naa. Jega to fi igba kan jẹ alaga ajọ eleto idibo Naijiria, INEC, ko fi mọ lori APC nikan, O ni ẹgbẹ Peoples Democratic Party ati APC ko ni akọsilẹ daadaa kankan lati nkan bi ogun ọdun ṣẹyin ti wọn ti n ṣe ijọba ni Naijiria. APC àti PDP ló ba Nàìjíríà jẹ́, ẹ má dìbò fún wọ́n mọ́- Attahiru Jega Ọrọ rẹ yi lo mu ki ẹgbẹ oṣelu APC tutọ soke foju gba ti wọn si sọ pe ko ma ṣe da awọn pọ mọ ẹgbẹ PDP ati pe ọrọ ti ko fẹsẹ mulẹ lo n sọ nipa awọn. Akọwe agba ẹgbẹ igbimọ amulelọwọ APC, Sen. John James Akpanudoedehe lo fi ọrọ yi sita ninu atẹjade. Senatọ naa ni  ki Ọjọgbọn Jega mọ pe biba ẹgbẹ awọn lorukọ jẹ ko le mu agbega ba a ninu oṣelu. ''A ri nkan ti Jega kọ nibi to ti da ẹgbẹ wa pọ mọ PDP. Lootọ ni pe PDP kuna lati ṣamuṣẹ ileri wọ́n fun araalu amọ ẹgbẹ wa lo n ṣe atunṣe gbogbo panti ti wọn da silẹ lẹyin ọdun mẹrindinlogun lori aleefa'' James tẹsiwaju pe ''a ko ni maa ba Jega gba ọrọ bi ẹni n gba igba ọti nitori naa a gba a ni imọran lati lọ kọju mọ iwadii ẹkọ ko si mu aridaju jade nipa iṣesi itẹsiwaju ti ẹgbẹ APC n gbiyanju lori'' Ninu ọrọ Jega to sọ fun BBC ninu ifọrọwanilẹnuwo kan, o ni  apẹrẹ ni gbogbo aburu tawọn ẹgbẹ APC ati PDP ṣe jẹ faraalu ki wọn ma dibo fun wọn mọ. Jega ni''APC ati PDP ti 'se ijọba, a ti foju rii, wọn ko ni aniyan lati ṣe atunṣe'' ''Ẹ wo nkan ti wọn sọ nipa awọn to kowo ilu jẹ,wọn lawọn yoo fiya jẹ wọn nigba ti wọn wa ni PDP, ṣugbọn nigba ti wọn pada si APC, wọn dakẹ pẹm lori ọrọ wọn ni''. Ọjọgbọn Jega wa sọ pe idi ree ti oun fi darapọ mọ ẹgbẹ PRP lati le mu atunṣe ba Naijiria. Titi di ba ṣe n ko iroyin yi jọ, ẹgbẹ oṣelu PDP ko ti fesi si ọrọ Jega.	https://www.bbc.com/yoruba/afrika-58067776
religion	"Demilade Fadare: A jókò sí iwájú ilé àwọn Pásítọ̀ di ago mẹ́ta òru ká tó rí òkú ọmọ wa, Demilade tó ti gún un pa sínú ""cooler"""	"Baba ati iya Demilade Fadare ti iroyin iku rẹ tan kaakiri lọsẹ to kọja ti ni dandan, idajọ ododo lawọn fẹ lori iku rẹ tori awọn ko mọ ohun tawọn tabi ọmọde ọmọ ọdun meje awọn ṣe fun awọn to pa a. Baba Demilade, Oluwasola Fadare to n ṣiṣẹ ni ilu Eko ti ko si si nile lasiko ti iṣẹlẹ ọhun ṣẹlẹ sọ fun BBC Yoruba pe lẹyin ti awn ti wa a kiri titi titi ti wọn ko ri i di ọjọ keji lawọn pada gbọ lati agọ ọlọpaa pe inu cooler nile aladugbo wọn ni wọn ti ri oku rẹ. Iya Demilade, Adedoyin Fadare ranti bi o ṣe pariwo sita fun iranlọwọ nigba ti ko ri i ki Demilade tete pada sile lati ibi to ti ran an ko lọ ra ogi ti oun ati aburo rẹ yoo fi jẹ mọimọi ti iya wọn se. Bí mo ṣe ma ń ṣe bí adití lórí ìtàgé àti bí àwọn olólùfẹ́ mi ṣe ma ń jiyàn pé mi ò gbọ́ràn nìyí - Madam No Network Ọwọ́ ọlọ́pàá tẹ afurasí tí wọ́n fẹ̀sùn ikú Demilade, ọmọ ọdún méje tí wọ́n bá òkú rẹ̀ nínú 'cooler' lẹ́yìn tó dàwátì ní Ado-Ekiti Ọlọ́pàá ti kó àwọn afurasí tí wọ́n bá òkú Demilade nínú 'cooler' nílé wọ́n ni Ekiti lọ sílé ẹjọ́ 'Ìyàwó Pásítọ̀ wa ló tàn mí wọlé tó sì ti ilẹ̀kùn mọ́ mi kí ọkọ rẹ̀ lè fi ipá bá mi lò' Àwọn ọmọ ẹgbẹ́ òkùnkùn tó dáná sún akẹ́kọ̀ọ́ Fásítì Osun, ohun táá ṣe nìyìí - Àláṣẹ iléèwé ""Iwaju ile awọn to pa a yii gan ni mo ti kọkọ figbe ta tori ile wa sunmọra gan, Demilade maa n pe wọn ni ""Grandpa, grandma"". Nnkan ti Pasitọ Olajiga sọ fun mi ni pe Ọlọrun yoo fun mi ri... Afigba ti mo gbọ lọjọ keji pe inu ""cooler"" Pasitọ ni wọn ti ba oku ọm mi (O sọkun kikoro). Iya Demilade tilẹ sọ fun BBC Yoruba pe inu ọgba ti awọn ni awọn Pasitọ yii maa n gbe ọkọ wọn si ti wọn ba ti wa nile. Ati iya ati Baba Demilade lo ni idajọ ni awọn fẹ lori ọrọ yii. Adeoye Fawaz rèé ''Conductor'' ọmọ abẹ́ ''Bridge Oshodi'' tó fí gbọ̀ọ̀rọ́ jẹkà nidi eré Chess Mo ṣèlérí láti lọ gbà'mọ̀ràn gidi kí n tó ṣe ìpinu dídupò ààrẹ ní 2023 Kí ló kàn báyìí lẹ́yìn tí iléeṣẹ́ ọmọ ogun orí omi Nàìjíríà (Navy) tú Cute Abiola sílẹ̀? Lẹ́ẹ̀mẹta, ọwọ́ tẹ ọmọ ọdún 18 l'Eko tó ń dúró sójú pópó ja olè 'Ǹkan tí ẹ̀gbọ́n mi gangan ṣe fún mi ní Libya, mi ò kí ń lè sọ fún ìyá mi àmọ́ pẹ̀lú omíjé kíkorò ...' BBC Africa Eye tú aṣírí ẹgbẹ òkùnkùn Black Axe ní Nàìjìríà, ìpànìyàn àti àwọn olóṣèlú tó wà lẹ́yìn wọn Wo ibi tí wọ́n ti ń sun ẹran èèyàn jẹ bí ẹran ìgbẹ́ ní ìpínlẹ̀ Imo"	https://www.bbc.com/yoruba/59647716
entertainment	J.A Adelakun Amona tete bo: Mo ti kọ ọ́ ṣáájú nínú orin nípa ohun tó ń ṣẹlẹ̀ báyìí ní Nàìjíríà àti ǹkan tí yóò ṣì ṣẹlẹ̀	"""Mo maa n sọ ọ pẹlu idaniloju pe mi o ni ọrẹbinrin gẹgẹ bi olorin amọ mo ri i pe kii ṣe agbara mi"". Ajihinrere J.A Adelakun gangan ni orukọ rẹ ṣugbọn ko sẹni to fẹrẹẹ mọ agba olorin ẹmi yii pẹlu orukọ rẹ bikoṣe ""Amọna tete bọ"" eyi tii ṣe akọle orin to sọ ọ di olokiki laye. Ajihinrere Adelakun ṣalaye iru igbe aye to maa n gbe tẹlẹ ko to ba Ọlọrun pade to si bẹrẹ iṣẹ orin ẹmi ti awọn eeyan lee ka si ara awọn isọri orin ti kii ku lailai(Evergreen). Baba Adelakun ni ni ọdun 1972 lasiko to wa lẹnu iṣẹ ologun ni o ba Jesu pade nigba to sin ọrẹ rẹ kan lọ si ijọ CAC ti ọkan rẹ si yi pada lati maa sin Ọlọrun. À ń ké síi yín o, bẹ́ẹ̀ bá ń lo òògùn amú ǹkan ọkùnrin lè fún ìbálòpọ̀ gbígbóná, àrùn rọpa rọsẹ̀ ń bọ̀ o! - NAFDAC Ẹni tó gé orí olóri fi ṣe ògùn owó náá ṣán kú nínú àtìmọ́lé ọlọ́pàá l'Ondo Babatunde lọ bá adari Hoteeli ṣe àjọyo, ó pade iku ọbẹ gbígbóná Kà nípa ìbẹ̀rẹ̀ ìyàwó Ooni Ife, Olórí Silekunola Moronke Náómì, Wòlíì tó di Ayaba Ile Ife ""Mo mu Claro (nkan kekere ti a maa n mu fi mu ori ya) dani mo si sọ fun Jesu pe iwọ Jesu ti mo ṣẹ n gba yii, too ba le ṣee ki n ma mu gbogbo nkan ti mo n mu yii mọ, maa sin ọ"". Ajinhinrere yii ni idile Musulumi ni oun ti jade wa, amọ lati igba ti oun ti gba Jesu ni oun ti dara pọ ,ọ ẹgbẹ akọrin ti aye rẹ si yipada. Lati ibẹ loun naa ti fẹran orin ti wọn si bẹrẹ ẹgbẹ ori ""Ayewa"" eyi to tun jẹ ọkan lara awọn orin wọn. ""Ologun n bẹ lode, Decree lojoojumọ, Satani Oluwa ba ọ wi o dẹhin lẹyin mi..."". Gbogbo ọrọ orin yii ni Ajihinrere Adelakun ni ko si ninu bi awọn ṣe kọkọ kọ orin amọ ẹmi mimọ kan gbe e jade nigba ti wọn de yara orin ti wọn ti fẹ ka a silẹ. 'Ohun tí ojú èmi Alásè gan rí lásìkò ọdún yìí, bàyìí la ṣe runs ẹ̀ o' DSS ní kí n di ológbò bíi Sunday Igboho, ojú mi rí tó ní àhámọ́ DSS l'Abuja- Ifasooto"	https://www.bbc.com/yoruba/59799298
religion	Prophet Israel Oladele: Wo díẹ̀ lára àwọn ìwàásù mánigbàgbé tí wòlíì ìjọ CCC Genesis Global ti ṣe	"Ọpọ awọn eeyan kaakiri Naijiria lo ti n sọrọ lori iru iranṣẹ Ọlọrun ti wolii Israel Oladele Ogundipe jẹ Lẹyin ti ile ẹjọ kan ni ipinlẹ Eko ran lọ si ẹwọn ọdun meji lori ẹsun gbajuẹ. Bi awọn kan ṣe n sọ nipa awọn ore to ti ṣe fun tile-toko, lawọn miran n sọ nipa awọn iwaasu manigbagbe to ti ṣe ati awọn to da lọla lori aga iwaasu. Lara awọn iwaasu wolii Israel Oladele Ogundipe ree: Ko yẹ ki ibalopọ ju iṣẹju marun un pere lọ Oṣu kọkanla ọdun 2019 ni fidio iwaasu wolii Oladele kan fa oju ayelujara ye, nibi to ti sọ pe ko yẹ ki ibalopọ laarin lọkọlaya ju iṣeju marun un pere lọ. Ninu iwaasu naa ni wolii ọhun ti sọ pe ""ibalopọ to ba ti ju iṣeju marun lọ kii ṣe ibalopọ mọ, nitori ibalopọ aladun ko gbọdọ ju iṣeju marun un lọ."" O tẹsiwaju pe ""alalubarika ọkunrin to mọ pe ọna oun jin ko ni maa dunu pe oun lo ọgbọn iṣeju lori obinrin."" Oladele sọ pe aṣiwere ni ọkunrin to ba n dunnu pe oun lo nnkan bi ọgbọn iṣẹju lati fi ba oninrin ni ibalopọ. Wolii naa ni ọgbọn iṣeju ti awọn kan fi wa lori obninrin ni awọn miran fi n ka owo gọbọi. Maṣẹ gbe ọrọ ọlọrọ lori Lara awọn iwaasu manigbagbe ti wolii Oladele ti ṣe ni bo ṣe maa n kọ awọn ọmọ ijọ rẹ lati foju si iṣẹ wọn, ki wọn si ma sọrọ ẹnikeji lẹyin. Ninu iwaasu rẹ kan to ṣe ninu oṣu Kẹjọ, ọdun 2020, Oladele ni ""okoowo to lamilaaka julọ nile aye ni ki eeyan gbaju mọ iṣẹ rẹ."" Nibẹ lo ti sọ fun awọn ọmọ ijọ rẹ pe, ki wọn ma ṣe maa da si ọrọ ti ko kan wọn, ki wọn si ma ṣeyọnu nipa ẹni ti ko ba fẹran wọn. Oladele da obinrin kan lọla ninu iwaasu Ọdun 2018 ni Oladele da obinrin lọla ti ko ro tẹlẹ ninu ijọ rẹ. Ohun to ṣẹlẹ lọjọ naa ni pe bi wolii ọhun ṣe n waasu lọwọ ni awọn ọmọ ijọ bẹrẹ si n fi owo si ẹsẹ rẹ gẹgẹ bi iṣe wọn. Ṣugbọn kaka to yẹ ki owo naa jẹ wolii ọhun, ni ṣe lo pe obinrin kan sita, to si ni ki obinrin naa ma ko gbogbo owo ọhun lọ. O ni Ọlọrun sọ fun oun pe ki oun ko gbogbo naa fun oninrin ọhun. Gẹgẹ bo ṣe sọ, o ni obinrin naa ko bere owo lọwọ ohun, ṣugbọn oun gbe igbesẹ naa nitori oun ti ṣe alaini ri, ati pe Oluwa lo ni ki oun ṣe bẹẹ. Alhaji Wasiu Ayinde K1 De Ultimate naa lara awọn ilumọọka to ti ṣabẹwo si ijọ Celestial CCC (GENESIS) labẹ akoso pasitọ Ogundipe. K1 De Ultimate ṣere ninu ijọ naa pẹlu awọn ọmọlẹyin rẹ. Alhaji Ayinde kọ ninu orin nibẹ pe ayọ ni fun gbogbo awọn ijọ Genesis ati fun oun naa to fi mọ idile oun. Wasiu tun kọ ninu orin pe awọn to n binu Pasitọ Ogundipe le maa binu lasan nitori ẹni ti Ọlọrun gba fun un ni. K1 De Ultimate tun ki gbogbo awọn alatilẹyin Pasitọ Oladele ninu orin rẹ bakan naa. Pasitọ Ogundipe naa dupẹ lọwọ K1 De Ultimate pẹlu idọbalẹ, bakan naa lo tun gbadura fun olorin naa."	https://www.bbc.com/yoruba/55029466
religion	Easter celebration: Osinbajo gbàdúrà ìgbéǹde àti ọrọ̀ fún Nàìjíríà	"Gẹgẹ bi awọn ọmọlẹyin Kristi kaakiri agbaye ṣe n ṣe ajọdun ọdun ajinde, igbakeji aarẹ Naijiria, Ọjọgbọn Yemi Osinbajo ti fi da awọn ọmọ Naijiria loju pe ipadabọsipo, alafia ati ọjọ ọla to lọrọ lai boju wo gbogbo ipenija to wa nilẹ ni yoo jẹ ti Naijiria. Ọjọgbọn Osinbajo fi eyi lede lọjọ Aiku ninu ifọrọwerọ kan pẹlu awọn oniroyin ni kete ti isin ọdun Ajinde pari ni Ṣọọṣi to wa ni ile Aarẹ l'Abuja. ""Ọrọ mi, adura naa ni. Ajinde Jesu Kristi Oluwa wa jẹ akoko oni itumọ fun gbogbo awa Kristẹni. Ohun pataki to si yẹ ka fi sọkan ni ireti ajinde"", Igbakeji aarẹ sọ eyi ninu atẹjade ti amugbalẹgbẹ rẹ lori ọrọ iroyin, Laolu Akande fi sita. ""Nibikibi ti sisọ ireti nu ba wa, mo gbadura ireti naa yoo di gbigbe dide, nibi ti ibẹru ba wa, mo gbadura fun igboya. Nibi ti fifi ẹtọ du ni ba wa, mo gbadura fun ilọrọ ati ọpọ yanturu"". Ṣé lóòtọ́ọ́ ní pé Osinbajo dalẹ̀ Tinubu pẹ̀lú bó ṣe kéde láti du ipò ààrẹ? Ẹlẹ́yàmẹ̀yà, ẹ̀sìn kò lè pín Nàìjíríà - Osinbajo Ìjíròrò tó wáyé láàrín Bola Tinubu àti Igbákejì ààrẹ Yemi Osinbajo, ohun tí a rí gbọ́ nípa rẹ̀ nìyí Igbakeji Aarẹ fi kun un pe o le da bii pe awọn nkankan ti ku ṣugbọn agbara ajinde jẹ ọkan to n fi aridaju han fun wa pe iye ṣi wa lẹyin iku. O ni ""nitori eyi a ni igboya kikun paapaa fun orilẹede wa to jẹ pe gbogbo ibi ni fifi ẹtọ dun eeyan wa, amọ ipadabosipo yoo wa eyi si ni ileri ajinde"". Ọjọ Aiku lasiko ọdun Ajinde jẹ eyi ti gbogbo eeyan lagbaye maa n yẹ si lati ṣaami ajinde Jesu Kristi to jinde kuro ninu oku. Iyawo igbakeji Aarẹ, Arabinrin Dolapo Osinbajo naa wa nibi isin naa pẹlu Sẹnetọ Bwacha ati Họnọrebu Danjuma Shiddi ti awọn mejeji wa lati ipinlẹ Taraba. Bakan naa lawọn ọga ọga ni ọfiisi Aarẹ naa darapọ mọ isin ọhun. Akẹ́kọ̀ọ́ Seminary tó ń kópa nínú eré ""Passion for Christ"" kú lórí ìtàgé, bó ṣe ṣẹlẹ̀ nìyí Wo bí àwọn ọmọlẹ́yìn Kristi ṣe ṣàjọyọ̀ ọdún Ajinde káàkiri àgbàyé Kí ló kan Ẹyin àti Ehoro nínú ìtàn àti ayẹyẹ ọdún Àjíǹde Jésú Krístì? Ta ló ń dá ìwé àṣẹ Falana láti sójú ìdílé Adegoke dúró? Ohun táa mọ̀ rèé"	https://www.bbc.com/yoruba/61137934
religion	Tanzania church crusade: Àwọn ọmọ ìjọ náà ń sáré lọ 'wájú pẹpẹ láti gba ìfàmì òróró hàn	"O kere tan eeyan ogun lo ti dagbere fáyé ti awọn mii si fara pa nibi ipejọ isọji itagbangba ijọ kan ni ilu Moshi. Awn olujọsin n ṣe isin lọwọ ni papa iṣere kan ni iha ariwa ilu Moshi orilẹede Tanzania lọjọ abamẹta nigba ti iṣlẹ yii ṣẹ. Kọmisana ọlọpaa ẹkun ti Moshi, Kippi Warioba sọ pe awọn wa fun isọji naa n sa lọ  siwaju pẹpẹ lati lọ gba ifami ororo yan alabunkun fun lọdọ pasitọ. Pasitọ Moniface Mwaposa ti o maa n pe ara rẹ ni ""Apositeli"" lo dari isọji naa. Aarẹ orilẹede Tanzania ti fi ọrọ ibanikẹdun rẹ ranṣẹ o si pe fun ki awn eeyan ri i pe abo gidi wa ni iru ipejọpọ nla bẹẹ. Awọn tori yọ nibi iṣẹlẹ naa sọ pe Ọgbẹni Mwamposa sọ fun ọgọọrọ eeyan to wa nibi isọji ọhun pe ki gbogbo wọn gba apa ibi kan ti wn ni o da ""ororo ibunkun silẹ"". Tori eyi, gbogbo ero to wa nibẹ bẹrẹ si ni sare siwaju lati lọ tẹ ororo ibunkun naa mọlẹ pẹlu ireti pe awọn yoo ri iwosan gba. Peter Kilewo to wa nibi isọji ọhun ṣalaye iṣẹlẹ naa bi eyi to buru jai. O s fun ileeṣẹ iroyin AFP pe ""lai laanu ni wọn n tẹ awọn eniyan mọlẹ ti wọn si n fi igunpa rọ ara wọn danu"". O fi kun un pe ""afi bii pe oniwaasu naa n fọn kiti kiti owo dollar kiri"". Ẹwẹ, ileeṣẹ ọlọpaa ni awọn ti gbe Pasit naa, Ọgbẹni Mwamposa fun ifọrọwanilẹnu wo. Bẹẹ si ni Ọgbẹni Warioba sọ pe awọn alaṣẹ ti n ṣamojuto boya wọn gbe awọn awọn mii to fara pa lọ si awọn ile iwosan tabi ibudo ilera. Ọwọ alẹ ni iṣẹlẹ naa waye ti ero si pọ nitori naa o ṣeeṣe ki awọn to fara pa ṣi pọ ṣugbọn o ni awọn ti n moju to eto naa."	https://www.bbc.com/yoruba/51346193
politics	Bayelsa Guber update: Atiku ní àwọn adájọ́ fihàn pé ọwọ́ aráàlú lagbára sì wà	"Gbọingbọin lawọn ọmọ orilẹede Naijiria wa lẹyin ile ẹjọ giga julọ, oludije fun ipo aarẹ labẹ aisa ẹgbẹ oṣelu PDP ninu ibo gbogbogbo to lọ, Atiku Abubakar lo sọri lẹyin ti ileẹjọ yẹ aga mọ oludije ẹgbẹ oṣelu APC ninu ibo gomina nipinlẹ Bayelsa nidii, David Lyon. Ọla ọjọ Ẹti ló yẹ kí wọ́n búra fún David Lyon gẹgẹ bi gomina tuntun ipinlẹ Bayelsa ki ileẹjọ to ga julo to paṣẹ pe olùdíje PDP Sẹnẹtọ Douye Dirini ni yoo gori aga gomina ipinlẹ naa. Ileẹjọ ni igbakeji oludije ẹgbẹ osélu APC Biobarakuma Degi-Eremienyo to lo ayederu iwe ẹri lo ṣakoba fun Ọgbẹni Lyon ti ajọ INEC kọkọ kede pe oun lo jawe olubori. Ninu ọrọ rẹ, Atiku ni pẹlu idunnu loun fi gba iroyin idajọ ile ẹjọ to ga julọ pe oludije ẹgbẹ oṣelu PDP ni yoo ṣe gomina ipinlẹ Bayelsa bayii. ''Awọn adajọ tun ti fihan pe ọwọ awọn araalu ni agbara wa, amọ ileẹjọ to ga julọ ni lati maa da ẹjọ lai ṣegbe lẹyin ẹnikan,'' Atiku lo sọ bẹẹ. Atiku rọ awọn eeyan ipinlẹ Bayelsa lati gba alafia laaye, lẹyin idajọ ileẹjọ to ga julọ l'Ọjọbọ. Àwọn ọmọ Naijiria sọ̀rọ̀ lẹ́yìn tí ilé ẹjọ́ tó ga jùlọ yẹgi mọ́ Olùdíje gómìnà APC ní Bayelsa nídìí Ni kete ti ile ẹjọ to ga julọ ni Naijiria da ibo to gbe David Lyon nu ni ipinlẹ Bayelse, awọn ọmọ Naijiria ti bẹrẹ si ni fi eroungba wọn lede lori idajọ ọhun. Kola Ologbondiyan to jẹ alukoro apapọ fun ẹgbẹ oṣelu Peoples Democratic Party, PDP, ki awọn ọmọ ẹgbẹ naa ku ori ire lori idajọ ọhun. Comrade Mayor ni tirẹ sọpe ""Ogo fun Ọlọrun... Awọn eeyan ipinlẹ Bayelsa ti gba ohun to jẹ tiwọn."" Ni ti Efadi Gold9ja, o sọ pe oun fẹran idajọ naa, ati pe inu oun dun lati wa laye lasiko ti iru idajọ bẹẹ waye. Bi inu awọn kan ṣe n dun ti wọn si faramọ idajọ naa, awọn mii n sọ pe idajọ ọhun kii ṣe idajọ ododo. Benin Finest ni ẹgbẹ PDP ni ẹgbẹ ti ko wulo julọ ninu gbogbo oṣelu to wa ni Naijiria. Taitos Special ni ojoro ni idajọ to da ibo  David Lyon nu, bi bẹ kọ, o yẹ ki ile ẹjọ kan naa da ẹtọ Ihedioha to ji gbe lọ ni ipinlẹ Imo. Ẹ wo awọn awọn ohunn mii ti awọn eeyan n sọ. Iroyin to n tẹ wa lọwọ ni yajoyajo ti kede pe ile ẹjọ to ga julọ nilẹ wa ti wọgile ibo to gbe oludije fun ipo gomina labẹ ẹgbẹ oselu APC wọle nipinlẹ Bayelsa. Oludije naa, David Lyon ni ajọ eleto idibo INEC kede pe oun lo jawe olubori  ninu ibo gomina to kọja, ti oun ati igbakeji rk si ti n mura feto imura. Amọ igbimọ oludajọ ẹlẹni marun, ti adajọ Mary Odili ko sodi, ti pasẹ fun ajọ Inec lati gba iwe ẹri moyege kuro lọwọ oludije APC naa. O fikun pe ko se iwe ẹri tuntun fun oludije fẹgbẹ PDP, pe oun lo jawe olubori ninu ibo ọhun. Ileẹjọ giga naa ni ki ajọ eleto idibo Inec fun oludije ẹgbẹ oselu to ni ibo to pọ sikeji, to si tun ni ibo to tan iyẹ kaakiri ipinlẹ naa lasiko ibo gomina to kọja. O ni ki wọn fun wọn ni iwe ẹri moyege ibo tuntun, to si foju han ẹgbẹ oselu PDP lo ba awọn akawe yii mu Adajọ Ejembi Ekwo, to ka idajọ naa sita lorukọ awọn adajọ yoku pasẹ bẹẹ, lẹyin to kede pe oludije fẹgbẹ oselu APC ninu ibo gomina naa, Degi-Eremienyo, ko lẹtọ lati soju ẹgbẹ oselu naa. A ranti pe ileeẹjọ giga ijọba apapọ nilu Abuja ti fofin de Degi-Eremienyo lati dije fun ipo gomina ọhun tori pe ayederu iwe ẹru lo gbe kalẹ fun ajọ eleto idibo naa. Ileẹjẹ naa ni idajọ yii ti ko oludije ati igbakeji rẹ papọ nitori tikẹẹti alapapọ lati dije ni awọn mejeeji ni, ti wọn si jọ gbegba ibo papọ lọjọ kẹrindinlogun osu Kọkanla ọdun 2019 to kọja."	https://www.bbc.com/yoruba/afrika-51485229
health	Covid-19: Àwọn nǹkan mẹ́ta tí a kò tíì mọ̀ nípa Covid-19 lẹ́yìn tí àrùn náà bẹ́ sílẹ̀ rèé	"Inu oṣu kejila, ọdun 2019 ni arun SARS-CoV-2, ti ọpọ mọ si Covid-19, tabi Coronavirus bu jade niluu Wuhan, lorilẹ-ede China. Lati ọdun naa lọhun, ko din ni miliọnu lọna ọọdunrun ati aadọta eeyan to ri fara kasa arun naa kaakiri agbaye, nigba ti nnkan bii miliọnu marun un eeyan ti ba arun naa lọ. Oniruru akitiyan lawọn onimọ sayẹnsi ti ṣe lati le koju arun naa, lara rẹ si ni bi wọn ṣe po abẹrẹ ajẹsara fun arun ọhun laarin ọdun meji to bẹ silẹ. Yatọ si abẹrẹ ajẹsara, awọn onimọ ijinlẹ tun ti ṣawari awọn oogun kan to lagbara lati koju arun ọhun, eyii to mu ki ọpọ awọn to ti ni arun naa pada sile wọn layọ ati alaafia. Ẹwẹ, awọn onimọ ti wa sọ pe arun naa le ma kasẹ kuro nilẹ patapa lai ṣe pe wọn ri idahun si awọn ibeere mẹta kan. Awọn ibere naa ree. Ileeṣẹ kan to n ri si eto ilera nilẹ Gẹẹsi kede loju opo itakun agbaye rẹ pe awọn ko tii le sọ ni pato orisun ibi arun naa ti ṣẹyọ. Ninu oṣu Keji, ọdun 2021, ikọ WHO to n ṣe iwadii orisu arun naa ṣabẹwo si China ti arun naa ti ṣan wa, wọn si fẹnuko pe ara ẹyẹ adan ni arun ọhun ti wa, amọ awọn si nilo lati ṣe awọn iwadii mi siwaju si. Adari agba WHO, Tedros Adhanom Ghebreyesus sọ nigba naa pe ijọba China ko ni awọn akọsilẹ to to lati mọ orisun arun naa, ati pe wọn ko fun awọn ikọ oluwadii ọhun ni aye to tọ lati ṣe iṣẹ wọn. WHO ni o ṣoro lati sọ pe inu laabu ni arun naa ti sọ mọ awọn eeyan lara. Amọ lẹyin to sọ ọrọ naa lo fi kun pe o ṣeeṣe ko jẹ pe inu laabu ni arun naa ti bu jade, amọ awọn nilo ẹri to dantọ lati fidi ọrọ naa nidi. Lẹyin naa ni iikọ miran ṣe ayẹwo lati mọ boya ara ẹranko ni arun ọhun ti wa tabi inu laabu lo ti bu jade. Amọ nigba ti yoo fi di inu oṣu Kẹwaa ọdun kan naa, ijọba ilẹ Amẹrika sọ pe o ṣeeṣe ki wọn má le sọ orisun arun naa ni pato. Atẹjade ijọba Amẹrika fi kun pe ki ṣe pe awọn eeyan kan mọọmọ ṣeda arun naa lati lo gẹgẹ bi ohun ija ogun. Wọn fi kun pe o ṣeeṣe ko jẹ pe ara ẹranko lo ti wa, tabi ko bu jade lati inu laabu. Ṣugbọn China ti so pe kii ṣe inu laabu lo ti bu jade. Iye iwọn arun naa to le ran eeyan Awọn onimọ sọ pe o ṣoro lati mọ iye iwọn kokoro arun naa ti eeyan le mi simu tabi to le wọ ẹnu ki arun ọhun to le bẹrẹ si n gbogun ti ara ẹda. Ajọ to n ri si ọrọ ajakalẹ aru nilẹ Amẹrica, CDC sọ pe awọn ko tii le sọ ni pato iye iwọn kokoro arun naa to le ṣakoba fun agọ ara eeyan. Wọn ni ""A ko le sọ boya awọn patiku bii mẹwaa ni o tabi ẹgbẹrun kan tabi ẹgbẹrun mẹwaa."" Wayi o, awọn onimọ ti n ṣe iwadii lọwọ lati mọọmọ fi arun naa si ara awọn eeyan to jọwọ ara wọn silẹ fun iwadii, ki wọn le ni oye iye iwọn patiku arun naa to le ran eeyan. Iye iwọn agboguntaisan ""Antibody"" to le daabo bo agọ ara lọwọ arun Covid-19 Lọwọ yii awọn onimọ ko tii le sọ iye iwọn agboguntaisan, iyẹn ""Antibody"" ti yoo daabo bo agọ ara eeyan lọwọ arun Covid-19. Amọ awọn onimọ naa fẹnuko pe ti wọn ba mọ iye iwọn agboguntaisan to le sabo lori eeyan lọwọ Covid-19, yoo ran awọn lọwọ lati gbogun ti arun naa. Wọn si ti gba gbogbo eeyan niyanju lati maa tẹle awọn ilana to rọ mọ arun naa, bii fifọwọ ẹni loorekoore pẹlu omi ati ọṣẹ, yiyago fun ipejọ elero pupọ ati lilo ibomu lawujọ."	https://www.bbc.com/yoruba/media-60114242
religion	TB Joshua burial: Wọ́n ti sin òkú TB Joshua sí Synagogue! Wo bí ìsìnkú ṣe lọ	Wọn ti sin oku oludasilẹ ijọ Synagogue Church of All Nations, SCOAN, Wolii Temitope Balogun Joshua. Ni nkan bi aago mẹta ọsan kọja iṣẹju diẹ ni wọn gbe ara rẹ sinu iboji. Nibi eto isinku naa to waye ni inu ọgba ijọ rẹ to wa ni adugbo Ikotun nipinlẹ Eko lati ri gomina ipinlẹ Ondo, Rotimi Akeredolu, ati aya Ooni Ile-Ife, Olori Naomi Silekunola Ogunwusi. Ẹwẹ, kọmisanna fun ọrọ abẹle nipinlẹ Eko, Olanrewaju Elegushi lo ṣoju ijọba ipinlẹ Eko nibẹ. Bakan naa ni Ọba Willard Mswati Gomani lati orilẹede Malawi naa wa. Eto isin idagbere lo kọkọ waye ninu ṣọọṣi Synagogue, ko to o di pe wọn gbe oku rẹ lọ si ile ikẹhin ti wọn ṣe si abala kan ninu ṣọọṣi naa. Nigba to n sọrọ nibi isin idagbere, Gomina Rotimi Akeredolu sọ fun awọn eniyan ilu Arigidi to jẹ ilu abinibi oloogbe, lati mase fi oju ọmọ ilu lasan wo o. O ni lootọ ni wọn ko sin si ilu Arigidi, amọ eekan agbaye ni. Bakan naa ni ojiṣẹ Ọlọrun kan to wa nibẹ, Bisọbu Steven Ogedengbe lati ipinlẹ Ondo sọ pe ko si pasitọ to ṣe iṣẹ àmì, to si tun le ẹmi eṣu jade bii TB Joshua. Bi eto isinku Temitope Joshua ṣe lọ Nibi isin idagbere to kọkọ waye ninu ṣọọṣi, Gomina Akeredolu lo ka ẹkọ Bibeli akọkọ. Bakan naa ni awọn ẹgbẹ akọrin ile ijọba ipinlẹ Ondo kọ orin idaraya. Awọn akọrin ati awọn agbaagba ijọ, to fi mọ awọn ọmọ oloogbe ati iya wọn, Evelyn, lo yi iboji naa ka nigba ti eto isinku n lọ lọwọ. Bakan naa, aṣọ funfun balau ati gele funfun ni awọn to kopa nibẹ wọ, ti awọn ẹgbẹ akọrin si fi ọja alawọ pọpu ati goolu kọ ọrun wọn. Alawọ funfun paapaa ni posi ti wọn fi sin. Iyawo ati awọn ọmọ oloogbe, to fi mọ gomina Akeredolu lo kọkọ bu iyẹpẹ si inu iboji naa, ti wọn si tun ju ododo sinu rẹ. Lẹyin naa ni awọn akọrin ati awọn alakoso ijọ Synagogue to wa nibẹ.	https://www.bbc.com/yoruba/afrika-57783257
religion	Wòlíì Kasali sọ̀rọ̀ nípa awuyewuye pé ó lé ìyàwó rẹ̀ jáde nílé	Bi wọn ba ni ki  pe eeyan to padanu oju ita  wa ṣugbọn ti oju inu rẹ n rina daada wa,Woli Kasali nilu Ibadan jẹ irufẹ eeyan bẹ. Ilumọka ajihinrere naa jẹ afọju lootọ sugbọn lọdọ awọn to jẹ ọmọ ijọ rẹ, kii ṣe afọju lasan. Awọn to mọ ni a ma riran si awọn eeyan ti a si ma woye nipa iṣẹlẹ orisirisi lawujọ. Iko BBC Yoruba tọ Woli Kasalai lọ lati beere ọrọ nipa iṣe rẹ ati awọn nnkan miran to fi mọ iroyin to n ja rainrain nipa oun ati iyawo rẹ ti wọn ni o le sita. Woli Kasali ṣe ọpọlọpọ alaye to si ni kii ṣe wi pe oun mọmọ le iyawo oun jade bii kii ṣe wi pe oun fun ararẹ lo kẹru kuro nile. ''Mo kuku fẹran Bunmi daa,tori wi pe ọrọ to gun,ọrọ igbesi aaye mi lẹ n beere yen'' O salaye wi pe ko si ootọ ninu ọrọ wi pe oun da Bunmi sita pẹlu ọmọ maarun nitori orekelẹwa Dolapo Awosika. ''Dolapo Awosika ko wa gba ọkọ kankan lọwọ Bunmi.Oun ti o ba wa yatọ.Dolapo ko le ọlọmọ maruun sita,ko ba nile'' Ṣé àwọn ọmọ rẹ lè sọ Yorùbá tó àwọn ọmọ Amẹrika yìí?	https://www.bbc.com/yoruba/afrika-46691476
health	Anti-vaccine mandate protests: Canada ṣetán láti gbẹ́sẹ̀ lé àkáùntì àwọn tó ń ṣẹ ìwọ́de táko abẹ́rẹ́ covid-19	Olootu ijọba orilẹede Canada, Justin Trudeau ti kede pe ijọba yoo gbẹsẹ le akaunti gbogbo awọn to n ṣe iwọde tako gbigba abẹrẹ ajẹsara covid-19. Trudeau ṣalaye pe awọn ile ifopamọ le gbẹsẹ le akaunti awọn to ba ni ohun kan ṣe pẹlu iwọde tako abẹrẹ covid-19. Ọgọọrọ awọn olouwọde ni wọn ti n fi ẹhonu han tako gbigba abẹrẹ coronavirus. Awọn agbofinro lo tu awọn oluwọde naa ka ni Windsor lọjọ Aiku to kọja. Iwọde to bẹrẹ lati tako ikede ijọba pe gbogbo awọn to wa ọkọ akẹru nla ti wọn n gba ibode Canada ati Amẹrika kọja gbọdọ gba abẹrẹ covid-19. Amọ ifẹhonuhan naa ti di ohun ti wọn n fi tako gbogbo eto ijọba lati dẹna coronavirus bayii. Trudeau ni ''igbesẹ yii wa lati ri pe awọn eeyan Canada ko si ninu ewu. Bakan naa ni a tun n ṣe eleyii lati daabo bo iṣẹ awọn eeyan ni Canada.'' Olootu ijọba ilẹ Canada ni ijọba yoo fawọn ọlọpaa ni irinṣẹ ti wọn nilo lati ju awọn oluwọde si atimọle ati lati daabo bo ohun amayedẹrun. Ọpọ koro oju si Trudeau lori igbesẹ rẹ lẹyin ti wọn lo ṣe atilẹyin fawọn agbẹ ti wọn di ọna mọrosẹ ni India lọdun 2021 lasiko ti wọn n ṣe iwọde. Wọn ni Trudeau lo fẹnu ara rẹ sọ pe Canada ko le ṣalai ṣe atilẹyin fawọn to n ba ṣe iwọde wọọrọwọ. Igbakeji olootu ijọba Canada naa, Chrystia Freeland sọ pe awọn banki le gbẹsẹ le akaunti ẹnikẹni to ba kopa ninu ifẹhonuhan ọhun. Freeland fikun ọrọ rẹ pe iwe adojutofo ọkọ ẹnikẹni to ba ni ohun kan ṣe pẹlu iwọde naa le ni idaduro fun igba diẹ. Freeland ni ijọba n lo eleyii lati mọ awọn to n pese owo fawọn oluwode. O sọrọ yii lẹyin tawọn onijibi ori ayelujara sọ pe eeyan ẹgbẹrun lọna mẹtalelaadọrun lo ṣe irawọn owo to le ni miliọnu mẹjo ($8.4m) fawọn awakọ nla akẹru.	https://www.bbc.com/yoruba/afrika-60391949
sports	AFCON 2019: Idíje Egypt ati Zimbabwe, ọ̀rọ̀ kọ sísọ	Idije AFCON fawọn agbabọọlu ilẹ̀ Adulawọ lo bẹrẹ ni ana ni orilẹ-ede Egypt. Ikọ agbabọọlu Egypt ati Zimbabwe ni wọn koju ara wọn ninu idije iṣide ni Cairo. Ninu idije naa ni Egypt ti na Zimbabwe pẹlu ami ayo kan si odo nipa kọju si mi koo gba a sile. Awọn orilẹ-ede mẹrinlelogun ni wọn jọ maa woju ara wọn ninu idije AFCON tọdun 2019 fun igba akọkọ. Opolopo eeyan ni wọn ni eto iṣide naa dun daadaa nibi ti Femi Kuti atawọn olorin miran ti da awọn eniyan lara ya. Mahmoud Trezeguet lo gba ami ayo kan ṣoṣo naa si awọn ikọ Zimbabwe. Agbabọọlu Liverpool, Mo Salah fẹẹ gba goolu keji wọle sawọn ṣugbọn Edmore Sibanda to jẹ aṣọle Zimbabwe sọ pe oni kọ. Awọn agbabọọlu Zimbabwe bii Ovidy Karuru naa gbiyanju ṣugbọn ẹ̀pa ko boro titi idije naa fi pari. Eyi kọ wa pé ko si ohun daradara to wu ilẹ Adulawọ lati ṣe ti a ko le ṣe. Eto iṣide idije naa ni awọn eniyan gba pé o dun bii ti iṣide ife ẹyẹ agbaye Russia 2018 O fẹrẹ tó ẹgbẹrun lọna marundinlọgọrin ero ti wọn peju si papa iṣere ni Cairo wa wo idije iṣide naa. Ẹkọ pataki ti awọn eniyan n sọ ni pe ki ikọ kankan ma gbojule ẹnikan ṣoṣo fun ogo idije wọn. Opolopo lo fi Mohammed Salah ṣe apẹẹrẹ ninu idije yii nitori oun kọ lo pada gbogo fun Egypt. Ẹnikẹni lo le jẹ koriya fun awọn akẹgbẹ rẹ lasiko idije. Awọn eniyan ni ki Naijiria fi ti Egypt kẹkọọ pé ko si ẹni ti ko le jẹ koriya fun awọn akẹgbẹ rẹ lasiko idije bii ti Sallah ti Liverpool. Nitootọ ni ariwo ero pọ fun Mohamed Salah to n gba bọọlu fun Liverpool ṣugbọn o kan gbiyanju ti ara rẹ lasan ni. ọpọlọpọ gba pe idije Egypt to ku lẹyin tun maa dun ju eyi lọ pẹlu ero pe Salah a da bira pẹlu bọọlu.	https://www.bbc.com/yoruba/ere-idaraya-48729462
politics	South Sudan: Ààrẹ àti alátakò rẹ̀ kò jẹ́ kí àláfíà jọba	Yorùbá bọ̀ wọ́n ní bí ara ilé ẹni bá ń jẹ kòkòrò burúkú tí a kò bá sọ fun, kùrùkẹrẹ rẹ̀ kò ní jẹ́ kí ènìyàn sùn lóru. Àwọn orílẹ̀ èdè tó mú ilé ti South Sudan ti ní orílẹ̀ èdè náà ṣì ń ṣẹ̀jẹ̀, nitori àwọn ìjà abẹ́nú tó ń bà á fínra. Wọn ni laasigbo si n waye lorilẹede naa lai naani gbogbo ìwé àdéhùn àláfíà tí Ààrẹ Salva Kiir àti alátakò rẹ̀, Riek Machar tọwọ́ bọ̀. Àjọ ìlà oòrùn ilẹ̀ Adúláwọ̀, IGAD ní onírúurú ìpèníjà ni àdéhùn náà ń kojú, tó fi mọ́ ọ̀rọ̀ lórí kíkọ ìwé òfin tuntun fún orílẹ̀ èdè náà àti pípalẹ̀mọ́ fún ètò ìdìbò. Aṣojú IGAD ní South Sudan, Ismail Wais ní IGAD kò le ní ìsinmi nígbà tí South Sudan ń gbóná janjan tó sì rọ àwọn àjọ àgbáyé láti ṣe àtìlẹyìn fún ètò àláfíà tó ń lọ lọ́wọ́ ní South Sudan. Ó ní ìrètí wà pé ìgbìmọ̀ tí yóò mú àyípadà bá ètò ìjọba tí ìjóba gbe kalẹ̀ lẹ́yìn ìwé àdéhùn náà yóò mú òpin bá ìjà tó ń wáyé tó sì ti ṣe ikú pa ọ̀pọ̀ ènìyàn, tí àwọn mìíràn sì di aláìnílí lórí mọ́. Ní ìbẹ̀rẹ̀ ọdún yìí ni Ààrẹ Salva Kiir ti kéde pé ètò ìdìbò yóò wáyé láì ṣe ètò ìkànìyàn ṣùgbọ́n tí Machar tako ìpinu yìí. Machar ní ètò ìdìbò kò ní wáyé bí kò bá sí àjọ ọmọ ogun tó dúró ire, kí ìwé òfin mìíràn jẹ́ kíkọ, kì ètò ìkànìyàn wáyé àti ríri pé àwọn tó ń ṣe àtìpó ní orílẹ̀ èdè mìíràn padà sílé láti kópa níbi ètò ìdìbò.	https://www.bbc.com/yoruba/afrika-60503490
health	Ogun Cholera: Ọdọọdún ni àrùn onígbá-méjì máa n ṣọṣẹ́ ní Nàìjíríà -NCDC	Arun onigba-meji ni awọn miran n pe ni arun maa ya igbẹ ọọrin- ko-tun-maa-bi. Ajọ to n mojuto itankalẹ aarun ni Naijiria, NCDC fidiẹ mulẹ pe ọdọọdun lo n ṣẹlẹ. Bayii, ijọba ipinlẹ Ogun ti kede pe o ti bẹ silẹ nibẹ ni eyi to ti mu ẹmi eniyan marun un lọ. Dokita Ayinde Akinsanya to jẹ akọwe agba fun ileeṣẹ ijọba ipinlẹ Ogun to n ri si eto ilera ṣalaye fawọn akọroyin ni ọjọ Ẹti pe, Obinrin kan ni iṣẹlẹ akọkọ ti wọn kẹfin. O ni obinrin ẹni ọdun mẹtalelọgbọn naa ra irẹsi ati omi tutu ni ọja Kutọ to ti n ta ọja ṣugbọn Abule Ọtun ni Lafẹnwa to n gbe ni wọn ti sare gbee lọ sile iwosan Wọn ni iṣẹlẹ arun onigba-meji yii ti ba eniyan mejila ni ipinlẹ Ogun ni eyi to ti mu ẹmi ẹni marun un lọ ti awọn to ku n gba itọju nile iwosan. Dokita Ayinde ni iwadii n lọ lọwọ ati igbesẹ lati dẹkun itankalẹ arun naa ni ipinlẹ Ogun. Ki arun yii ma baa maa gba ẹbọ lọwọ koowa ni BBC Yoruba ṣe lọ ṣe iwadii ilanilọyẹ ninu fọnran yii ki onikaluku le gbogun ti iwa idọti ni agbegbe wa. Kete ti o ba ti kẹfin arun yii ni agbegbe rẹ ni ki ẹni naa ti tete gba ile iwosan lọ fun itọju to peye.	https://www.bbc.com/yoruba/afrika-50612271
health	Kemi Afolabi balẹ̀ bàgẹ̀ s’Amẹrika fún ìtọ́jú àrùn Lupus tó ń ba finra	Oṣere tiata Yoruba, Kemi Afoplabi ti kede pe oun ti n gba itọju aisan Lupus to n ba oun finra. Ọdun 2022 yii ni Afolabi kede fun awọn ololufẹ rẹ pe oun ni arun naa lara. Nigba to n pin aworan ara rẹ nile iwosan, oṣere naa ni oun ti bẹrẹ si n gba iwosan nile iwosan John Hopkins to wa ni Maryland, l’Amẹrika. O ni “Mo ti bẹrẹ itọju aisan Lupus to n ba mi finra lonii, ọgbọn ọjọ, oṣu Kẹfa, ọdun 2022 yii nile iwosan John Hopkins.” “Awọn oninuure kan lo jẹ ki eyii ṣeeṣe, Ọlọrun a ba mi bukun yin lọpọlọpọ. Ẹ gbadura fun mi o.” Ṣaaju ni awọn ilumọọkan kan ti kọkọ ṣe agbekalẹ ikowojọ kan fun Afolabi lati fi tọju ara rẹ. Ninu ọrọ idupẹ rẹ, o darukọ Mercy Aigbe, Funke Akindele-Bello, Toyin Abraham, Yomi Fabiyi, Akin Olaiya, Adeoti Kazim, Shola Kosoko, Wumi Toriola atawọn oṣere mii gẹgẹ bii awọn to dide iranlọwọ fun oun. Lẹyin naa lo sọ pe ilẹ Amẹrika ni itọju naa yoo ti waye ninu oṣu Kẹfa. Ko pẹ lẹyin ti Afolabi kede pe oun ni aisan naa ti iroyin gbode pe o ti lọ sile ijọsin kan lati gba iwosan. Amọ nigba to n fesi si iroyin ọhun, Afolabi ni Musulumi ododo ni oun, nitori naa ki awọn ololufẹ oun ma ṣe gba irufẹ iroyin bẹẹ gbọ. O ni lati igba ti iroyin aisan oun ti jade ni oniruru awọn iroyin ofege nipa oun ti n milẹ titi lori ayelujara. Lẹyijn naa lo fi kun pe oun ko ṣabẹwo sile ijọsin kankan fun iwosan gẹgẹ bii awọn iroyin to gbode.	https://www.bbc.com/yoruba/articles/ckk3xwl7g56o
politics	Seyi Makinde Defection: PDP ní ọ̀rọ̀ Fani-Kayode kò ṣé tẹ̀lé, asọ̀rọ̀ àná di bámíì ni	"Ẹgbẹ oselu PDP nipinlẹ Oyo ti ke s'awọn ọmọ Naijiria, lati fi ẹyinkule ọwọ da gbogbo ọrọ ti Fẹmi Fani-Kayọde ba sọ nu nitori atimaasebo rẹ ti fihan pe, ko duro soju kan ri, bẹẹ ni asọrọ ana di bamii ẹda ni. Bẹẹ ba gbagbe, Minisita ana feto irina ofurufu, Femi Fani-Kayọde lo ni oun lo ṣokunfa bi awọn gomina kan ṣe dara pọ mọ ẹgbẹ oselu APC ati pe laipẹ Gomina Makinde tipinlẹ Ọyọ naa pẹlu yoo fo fẹrẹ lọ si APC. Fani-Kayode sisọ loju ọrọ yii lasiko to n salaye idi to se kuro ninu ẹgbẹ PDP, rekọja lọ si APC laipẹ yii. Amọ nigba to n ba BBC Yoruba sọrọ lori ohun ti Fani-Kayode sọ yii, ẹgbẹ PDP ni lọwọ yii, awọn to n ko ba igbaye-gbadun araalu ni wọn n korajọ si ẹgbẹ oṣelu APC, nitorina ajegbodo to n wẹni kunra lọrọ Fani-Kayọde. Akọwe ipolongo f'ẹgbẹ oṣelu PDP nipinlẹ Ọyọ, Onimọ ẹrọ Hakeem Ọlatunji woye pe niwọn igba ti Aṣiwaju Bọla Ahmed Tinubu ko ti lee kuro lẹgbẹ oṣelu APC, ko si ohun ti yoo yẹju Makinde pẹlu kuro lẹgbẹ oṣelu PDP. A ko fẹ Seyi Makinde ninu APC Oyo, yoo ba ọja jẹ fun wa ni - Abass Aleshinloye Bakan naa ninu ọrọ tirẹ,  ẹgbẹ oṣelu APC ni ipinlẹ Ọyọ ni bi ẹlẹṣẹ to n lọ ṣọọsi tabi mọṣalaṣi fun irapada ọkan rẹ lọrọ Gomina Makinde yoo ri bo ba fẹ wa si ẹgbẹ oṣelu APC. Ọkan lara awọn eekan ẹgbẹ oṣelu APC ni ipinlẹ ọyọ, Ọgbẹni Ayọdeji Alẹshinlọyẹ ṣalaye fun BBC News Yoruba pe iru wọn, a kii fa akoso ṣọọṣi tabi mọṣalaṣi ke wọn lọwọ. O fi kun un pe gomina ipinlẹ Oyo, Seyi Makinde yoo kan wa ba ọja jẹ fun ẹgbẹ oṣelu APC ni ipinlẹ Ọyọ ni. Ẹgbẹ oṣelu APC ni bi gomina Makinde ba ti le fi ọwọ sibi tọwọ gbe to si ṣetan lati tẹle ilana ofin ẹgbẹ oṣelu APC mu. ""Bo ba wa, a jẹ pe o ti di atunbi ni, ṣugbọn a ko ro pe yoo lee wa darapọ mọ ẹgbẹ oṣelu APC."" Ọgbẹni Ayọdeji Alẹshinlọyẹ to jẹ alaga ajọ awọn alaga kansu, ALGON tẹlẹ ni ipinlẹ Ọyọ ni ko saye fun un lati dije fun ipo gomina lẹgbẹ oselu APC bi o ba jẹ pe nitori atidije lo tori fẹ wa si ẹgbẹ naa."	https://www.bbc.com/yoruba/afrika-58627029
health	Coronavirus Update: WHO tí kéde pé Ó ṣeéṣe kí àrùn Coronavirus tànkálẹ̀ gba inú afẹ́fẹ	Ajo Eleto Ilera lagbaye, WHO ti kede pe o ṣeeṣe ki arun Coronavirus tan kale lati inu afẹfẹ. WHO ni o ṣeeṣe ki afẹfẹ gbe arun naa ni ibi ti ero ba pọ si ati ibi ti ko ba si atẹgun, amọ ajọ naa ni iwadii ṣi n lọ lọwọ lati fidiẹ mulẹ daadaa. Wọn ni ti wọn ba fi idi ẹ mulẹ pe lootọ ni arun naa n tankalẹ lati inu afẹfẹ, yoo mu atunṣe si ofin iyansọtọ dani ni inu ile ni ibi ti eniyan ba pọ si. Ohun ti Ajọ Eleto Ilera lagbaye, WHO n sọ tẹlẹ ni pe omi ara eniyan lo n fa itankalẹ arun naa. iyẹn, Ki o to di asiko yii o. Awọn onimọ Sayẹnsi to le ni igba ni ajọ WHO sọ pe wọn kọ lẹta si Ajọ WHO lati ṣe ayẹwo boya arun Coronavirus n tankalẹ lati inu afẹfẹ. Amọ, Ajọ Eleto Ilera, WHO ti ke si awọn onimọ Sayẹnsi naa lati fi aaye silẹ fun iwadii kikun lori boya arun Coronavirus le tankalẹ ninu afẹfẹ. Wọn fikun un pe ti o ba jasi otitọ, ofin ṣiṣe gaaya si ara ẹni yoo yatọ si bi o ṣe wa bayii. Awọn eniyan yoo nilo lati ma a yago fun ara ju tẹlẹ lọ paapaa ni awọn ile igbafẹ, ile ounjẹ ati ọkọ igboro lati dena itankalẹ arun naa.	https://www.bbc.com/yoruba/53342151
sports	Hijab Female Footballer: Zulfah ní àlá òun ní láti jẹ́ agbábọ́ọ̀lù obìnrin tó dáńtọ́	Yoruba ni ọmọ ti yoo ba jẹ Aṣamu, kekere ni yoo ti maa jẹ ẹnu ṣamu-ṣamu. Ọmọ ọdun mẹtadinlogun ni ọdọbinrin Zulfah Abdulazzes to si n lo iboju tawọn ẹlẹsin musulumi tawọn mọ si Hijab. Amọ eyi mu ki Zulfah da yatọ lori papa gẹgẹ niwọn igba to jẹ pe isẹ bọọlu gbigba fawọn obinrin lo yan laayo. Lasiko to n ba BBC Yoruba sọrọ, ọmọdebinrin naa ni ọmọ ọdun kan ati aabọ ni oun ti n gbe lọdọ iya oun agba, ki onitọun to jade laye lọdun 2017. Akẹkọọbinrin agbabọọlu naa ni igbe aye le diẹ fun oun amọ afojusun oun ni pe lọjọ iwaju, ki oun di obinrin agbabọọlu to pegede julọ bii Azzezat Oshoala. Amọ ti ko ba si lori papa lati gba bọọlu, obi, orogbo ati suti ni Zulfah maa n ta labẹ afara Ojota, ko le ri ọwọ mu lọ si ẹnu. O wa salaye ọpọ ipenija to n koju lati awọn akẹẹgbẹ rẹ gẹgẹ bi agbabọọlu obinrin to n lo Hijab.	https://www.bbc.com/yoruba/afrika-58647862
health	À﻿sìkò wo ló yẹ kí tọkọtaya bẹ̀rẹ̀ ìbálòpọ̀ lẹ́yìn ìbímọ?	Ireti tọkọtaya ni lati bẹrẹ ibalopọ pada lẹyin ti obinrin ba bimọ tan. Ṣugbọn oriṣiriṣi nkan ma n ṣe idiwọ fun eyi. Eyi ko ṣẹyin bo sẹ jẹ pe ibalopọ lẹyin ti obinrin ba bimọ ma n nira fun ọpọlọpọ nitori irora rirọ bi, awọn eroja ‘hormones’ ninu ara ati itọju ọmọ tuntun. Bakan naa ni aarẹ ṣi le mu ara obinrin to ṣẹṣẹ bimọ, eyi ti ko nii jẹ ki ibalopọ wu u mọ. Awọn dokita ma n gba awọn obinrin to ba bimọ pe ohunkohun ko gbọdọ wọ oju ara wọn fun ọsẹ mẹfa lẹyin ti wọn ba bimọ tan, nitori ki o le tete san lẹyin ti ọmọ gba ibẹ jade. Ireti wa pe ẹ̀jẹ̀ to ku yoo ti jade tan ninu ara nigba naa. Ti o ba ṣẹṣẹ bimọ, ti o si fẹ ẹ ni ibalopọ lati oju ara, o le ma gbadun rẹ bi i ti tẹlẹ ko to o bimọ. Kii ṣe obinrin to bi ọmọ lati oju ara nikan ni ọrọ kan, o tun kan awọn obinrin to ba fi iṣẹ abẹ bimọ. Eyi ko ṣẹyin irora to wa lati ara ọmọ bibi, ṣugbọn o tun nii ṣe pẹlu pe eroja estrogen to ti ni ipa lori bi awọn iṣan oju ara ṣe n ràn si. Onimọ nipa agọ ara obinrin, Rebecca Booth, niluu Kentuck lorilẹ-ede United Kingdom, lo sọ eyi. Ajọ eleto ilera orilẹ-ede naa gba awọn obinrin ni imọran pe ti ibalopọ ba n dun ọ, o le gbiyanju lati lo awọn ipara to wa fun ibalopọ. Ayipada ti yoo ba ara rẹ nii ṣe pẹlu ọjọ ori rẹ ati iye ọmọ ti o ti bi. Awọn ayipada ti yoo ba awọn eroja ‘hormones’ ṣe e ṣe ko mu ki oju ara gbẹ ju boṣe yẹ lọ. O si le gba to asiko diẹ ki ibalopọ to wu ọ. Ṣugbọn ko to o di asiko naa, iwọ ati ololufẹ rẹ le gbadun ara yin ni awọn ọna mii. Ibalopọ lẹyin ọmọ bibi ṣe pataki, nitori pe ti ọkọ ati iyawo ko ba sun mọ ara wọn, o le fa ipinya ninu igbeyawo, tabi ikanra. Onimọ nipa ibalopọ, Amy Levine sọ pe lati gbadun ibalopọ pada lẹyin ibimọ: Ẹ bẹrẹ pẹlu fifi ẹnu ko ẹnu tabi fi ọwọ pa ara yin lara Jẹ ki ololufẹ rẹ mọ ti o ba n ni irora: Ti o ba dakẹ bi ẹni pe o n gbadun rẹ, amọ ti ọrọ ko ri bẹẹ, o ṣeeṣe ki o bẹrẹ si ni ri ibalopọ gẹgẹ bi nkan buruku dipo igbadun. Ẹ le ṣe awọn ere ifẹ mii yatọ si ibalopọ nikan. Ẹ sẹ jẹẹjẹ: Gẹgẹ bi obinrin, o le kọkọ lo ìka ọwọ rẹ̀ lati fi wo bi oju ara rẹ ṣe ri, tabi boya o ṣi n ni irora. O le gbiyanju rẹ nipa lilo ipara ibalopọ. Fi aaye silẹ fun isinmi: Asiko ti ọkan iwọ ati ololufẹ rẹ ba wa papọ ni ẹ le gbadun ibalopọ, kii ṣe nigba ti ẹ ba n ro nkan ọtọọtọ. Beere fun iranlọwọ: Ti o ba ṣi n ni irora lẹyin ọsẹ mẹfa ti o ti bimọ, lọ ọ ri dokita rẹ fun ayẹwo ati itọju.	https://www.bbc.com/yoruba/articles/cd1knrejlp8o
politics	Ademola Adeleke: Ta ni olùdíje gómìnà fún PDP tó gbégbá orókè láti tukọ̀ ìpínlẹ́ Osun	Kii se iroyin tuntun mọ pe Sẹnatọ Ademola Adeleke, tii se oludije sipo gomina nipinlẹ Osun lo jawe olubori ninu eto idibo to waye lọjọ Satide, ọjọ Kẹrindinlogun osu keje ọdun 2022. Adeleke lo ni apapọ esi ibo to to 403,371 ninu eto idibo naa lati fi ẹyin alatako rẹ, gomina Adegboyega Oyetola janlẹ, ẹni to ni apapọ ibo 375,027. Bẹẹ ba si gbagbe, igba keji ree ti Ademola Adeleke yoo dije fun ibo gomina nipinlẹ Osun. O ti kọkọ tiraka saaju lọdun 2018 amọ to fidi rẹmi, eyi to mu ki gomina Oyetola to jawe olubori di gomina. Bakan naa, ẹgbọn Ademola, eyiun Sẹnatọ Isiaka Adeleke naa ti jẹ gomina ri nipinlẹ Osun, ko to di oloogbe.	https://www.bbc.com/yoruba/afrika-45560845
religion	Mike Bamiloye, adarí Mount Zion bèrè bóyá àpaàyàn kọ́ ní ẹni tó ń ṣí ara sílẹ̀ lọ ṣọ́ọ̀ṣì, ṣé apàyàn kọ́ ni ẹ́ báyìí?	Gbajugbaja oṣere kritẹni, Mike Bamiloye to jẹ oludasilẹ ẹgbẹ oṣere Mount Zion ti ja gudugbẹ ọrọ lulẹ lori aṣọ wiwọ ni ṣọọṣi. Bamiloye ni ''o n wọ aṣọ to ṣi ara silẹ lọ si ṣọọṣi, o tumọ si pe o ti pinnu lati di apayan ni ṣọọṣi.'' ''Iwọ ni tiẹ, ijo ati mu ọmọlakeji ṣubu ni iwọ mọ ọ jo ni tiẹ ti wọn ba n kọ irin ninu isin,'' Bamiloye lo sọ bẹẹ. Bamiloye ni ''iwọ to sọ pe o n jo lati yin Ọlọrun ni ti o si mọ pe fun ra rẹ pe irọ lo n pa.'' Gbajugbaja oṣere kristẹni naa wa beere pe ''njẹ apayan ni ṣọọṣi kọ niọ bayii.'' Ọpọ lo ti di ẹbi aṣọ iwọkuwọ ṣọọṣi ru awọn obinrin nikan, ṣugbọn awọn mii sọ pe ki lawọn ọkunrin naa n wo lara obinrin ti wọn kko kọ oju mọ isin ni ṣọọṣi. Awọn miiran tiẹ ni aṣọ iwọkuwọ lawujọ gan an lo sẹ okunfa iwa ifipabanilopọ to ti pọ si ni Naijiria bayii.	https://www.bbc.com/yoruba/afrika-53984159
health	Low Sperm count: Àwọn nkan tí o le ṣe rèé láti mú kí àtọ̀ rẹ ní agbára láti di ọmọ	Ipa to ṣe koko ninu irinajo ọmọ bibi ni atọ ọkunrin jẹ, idi si ni pe bi atọ naa ba ṣe kun oju oṣuwọn to, ni yoo sọ boya o le sọ ẹyin obinrin di ọmọ. Oligozoospermia si ni orukọ ti awọn onimọ iṣegun oyinbo ma n pe atọ ọkunrin ti ko pè é to lati di ọmọ. Onka atọ ọkunrin to poju owo gbọdọ pe milimita miliọnu mẹẹdogun. Ọkunrin le ma a da atọ si ara obinrin lasiko ibalopọ, ṣugbọn eyi ko sọ pe atọ naa le di ọmọ. Iyalẹnu to si wa nibẹ ni pe, ọkunrin ti atọ rẹ ko le di ọmọ ko le mọ, ayafi to ba ṣe ayẹwo nileewosan, ti ayẹwo si fihan pe lootọ ni atọ ko kunju iwọn to. Oriṣiriṣi nkan si lo le mu ki atọ ọmọkunrin mase di ọmọ. Gẹgẹ bi ileeṣẹ eto ilera orilẹ-ede United Kingdom, NHS ṣe sọ, lara awọn nkan naa ni: Bo tilẹ jẹ pe lilọ si ileewosan fun ayẹwo ati itọju to peye ni ọna abayọ gboogi si iṣoro yii, awọn igbesẹ kan wa ti o le ṣe lati ran ara rẹ lọwọ, ko le bọ ninu aisan naa. 1. Nini ibalopọ loore-koore 2. Ti o ba fi kun iye igba ti o n ni ibalopọ le ṣe iranlọwọ fun ọ. Nini ibalopọ lojoojumọ, tabi bi ọjọ mẹẹrin laarin ṣaaju ki obinrin rẹ to o ye ẹyin (ovulation) yoo ran ọ lọwọ lati fun loyun. 3. Yago fun lilo awọn ipara ibalopọ 4. Awọn ipara ti eeyan fi n pa nkan ọmọkunrin tabi oju ara obinrin lati mu ki ibalopọ rọrun, le ṣe akoba fun ipese atọ. Nitori naa lo se ṣe pataki lati ba dokita rẹ sọrọ, ki o le mọ eyi to yẹ lati lo. Siga/igbo mimu: Mimu adinku ba siga ati ọti mimu naa ni ipa pataki to n ko ninu ilera atọ ọkunrin. Idi ni pe ọti amuju ati siga ma n ṣe idiwọ fun bi atọ yoo ṣe pọ to o, ati bi yoo ṣe yára lati kọlu ẹyin obinrin Ounjẹ ọlọra: Iwadii kan ti iwe atigba-degba Human Reproduction Journal, ni orilẹ-ede United Kingdom gbe jade ni ọdun 2012 fihan pe, jijẹ awọn ounjẹ to kun fun ọra ma n din agbara atọ ọkunrin ku. Bakan naa ni aito eroja Omega-3 fatty acids ninu ara naa ma n ṣe akoba fun un. Ere idaraya ati oorun sisun: Yatọ si pe ere idaraya ati oorun sisun dara fun ilera ara, ṣiṣe ere idaraya ma n fun eroja testosterone ni agbara, eyi to  ma n mu ki irinajo ọmọbibi rọrun. Ọpọlọpọ iwadii ijinlẹ fihan pe ọkunrin to ba sanra ju boṣe yẹ lọ, wa ninu ewu pe ki atọ rẹ ma le di ọmọ. Wahala aṣeju tabi ipaya: Ṣiṣe wahala lai fun ara ni isinmi le din ifẹ rẹ si ibalopọ ku, eyi to le ni ipa ti ko dara lara irinajo ọmọ bibi. Idi ni pe ti o ba rẹ ara, o ma n tọju iwọnba okun to ni lati fun ara ni alaafia, kii si pese okun miran ni asiko yii. Okun inu si ṣe pataki fun ibalopọ. Nitori naa, ẹni to ba n wa ọmọ nilo lati din wahala ati ipaya ku. Iwẹ pẹlu omi gbigbona: Wiwẹ iwẹ faaji sauna, jacizzi, ati bẹẹ bẹẹ lọ ni gbogbo igba ma n ṣe akoba fun irinajo ọmọ bibi. Awọn nkan yii tabi wiwọ ṣokoto penpe (boxers) to fún ma n fa ooru. Ooru si ma n ba atọ ọkunrin jẹ. Eroja Zinc: Eroja Zinc jẹ pataki ninu ara. Ninu awọn ounjẹ bi ẹran, ẹja, ẹyin si lo wa. Eroja yii ma n ṣe iranlọwọ fun ilera atọ ọkunrin, to fi mọ bo ṣe le di ọmọ. Lilo afikun eroja Zinc (supplement) le mu ki eroja testosterone pọ si ninu ara awọn ti atọ wọn ba kere.	https://www.bbc.com/yoruba/awon-iroyin-miran-58212574
religion	Ìfaradà àti ìrẹ́pọ̀ ni àwọn olùgbè Okooba n pè fún lẹ́yìn tíjà bẹ́ sílẹ̀ láàrin Olórò àti Kristieni níbẹ̀	Awon olori adugbo Puposhola Oko-Oba, ti edeayede ti sele laarin awon olujosin ile ijo and onisese ti se ekunrere alaye oun ti o sele ni oru ojo isegun ni agbegbe naa. Olori agbegbe naa, Akande Omolayo so fun BBC Yoruba pe awon onisese ti lu agogo pe oro yoo jade ni oru ojo Isegun to kọja. Ati pe ki enikeni mase wa ni ita rara ni gbogbo oru ọjọ naa. Sugbon bi oro ti jade, won ri i pe isin n lo ni Truth and Spirit Prophetic Church, to wa ni agbegbe Sanni Taiwo Lawal Street, Gbirinmi, Oko-Oba. Kini o tun wa ṣẹlẹ̀? Awon oniṣẹṣe si ni ki Pasito ijọ Truth and Spirit Prophetic Church ati omo ijo ti ilekun won. Kaka ki won ti ilekun, okan ninu awon olujosin mu agbon, o si sọ mọ ori ikan ninu awon ti o gbe oro naa. Akande so pe eyi fa ariwo ni adugbo, eje bere si ni jade lori arakunrin naa  ti wọn si sare gbe e lọ sile iwosan. O ni pe ile iwosan bi mefa ti won gbe e lo ladugbo si ko. Bawo ni ọ̀rọ̀ ṣe wa jasi ibi to de duro bayii? O so siwaju pe nigba ti awon olopaa de, won gbe arakunrin naa lo lati toju ẹ sugbon emi bo lenu re ki wọn to de ile iwosan ijoba. Igbakeji oloro ti gbogbo iṣẹlẹ naa soju rẹ salaye pe awon oloro fe doju ija ko awon omo ijo ati Pasito wọn, sugbon awon ko gba won laaye ki alaafia le jóba.  Kini awon Oniṣẹṣe sọ lori iṣẹlẹ naa? Okan ninu awon onisese ti o je Otun ilu naa sope iru isele beẹ ko sele ri ni agbegbe naa lati ogorun un odun seyin ti won ti n gbe Oro. O salaye ipa ti oun gege bi olori onisese ko lati dekun ipaniyan ti awon oloro naa ko ba se leyin ti won se iku pa okan lara won. Tani Hakeem ọmọ ọkunrin to ṣalaisi naa? Ologbe to ba iṣẹlẹ yii rin je ẹni odun meedegbon. Baba oloogbe naa ro ijoba ki won sewadii oro naa daadaa. Ki won si fi iya to tọ je awon to jebi ọrọ naa. O tun beere fun iranlowo ijoba nitori oloogbe nikan ni o n toju oun gege bi agbalagba. Edeayede kan waye laarin awọn olujọsin Oro ati awọn kristẹni kan ti o si ṣekupa eeyan kan ni  ipinlẹ Eko. Agbẹnusọ ileeṣẹ ọlọpaa ipinlẹ Eko, Benjamin Hundeyin lo kede ọrọ naa lori opo ayelujara Twitter lọjọbọ ọsẹ yii. Hundeyin ni iṣẹlẹ naa waye nigba ti awọn kristẹni ṣe isọji lọwọ. “O fihan gbangban pe ẹsun ipaniyan ti a si mu ọkan lara awọn afurasi.” Awọn olujọsin Oro ti ṣe ikede pe awọn yoo gbe Oro ni oru mọjumọ. Nigba ti wọn  de ile jọsin naa, wọn ni ki awọn ọlujọsin pa ina, ki wọn dojubolẹ, sugbọn wọn kọ, ti o si jẹ idi ti ija fi ṣelẹ laarin wọn. Ija naa lo si ṣekupa eeyan kan nibẹ.	https://www.bbc.com/yoruba/articles/c6p7pw05p22o
sports	UCL results: Wo ìdí tí ó fi rọrùn fún Chelsea láti bu ìfọ́jú lu Manchester City lẹ́ẹ̀mẹẹ̀ta léra wọn	Yoruba bọ, wọn ni paa lẹẹkinni, paa lẹẹkeji, paa lẹẹkẹta. Bi oju ọhun ko ba fọ, yoo di bai bai. Bayii ni Chelsea ṣe dijgbaju olooyi ru Manchester City nini ifẹsẹwọnsẹ aṣekagba UEFA Champions to waye lalẹ ọjọ Abamẹta ọjọ kọkandinlọgbọn oṣu karun ọdun 2021. Ninu idije Premier League ni Chelsea ti kọkọ fagba han Man City lẹyin ti Thomas Tuchel di akọnimọọgba Chelsea. Kẹrẹ kẹrẹ, Man City ati Chelsea tun pade nini ipele to kangun si aṣekagba idije FA Cup, iya naa lo tun bade fun Man City lọwọ Chelsea. Ọpọ lo ti ro pe ina eṣi ko le jo Man City nigba mẹta lere wọn, amọ ina yii jo wọn raurau nio. Aṣeju Pep Guardiola ṣakoba fun Manchester City Ọpọ onimọ nipa ere bọọlu ni wọn ti di ẹbi ru olukọni Man City, Pep Guardiola fun aṣeju nipa bi o ṣe maa n to awọn agbabọọlu to maa n lo fun awọn ifẹsẹwọnsẹ to lamilaaka. Iru iṣẹlẹ yii ti ṣẹlẹ fun igba meji ninu idije Champions League nigba ti ẹgbẹ agbabọọlu Lyon ati Monaco lo City jade ninu idije naa lai ro tẹlẹ. Ohun to ya gbogbo eeyan lẹnu to fi mọ olukọni Chelsea fun ra rẹ, Tuchel ni pe Guardiola ko fi agbaọjẹ agbabọọlu arin gbungbun rẹ Fernandinho sara awọn to bẹrẹ ifẹsẹwọnsẹ aṣekagba Champions League ọjọ Abamẹta. Ohun to tumọ si nipe ko si agbabọọlu to le di aarin mu fun City ni wọn igba ti o jẹ pe Rodri tabi Fernandinho ko si nibẹ. Eyi lo ṣakoba fun City nitori ti wọn ba ti lọ siwaju bayii ni Chelsea ri ọna lọ si ile wọn lati ṣe wọn ni suta. Apa keji ere bọọlu naa ni Guardiola gbe Fernadinho wọle, ṣugbọn ẹpa ko boro mọ.	https://www.bbc.com/yoruba/ere-idaraya-57297671
religion	Christmas: Ohun márùn ún tó yẹ kóo mọ̀ nípa ìtàn Kérésì	"Ayẹyẹ dun Keresi jẹ asiko ti wọn n ṣe ajọyọ ibi Jesu Kristi gẹgẹ bo ṣe jẹ iṣe gbogbo ẹlẹsin Kristẹni. Bo tilẹ jẹ pe itakurọsọ wa lori boya ọjọ kẹẹdọ̀gbọn oṣu kejila gangan ni ọjọ ti wọn bi i ṣugbọn ọpọlọpọ gbagbọ pe lọjọ yii gan ni wọn bi Jesu pẹlu bi wọn ṣe maa n yọ. Awọn to gbagbọ pe ọjọ yii ni wọn bi Jesu fi ẹsẹ Bibeli gbe e lẹsẹ. Iwe Mattheu 2:11 ati Luuku 2:8-18 sọrọ lẹkunrẹrẹ nipa itan ibi Jesu. Ẹwẹ, ṣiṣe ajọyọ ọdun keresi bẹrẹ lati ọdọ awọn Angẹli pẹlu iroyin ayọ ibi Jesu ninu iwe Luuku ori keji. ""8: Àwọn olùṣọ́-àgùntàn ń bẹ tí wọ́n ń gbé ní ìlú náà, wọ́n ń ṣọ́ agbo àgùntàn wọn ní òru ní pápá tí wọ́n ń gbé. 9: Angẹli Olúwa sì yọ sí wọn, ògo Olúwa sì ràn yí wọn ká"". Nigba ti awọn Angẹli gan tun ṣe ikede yii, wọn bẹrẹ si ni ṣe ajọyọ, wọn n kọrin ayọ lati mọ ẹni naa ti yoo wa si aye fun alafia gbogbo eeya, ggẹ bo ṣe wa ninu ẹsẹ ikẹẹdogun ati ikẹrindinlogun Luuku keji. ""Bi awọn Angẹli ba lee ṣe eyi lati ṣe ajọyọ lori ẹni ti ko ni ẹṣẹ, tani ko ba tun maa yọ bi ko ṣe awọn eniyan lojoojumọ"", Alufaa Murtala Mati Dangora to jẹ igbakeji aarẹ ẹgbẹ CAN ni ipinlẹ Kano. Nitorinaa, idunu ati ayọ ṣe pataki fun gbogbo ẹda alaye lati ṣe ajọyọ ninu igbala Jesu Kristi. Ọjọ ipinfunni Ọjọ yii, gbogbo eeyan mọ wipe fifi ifẹ han si ara ẹni maa n waye. O jẹ ọj to ṣe wipe bi oo ba tilẹ ni lati fun eeyan, gẹgẹ bii Kristẹni, o gbudọ hu iwa ifunni. ""Idi ni wipe ni ọjọ naa, Jesu Kristi jẹ ẹbun fun gbogbo araye to ta ẹjẹ rẹ silẹ fun ẹṣẹ wa"". Awọn amoye tu baagi wọn wọn si mu ẹbun oriṣiriṣi - Wura, Fadaka ati Ojia to jẹ ẹbun iyebiye gidi gan nitorinaa lasiko yii, a maa n ṣe ẹda iru iwa yii,"" Alufaa Alex Garba Shekau to jẹ Pasitọ ijọ kan ni Kano sọ bẹẹ. Ninu iwe Matthew 2:11 awọn amoye wolẹ niwaju ọm naa taa bi wn si fori balẹ fun un, oun lo tun jẹ awokọṣe fun wa. Nitorinaa, o jẹ ọjọ fifi ogo Ọlọrun han ati gbigbe orukọ rẹ ga, ọjọ ti o yẹ ki gbogbo Kristẹni lọ si ṣọọ̀ṣi  lọ sin Ọlọrun ni. Eyi yoo jẹ apẹrẹ fun awọn ọmọlẹyin  ati lati gbadura fun idariji ẹṣẹ gbogbo agbaye. ""10: Angẹli náà sì wí fún wọn pé, Má bẹ̀rù: sá wò ó, mo mú ìhìnrere ayọ̀ ńlá fún yín wá, tí yóò ṣe ti ènìyàn gbogbo"". O jẹ ọjọ alafia ati aiṣe ẹlẹyamẹya Eyi kii ṣe asiko lati maa sọrọ ṣiṣe inunibini si awọn Kristẹni ati awọn ti kii ṣe ẹlẹsin Kristẹni, nitoripe igbala ti Jesu mu wa lọjọ naa, ko si ẹni to ṣe ininibini si i. Torinaa, ọjọ ifẹ ati fifi ifẹ igbala han si ọmọlakeji ni ọjọ ayẹyẹ keresi. Awọn adari ẹsin Kristẹni lo ba BBC sọ awọn ọrọ yii."	https://www.bbc.com/yoruba/55445311
sports	Omí pọ̀ ju ọkà lọ fún Unai Emery, ìfìdírẹ̀mi mí ló bade fún lọ́wọ́ Frankfurt	"Ninu atẹjade ti Arsenal fi soju opo twitter wọn ni wọn ti kede ipinnu wọn bayii. Wọn ni àwọn gbe igbesẹ yii lataari gbogbo ijakulẹ ti Unai emery n ri paapaa lori idije awọn bọọlu ti Arsenal n gba ti to gẹ. Josh Kroenke lasiko to n sọrọ lorukọ igbimọ alaṣẹ ẹgbẹ agbabọọlu Arsenal ati Kroenke Sports and Entertainment so pe: ""A dupẹ lọwọ Unai ati awọn akẹgbẹ rẹ pupọ nitori pe wọn gbiyanju lati da ogo Arsenal pada de ipele to yẹ ti a beere fun. A gbadura arinna kore fun wọn bi wọn ti n lọ."" Ẹgbe Arsenal ti le Unai Emery leyin osu mejilelogun, to gba ise. Amo, Freddie Ljungberg to je igbakeji akonimoogba ni yoo ma sakoso fun igba yii naa. Ọrọ boya iṣẹ yoo bọ lọwọ akọnimọọgba ẹgbẹ agbabọọlu Arsenal Unai Emery tun fidi rinlẹ si lọkan awọn onwoye pẹlu bi ikọ rẹ ṣe fidirẹmi lọwọ Frankfurt ninu idije Europa League. Ayo meji si odo ni ẹgbẹ agbabọọlu naa fi gbewuro soju ikọ Unai Emery. Ninu awọn ifẹsẹwọnsẹ ti wọn gba sẹyin, eyi ni yoo jẹ igba kẹje ti wọn yoo pade ijakulẹ. Lẹnu lọọlọ yi, ẹnu ti n kun Unai Emery ti ọpọ si ti n reti igba ti wọn yoo fọwọ osi juwe ile fun un. Laipẹ yi ni ẹgbẹ Arsenal lawọn ti n fimu-finlẹ si ẹni ti wọn yoo fi paarọ rẹ ni eyi ti ireti si wa pe o ṣeeṣe ko jẹ akọnimọọgba ẹgbẹ Wolves, Nuno Espirito ni yoo gba ipo rẹ. Niṣe ni igbe ọọbi gba nu awọn alatilẹyin ẹgbẹ naa lẹyin ifẹsẹwọnsẹ pẹlu Frankfurt ti oju opo Twitter si kun fun ikunsinu lori bi o ti ṣe n tukọ ẹgbẹ naa. Ọpọlọpọ gba pe iṣẹ rẹ ko dara to ni ẹgbẹ agbabọọlu naa ṣe n ri ijakulẹ"	https://www.bbc.com/yoruba/afrika-50597425
sports	Wo àwọn àgbábọ́ọ̀lù tí kò ní kópa nínú  ìdíje ife ẹ̀yẹ bọ́ọ̀lù àgbáyé nítorí wọn farapa	Idije ife ẹyẹ agbaye jẹ idije kan ti ọpọ awọn agbabọọlu maa ni erongba lati kopa ninu rẹ sugbọn nigba mii, ọpọ wọn ni ko ni anfani lati kopa nitori wọn ti farapa. Saaju idije ife ẹyẹ agbaye, eyi ti yoo bẹrẹ ninu oṣu kọkanla lorilẹede Qatar, ọpọ awọn gbajugbaja agbabọọlu ni ko ni kopa ninu eyi ti wọn ti wọn sapejuwe pe o dun awọn pupọ sugbọn ilera awọn ṣe koko. BBC News Yoruba ti wa ṣe akojọ awọn agbabọọlu ti ko ni anfani lati kopa ninu idije ife ẹyẹ agbaye lorilẹede Qatar. Pogba ko ti ni anfani lati kopa ninu ifẹsẹwọnsẹ kankan lati igba ti saa tuntun ti bẹrẹ lẹyin ti o fi orunkun sẹṣe. Igbagbọ nipe yoo pada lati kopa ninu idije ife ẹyẹ agbaye sugbọn kete to pada de ni o tun lugbadi ikọlu miiran, eyi ti ajọ ere bọọlu lorilẹede France fi wa kede pe Pogba ko ni le kopa ninu idije. Ẹlomiiran ti awọn ololufẹ tun banujẹ pe ko ni kopa ni idije ife ẹyẹ agbaye ni N’golo Kante. Agba ọwọ aarin fun ikọ Chelsea ati France lo kopa ribiribi lati ri pe orilẹede France gba ife ẹyẹ agbaye lọdun 2018 ati bi ikọ Chelsea ṣe gba idije Uefa Champions League lọdun 2021. Igba ikẹyin ti Kante kopa ninu ifẹsẹwọnsẹ to waye laarin ikọ Chelsea ati Tothemham, nibẹ lo fi farapa, ti wọn kede pe yoo lo oṣu diẹ ko to pada lati kopa ninu ifẹsẹwọnsẹ. Ọmọ orilẹede England, Reece James, ko ni anfani lati mu erongba rẹ wa si imusi lẹyin to fi orunkun rẹ ṣeṣe ninu ifẹsẹwọnsẹ ikọ Chelsea ati ikọ Ac milan. Iwadii awọn onimọ iṣegun ni James nilo oṣu meji lati fi ṣe itọju ara rẹ Ko ki n ṣe akọba fun ikọ Liverpool nikan sugbọn bii Diogo Jota ṣe farapa lo ṣe akọba lọpọpọ fun orilẹede Portugal. Jota, ẹni ọdun mẹdọgbọn bọ sinu lasigbo orunkun lẹyin to farapa ninu ifẹsẹwọn to waye laarin ikọ Liverpool ati Ikọ Manchester City. Ọpọ lo ti gbọ oerilẹede Portugal yoo fararan awọn ololufẹ ere bọọlu lagbaye nigba ti awọn agbabọọlu wọn bii Cristiano Ronaldo, Bernardo Silva ati Jota ba n ṣe bẹbẹ sugbọn ọrọ ba ibo miiran yoo pẹlu Jota Balogun orilẹede Senegal naa ti farapa, eyi to ti han pe ko ni le kopa ninu idije ife ẹyẹ agbaye lorilẹede Qater. Mane, ẹni ti saaju ikọ orilẹede Senagal lati gba idije ilẹ adulawọ nigba ti wọn fiya jẹ Egypt. Mane, ẹni to darapọ ikọ Bayern Munich lati ninu ikọ Liverpool lati ibẹrẹ saa yii. Alexander Isak, omo orilẹede Sweden Pedro Neto, omo orilẹede Portugal Paulo Dybala, omo orilẹede Argentina Kyle Walker, omo orilẹede England Raphael Varane, omo orilẹede France Kalvin Phillips, omo orilẹede England Angel Di Maria, omo orilẹede Argentina	https://www.bbc.com/yoruba/articles/c06x0ey366jo
politics	2023 Elections: Aṣòfin Aisha Binani fìdí àwọn ọkùnrin márùn-ún janlẹ̀ níbi ètò ìdìbò abẹ́nú	"Sẹ́nétọ̀ tó ń ṣojú ẹkùn ààrin gbùngùn ìpínlẹ̀ Adamawa ní ilé ìgbìmọ̀ aṣòfin àgbà ní ìlú Abuja, Aishatu Binani ti di obìnrin àkọ́kọ́ tó jáwé olúborí ìdìbò abẹ́nú láti gbé àsíá ẹgbẹ́ òṣèlú níbi ètò ìdìbò gbogbogboò ọdún 2023. Binani tó ń díje lábẹ́ ẹgbẹ́ òṣèlú All Progressives Congress, APC ló fi ẹ̀yìn àwọn ọkùnrin márùn-ún janlẹ̀ níbi ètò ìdìbò abẹ́nú náà. Lára àwọn tó bá Binani díje ni adarí àjọ EFCC tẹ́lẹ̀ rí, Nuhu Ribadu, gómìnà àná ní ìpínlẹ̀ Adamawa, Umaru Bindow, Abdulrazak Namdas, Wafari Therman àti Umar Mustapha. Nígbà tó ń kéde èsì ìdìbò náà, alága ètò ìdìbò abẹ́nú ìpínlẹ̀ Adamawa, Alhaji Gambo Lawal ní Binani ní ìbò ọ̀tàlénírinwó, èyí tó jẹ́ ìbò tó pọ̀ jùlọ. Ìkò Ipolongo tí APC yàn sáájú ìdìbò sípò gómínà ní Ekiti rè é… Idibo sipo gomina naa yoo waye ni Ọjọ Kejidinlogun, Oṣu Kẹfa, ọdun 2022. Ajọ amuṣẹya ẹgbẹ oṣelu APC, National Working committee ti yan eniyan mọkanlelọgọta lati dari eto ipolongo ẹgbẹ naa fun idibo gomina ti yoo waye ni ipinlẹ Ekiti. Ninu atẹjade ti ẹgbẹ naa gbe jade ni wọn ti fi lede bẹẹ, ti wọn si rọ wọn lati ṣiṣẹ takuntakun lasiko idibo naa. Gomina ipinlẹ Kebbi,Atiku Bagudu to jẹ adari ikọ ipolongo naa ni ko si ẹni to gbọdọ sunkun wale ninu wọn amọ ki wọn rẹrin ayọ wale ni. Awọn to wa ninu ikọ ipolongo naa ni Igbakeji Aarẹ Ile Igbimọ Aṣofin Agba, Ovie Omo-Agege; gomina akọkọ labẹ iṣẹjọba tiwantiwa nipinlẹ Ekiti ati minisita fun karakata ati idokowo , Adeniyi Adebayo; minisita fun ọrọ iṣẹ ati ile gbigbe, Babatunde Fashola. Lara wọn naa ni awọn  gomina bii Gomina ipinlẹ Ondo, Rotimi Akeredolu, Ben Ayade, Inuwa Yahaya, Abubakar Badaru, Simon Lalong ati Hope Uzodimma ati bẹẹ bẹe ̣lọ. Bakan naa ni adari ajọ amuṣẹya ẹgbẹ oṣelu APC , Sẹnatọ Abdullahi Adamu ni ko si ewu fun gbogbo awọn ti yoo ṣiṣẹ lasiko idibo naa. Adamu rọ wọn ki wọn ripe ẹgbẹ oṣelu APC lo le iwaju tente ninu idibo sipo gomina ti yoo waye naa. Idibo sipo gomina naa yoo waye ni Ọjọ Kejidinlogun, Oṣu Kẹfa, ọdun 2022. Ẹgbé òsèlú méje darapọ̀ mọ́ ẹgbé òṣèlú Labour Party fún Ètò ìdìbò Ààrẹ Ìfọwọ́sowọ́pọ̀ wa ni láti lé ẹgbẹ́ òṣèlú PDP àti APC kúrò ní ètò ìjọba Ẹgbẹ oselu ADC, PRP, NNPC, ADP, APM, SDP ti kede ìpinnu wọn lati fowosopo pẹlu ẹgbẹ oselu Labour Party. Ẹgbẹ oselu ADC, PRP, NNPC, ADP, APM, SDP ti kede ìpinnu wọn lati fowosopo pẹlu ẹgbẹ oselu Labour Party ninu igbinyanju lati gba eto ìjọba orile-ede Naijiria  kuro lọwọ ẹgbẹ oselu PDP àti APC ninu eto ìdibo ipo aarẹ ọdun 2023. Eyi waye pẹlu igbinyanju lati gba eto ìjọba orile-ede Naijiria  kuro lọwọ ẹgbẹ oselu PDP àti APC ninu eto ìdibo ipo aarẹ ọdun 2023 Ajọ National Consultative Front lọ kede oro naa ni ana ode pẹ ẹgbẹ oselu Labour Party ti di ẹgbẹ oselu kẹta to ni agbara julọ lati bori ninu eto ìdibo to ń bo ni ọdun 2023. Ajo NCFront jẹ orulẹ fun awọn ẹgbẹ oselu miran yato si ẹgbẹ oselu PDP àti APC. Ifowosowopo naa lọ waye lẹyin Ipadẹ olooṣu medogun ti awọn oludari Labour Movement ati awọn ẹgbẹ oselu Labour Party  ti awọn oga agba fun ọmọ ẹgbẹ osisẹ Naijiria NLC ati TUC labe iṣakoso Ayuba Wabba ati Quadri Olaleye sì le iwaju igbinmo naa ti o sokun fa bi awọn ẹgbẹ oselu naa se Idarapo. Agbenuso NCFront, Bilikis Bello ninu atesita kan sọ pẹ ; ""ibi ẹgbẹ oselu Labour Party gẹgẹ bi ẹgbẹ oselu kẹta to ni agbara julọ ni yio fun awọn ọmọ orile-ede Naijiria bi ogun milionu ni afani lati darapo mo ẹgbẹ oselu naa, ti iforukosile sì ti wa kaakiri orile-ede Naijiria. ""Awọn ọmọ orile-ede Naijiria tun ni afani lati lọ ayelujara fun iforukosile ati pe ẹgbẹ oselu naa fun awọn ọmọ orile-ede Naijiria to wa ni oke òkun láti Idarapo ""Awọn oludari ẹgbẹ naa ni Ojogbon Attahiru Jega ti ẹgbẹ oselu People's Redemption Party, Ojogbon Pat Utomi ti ẹgbẹ oselu Labour Party ati Sẹneto Saidu Dansadua tí ẹgbẹ oselu National Rescue Movement pẹlu awọn ẹgbẹ oselu miran ti a yan lati mu ọmọ òye tí yio tu'kọ eto ijoba orile-ede Naijiria."" Bello ni awọn oga agba fun ibasepo awọn oselu naa ni o kede fun awon ọmọ orile-ede Naijiria ni osẹ tí wọn sì kede awọn ilana eto ijoba wọn. ""A ma kede awọn erongba ati ilana eto ijoba ti a ni fun itusile orile-ede wa lọwọ awọn alagbara ni osẹ to n bo."" Kini o ti kọkọ ṣẹlẹ sẹyin? Ẹgbẹ Oselu to n dari ẹto ijọba orile-ede Naijiria APC tí sun ayẹwo fun awọn tio fe di ọmọ òye fun ẹgbẹ oselu naa fun ipo aarẹ to yẹ ko waye ni ojo aje oni siwaju. Agbenuso fun Ẹgbẹ oselu naa, Felix Morka ninu atesita kan to fi sita lana, ni ko si idi kan pataki ti atunse fi wa fun eto ayẹwo fun ìdibo abele fun ipo aarẹ naa. Ojo ketalelogun oṣu karun-un ni o yẹ ki eto ayẹwo naa waye. Atesita naa ni; ""Ẹto ayẹwo fun ìdibo abele to yẹ ko waye ni oṣu karun-un ni ati sun siwaju, tí ẹgbẹ oselu naa o sì kede ojo tuntun laipe."" ""kosi idi kan pataki ti atunse fi wa si bí eto ayẹwo naa,sugbon gbogbo igbinyanju wa ni lati mu iyapada to da ba ẹgbẹ oselu APC. ""A tọrọ foringin fun leleyi."" Ninu wọn lati ri, Asiwaju Bola Ahmed Tinubu, Igbakeji Aare orile-ede Naijiria, Yemi Oshinbajo, Gomina ana Ibikunle Amosun, Gomina Kayode Fayemi, Gomina Yahaya Bello, Oluso Aguntan Tunde Bakare, Ojogbon Ben Ayeda ati beẹ bẹe lọ. Bi eto idibo abele ẹgbẹ oselu naa yio se waye niyii; Ojọbọ, ọjọ kẹrindinlọgbọn, ọdun 2022: Idibo abẹlẹ fun awọn oludije si ipo gomina ati aṣojusofin ni Ile Igbimọ Aṣofin apapọ kekere (Governorship and House of Representatives). Ojọ Eti, ọjọ kétadinlọgbọn, osu karun un ni eto Idibo abẹle fun awọn oludije si Ile Igbimọ Aṣofin Agba ati Ile Igbimọ Aṣofin ti ipinlẹ. Ojọ Eti, ọjọ kétadinlọgbọn, osu karun un ni Igbẹjọ kotẹmilọrun lori eto idibo sipo gomina ati Ile Igbimọ Aṣofin kekere. Ojọ Abamẹta, ọjọ kejidinlọgbọn, oṣu karun un ni Igbẹjọ kọtẹmilọrun fun idibo abẹle fun ipo aṣofin ni Ile Igbimọ Aṣofin Agba."	https://www.bbc.com/yoruba/afrika-61550424
politics	APC 2023:Àgbẹ́yẹ̀wó àwọn olùdíje sípò ààrẹ ní ẹgbẹ́ òṣèlú APC tẹ̀síwájú	Igbimọ to n ṣagbeyẹwo awọn oludije sipo aarẹ ni ẹgbẹ oṣelu APC ti tẹsiwaju ayẹwo awọn oludije mii lọ̣jọ Iṣẹgun. Igbimọ naa ti Alaga ẹgbẹ oṣelu APC tẹlẹri , John Oyegun n dari rẹ ni wọn bẹrẹ iṣẹ wọn ni Ọjọ Aje. Wọn n ṣe agbeyẹwo awọn  oludije yi ṣaaju idibo abẹnu ẹgbẹ oṣelu naa ti yoo waye ni Ọjọ Kẹfa ati Ọjọ Kẹjọ, ọdun 2022. Ile itura Transcorp Hilton ni agbeyẹwo naa ti n waye ni Abuja tii ṣe olu ilu orilẹede Naijiria.  Gomina ipinlẹ Eko tẹlẹ, Bola Tinubu, gomina ipinlẹ Jigawa, Abubakar Badaru, minisita eto irinna tẹlẹri, Chibuike Amaechi ati gomina ipinlẹ Ogun tẹlẹri, Ibikunle Amosun wa lara awọn ti wọn ti ṣayẹwo wọn. Minisita fun eto Eko, Chukwuemeka Nwajiuba, gomina ipinlẹ Ebonyi, Dave Umahi, Aare ilẹ igbimọ aṣofin agba tẹlẹri, Ken Nnamani ati gomina ipinlẹ Zamfara, Sani Yarima ko gbẹyin nibẹ. Lara awọn to tun wa nibẹ ni Felix Nicholas, Sẹnatọ Borroffice, Abilekọ Uju Ken-Ohaneye ati Pasitọ Tunde Bakare. Yemi Osinbajo to jẹ igbakeji aarẹ Naijiria pẹlu awọn to kọkọ fi ero rẹ han lati dije dupo aarẹ ni idibo gbogboogbo, ọdun 2023. Lọjọ Iṣẹgun yi la si ri aworan rẹ loju opo Facebook nibi ti awọn igbimọ ti n ṣe ayẹwo fun. Bakan naa Kayode Fayemi to jẹ gomina ipinlẹ Ekiti toun naa n dije dupo aarẹ, to si ti jẹ minisita ohun alumọni ni ọdun 2015 si 2018 yọju fayẹwo niwaju igbimọ. A ko ri aworan Ahmed Lawan to jẹ Aarẹ Ile Igbimọ Aṣofin lọwọlọwọ botilẹ jẹ wi pe oun naa n dije dupo aarẹ  labẹ asia APC. Yahaya Bello to jẹ gomina ipinlẹ Kogi naa wa lara awọn oludije, to si jẹ ẹni to kere ju lọjọ ori  laarin awọn oludije ni ẹni ọdun mẹrindinlaadọta. Awọn miran to ku ni Godswill Akpabio, Dimeji Bankole ati awọn miran.	https://www.bbc.com/yoruba/articles/c99r0r1dnpwo
politics	Peter Obi kò lè rí tó alátìlẹyìn igba ni ìpínlẹ̀ Kaduna- El-Rufai	"Gomina Ipinle Kaduna, Nasir El-Rufai tí fọwọgbaya pe olujide sipo aarẹ labẹ asia ẹgbẹ oselu Labour Party, Peter Obi ko ri to alatilẹyin ìgba tí yo darapọ mọ wọn saaju iwọde to fẹ waye ni Ipinlẹ Kaduna. El-Rufai sọ eleyi lori opo ayelujara Twitter, nigba ti o fesi sì ikede kan tí ọkan lara awọn alatilẹyin Peter Obi gbe sì orí ayalujara ""Kaduna Two Million March for Peter Obi"". Gomina ni iwọde naa ko le fẹsẹ mulẹ ni Ipinlẹ Kaduna A ya fi ti ẹgbẹ oselu Labour Party ba lọ fi owo ko awọn eeyan wọle lati ipinlẹ miiran. ""Ẹrin yín pami, mo fi Ọlọrun bura. ""Boya ẹ fẹ ko awọn eeyan ti wọn ki n sì sọọbu wọn lọjọ Aje wọle sì ipinle Kaduna. ""Ní ipinlẹ Kaduna, pelu awọn eeyan ti ẹ ba ko wọle mujumọ, mi ko ro pe ẹ le ri to eeyan igba fún ìwọde yín."" Siwaju eto ìdibo lọdun 2023, Peter Obi, olujide sipo aarẹ Orilẹede Naijiria labẹ asia ẹgbẹ oselu Labour Party bẹrẹ ìwọde naa, ti o si ti waye ni awọn ipinlẹ kan lorilẹede tí ọpọlọpọ eeyan sì darapọ mọ wọn."	https://www.bbc.com/yoruba/articles/crgkpwrpkgeo
religion	El-Zakzaky: Aago méjìlá ọ̀sán ku ogún ìṣẹ́jú lọ́jọ́ Ẹtì ni bàálù rẹ̀ gúnlẹ̀	Asaaju ikọ ẹlẹsin Shiite, Ibrahim El Zakzaky ati aya rẹ ti gunlẹ si orilẹede Naijiria bayii. Gẹgẹ bi akọroyin BBC to wa ni papakọ ofurufu Nnamdi Azikwe nilu Abuja ti wi, deede aago mejila ku ogun isẹju lọsan ọjọ Ẹti ni baalu Ethiopia E9-11 to gbe tọkọ-taya naa balẹ. Iroyin naa ni awọn agbofinro ko jẹ ki ẹnikẹni tabi akọroyin kankan fi oju kan Zakzaky ati aya rẹ, titi ti wọn fi gbe wọn gba ọna miran lọ fi si ahamọ. Papakọ ofurufu Nnamdi Azikwe nilu Abuja ti kun fọfọ bayii fun awọn agbofinro ti oju wọn ko rẹrin, ti wọn gbarodan sibẹ fun igbaradi ipadabọ asaaju ẹsin Shiite, Sheik Ibrahim El-Zakzaky lati orilẹede India. Bẹẹ ba gbagbe, iroyin ti gbalẹ kan pe Zakzaky ti pinnu lati pada si orilẹede Naijiria, lẹyin ti igbesẹ lati mu ko gba itọju nile iwosan Mandata lorilẹede India fori sanpọn. Akọroyin BBC to wa ni papakọ ofurufu naa salaye pe, aago mejila ọsan yii lo seese ki baalu Ethiopia to gbe Zakzaky balẹ si papakọ ofurufu naa, ti igbaradi si ti doju ọgbagade lati ọdọ awọn agbofinro fun abọ asaaju ẹsin Shiite naa ati aya rẹ. Iroyin naa ni lara awọn ikọ agbofinro to wa nikalẹ la ti ri awọn ọlọpaa, osisẹ ọtẹlẹmuyẹ DSS, awọn ologun, ati osisẹ aabo ara ẹni laabo ilu ( Civil Defence). Akọroyin BBC ni, gbogbo igbiyanju oun lati ya awọn agbofinro to pọ bii esú naa lo ja si pabo, nitori wọn ko gba akọroyin kankan laaye lati duro sẹba ibi ti wọn wa. Kii ṣe iroyin mọ pe ede aiyede bẹ silẹ laarin ikọ aṣaaju ẹsin Shiite lorilẹede Naijiria, Ibrahim Elzakzaky ati ijọba India, eyi to n pagidina  itọju rẹ lẹyin ti ileejọ fun laaye lọsẹ to kọja. Ba a ṣe n sọrọ yii, iroyin kan ti ni Ibrahim El-Zakzaky ti n ṣẹri bọ wa sile. Gẹgẹ bi a ṣe gbọ, agogo marun irọlẹ ọjọbọ ni iroyin naa gbe pe yoo gbera kuro ni orilẹede India. Gẹgẹ bi awọn iroyin abẹle ṣe sọ, pẹlu fidio kan ti El-Zakzaky funra rẹ gan ti sọrọ, anfani meji ni wọn fun olori ẹsin naa. Wọn ni yala ko fara mọ awọn ilana ti ijọba fun un tabi ki wọn daa pada sorilẹede Naijiria, amọ o dabi ẹni pe anfani keji ni El-Zakzaky nawọ mu. Bi o tilẹ jẹ wi pe awọn ọmọlẹyin rẹ n lọọgun pe ohun to n sẹ́lẹ yii ni ọwọ ijọba Naijiria ninu amọ ijọba paapaa n pariwo. Ijọba ni aifi ọwọ sibi ti ọwọ ngbe aṣaaju ijọ Shitte ọhun lo n faa, ti gbogbo nnkan nipa itọju rẹ nilẹ okeere ṣe lọju pọ. Nibayii, ibeere to gba ẹnu ọpọ eeyan ni pe, bi ọrọ ṣe wa ri yii, bi El-Zakzaky ba pada de nibo ni yoo wa? Ṣe ile rẹ ni yoo gba lọ ni, ṣe ileewosan kan ni Naijiria ni yoo lọ ni tabi yoo pada sinu ahamọ awọn agbofinro DSS, eyi to ti wa fun bii ọdun mẹrin gbako?	https://www.bbc.com/yoruba/afrika-49367172
sports	Man United vs Chelsea: Ajá to bá wọlé tí ẹkùn yóò fẹjẹ̀ wẹ̀	Manchester Unite ti fàgbà han Chelsea pe ẹni o ṣe lásìkò tí wọ́n kọlu ara wan nínu ìfẹsẹ̀wọ́nṣe ti wọ́n fi ṣide premiere League sáà yìí, pẹ̀lú àmi ayò mẹ́rì si òdo Àmì ayò méjì ni Marcus Rashford fi sẹ ogun Frank Lampard nínú ìfẹsẹ̀wọnsẹ̀ àkọ́kọ́ lẹ́yìn to gba iṣẹ́ akanimọ̀ọ́gbá Chelsea àti àwọn ọmọ ẹyìn rẹ̀ ní ìpele ìkíní àti ìkejì Anthony Martial àti Daniel james náà  ràn Red Devil lọ́wọ́ láti jáwe olúbori Chelsea ninu ìdíje tó dabi pé ó fẹ́ kó Chelsea lóyìí ojú. Ìyàlẹ́nu ní abájáde ìfẹsẹwọnsẹ̀ ọ̀hun jẹ́ nítori ó jọ  bi ẹni pé Chelsea yóò ṣe dáradár jú Manchester United lọ ní sáà àkọ́kọ́, bọ́ọ̀lù ṣe gbá àwsn pada ní ẹ̀ẹ̀mejì bi Emerson àti Tammy Abraham ṣe gbìyànjú tó. O jọ bi ẹní pe àwọn olólùfẹ́ Manchester United ko ni fi bẹ́ẹ̀ ba Chelsea kẹ́dùn bí ìdíje yìí ṣe jẹ èsì tó tíì dára júlọ ni old Trafford pẹ̀lú Chelsea láti ọdun 1965	https://www.bbc.com/yoruba/ere-idaraya-49312913
politics	PDP 2021 Convention: Wo alága àtàwọn ọmọ igbìmọ̀ alákòsóo tuntun fún PDP tó wọlé níbi ìbò abẹ́nú	Ẹgbẹ oṣelu PDP ti yan Aarẹ Ile Igbimọ Aṣofin tẹlẹri, Sẹnetọ Iyorchia Ayuh gẹgẹ bi adari tuntun fun ẹgbẹ oṣelu naa. Eyi jẹ ara igbaradi fun idibo gbogboogbo ti yoo waye ni ọdun 2023 ati ọna lati gba ijọba lọwọ ẹgbẹ APC to wa lori oye lọwọlọwọ. Apapọ awọn aṣoju yan Ṣẹnetọ Ayu lẹyin ti igbimọ ẹgbẹ gba lati sun ipo adari ẹgbẹ oṣelu si iha Ariwa orilẹede Naijiria. Wayi o, awọn ọmọ igbimọ alakoso to to ogun niye ni wọn tun dibo yan lẹyin Iyorchia Ayu, tii se alaga wọn. Lara awọn ipo ti wọn tun yan oloye si ni igbakeji alaga ni ẹkun ariwa ati guusu, akọwe, akapo, olori awọn obinrin ati ọdọ. Alaga apapọ ẹgbẹ PDP - Iyorchia Ayu Igbakeji Alaga fun ẹkun Ariwa - Umar Damagum (Wọn dibo yan) Igbakeji Alaga fun ẹkun Guusu - Taofeek Arapaja (Wọn dibo yan) Akọwe apapọ ẹgbẹ - Samuel Anyanwu Akapo ẹgbẹ - Ahmed Mohammed Akọwe aato ẹgbẹ - Umar Bature Akọwe isiro owo - Daniel Woyegikuro Asaaju awọn obinrin - Professor Stella Effah-Attoe Asaju igun ọdọ - Muhammed Suleiman Amofin ẹgbẹ - Kamaldeen Ajibade Akọwe alukoro ẹgbẹ - Debo Ologunagba Oluyẹwe owo wo- Okechuckwu Daniel Igbakeji akọwe ẹgbẹ - Setoji Kosheodo Igbakeji Akapo ẹgbẹ - Ndubisi David Igbakeji alukoro ẹgbẹ - Ibrahim Abdullahi Igbakeji akọwe aato ẹgbẹ- Ighoyota Amori Igbakeji akọwe owo - Adamu Kamale Igbakeji asaaju awọn obinrin - Hajara Wanka Igbakeji asaaju ọdọ - Timothy Osadolor Igabkeji amofin ẹgbẹ - Okechukwu Osuoha Igbakeji Oluyẹwewo - Abdulrahman Mohammed Iyorchia Ayuh dí Alágá ẹgbẹ́ òṣèlú PDP, àwọn ọmọ ìgbimọ̀ tó kù rèé Sẹnetọ Iyorchia Ayuh ti di alaga gbogboogbo tuntun fun ẹgbẹ oṣelu PDP lorilẹede Naijiria. Eyi ni ọkan lara abajade esi idibo ti awọn aṣoju ẹgbẹ naa se, ti wọn si panupọ dibo fun gẹgẹ bi ẹni ti yoo dari wọn. Ṣaaju ni alaga ẹgbẹ oṣelu PDP tẹlẹ, Uche Secondus lọ si ileẹjọ lati gbe igi dina ipade naa, amọ aayan rẹ yii jasi pabo. Idibo naa waye ni Ọgbọnjọ, Osu Kẹwaa, ọdun 2021 ni gbagede Eagles Square ni olu-ilu orilẹede Naijiria, Abuja lati yan awọn aṣoju ẹgbẹ oṣelu naa. Gomina ipinlẹ Adamawa, Ahmadu Fintiri to jẹ alaga igbimọ naa ni ipo mẹta pere ni wọn yoo dije fun ninu awọn ipo naa, lẹyin ti ẹnu ti ko lori awọn ti wọn yoo gbe si ipo yoku. Gomina ipinlẹ Ọṣun tẹlẹ, Ọlagunsoye Oyinlọla ati igbakeji gomina ipinlẹ Ọyọ tẹlẹ, Taofeek Arapaja ni wọn dije du ipo igbakeji alaga apapọ ẹgbẹ oṣelu PDP fun ẹkun guusu Naijiria. Bí àbájáde èsì ìdìbo abẹ́nú ẹgbẹ́ òṣèlú PDP ṣe lọ nì yìí: Ki wọn to bẹrẹ si ni dibo ni awọn asaaju ẹgbẹ ti gbimọ pọ, ti wọn si yan adari ẹgbẹ naa, eleyii ti wọn pe ni ''Consensus Candidate''. Ẹni akọkọ ti wọn kọkọ mu ni Alaga ẹgbẹ gbogboogbo ẹgbẹ PDP, Sẹnetọ Dr Iyorchia Ayu. Umar Iliya Damagun ni wọn yan gẹgẹ bi igbakeji alaga ẹgbẹ fun iwọ Ariwa Naijiria. Nigbati Taofeek Arapaja di igbakeji ẹgbẹ oṣelu PDP fun Guusu orilẹede Naijiria. Ipo Akọwe ẹgbẹ lọ si iha ila oorun orilẹede Naijiria, iyẹn sẹnetọ Samuel Nnaemeka Anyanwu (1) Sulaiman Kadade (2) El kudan (1) Taofeek Arapaja (Ipinle Oyo) ni ibo 2004 (2)Ọmọọba Olagunsoye Oyinlola (Ipinle Osun) ni ibo 705 Awọn Ibo ti ko wulo jẹ: 165 (1) Chiroma (2)Damagun	https://www.bbc.com/yoruba/59108106
sports	AFCON 2019: Báwo ni ìdíje Super Eagles àkọ́kọ́ yóò ṣe lọ?	Ami ayo kan si odo ni ikọ agbabọọlu Super Eagles ti orilẹede Naijiria fi ki ikọ agbabọọlu Burundi kaabọ sinu idije ife ilẹ Afrika, Afcon 2019 to n lọ lọwọ ni orilẹede Egypt. Idije naa to waye ni ilu Alexandria l'orilẹede Egypt ni idije akọkọ fun orilẹede mejeeji. Odion Ighalo lo gba bọọlu kan ṣoṣo ọhun wọle fun Super Eagles nigba ti idije na wọ iṣẹju mejidinlọgọrin. Bi Super Eagles ṣe bori yii ti mu ki o ṣeesẹ fun wọn lati wa ni oke tente ni aarin awọn ti wọn jọ wa ni isọri kan naa. Ọmi odo ni ikọ mejeeji gba ni abala akọkọ idije naa. Ẹẹmeji ọtọọtọ ni ikọ Super Eagles paarọ agbabọọlu; Awaziem lo kọkọ rọpo Shehu ni iṣẹju mọkanlelogoji, ti Mohammed Musa na si wọle sori papa lati rọpo Mikel Obi iṣẹju mẹtadinlaadọta ni idije naa. Idije ife ẹyẹ tilẹ Adulawọ laarin awọn agbabọọlu alafẹsẹgba ti bẹrẹ ni ọjọ kọkanlelogun, oṣu Kẹfa. Orilẹ-ede Egypt lo n gbalejo awọn orilẹ-ede mẹrinlelogun ti wọn jọ n koju ara wọn ki ẹnikan to gba ife ẹyẹ lọ. Egypt ati akẹgbẹ wọn ni Zimbabwe ni wọn jọ figagbaga ti wọn ṣide idije naa ni ana. Orilẹ-ede Egypt gba ami ayo bọọlu kan sáwọ̀n Zimbabwe ti wọn ko si ri da pada. Loni ni Naijiria yoo maa gbena woju awọn akẹgbẹ wọn lati Burundi. Wo ohun tó yẹ ki o mọ̀ nípa Burundi: Swallow ti Burundi ni wọn n pe orukọ inagijẹ ẹgbẹ agbabọọlu to n gba fun orilẹ-ede Burundi. Ikọ yii ko pegede ri lati kopa ninu idije ife ẹyẹ agbaye. Egbẹ agbabọọlu Burundi ko jade ṣoju orilẹ-ede wọn ri laarin 1930 si 1990 ti idije ife ẹyẹ agbaye ti bẹrẹ. Ọdun 1994 lo ku diẹ ki ikọ agbabọọlu Burundi yege lati kopa ninu idije ife ẹyẹ Adulawọ. Sugbọn orilẹ-ede Guinea re wọn lẹpa ti ko fi jẹ ki wọn le yege. Kọju si mi ki n gbaa sile ni Guinea fi na Burundi lọdun 1994. Odun 2019 ni Burundi ba oogun eewọ máleèkópa wọn jẹ ti wọn si pegede ninu idije kikopa. Igba akọkọ ni yii ti wọn maa yege lati dije ninu ife ẹfẹ ẹyẹ Afrika. Lọdun 1998 ati 2002 ni Burundi yẹba ninu idije lẹyin ti wọn gbiyanju lati kopa ninu idije ife ẹyẹ agbaye. Ọdun 2006, 2010, 2014, 2018 ni wọn ko ti yege lati kopa rara ninu idije ife ẹyẹ agbaye. Awọn bii Abdul Karim Niyizigimana to jẹ adiẹyin ile mu naa ni awọn ti wa ni sẹpẹ lati gbogo fun Burundi loni. Kikopa ninu AFCON latẹyinwa: Orilẹ-ede Burundi ko kopa ri lati ọdun 1957 ti AFCON ti bẹrẹ titi di ọdun 1974. Wọn kopa ninu idije lọdun 1976 ati 1978 ṣugbọn wọn ko yege. Wọn yọ ara wọn kuro ninu idije lọdun 1980 ati lọdun 1998. Odun 2019 yii ni igba akọkọ ti Burundi a yege lati kopa ninu idije ifẹ ẹyẹ Adulawọ AFCON.	https://www.bbc.com/yoruba/48729461
religion	Hijab Crisis: Elebuibon ní àwọn ẹlẹ́sìn ìbílẹ̀ náà fẹ́ káwọn ọmọ wọn máa wọ ìlẹ̀kẹ̀ lọ sílé ìwé	Araba ilu Osogbo, Oloye Yemi Elebuibon t i sọ pe awọn ẹlẹsin ibilẹ naa fẹ ki awọn ọmọ awọn naa maa wọ ilẹkẹ lọ si ile ẹkọ. Laipẹ yii ni ija bẹ silẹ niluu Ilorin lori awọn akẹkọọ musulumi tawọn alaṣẹ ileewe girama kristẹni ko gba laaye lati maa wọ Hijaabu wa si ileewe. Awọn alaṣẹ ileewe naa naa yari pe ilana ẹsin kristẹni lawọn fi da awọn ile ẹkọ ọhun silẹ. Fun idi eyi, wọn gbagbọ pe ko yẹ ki awọn akẹkọọ musulumi maa wọ hijaabu wa si iru ile ẹkọ bẹẹ. Amọ, awọn musulumi ni ijọba ipinlẹ Kwara ti gba awọn ile ẹkọ yii lọwọ awọn ijọ kristẹni to dawọn silẹ. Nitori naa, awọn musulumi sọ pe o yẹ kawọn ọmọ awọn to jẹ akẹkọọ lawọn iru ileewe bẹẹ lanfaani lati maa wọ hijaabu. Nigba ti o n ba BBC Yoruba sọrọ, Elebuibon ni awọn ẹlẹsin abalaye naa lẹtọ labẹ ofin gẹgẹ bi awọn ẹlẹsin musulumi ati kristẹni. ''Ko lẹtọ ko jẹ pe ki wọn maa sọ fawọn ọmọ oniṣẹṣe pe ki wọn maa bọ ilẹkẹ to wa lọwọ wọn. Awa o  ni kawọn ọmọ musulumi maa wọ hijaabu, a o ni kawọn ọmọ kristẹni maa mu ilẹkẹ ''Rosary'' ni, ṣugbọn ki wọn jẹ ki awa naa ṣe ti wa. Ki wọn jẹ ki onifa bọ Ifa, ki ọlọṣun bọ Osun, ki olodu bọ Odu, ki aye ba le dara,''Elebuibon ṣalaye. Agba babalawo naa fikun ọrọ rẹ gbogbo ẹsin mẹtẹẹta loyẹ ki ijọba fun laaye lati ṣe ẹsin wọn lai ṣegbe fẹni kan. Elebuibon ni ''ooṣa lo ni gbogbo ilẹkẹ ti a ni nilẹ Yoruba. Ilẹkẹ otutu ọpọn ni wọn maa n fi dawọn oniṣẹṣe mọ, awọn oni Sango le mu irọkẹ lọwọ.'' Elebuibon ni o jẹ iyalẹnu pe nnkan ti ara wa ni kii wu wa. Araba ilu Osogbo sọ pe awọn musulumi atawọn kristẹni to bara wọn lori ọrọ wiwọ hijaabu, ai si ifẹ lo n fa iru iṣẹlẹ bẹẹ. Elebuibon rọ awọn kristẹni ati musulumi papaa julọ niluu Ilorin pe ki wọn lọ wa imọ nipa ẹsin miiran nitori ko yẹ ki ẹsin fa ija rara. Agba babalawo naa ṣalaye pe awọn oniṣẹṣe yoo gbe aba naa lọ si iwaju ijọba lati ṣe agbekalẹ ofin ti yoo fawọn oniṣẹṣe naa lanfaani lati maa ṣe ẹsin gẹgẹ bi wọn ṣe fẹ.	https://www.bbc.com/yoruba/afrika-56686502
entertainment	Adisa Olashile and Adeniji Ayangbenle: BBC bá bàbá onílù tí àgùnbánirọ̀ dá lọ́lá sọ̀rọ̀	"Ṣe ẹ ranti Baba Onilu Ibadan ti ọdọkunrin agunbanirọ ya fọto rẹ to si ta a lori ayelujara fi pa miliọnu kan naira? BBC Yoruba ti wa àti baba onilu ati agunbanirọ naa kan lati fọrọ wa wọn lẹnu wo. Baba naa, Adeniji Ayangbenle jẹ agbalagba to maa n lọ kaakiri ibi inawo tabi apejọpọ lati lu ilu fi gba owo. Agunbanirọ naa, Adisa Olashile ni awọn n ṣe iṣẹ ilu lọwọ gẹgẹ bi agunbanirọ tawọn si ṣẹ pari ni baba wa lu ilu fun awọn. Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham Àgùnbánirọ̀ ya fọ́tò Bàbá Onílù láti tà á, òjò owó rọ̀ fún bàbá Kàyèéfì! Ẹ wo ẹni tó ní ìpèníjà ojú tò ń tún ẹ̀rọ̀ ńlá tó ń sọ omi di yìnyín ṣe Bí wọ́n ṣe pa Sójà méjì tó ń lọ fún ìgbéyàwó ara wọn ní ìlú Ìgbà mélòó ló yẹ ko máa pàrọ̀ ‘bedsheet’ rẹ? Wo ǹkan 21 tó yẹ kí obìnrin mọ̀ nípa ojú abẹ́ rẹ̀, Vagina ""Ọrẹ mi fun baba ni N100 amọ emi o ni owo ti mo le fun wọn, mo wa fi anfani pe ọrẹ mi ti fun baba ni ọgọrun naira, mo fi ya fọto baba"". Bi ọrọ fọto lasan ti baba ro pe Adisa ni ki oun rẹrin niwaju igi elewe ṣe di eyi to sọ baba di oloriire niyẹn. Adisa sọ fun baba pe oun yoo pada wa o si ṣe bẹẹ. O ri anfani lati ta fọto naa lorii aapu ori ayelujara kan ti wọn n pe ni Open Sea gẹgẹ bi ẹda aworan NFT eyi to tumọ si iṣẹ ọna to dara. Baba Ayangbenle sọ pe ojoojumọ ni oun maa n ṣe adura fun ọmọ Agunbanirọ to mu inu oun dun. Amotekun Ondo fi ṣìkùn òfin mú afurasí 37 lórí ẹ̀esùn ìjínigbé, ìdigunjalè àtàwọn ẹ̀sùn míì Èmi nìkan ni ikú Alaafin dùn jù ní gbogbo ayé yìí torí èmi nìkàn ṣoṣo ni mo mọ̀ ǹkan ... -  Baba Kekere"	https://www.bbc.com/yoruba/afrika-61316856
health	Coronavirus updates: 'Kòkòrò covid-19 kékeré ti mọ́ṣálááṣí pa, há àwọn èèyàn mọ́lé'	Aarun coronavirus ti ṣakoba fun wa lọpọlọpọ, bayii lawọn ọmọ orilẹde Kenya to ba BBC Yoruba sọrọ ṣe sọ. Awọn to jẹ ẹlẹsin musulumi ninu wọn sọ pe coronavirus ko jẹ kawọn lanfaani mọ lati lọ kirun ni mọṣalaaṣi. Bakan naa lawọn mii n ṣaroye pe iṣede covid-19 ti ṣe ipalara fun okowo awọn.	https://www.bbc.com/yoruba/afrika-52951076
politics	Buhari lifts Twitter ban: Buhari fún ọmọ Naijiria lẹ́bùn ayẹyẹ òmìnira, ó gbẹ́sẹ̀ kúró lórí Twitter pẹ̀lú ìkìlọ̀	Bi awọn ọmọ Naijiria ṣe n ṣe ayẹyẹ ayajọ ominira ọdunkọkanlelọgọta ti orilẹede Naijiria gba ominira, Aarẹ Muhammadu Buhari ti gbẹsẹ kuro lori ofin to fi de Twitter. Ni oṣu kẹfa ọdun 2021 yii ni ijọba kede pe oun ti fofin de lilo oju opo igbọrọkaye Twitter lori ohun ti ijọba pe ni aṣilo rẹ. Buhari ni lootọọ ni Twitter wulo lati maa fi pin iroyin ni waranṣesa, ṣugbọn ọpọ ọmọ Naijiria lo n lo lati huwa ọdaran. Aarẹ Buhari ni ọpọ eeyan lo n Twitter lati gbe ayederu iroyin kiri nigba ti awọn mii n loo lati da ija ẹlẹyamẹya  ati ija ẹsin silẹ. ''Ẹgbẹlẹgbẹ miliọnu ọmọ Naijiria ni Twitter ti fun lanfani lati ba oriṣiiriṣii eeyan pade, ṣe owo ati anfani si iroyin yajo yajo. Amọ, awọn iṣẹlẹ to ṣẹlẹ ni Naijiria ti fihan pe awọn nkan n lo Twitter lati huwa ibajẹ lawujọ. Eyi gan an lo jẹ ki ijọba gbẹsẹ le Twitter ni ọjọ karun un oṣu karun un ọdun 2021 ki ijọba le wa ojutuu si iṣoro to n koju Naijiria nipasẹ Twitter. Mo ṣe agbekalẹ igbimọ to ba Twitter sọrọ lati jiroro lori ọna abayọ eleyii ti wọn jọ fẹnu ko lori rẹ.	https://www.bbc.com/yoruba/afrika-58759463
politics	APC govs meet: Ìpàdé ẹgbẹ́ òṣèlú APC yóò wáyé lónìí, wo ohun tí wọ́n fẹ́ sọ̀rọ̀ nípa rẹ̀	"Ẹgbẹ oṣelu All Progressives Congress yoo ṣepade ni oni ọjọ Aiku lati jiroro lori ọjọ pato ti wọn yoo ṣe ipade apero gbogbo gbo eyi ti yoo ṣaaju idibo abẹle wọn. Eyi waye ni idahun si iru ikilọ ti aarẹ Naijiria, Muhammadu Buhari fi sita ninu ifọrọwerọ to ṣe pẹlu ileeṣẹ amohunmaworan NTA l'Ọjọbọ ọsẹ nibi to ti ni ki wọn tete wa wọrọkọ fi ṣe ada ki ituka ma baa ṣẹlẹ ninu ẹgbẹ wọn. Ninu ifọrọwerọ naa ni Aarẹ Buhari ti ni bi wọn ṣe da oni da ọla ti wọn n fi nkan falẹ, ẹgbẹ APC kan n fi ara wọn si eti bebe ijakulẹ ni lọwọ ẹgbẹ oṣelu alatako wọ, Peoples Democratic Party ninu idibo ọdun 2023. Kìí ṣe ohun tí ojú kò rí rí tí ìyàwó mi bá ní owó jù mí lọ - Kolawole Ajeyemi Wo obìnrin tó ṣe ìgbéyàwó pẹ̀lú àwọ̀ ""Pink"" Bobrisky tọrọ àforíjì lọ́wọ Ọba Benin lẹ́yìn tó ní kó wá fẹ̀ òun Nigba ti alaga ẹgbẹ awọn gomina iha Ariwa naa ṣepade pẹlu Aarẹ Buhari lọjọ Ẹti, Simon Lalong ni koko ohun ti awọn yoo maa ṣepade le lori lọjọ Aiku ni yiyan ọjọ ti ipade apero nla ẹgbẹ naa yoo waye. Ni bayii, gbogbo awọn gomina APC ti ṣetan fun ipade oni lati yan ọjọ ti wọn yoo ṣe e. Gẹgẹ bo ṣe sọ, Aarẹ Buhari ti ni onyẹ kankank ko ni yẹ wiwaye ipade apero wọn ninu oṣu keji ọdun yii. BAkan naa lo tọka sii pe ikilọ aarẹ Buhari pe ki wọn to ile wọn jẹ ohun to yẹ ki awọn ẹgbẹ mu lọkunkundun."	https://www.bbc.com/yoruba/afrika-59926362
religion	Eid Mubarak: Àràmọ̀ǹdà àwòràn ìkíni ọdún Eid il Fitr òṣèré tíátà Yorùbá àti gbajúmọ̀ míràn rèé	Jakejado Naijriia lawọn musulumi ti n ṣe ajọdun Eid il Fitr. Ko yọ awọn elere tiata ati gbajumọ mii silẹ.	https://www.bbc.com/yoruba/afrika-61299884
health	Genotype: Kí làwọn àǹfàni àti ewu tí ẹ̀yà jínótáìpù rẹ le mú bá ìgbé ayé rẹ̀?	Ọpọ eniyan lo n gbe igbe aye wahala nitori aimọkan wọn lori jinitaipu wọn. irufẹ igbesẹ bẹẹ tilẹ tun ti fa ipalara fun ọjọ ọla ọmọ wọn. Eyi ni ohun ti eto laa han mi gbe yẹwo lọtẹ yii.	https://www.bbc.com/yoruba/afrika-53160967
politics	Ẹgbẹ́ APC ní láti wà lórí oyè kí ìjọba tiwantiwan lè fẹsẹ̀ múlẹ̀ dáadáa - Mai Mala Buni	Alaga ẹgbẹ oṣẹlu APC, to tun jẹ gomina ipinlẹ Yobe, Mai Mala Buni ti sọ pe afojusun ẹgbẹ ọhun ni lati tukọ ijọba Naijiria fun ọdun mejilelọgbọn. Mai Mala lo sọ ọrọ naa lasiko to n yan igbimọ ẹlẹni mọkanlelọgọta kan ti yoo ṣeto apero ẹgbẹ ọhun to n bọ lọna ni ọọfisi ẹgbẹ naa to wa niluu Abuja. Gẹgẹ bo ṣe sọ, ẹgbẹ eṣelu APC ni lati wa lori ipo fun ọpọ ọdun ki ijọba tiwantiwa to ti bẹrẹ lati ọdun 2015 le fẹsẹ mulẹ daadaa. O ṣalaye pe awọn gbe igbimọ naa kalẹ ki wọn le mu ipinu naa ṣẹ. Lara awọn to wa ninu igbimọ ọhun ni awọn gomina, minisita, ṣenatọ atawọn agbagba oloṣelu, eyii ti gomina ipinlẹ Jigawa, Muhammadu Badaru Abubakar ṣe olori wọn. Lati igba ti wọn ti yan gomina ipinlẹ Yobe yii gẹgẹ bii alaga fidihẹ ẹgbẹ APC ni awọn awuyewuye kan ti n waye ninu ẹgbẹ naa. Ṣugbọn o ti n gbiyanju lati ri daju irẹpọ wa ninu ẹgbẹ ọhun.	https://www.bbc.com/yoruba/56501939
entertainment	Kunle Fela Anikulapo-Kuti: Olótìítọ́ ni Fẹla	Ó pé ọdún méjìlélógún báyìí tí abàmì ẹ̀dá Fẹla Anikulapo Kuti re 'bi àgbà ń re ní ọjọ́ kejì oṣù kẹjọ ọdún 1997. Ọpọlọpọ ni ko lee gbagbe Fela ati ipa ti o ko loke eepẹ nigba to wa laye ni Naijiria koda ni gbogbo agbaye. A ó san ẹ̀san ire fún ẹbí Richard, a ó sí san owó gbogbo ètò ìsìnkú - Iléesẹ́ ọṣẹ tí akẹ́kọ̀ọ́ UI kú sí Àgbà òṣèré tíátà míràn tún jáde láyé! Ìròyìn ayọ̀! Amitabh Bachchan bọ́ lọ́wọ́ COVID-19 'Ẹ̀yin obìnrin ẹ wá kẹ́kọ̀ọ́ ìbálòpọ̀ láti tẹ ọkọ yín lọ́rùn'	https://www.bbc.com/yoruba/afrika-45041628
entertainment	Nollywood: Kìí ṣe nǹkan ìtìjú pé èmi ni mò ń gbọ́ bùkátà ẹbí mi - Nkechi Blessing	"Gbájúgbajà  òṣèré  Nollywood Yoruba Nkechi Blessing Falegan pe kò sí ǹǹkan ìtìjú fún òun láti jẹ́ ẹni to n gbọ́ bùkátà àwọn ẹbi òhun. Ojú òpó Insagram rẹ ló ti fi ìdí ọ̀rọ̀ yìo múlẹ̀ lásìkò tó n ṣe ìránti oṣù kan ti ìyá rẹ re ibi àgbà n re. Gbajúgbajà òṣèré náà pàdánù ìyá rẹ lẹ́yín ọjọ́ díẹ̀ sí ayẹyẹ ọjọ́ ìbí rẹ̀, tí ó sì ṣe ẹ̀yẹ ìkẹyìn fún ìyá rẹ ni ọ̀eẹ̀ tó kọjá. Lẹ́yìn ayẹyẹ ọkú náà ni òṣèré ọhún lọ sí ilẹ Gẹ̀ẹ́sì láti lọ bá ọkọ rẹ David Adelegan tí kò sí nibi ayẹyẹ ìsìnku ìyá Nkechi Blessing. Ó ṣàlàyé pé, ìyá òun àti ẹbi tí òin nílò láti gba bùkàta wọn ó fàá tí òun fi n ṣe iṣẹ àṣefẹ́ẹ̀kú, kìí ṣi ṣe ohun ìtìjú rárá. Ní báyìí òṣeré náà ni òun ṣeetan láti padà sí ẹnu isẹ́ àti láti tẹ̀síwájú lẹ́nu iṣẹ́. Nkechi Blessing dúpẹ́ lọ́wọ́ gbogbo àwọn ènìyàn tó dúró tìí lásìkò ìsìnkú ìyá rẹ̀. Nítorí owó, ọlọ́pàá obìnrin kan pa mọ̀lẹ́bí rẹ̀ márùn-ún àti ọ̀rẹ́kùnrin rẹ̀ Ṣé ẹ ti gbọ́ nípa bí ""Flubot Malware"" ṣe lè kọlu fóònù yín lójijì? - NCC Ọ́ọ́físà tó lu Clement awakọ̀ Uber níbi EndSARS gba ìwé máa lọ ilé ná"	https://www.bbc.com/yoruba/afrika-59022427
health	Assited suicide in Austria: Mọ̀ nípa òfin tuntun tó lé mú kí èèyàn rí ìrànlọ́wọ́ ìjọ̀ba láti gbẹ̀mí ara rẹ̀ ní Austria	Orilẹ-ede Austria ti fọwọ si ofin ti yoo mu ki awọn ọmọ orilẹ naa ni anfaani lati kọwe beere fun iku. Bẹrẹ lati ọjọ Satide, ọjọ kinni, oṣu Kinni, ọdun 2022, awọn to ba ni aisan gbẹmi-gbẹmi tabi to ni aisan ti ko gboogun le sọ fun dokita wọn lati ṣe atọna iku fun wọn. Awọn ọmọde ati awọn to ni aarun ọpọlọ nikan ni ofin yii yọ silẹ. Oṣu Kejila ni ile aṣofin buwọlu ofin tuntun naa. Ninu ofin yii, dokita meji ni yoo ṣe agbeyẹwo iwe ẹbẹ alaisan naa - ẹnikan lara wọn si gbọdọ jẹ akọṣẹmọṣẹ nipa bi eeyan ṣe n gbe igbeaye pẹlu aisan ọlọjọ pipẹ. Bakan naa ni ijọba ti ya owo sọtọ lati gbọ bukaata itọju awọn to ni aisan to le yọri si iku daadaa, lai jẹ pe wọn yan iku layo fun'ra wọn. Gẹgẹ bi nkan ti ajọ eto ilera ilẹ Gẹẹsi sọ, iranlọwọ iku (Ehanasia) jẹ finu-findọ gbẹmi eeyan nitori ki wọn o ma ba mọ irora. Labẹ rẹ ni ṣiṣe atọna iku wa - eyi to sumọ si pe ki dokita gbà lati ran ẹlomiran lọwọ lati gbẹmi ara wọn. Iru ofin yii naa wa ni orilẹ-ede Switzerland to jẹ alamuleti Austria. Alaisan to ba fẹ iru iranlọwọ yii gbọdọ pese ẹri pe lootọ lo ni aisan , ati pe o le ṣe ipinnu fun'ra rẹ. Lẹyin ti dokita meji ba buwọlu u tan, iru alaisan naa gbọdọ duro fun ọsẹ mejila lati ronu jinlẹ lori igbesẹ rẹ - ọsẹ meji ni fun awọn to ba ni aisan gbẹmi-gbẹmi. Ti wọn ba ṣi fẹ iranlọwọ iku lẹyin akoko ti wọn fi duro, dokita yoo kọ orukọ oogun oloro to le tete pa wọn. Wọn si ni anfaani lati ra a ni ile itaja oogun lẹyin ijiroro pẹlu amofin wọn. Ko ma ba a si aṣilo ofin tuntun yii, awọn amofin tabi agbẹjọro nikan ni ijọba yoo fun ni orukọ awọn ile itaja oogun ti wọn ti n ta awọn oogun naa. Ṣaaju asiko yii, idajọ ẹwọn ọdun marun-un lo wa fun ẹnikẹni to ba ṣe iranlọwọ iku fun ẹlomiran ni orilẹ-ede Austria. Ṣugbọn ile ẹjọ kan to jẹ ti ijọba apapọ fagile ofin to de igbesẹ naa. O ni o tako ẹtọ ọmọniyan lati ṣe ipinnu nkan to wu wọn. Amọ, ijiya naa ṣi wa fun ẹnikẹni to ba pa ẹlomiran, koda ko ṣe pe alaisan ọhun lo beere fun-un.	https://www.bbc.com/yoruba/agbaye-59856773
entertainment	Cute Abiola: Àlàyé ohun tójú Abdulgafar Abiola rí láhàmọ́ iléeṣẹ ogun ojú omi tó ti ń ṣiṣẹ́ rèé	"""Lootọ gbogbo irun ori ati irungbọn Cute Abiola lo ti kun gidi nigba ti mo de ọfiisi rẹ lọjọ ti wọn tu u silẹ tori o ti lo ọjọ mejindinlọgbọn latimọle amọ ẹ o tun ri i pe o ti bu sara"". Gbajumọ adẹrinpoṣonu to tun jẹ ọmọ ogun oju omi nileeṣẹ ogun Naijiria, Abdulgafar Abiola ti ọpọlọpọ mọ si Cute Abiola ti ni ki awọn ololufẹ rẹ maa reti awọn ẹ̀fẹ̀ tó tun le ńlẹ̀ síi. Nigba ti ọrẹ rẹ timọ timọ ba BBC Yoruba sọrọ lẹyin ti wọn tu u silẹ, o jẹ ko di mimọ pe ṣaaju ọjọ ti wọn ju u si ahamọ o yẹ ki oun ati Cute Abiola jọ lọ fun ere kan ti gbajugbaja oṣere kan Femi Adebayo pe awọn mejeeji si amọ awọn pada yii pada si ọjọ keji. O ni kii ṣe fiimu Femi Adebayo lo fa wahala yii atipe ile iṣẹ ogun oju omi gan ko tabuku fiimu ẹnikẹni bikoṣe pe Cute Abiola to jẹ oṣiṣẹ wọn nikan lawọn ba lọrọ. ""Nigba to fi di alẹ ni mámà (iyawo Cute) pe mi pe ""Always"" ṣe ẹ ti gbọ? gbọ kinni, wọn awọn o tii ro Cute nile awọn dẹ gbọ pe ileeṣẹ ogun oju omi ti ti i mọ ahamọ"". Òhun tí Cute Abiola ṣe rèé táa fí sọ ọ́ sí àhámọ́ - Iléeṣẹ́ Navy Adeherself sọ̀rọ̀ sókè lẹ́yìn tí Cute Abiola ṣe ìgbéyàwó ìdánkọ́nkọ́ l'Ogbomoso Òṣìṣẹ́ ológun Navy ni mí àmọ́ àwàdà ayélujára ló sọ mí di olókìkí - Cute Abiola ""Ma a pa ara mi si Cute Abiola lọrun bo ṣe já mi silẹ tori afẹsọna miran"" Wo ibi tí wọ́n ti ń sun ẹran èèyàn jẹ bí ẹran ìgbẹ́ ní ìpínlẹ̀ Imo Mo ṣèlérí láti lọ gbà'mọ̀ràn gidi kí n tó ṣe ìpinu dídupò ààrẹ ní 2023 Mc Always ni nkan kekere lawọn kọkọ pe e gẹgẹ bi awọn ololufẹ rẹ naa ṣe n lero amọ nigba ti awọn ma fi de ibẹ, awọn ọga rẹ bẹrẹ si ni sọ pe awọn o le ri i"". O ṣalaye pe kii ṣe ti pe o n gbadun lahamọ to n jẹ itan adiyẹ tabi gbogbo kugu aye amọ o ṣe afiwe pe ko si iru ounjẹ ti wọn le fun eeyan ni ahamọ to le dabii ki ẹni naa ri itusilẹ gba. Ọrẹ rẹ yii lo sọ fun wa pe nigba to ṣe diẹ ni awọn ọga kan gba ki oun nikan maa ri Cute Abiola soju to ba ti wa yẹ ẹ wo titi to fi di ọsẹ to koja yii lo ni wọn to dẹlẹ fun un ti wọn n jẹ ki iyawo ati iya rẹ naa maa wa foju kan an. Ṣe wọn fiya jẹ Cute Abiola gidi ni tabi wọn fi atimọle ọjọ 28 fa a leti? Mc Always jẹ ko di mimọ pe kii ṣe pe ileeṣẹ ologun oju omi sọ ọ sita pe ki wọn fiya jẹ Cute Abiola o, ""amọ kii ṣe gbogbo ọrọ ni a le sọ jade bayii, bi asiko ọrọ ba to, a o sọ ọ"". ""Mo bu Ileeṣẹ ogun oju omi o, a mọ nkan ti oju wa ri amọ boya ṣe wọn lu u tabi wn o fiya jẹ ẹ, emi o le sọ ọ jade bayii. O ni ọrọ ko tii to sọ. ""Awọn ẹṣẹ ti wọn sọ fun wa pe Cute Abiola ṣẹ pọ gidi koda gbogbo ọrọ tun n pin si ida meji eyi ti Yoruba yoo si tumọ gẹgẹ bi irọ"". O ni lakọkọ, Cute Abiola ko gbe fọto alabaṣiṣẹ rẹto wa aṣọ ibi iṣẹ sori ayelujara, irọ ni kẹẹ lọ wo oju opo Cute Abiola. ""Lẹẹkeji, kii ṣe ibọn gidi ni Cute Abiola gbe dani ninu fiimu Jennifer's diary ti wọn ni o lo ibọn. ""Props lasan ni, aṣọ ti wọn tun ni o wọ aṣọ Ọlọpaa, irọ ni, Costume lasan ni koda o fẹẹ fara jọ aṣọ awọn ""Security"". O jẹ ko di mimọ pe gbogbo aṣọ tẹẹ ba ri ninu ere ẹfẹ Cute Abiola, aṣọ itage ti awọn to ni ere ko wa ni. O ṣalaye eyi tori o ni awọn eeyan n sọ ọ kaakiri pe lootọ ni Cute ṣẹ to lo ibọn ti wọn ni ko maa fi ṣọ ibi iṣẹ amọ ""mo fẹ rọ yin ki ẹ lọ wo o daadaa tabi ki ẹ tilẹ lọ bi Funke Akindele leere"". Iroyin naa jẹ eleyi ti ọpọ awọn ololufẹ rẹ ti n reti to si mu idunnu ba wọn nigba to pada wa di ododo. Bẹẹ lọrọ ri nigba ti aworan ati ọrọ idupẹ jade soju opo Abdulgafar Abiola, Cute Abiola adẹrinposonu ti awọn ọmọ ogun ori omi Naijiria, Navy tu silẹ lọjọ Aje. Olokiki adẹrinposonu yi to tun jẹ ọmọ ileeṣẹ ologun ori omi ti fẹẹ lo to oṣu kan ni ahamọ lori ẹsun pe o tako ofin ileeṣẹ naa ti ko tẹle ilana ọmọ ogun ori omi. Laarin igba to fi wa ni ahamọ yi, ọpọ awọn ololufẹ ati ọrẹ rẹ lo fi aidunnu han si bi wọn ko ṣe rii. Lẹyin ọpọ ọjọ ati awuyewuye lori ọrọ yi, wọn ti wa pada fi Cute Abiola silẹ to si ti darapọ mọ awọn mọlẹbi rẹ. Loju opo rẹ ni Facebook ati Instagram, niṣe lo fi aworan ara rẹ sibẹ to si sọ pe ''eeyan le ni lati ja ogun lọpọ igba ko to le bori, mo dupẹ lọwọ gbogbo yin''. Igba akọkọ kọ niyi ti awọn ileeṣẹ ologun yoo fa Cute Abiola leti lori iṣesi rẹ gẹgẹ bi ọmọ ileeṣe ọmọ ogun ori omi Naijiria. Nigba to ṣe ayẹyẹ ọjọ ibi rẹ to si fi aṣọ ọmọ ogun ya aworan, wọn kilọ fun pe ko ma ṣe iru rẹ mọ toun naa si tọrọ aforijin. Amọ eleyi ti wọn mu u kẹyin yi to si pẹ ni ahamọ lo buru julọ ninu sẹria ti wọn da fun un. Boya yoo wa tun ja ogun mii pẹlu ileeṣẹ ologun ori omi ko to le bori ko ye wa ṣugbọn ko sọ oun ti yoo ṣe bayi. Awọn kan tilẹ n sọ pe boya ko fi iṣẹ Navy silẹ ko gbajumọ awada to n se ṣugbọn ko tii daju boya yoo tẹle amọran yi. Bo tilẹ jẹ pe awọn ololufẹ rẹ kan n sọ pe ko ṣe jẹjẹ nidi awada to yan laayo, Cute Abiola fun ara rẹ ko tii sọ pato nkan to kan bayi. Eyi to daju bayi ni pe yoo darapọ mọ awọn mọlẹbi rẹ ti yoo si kọkọ kan si ile gẹri gẹri lati fa irungbọn ati irun rẹ to kun latari bo ṣe pẹ ni ahamọ."	https://www.bbc.com/yoruba/afrika-59647675
politics	2023 elections: Afenifere ní ipò Ààrẹ gbọdọ̀ padà sí ẹkùn gúúsù ilẹ̀ Nàìjíríà lọ́dún tó ń bọ̀	"Ẹgbẹ́ Afenifere ilẹ̀ Yorùbá ti lùlù àtìlẹyìn fún ẹgbẹ́ àwọn gómìnà gúúsù ilẹ̀ gúúsù Nàìjíríà (SGF) lórí pé ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023. Ní ọjọ́ Ìṣẹ́gun, ọjọ́ kẹjọ, oṣù kejì ni Gómìnà Rotimi Akeredolu ti ìpínlẹ̀ Ondo tó jẹ́ alága SGF sọ fún àwọn ọmọ ìgbìmọ̀ tó ń rí sí ìṣípò agbára ìyẹn ""Power Shift Movement"" pé ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023 nígbà tí wọ́n ṣe àbẹ̀wò sí i ní ọ́fíìsì rẹ̀ ní Akure. Nínú àtẹ̀jáde kan látọwọ́ agbẹnusọ ẹgbẹ́ Afenifere, Jare Ajayi ní ẹgbẹ́ náà ti kọ orin àtìlẹyìn kín ọ̀rọ̀ tí Akeredolu sọ yìí èyí tí àwọn ẹgbẹ́ ilẹ̀ Árèwá méjì ìyẹn Arewa Consultative Forum (ACF) àti Coalition of Northern Groups (CNG) ti ń takò. Afenifere ní ipò Gómìnà Akeredolu wà ní ìbámu pẹ̀lú ìrètí àti ìfẹ́ àwọn ènìyàn ẹkùn ìwọ̀ oòrùn, ìlà oòrùn, àti ààrin gbùngùn gúúsù Nàìjíríà tí wọ́n parapọ̀ dá ẹgbẹ́ ""South and Middle Belt Leadership Forum"" kalẹ̀. Ajayi ní gbogbo àwọn aṣojú wọn wọ̀nyìí ló péjú síbi ìpàdé tí wọ́n ṣe pẹ̀lú gómìnà Akeredolu. Ó ní gbogbo àwọn ni àwọn jọ ni Nàìjíríà, ẹ̀yà kan kò sì gbọdọ̀ máa jẹ gàba lé àwọn yòókù. Ó fi kun pé ẹkùn Arewa ti lo ọdún mẹ́jọ tí Ààrẹ Muhammadu Buhari bá ti parí sáà rẹ̀ lórí àléfà, ó sì di dandan kí ipò náà padà sí ẹkùn gúúsù Nàìjíríà. Bákan náà ló rọ ACF àti CNG láti bá àwọn ènìyàn wọn sọ̀rọ̀ kí wọ́n máa ṣọ́ ìwà àti ọ̀rọ̀ wọn èyí tó le da omi àláfìà rú. Kíló ṣẹlẹ̀ gan an? Ní ọjọ́ Ìṣẹ́gun, ọjọ́ kẹjọ, oṣù kejì ni Gómìnà Rotimi Akeredolu ní ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023 à ti pé ẹgbẹ́ òṣèlú tó bá mú olùdíje wá láti ẹkùn árèwá yóò fìdí rẹmi. Gómìnà Akeredolu, nígbà tó gbàlejò ìgbìmọ̀ tó ń rí sí ìṣípò agbára ìyẹn ""Power Shift Movement"" èyí tí alága wọn Dókítà Pogu Bitrus kó sòdí, sọ pé àwọn gómìnà gúúsù ilẹ̀ Nàìjíríà nínú àwọn ìpàdé àwọn ti fẹnukò pé ipò Ààrẹ gbọ́dọ̀ wá láti ẹkùn àwọn lọ́dún 2023. Báwo ni Arewa ṣe gba ọ̀rọ̀ yìí? ẹ̀wẹ̀, lọ́jọ́ rú ni àwọn agbẹnusọ ACF, Emmanuel Yewa àti CNG, Abdul-Azeez Suleiman nínú àtẹ̀jáde ọ̀tọ̀ọ̀tọ̀ ju òkò ọ̀rọ̀ lu gómìnà Akeredolu pé kò fẹ́ràn àwọn ènìyàn ẹkùn árèwá. Yawe àti Suleiman ní ọ̀rọ̀ Akeredolu sọ yìí dàbí èyí tó fi ń dúnkokò mọ́ ẹkùn arewa ni"	https://www.bbc.com/yoruba/afrika-60361121
politics	Adeleke: Iléẹjọ́ dá Sẹ́nétọ̀ Adeleke sílẹ̀ lórí ẹ̀sùn màgòmágó ìdánwò tí wọn fi kàn án	Ile ẹjọ giga ijọba apapọ niluu Abuja ti dajọ pe oludije gomina fẹgbẹ oṣelu PDP nipinlẹ Oṣun, Ademola Adeleke ko jẹbi ẹsun magomago lasiko idanwo ti wọn kan an. Adajọ Inyang Ekwo to dajọ ọhun lọjọ Ẹti lo paṣẹ wi pe ki Sẹnetọ Adeleke maa lọ lalaafia. Simon Lough tii ṣe agbẹjọro awọn olupẹjọ sọ fun adajọ Ekwo l'Ọjọbọ pe awọn olupẹjọ fẹ ki ẹjọ naa wa sopin nitori bi Adeleke ko ṣe maa yọju nigba kugba ti igbẹjọ ba n lọ lọwọ. Adeleke ko tii yọju sile ẹjọ lati ọjọ kẹfa oṣu karun un ti ileẹjọ ti fun un laye lati rinrin ajo lọ si orilẹede Amẹrika fun itọju ara rẹ. Ọga ileewe girama Ojo-Aro ti Adeleke ti ṣedanwo, Sikiru Adeleke, Alhaji Aregbesola Muftau to jẹ akọwe ileewe naa ati olukọ kan nibẹ Dare Samuel Olutope, gbogbo wọn lọ nileẹjọ pe awọn o jẹbi ẹsun ti wọn fi kan awọn. Agbẹjọro Adeleke. Alex Izinyon (SAN), naa ko tako aba lati wọgile ẹjọ ti wọn pe onibara rẹ. Ohun ti agbẹjọro agba naa sọ fun adajọ ni pe ko paṣẹ idasilẹ oludije ibo gomina Oṣun, Ademola Adeleke.	https://www.bbc.com/yoruba/afrika-52852337
religion	Social media abuse: Oyedepo ní àlòjù Twitter, Facebook àti Instagram máa ń ṣàkóbá fún àyànmọ́ ẹ̀dá	"Oludari agba fasiti Covenant to wa niluu Ota, nipinlẹ Ogun, Ọmọwe David Oyedepo ti gbawọn ọdọ ni imọran lati ye wa lori ẹrọ ayelujara ni gbogbo igba. Biṣọọbu ijọ Living Faith ti ọpọ mọ si Winners Chapel sọrọ yii nibi ayẹyẹ ikẹkọọ jade fasiti Covenant ẹlẹẹkẹẹdogun rẹ lọjọ Ẹti. Oludasilẹ ijọ Winners Chapel ni aloju oju opo ayelujara maa n ṣakoba nla fawọn ọdọ. O ni lilo oju opo ayelujara lọna aitọ kii jẹ k'awọn ọdọ le kọju mọ ohun ti wọn n ṣe eyi ti yoo pada ṣakoba fún ọjọ ọla wọn. ""Wiwa loju opo ayelujara ni gbogbo igba ti gba akoko lati ronu, awọn mii le ba ọrẹ wọn sọrọ lori ayelujara lati aarọ di alẹ. Awọn onimọ kan tiẹ sọ pe isọri kan naa ni aloju oju opo ayelujara ati mimu oogun oloro, ọti ati ṣiṣe ṣina jọ wa,"" Oyedepo ṣalaye. Biṣọọbu Oyedepo ni wiwa loju opo ayelujara ni gbogbo igba ti gba aye tawọn ọdọ fi le ṣe nkan iyebiye lọwọ wọn. Pasitọ ijọ Winners sọ pe igbe aye ti ko ba ni afojusun kan gbogii ko ni ìtumọ kankan. O ni awọn ti wọn ba ni afojusun ibi ti wọn ba n lọ nikan lo le dé ebute ayọ ayanmọ wọn. Oyedepo ni asiko ti to fawọn ọdọ lati ji giri ki wọn sì ṣiṣẹ lori ọjọ."	https://www.bbc.com/yoruba/57206109
health	Postpartum vaginal steaming: Njẹ anfààní wà nínú fífi omi gbóná jó ojú ara lẹ́yìn ìbímọ?	"Lẹyin ti obinrin ba bimọ tan, ibeere nla ti ọpọ a maa beere ni pe se ile ọmọ obinrin ti iyipada ti de ba, njẹ o le sun ki pada si bo se wa tẹlẹ? Gbogbo obinrin ni eleyi maa n sẹlẹ si nitori bi eledua ti se sẹda ara wa nuu ni. Ni idahun si ibeere yi, lootọ a maa sun pada sipo. Amọ arabinrin Veronica Azeru sọ  pe o ni awọn nkan ti eeyan le se ti yoo mu ki ara obinrin paapa ile ọmọ pada si bo se wa tẹlẹ lẹyin to ba bimọ tan. 'Ojú ara méjì ni mo ní, wọ́n sì bí i mọ́ mí ni' Wo ewu tó wà nínú fífi ọ̀sẹ̀ fọ ojú ara fún ọkùnrin àti obìnrin ‘Pussypedia’ rèé, ojú òpó tó ń mú àdínkù bá ìṣòro ìmọ̀ nípa ẹ̀yà ara obìnrin Wo ohun tó yẹ kí o ṣe sí ojú abẹ́ rẹ, ''vagina'' lẹ́yìn ìbálòpọ̀ Olugbẹbi yi ni lootọ lawọn nkan maa n sẹlẹ si awọn to ba pade inira lasiko igbẹbi tori naa si lawọn fi n se itọju fun wọn eyi to yatọ. Lara nkan ti wọn maa n se fawọn obinrin to sẹsẹ bimọ tan ni pe wọn a maa ni ki wọn joko lori omi gbigbona ki wọn baa le gba ooru gnbigbona yi si abẹ wọn. Bakan naa wọn a maa ni ki wọn mu ọbẹ alata,pepper soup lawọn agbegbe kan ni Naijiria. Azeru sọ pe""Irinaj o ni oyun jẹ bẹẹ lo si maa n tẹsiwaju pẹlu itọju lẹyin ibimọ.Nkan to kan yatọ ni pe asiko ti onikaluku maa n lo yatọ si ara wọn'' Lẹyin ibimọ, ọpọ obinrin a maa ri inira. Sugbọn irora yi a maa yatọ laarin awọn to bimọ lalae se isẹ abẹ ati awọn to se isẹ abẹ. Monica Azeru to n sisẹ olugbẹbi ni Port Harcourt, sọ pe idi ree tawọn fi n seto itọju olomigbona. ''Omi to lọwọrọ yi maa n mu ki awọn nkankan to ba si sẹku  lara obinrin jade lọwọ ẹrọ''. À ń wá àwọn tó ń ní ìbálòpọ̀ pẹ̀lú ajá, ẹ kàn sí wa tí ẹ bá mọ̀ wọ́n - ọlọ́pàá Naijiria Owó ńlá ti fẹ́ ṣe mí léṣe ní London o! Ẹ wá wo bí mo ṣe ń jayé orí mi bíi skódà - Portable Ìjọba gbé ilẹ ìtura tì pa lẹ́yìn tí wọ́n gé ẹ̀yà ara obìnrin kan lọ níbẹ̀ Sultan kéde ọjọ́ Ajé gẹ̀gẹ́ bíi ọjọ́ ọdún ìtúnu àwẹ̀ ní Naijiria Ǹkan tí èmi àti Alaafin jọ ṣe sílẹ́ lórí àṣà Yorùbá kìí ṣe kèrémí - Òyìnbó òṣìṣẹ́ O ni lootọ lawọn oogun oyinbo to le se isẹ yi wa sugbọn awọn obinrin nifẹ si ilana olomi gbona yi. ''Ilana yi maa n jẹ ki ẹjẹ jade daada.A maa jẹ ki ara bọ sipo pada kiakia.'' ""Omi to lọwọrọ ati pepper soup lẹyin ibimọ maa n jẹ ki ile ọmọ sunki ti a si tun maa fọ ara abiyamọ'' Oogun lilo dara ṣa? Dokita Rosemary Ogu,onimọ itọju aboyun sọ pe o dara ki alaboyun gba imọran lọdọ awọn onimọ. O tun fero ọkan rẹ han lori bi awọn obinrin se le sesi ko kokoro aifojuri ti wọn ko ba seto itọju omi gbona daada. Ọjọgbọn Ogu ni : "" Bi wọn ba lo omi gbona lẹyin ẹbi ni nkan bi ogun si ọgbọn isẹju ko buru sugbọn ko yẹ ki omi naa gbona ju.'' Lori wiwọ ikun abiyamọ o ni''A gba awọn obinrin ni imọran ki wọn jawọ nidi fifi omi gbona wọ ikun saaju ati lẹyin ibimọ,isesi ti ko dara to ni o si yẹ ki wọn jawọ nibẹ'' Onimọ yi tun gba awọn obinrin ni imọran lati ma se maa lọ si ọdọ awọn agbẹbi abẹle nitori ofin orileede Naijiria ko faaye gba wọn. ""Nkan ti wọn n se lodi si ofin isẹ wọn si ti sokunfa iku ọpọ obinrin'' ""Wọn kii se akọsẹmọsẹ bẹẹ wọn ko gbẹkọ nipa itọju alaboyun ni pataki bi nkan ba fẹ yiwọ''"	https://www.bbc.com/yoruba/afrika-61287751
politics	Ìdí tí mo fi dákẹ́ lóríi ìdàrúdàpọ̀ inú ẹgbẹ́ òṣèlú PDP nìyìí - Saraki	"Adari ile igbimọ aṣofin àgbà tẹ́lẹ̀ rí, Sẹnetọ Bukola Saraki ti pada sọ̀rọ̀ soke lẹyin ọpọlọpọ asiko to fi jawe mẹ́nu lai da si gbogbo onírúurú ija ohun ìdàrúdàpọ̀ to n rọ lu ẹgbẹ́  Peoples Democratic Party, PDP. Saraki ṣẹ̀ṣẹ̀ de lati isimi ọlọdọọdun rẹ ni to si lọ si ìpínlẹ̀ Akwa Ibom taara lati dára pọ mọ ayẹyẹ ọdun ikarundinlọgbọn ìpínlẹ̀ náà. Saraki ni oun ti n ṣiṣẹ́ lai pariwo to si fi kun un pe àwọn àkókò kan wa to yẹ keeyan máa ṣe bẹẹ. Kii ṣe iroyin mọ pe ẹgbẹ́ òṣèlú PDP eyi ti Saraki jẹ ọkan ninu wọn ti n koju ìṣòro laarin awọn adari pàápàá eyi to gba ẹnu gbogbo eeyan kan bayii ti wọn n sọ̀rọ̀ ẹ ìyẹn ipe nihin lọhun fun ikọwe fipo silẹ alaga ẹgbẹ́ naa, Iyorchia Ayu, pàápàá to jẹ wipe Gomina Ìpínlẹ̀ Rivers, Nyesom Wike àti akẹgbẹ́ rẹ ni Oyo, Seyi Makinde n dari ipe fun ki alaga wọn fipo silẹ. Bakan naa ni igun ti Gomina Nyesom Wike ṣẹ̀ṣẹ̀ yọra kuro lara igbimọ ìpolongo fun oludije Ààrẹ, Atiku Abubakar. Bo tilẹ̀ jẹ pe oguna gbongbo ni Atiku jẹ ninu ẹgbẹ́ òṣèlú naa, o gbiyanju lati ma dára pọ mọ iha kankan yala awọn to n pe fun ikọwefipo silẹ Ayu tabi awọn ti ko pe fun un. Àmọ́ Aiku ni tìrẹ ṣaa tẹnu mọ pe ofin ẹgbẹ́ ni ki wọn tẹle. Laipẹ yii naa, Atiku sọ pe ko si ẹni to lee fi tipátipá ni ki Ayu kọ̀wé fipo silẹ. Eyi si da lori bí Wike ṣe tesiwaju ninu onírúurú ifọrọwanilẹnuwo to si n fẹ̀sùn fifun ati gbiga abẹtẹlẹ kan an to fi mọ oniruuru ẹ̀sùn míì. Ọ̀ràn akobani kọ ni Iyorchia da kii sii ṣe pe o tapa si ofin amọ awọn ti ko fẹẹ yii ni awọn mọ ohun ti awọn n ja fun. Wọn ni lori ọrọ ẹkùn ni, ti awọn si n fẹ́ ki ẹkùn Guusu di ipo to ṣe koko mu ninu idari ẹgbẹ́ náà. Ẹwẹ, ohun ti Saraki sọ loju opo ayélujára Facebook rẹ ni pé: ""... Bi mo ṣe n lọ kaakiri orileede ni ọjọ díẹ̀ sẹ́yìn, mo ni imọlara pe ọpọlọpọ eeyan lo fẹ mọ idi ti mo fi dákẹ́ lori awọn ìgbésẹ to waye ninu ẹgbẹ́ wa, PDP. Idahun mi ni pé, àwọn asiko kan wa to yẹ keeyan sọ̀rọ̀ ki wọn si gbọ́ eeyan bẹẹ si ni asiko tun wa to jẹ pe ṣíṣe iṣẹ lábẹ́lẹ̀ lo máa n so eso rere.""\nSaraki ni iru asiko bẹẹ nìyí. Pẹlu bo ṣe  loun duro gidigba sẹ́yìn Atiku, Saraki ni ""PDP àti Atiku Abubakar ṣi ni ipinu to dara ju fawọn ọmọ Naijiria ninu eto idibo ọdun 2023!""."	https://www.bbc.com/yoruba/articles/c3g1yq6dwqyo
politics	Buhari: Bí kìí bá ṣe ìpàdé ìgbìmọ̀ aláṣẹ tí à ń ṣe, ìpayà kò bá bá mi kí ìgbẹ́jọ́ tó wáyé	"Yoruba ni adiẹ a mọọ laagun, amọ iyẹ ara rẹ ni kii jẹ ka mọ, bẹẹ lọrọ ri fun aarẹ Muhammadu Buhari lori abajade igbẹjọ ibo aarẹ. Aarẹ Buhari, lasiko to n gbalejo awọn gomina to jẹ ọmọ ẹgbẹ oselu APC to wa ki nile ijọba nilu Abuja, jẹwọ pe lootọ ni ojora mu oun ko to di pe igbimọ to n gbọ awuyewuye ibo aarẹ gbe idajọ wọn kalẹ lori ẹjọ naa. Buhari ni ọpẹlọpẹ pe oun n dari ipade igbimọ alasẹ ijọba to n waye lọwọ lasiko ti awọn ọmọ igbimọ olugbẹjọ n gbe idajọ wọn kalẹ ni, iporuru ọkan ko ba ba oun. Igba akọkọ ti aarẹ Buhari yoo si se ipade pẹlu awọn ọmọ igbimọ alasẹ rẹ to sẹsẹ yan fun saa keji ni ọjọ naa, ti igbẹjọ n waye bakan naa lori boya o fidi rẹmi abi o yege ibo aarẹ to kọja. ""Akoko taa lo nibi ipade igbimọ alasẹ naa tun jẹ iye akoko ti igbimọ olugbẹjọ lo lati gbe idajọ wọn kalẹ, mo dupẹ pe eyi waye, bibẹẹkọ idaamu ọkan ko ba ba mi, mo kan n tiraka lati gbajumọ awọn iwe to wa niwaju mi ni."" Ijẹwọ Buhari yii si lo yatọ gedegede si ohun ti alaga ẹgbẹ oselu APC, Adams Oshiomole n sọ pe ẹgbẹ oselu APC ati aarẹ Buhari ko tiẹ mikan rara lori ibi ti igi igbẹjọ naa yoo wo si."	https://www.bbc.com/yoruba/afrika-49699240
religion	CAN: Ẹgbẹ́ ọmọlẹ́yìn Krístì ni ó dáa bí Amẹ́ríkà ṣé ń ṣọ́ Nàìjíríà lọ́wọ́ lẹ́sẹ̀	Ẹgbẹ ọmọlẹyin Kristi lorileede Naijiria CAN ti kan sara si orileede Amẹrika pẹlu bo ti ṣe gb'orukọ Naijiria jade lara awọn orileede to n tẹ ẹtọ ẹsin eeyan mọlẹ. Ninu atẹjade kan ti Pasitọ Adebayo Oladeji fi sita lorukọ aarẹ ẹgbẹ naa lọjọ Aiku, CAN ni wọn ti sọrọ yii. CAN ni toun ti bi ko ṣe dun mọ awọn ninu pe Naijiria n gba orukọ ti ko daa, igbesẹ yii ṣafihan pe awọn ara ita naa mọ ohun toju awọn Kristẹni n ri ni Naijiria. Ṣaaju ni Minisita feto Iroyin Naijiria Lai Mohammed ti fi atẹjade tirẹ sita to fi tako oun ti Amẹrika sọ. Lai Mohammed ni awọn oloṣelu alatako lo n gbiyanju lati sọ Naijiria lẹnu pẹlu bi wọn ti ṣe n wọ aṣọ ẹsin fun gbogbo aawọ to n ṣẹlẹ ni Naijiria. Ninu ọrọ CAN wọn tọka si bi aarẹ Buhari ti ṣe n fa ori apa kan da apa ka si paapa julọ pẹlu iyansipo awọn to n dari eto aabo Naijiria. Bakanna ni CAN sọ pe awọn Kristẹni n koju inira lọwọ awọn Boko Haram ati darandaran Fulani ni awọn ipinlẹ bii Kaduna, Benue, Plateau Adama ati Taraba. Wọn wa rọ aarẹ Buhari lati ṣe atunṣe to yẹ lati ṣe deede ati dọgba n dọgba laarin awọn eeyan Naijiria lai fi ti ẹya tabi ẹsin ṣe.	https://www.bbc.com/yoruba/afrika-50889326
sports	A kò ní fààyè gba ọtí títà àti rírà lásìkò ìdíje ife ẹ̀yẹ àgbáyé – Ijọba Qatar	Iroyin to n jade lati Qatar ti fi han pe wọnm ko ni ta ọti lasiko idije ife ẹyẹ agbaye ti yoo waye bẹrẹ lati opin ọsẹ yii. Eyii ko ṣẹyin bi ajọ to n ri si ere bọọlu, FIFA, ṣe yi ipinnu rẹ pada lori ọrọ ọti ọhun. FIFA ni wọn yoo si ta ọti lawọn agbegbe kan ninu papa iṣere lasiko idije naa, bo tilẹ jẹ pe ẹsin orilẹ-de naa ko faramọ ọti mimu. Wọn ni awọn to joko ni aye awọn alẹnulọrọ nikan ni yoo le ra ọti lasiko idije  Qatar 2022. Ọjọ isinimi, ogunjọ oṣu Kọkanla, ọdun 2022 ti a wa yii ni idije ife ẹyẹ agbaye naa yoo bẹrẹ. Budweiser, ọkan pataki lara wọn ileeṣẹ to n ṣagbatẹru idije naa jẹ ọkan lara ileeṣẹ AB InBev to n po ọti, o si ti gba aṣẹ lati ta ọti ni Qatar lasiko idije ife ẹyẹ naa. Ninu atẹjade kan, FIFA sọ pe wọn ko ni ta ọti lagbegbe papa iṣere idaraya ti wọn yoo ti maa gba bọọlu. O ni “Lẹyin ifọrọwerọ pẹlu orilẹ-ede ti idije naa yoo ti waye, a pinnu lati ta ọta lasiko ayẹyẹ awọn ololufẹ bọọlu nikan, atawọn agbegbe mii ti a ti gba aṣẹ.” “A ko ni ta ọti lawọn papa iṣere ti awọn ifẹsẹwọnsẹ naa yoo ti waye. “FIFA ati orilẹ-ede ti idije naa yoo ti waye yoo ri daju pe awọn ololufẹ bọọlu gbadun ara wọn lasiko idije naa.” “Igbesẹ yi ko ni nipa kankan lara bi wọn yoo ṣe ta ọti Bud Zero lawọn papa iṣẹre lasiko idije ife ẹyẹ naa.”	https://www.bbc.com/yoruba/articles/cl4gjx607m6o
health	Baby Placenta: Ṣé lóòtọ́ọ́ làwọn kan máa ń fi ibi ọmọ ṣe oògùn?	Yoruba ni tibi-tire la wale aye, tibi-tire la se ẹda eeyan, bi aye ire se wa, naa ni aye ibi se wa. Ni ọjọ ti obinrin ba ti kunlẹ bimọ, ti ọmọ jade eyi tii se ire, naa ni olubi ọmọ yoo jade, eyi ti wọn tun n pe ni ibi ọmọ tabi Placenta ni ede oyinbo. Ni aye atijọ, olubi ọmọ yii se pataki fun ibi ọmọ, baba to ba si gba olubi ọmọ tabi sin bo se yẹ, ni asa Yoruba mọ bii baba ọmọ. Baba ọmọ lo maa n gbe olubi ọmọ ni kere ti ọmọ ba ti bọ lara iya ọmọ tan. Olubi ọmọ tawọn kan maa n pe ni ibi ọmọ jẹ ohun to ṣe pataki laarin oriṣiiriṣii ẹya lorilẹ-ede Naijiria. Ko si ọmọ ti kii ni olubi, nitori ohun gan ni atẹle to n ba ọmọ wa sile aye. Sugbọn oniruuru ọrọ ni awọn eeyan maa n sọ nipa pataki olubi ọmọ, eyi to yẹ ki olukaluku mọ boya o tọ abi ko tọ. Dokita Joseph Akinde, to jẹ onimọ nipa itọju awọn alaboyun ṣalaye pe igbagbọ wa ninu aṣa ibilẹ lasan, ni ohun ti ọpọ eeyan maa n sọ nipa olubi ọmọ. Dokita Akinde sọ pe awọn kan tiẹ ni igbagbọ awọn eeyan kan wipe ibi ọmọ ni ohun ṣe pẹlu ayanmọ ọmọ naa laye. Akinde salaye pe ''Igbagbọ awọn eeyan ni pe ohunkohun ti ẹnikẹni ba ṣe pẹlu ibi ọmọ ni nnkan ṣe pẹlu ohun ti ọmọ naa yoo da laye. Ṣugbọn a ko le fidi eleyi mulẹ ninu iṣẹ iṣegun tabi ninu imọ ijinlẹ sayẹnsi, igbagbọ ninu aṣa lasan ni,'' Dokita Akinde ṣalaye. Amọ dokita onimọ nipa itọju obinrin naa sọ pe, dokita ti ko ri ibi ọmọ gbe fun baba ọmọ ti wọ gau. Wọn ni ọpọ awọn dokita ni wọn ti dunkoko mọ lori ibi ọmọ, koda wọn sọ pe awọn eeyan maa n gbe dokita lọ si ileẹjọ lori órọ ibi ọmọ. Amọ, Dokita Akinde ṣalaye pe aṣa lasan an ni gbogbo rẹ, ko ni ohun kan ṣe pẹlu sayẹnsi. Wo igbagbọ awọn eeyan lori olubi ọmọ, ti wọn se maa n fẹ gba a nile iwosan: Nigba to n salaye oniruuru ọna ti awọn eeyan fi ni igbagbọ ọtọọtọ si pataki ohun ti ibi ọmọ jẹ, Dokita Oyede tun sọ iriri rẹ lori bi awn obi se n lakaka lati gba ibi ọmọ kuro nile iwosan. ''Awọn eeyan kan maa n bo olubi ọmọ mọlẹ, igbagbọ wọn ni pe ibikibi ti ọmọ naa ba wa, o gbọdọ de ibi ti wọn ri ibi rẹ mọ lọjọ kan. Awọn mii tun gbagbọ pe wọn maa n fi olubi ọmọ ṣe oogun, idi niyii ti wọn maa fi n gbaa lati ile iwosan. Mo ranti ni bii ọdun diẹ sẹyin bi ẹbi obinrin kan to bimọ si ile iwosan ijọba ṣe dunkoko mọ dotika to gbẹbi fun obinrin naa nitori ko mọ ibi ti ibi ọmọ wa. Niṣe lawọn ẹbi naa lọ sọ fawọn akọroyin pe dokita naa ti ta olubi ọmọ awọn, o si ti ta ayanmọ rẹ laye,'' Dokita Akinde lo sọ bẹẹ. Alaga ẹgbẹ awọn dokita oniṣegun oyinbo nipinlẹ Cross River, Dokita Innocent Abang naa kin ọrọ Ọgbẹni Akinde lẹyin. Dokita Abang ni ọpọ lo gbagbọ pe ibi ti wọn ba ri ibi ọmọ si ni ayanmọ rẹ wa. Dokita sọ pe awọn tiẹ maa n gbin igi agbọn sori ibi ti wọn ba ri ibi ọmọ si, ''wọn gbagbọ pe bi igi naa ṣe n dagba ni ọmọ naa yoo maa dagba.''	https://www.bbc.com/yoruba/afrika-56834292
politics	Is Tinubu leaving APC?: Irọ́ ni pé Bola Tinubu fẹ́ kúrò ní ẹgbẹ́ òṣèlú APC- Agbẹnusọ Aṣíwájú	Leyin ipade ti awọn eekan ẹgbẹ All Progressives Party pe nilẹ Yoruba ni iroyin kan jade pe o ṣeeṣe ki Oloye Bola Tinubu paarọ ẹgbẹ oṣelu rẹ. Alagba Bisi Akande to dari ipade yii ni ilu Eko si ti ni ẹnu awọn ko lori pe ki ẹkun Iwọ oorun Guusu ilẹ Naijiria fa oludije ipo aarẹ silẹ. Ko sọ pato ẹni ti oludije yi yoo jẹ ṣugbọn wọn ni awọn yoo ṣi maa ṣe ipade loore koore.Fayemi ní òun ṣetán láti gbéná wojú àwọn alágbára tí kò jẹ́ kí Nàìjíríà tẹ̀síwájú Bakan naa lo ni ki awọn oludije yooku pada wa to lẹyin ẹnikẹni to ba jawe olubori nidi idibo abẹle APC.Bí Jibrin ṣe kúrò ní ẹgbẹ̀ òṣèlú APC kò níi ṣe pẹ̀lú Bola Tinubu- Agbẹnusọ ìpolongo Lori ọrọ ki awọn oludije maa ta abuku ara wọn, ipade naa sọ pe eyi ko bojumu ni paapa pe ọmọluabi lo yẹ ki awọn oludije ati alatilẹyin wọn jẹ.Ògo Naijiria yóò padà wá tí mo bá di Ààrẹ - Pasitọ Tunde Bakare Se lootọ ni Bola Tinubu n fi ẹgbẹ APC sile? Opo lo n sọrọ lori ayelujara pe lẹyin ti apero ti wọin ṣe ni ilu Eko ti faaye gba ẹnikẹni lati dije ni Tinubu ti n tun ero rẹ pa. Sugbon ọkan lara awọn alatileyin Senatọ naa to n dije dupo labẹ asia ẹgbẹ APC ti sọrọsoke pe irọ to jina si ootọ ni. Asiwaju sọ pe ẹru kò ba odo Bola Tinubu rara ninu ẹgbẹ APC Bakan naa ni Honorebu Ayo Oyalowo, ọkan pataki ninu eekan ẹgbẹ APC to tun jẹ oludije ni Ogbomoso ti ni ọrọ ko ri bẹẹ. Oyalowo sọ eyi ninu ifọrọwanilẹnuwo pẹlu ile iṣẹ iroyin amohunmaworan Arise. O ni pe Asiwaju lo ni iye nọmba akopa dẹligéèti to pọ julọ titi di oni yii. Ati pe awọn akopa naa si ti fi Baba Bordellion lọkan balẹ pe didun ni ọsan yoo so fun un ti asiko idibo lati ayn oludije ba ti ya ni Abuja.	https://www.bbc.com/yoruba/afrika-61370612
entertainment	Helen Paul: Orí ló yọ mi, mo ní ìjàmbá ọkọ̀ tó fa ìpalára fún orí àti ojú mi	Gbajugbaja apanilẹrin, Helen Paul ti salaye idi to se n lo awo lati fi bo oju rẹ lẹnu lọọlọ yii. Ninu ọrọ to kọ si oju opo Instagram rẹ lati kede iroyin naa, Helen Paul sọ pe ijamba nla kan oun ni nilu Abuja eyi to se akoba fun ẹyin oju ati ori oun. O ni lasiko ti ijamba naa waye, se ni ori oun wu debi pe oun n fi gilaasi oju bo aṣiri apa to wa nibi ẹyinju naa ni. O ni ọpọ igba ti oun ba ya aworan pẹlu awọn eniyan lasiko naa, ni oun kii yọ gilaasi naa, ti awọn kan si lero pe igberaga lo n mu ki oun ṣe bẹẹ. O ni amọ wọn ko mọ nkan ti oun n la kọja, kii si se akọ sise tabi igberaga lo sun oun de idi lilo awo oju rara. Apanilẹrin naa sọ pe ọpọ eeyan lo n fi nkan pamọ, to si jẹ pe iṣẹlẹ to ba dara nipa wọn nikan ni wọn n fihan araye lori ayelujara. Amọ sa, ọpọ awọn ololufẹ rẹ to ka ikede yii lo n ba Helen Paul se ẹfẹ pe ko sọ tootọ boya wọn gba ni ẹsẹ loju ni oju rẹ se daranjẹ to bẹẹ.	https://www.bbc.com/yoruba/awon-iroyin-miran-58868229
religion	Sheikh Nuru Khalid: Imáàmù táwọ́n aláṣẹ́ dá dúró ti ríṣẹ́ míì tó ta lẹ́nu	"Ṣẹ́ẹ mọ̀ pe Yoruba ni ""bi wọn ṣe n ṣe nilee wa, eewọ ibomii ni lo mu oriire ba Imaamu Nuru Khalid to sọrọ si aarẹ Buhari to si tori rẹ gba idaduro ni Mọṣalaṣi. Imaamu Mọṣalaṣi to wa ni agbegbe Apo Legislative Quartres ni Abuja eyi to ṣẹ gba idaduro iyẹn Sheik Nuru Khalid ti riṣẹ mii bayii. Iroyin ni awọn alaṣẹ ati oludari Mọṣalaṣi Jumaa tuntun kan ni Area 11 ni ẹyin Banki apapọ Naijiria ti ni ko bẹrẹ iṣẹ lẹsẹkẹsẹ ni Jumaa ọjọ Jimoh to n bọ, ọjọ kẹjọ oṣu Kẹrin. Ìjọba pàṣẹ fún àwọn iléeṣẹ́ ìbánisọ̀rọ̀ láti fi òfin de ìpè lórí fóònù àwọn tí kò so NIN mọ́ nọ́mbà wọn A máa ń lọ yọjú wo Yinka Quadri tó bá ń ṣe fíìmù ládùúgbò wa - Ẹ wo bí Dejo Tunfulu ṣe bẹ̀rẹ̀ iṣẹ́ Tíátà Khalid gba idaduro lẹyin to sọ ọrọ alufansa si Aarẹ Muhammadu Buhari nitori ikọlu si ọkọ oju irin to ṣlẹ lọjọ Aje to kọja ni ọna Abuja si Kaduna. Ẹwẹ, oun funrarẹ ṣapejuwe idaduro rẹ gẹgẹ bi ara ifarada to oun ni lati la kọja pe oun ni imọlara iya to n jẹ awọn araalu ati pe o sọ otitọ. Khalid fi ọrọ sita pe ""nipa ore-ọfẹ Ọlọrun, n o maa dari awọn olujọsin mi ni ọjọ Ẹti yii, nitoripe gẹgẹ bii adari ẹsin, a nilo ibi kan lati maa darapọ mọ"". Bí wọ́n ṣe yọ ìmáàmù Mọ́ṣáláṣí Apo, Sheik Nuru Sẹnetọ Saidu Dansadau to jẹ alaga igbimọ Mọṣalasi Apo, niluu Abuja ti sọ pe awọn ti da Sheik Muru Khalid duro lẹyin ti wọn ti kọkọ ni ko lọ rọọkun nile ṣaaju. Sẹnetọ Dansadau ṣalaye fun BBC pe awọn gbe igbesẹ naa lẹyin ti Imaamu ọhun kọ lati tuba lẹyin awọn ọrọ to sọ ninu waasi rẹ lọjọ Ẹti. Ninu iwe idaduro ti wọn fi ranṣẹ si Imaamu naa, wọn ni awọn ṣawari pe ko kabamọ ohun to ṣe lẹyin ti wọn ni ko lọ rọokun nile, eredi ree ti ijiya rẹ fi gbe pẹẹli si. Lẹta ọhun ka pe ""Sheik, iwọ funra rẹ mọ ohun ti ẹsin Islam sọ nipa ibọwọfun ati eto."" ""Amọ iha ti o kọ si bi a ṣe ba ọ wi lori awọn ọrọ ti o sọ fihan pe o ko kabamọ ohun ti o ṣe."" Ki ni ẹṣẹ Sheik Nuru Khalid? Ọjọ Ẹti, to jẹ ọjọ kinni, oṣu Kẹrin, ọdun 2022 yii ni Imaamu naa sọrọ nipa ikọlu ọkọ oju rin to waye ni ipinlẹ Kaduna. Ninu waasi naa lo ti  sọrọ tako ijọba apapọ lori ikuna rẹ lati bojuto eto abo to mẹhẹ ni Naijiria. Ti ẹ ko ba gbagbe, ọjọ kejidinlọgbọn, oṣu Kẹta ni awọn agbesumọmi kọlu ọkọ oju irin naa to n lọ lati ilu Abuja si Kaduna, nibi ti wọn ti pa eeyan mẹjọ, ti wọn si tun ti ji awọn mọkanlelogun mii gbe. Amọ lọjọ Aje, Imaamu naa sọ fun ileeṣẹ iroyin BBC pe oun ko kabamọ ọrọ ti oun sọ. O ni o dun oun lọpọlọpọ pe alaga igbimọ to gba iṣẹ lọwọ oun yii jẹ ọmọ bibi ipinlẹ Zamfara, nibi ti ko si abo kankan nibẹ. Sheik Muru Khalid fi kun pe Ọlọrun nikan lo maa n gbe eeyan de ipo giga ati pe oun ko ni dẹkun lati maa sọ ootọ. Ki lo ti ṣẹlẹ sẹyin? Awuyewuye ti n waye lori ayelujara lẹyin ti awọn alaṣẹ mọṣalaasi kan ni Apo, nilu Abuja da imaamu mọṣalaṣi naa duro. Ọjọ Ẹti ni iroyin sọ pe Sheikh Nuru Khalid sọ ninu waasi rẹ pe ko dara bi aarẹ Buhari ṣe kọ lati lọ si ipinlẹ Kaduna lẹyin ikọlu awọn agbesunmọmi si ọkọ reluwe. Kaakiri loju opo ayelujara ni ọrọ yi ti n mu iriwisi ọtọọtọ wa ti awọn ọmọ Naijiria si ni o ku diẹ kaato pẹlu bi wọn ṣe da imaamu yi duro. Ikọlu to mẹnu ba ninu iwaasu rẹ jẹ eleyi to n kọ awọn araalu lominu nitori iye ẹmi to ba lọ. Nilu Kaduna ni awọn agbesunmọmi ajinigbe ti da ọkọ reluwee lọna ti wn si sọ ado oloro si oju irin. Ninu ikọlu yi, o kere tan eeyan mẹjọ ni ijọba sọ pe o padanu ẹmi wọn ti awọn ọpọ si farapa. Titi di ba ṣe n sọrọ yi awọn eeyan kan wa ti wọn ko mọ ibi tawọn ajinigbe gbe wọn salọ. Gomina Kaduna ti n tori ọrọ yike gbajare to si ni awọn ologun Naijiria ko ṣe iṣẹ wọn bi iṣẹ ni lati koju awọn janduku ajinigbepawo yi. Loju opo Twitter niṣe ni awọn eeyan n da si ọrọ aṣẹ lọ rọọkun nile ti igbimọ mọṣalasi Apo gbe kalẹ fun Imam Khalid. @farooqkperogi to jẹ alatako ijọba aarẹ tun alaye ọrọ Imaamu naa sọ nibi to ti ni ko bojumu bi aarẹ ko ṣe kan si ilu Kaduna nitori nigba to nilo ibo wọn, o lọ sibẹ. Gimba Kakanda ti oun naa jẹ onwoye lori ọrọ to kan orileede Naijiria da si ọrọ yi to si ni awọn eeyan a mu bu awọn olori ẹlẹsin pe wọn gbe lẹyin ijọba ṣugbọn eeyan kan re ti o sọrọ tako ijọba Sẹnẹtọ Sheu Sani to fi igba kan ṣoju ipinlẹ Kaduna nile aṣofin agba kesi awọn igbimọ mọṣalasi Apo lati yi aṣẹ yi pada. Ninu iwasuu ọjọ Jimọ rẹ to ṣe niṣe ni Imaamu Nuru Khalid bẹnu atẹ lu ijọba Naijiria lori ailekoju ipenija aabo ati ipaniyan  to n koju Naijiria. Ninu iwaasu rẹ, o gba araalu nimọran lori awọn igbesẹ ti wọn le gbe lati fẹhonu han si aiṣedeede ijọba nipa ipeese aabo fun araalu. O gbawọn nimọran pe ti ijọba ko ba dẹwọ ipaniyan to n waye, ki araalu ma ṣe jade dibo. Ninu ifọrọwanilẹnuwo BBC pẹlu alaga igbimọ Mọṣalasi naa, ṣẹnẹtọ Saidu Muhammad Dansadau sọ pe awọn da imaamu naa duro nitori ọrọ iwaasu to le da wahala silẹ. Atẹjade ti wọn fi sita ni iwaasu Imam Khalid tako ẹsin Islaamu ti wọn si ni awọn ti yan imaamu mi ti yoo rọpo Imam Khalid"	https://www.bbc.com/yoruba/afrika-60973202
health	COVID-19: Ìjọba Nàìjíríà kéde ìlànà tuntun lórí COVID-19, Ó mú àdínkù bá ìye èèyàn tó lè wọ ṣọ́ọ̀ṣì, mọ́sáláṣí	Ijọba apapọ orilẹede Naijiria, ti kede pe ki awn ileejọsin gbogbo rii daju pe awọn ko gba ju eeyan ida aadọta iye awọn to ye ko wọ ileejọsin wọn nitori ajakalẹ̀ aarun COVID-19. Akọwe ijọba apapọ Naijiria to tun jẹ alaga igbimọ tẹẹkoto lori ajakalẹ aarun COVID-19, Boss Mustapha lo ṣe ikede naa ninu atẹjade to fi sita l'Ọjọbọ. Ijọba Naijiria rọ awọn ẹbi kọọkan lati rii daju pe wọn fi gbedeke le iye awọn eeyan to lee wa bẹ wọn wo nile lasiko pọpọṣinṣin ọdun yii ki Naijiria maa baa tun bọ si saa ọwọja kẹrin ajakalẹ arun naa lẹyin ọdun. Awọn ilana tuntun  yii n jade lasiko ti ajọ to n gbogun ti ajakalẹ arun lorilẹede Naijiria, NCDC n ke tantan pe alekun onida ẹẹdẹgbẹta ninu ọgọrun (500%) ọṣẹ ajakalẹ aarun COVID-19 ati iye awọn to n lugbadi rẹ. Igbimọ tẹẹkoto ti aarẹ gbe kalẹ naa ni orilẹede Naijiria ti ko wọ inu ọwọ kẹrin ọwọja kokoro arun COVID-19 nitori oniruuru awọn eeyan tuntun to n lugbadi aarun naa. Awọn ilana a n tẹẹle tuntun ti ijọba gbe kalẹ fawọn ọmọ Naijiria. Ninu atẹjade ti wọn fi sita naa, alaga igbimọ tẹẹkoto ti aarẹ gbe kalẹ naa ṣalaye pe:	https://www.bbc.com/yoruba/afrika-59779448
sports	Ikọ̀ Bayana Bayana ti South Africa  ló gba Ife Ẹ̀yẹ WAFCON lẹ́yìn ìgbìyànjú ìgba mẹ́rin	Ikọ agbabọọlu obinrin ti South Africa, Bayana Bayana ti gba Ife Ẹyẹ Agbaye, WAFCON fun igba akọkọ lẹyin ti wọn na ikọ agbabọọlu Morocco ninu aṣekagba idije naa. Agbabọọlu obinrin Hildah Magaia lo ṣe moriya ninu idije naa lẹyin ti o ṣiṣẹ karakara ti ikọ South Africa fi bori ninu idije naa fun igba akọkọ lẹyin igbiyanju marun un. Ni saa akọkọ ifẹṣẹwọnṣẹ ni ikọ South Africa ti fakọyọ, ti ko si si ẹnikẹni ninu ikọ meji to gba bọọlu wọ inu awọn.  Amọ Magaia ko gba fun wọn to si gba bọọlu wọ inu awọn ni  iṣeju mẹta kọja ọgọta, eleyii to mu ki wọn saaju ninu idije naa. Lẹyin iṣẹju mẹjọ lẹyin naa ni wọn fi ọba le ti o si da mẹji ti ikọ Bayana Bayana fi bori. Ami ayo keji yii lo ji awọn ikọ Morocco ti wọn si tiraka lati fi ami ayo ẹyọkan naa sinu awọn. Arabinrin Ayane lo ṣiṣẹ to bẹẹ ti wọn fi pari erebọọlu naa. Igba mẹrin ti wọn ti kuna ni lọdun 2000, 2008, 2012 ati ọdun 2018 Ninu ọrọ rẹ, Balogun ikọ Bayana Bayana, Refiloe Jane ni irẹlẹ ni aṣeyọri naa jẹ fun wọn, ti inu awọn si dun daradara. O fikun un pe niiṣe ni oun bu ṣẹkun lẹyin ifẹṣẹwọnṣẹ naa, nitori awọn ṣiṣẹ karakara lati ri pe awọn gba Ife Ẹyẹ ti ọdun yii. Bakan naa ni akọnimọọgba ikọ naa, Desire Ellis ni inu ohun dun daradara ninu aṣeyọri yii nitori pe gbogbo igbiyanju wọn ni ọdun mejilelogun ṣẹyin lati bori gẹgẹ bi agbabọọlu lo jasi pabo. Iṣẹ takuntakun ni ikọ South-Africa ṣe pẹlu bi wọn ṣe n jijakadi pẹlu Morocco to jẹ ile ni wọn wa, ti wọn si ni awọn ololufẹ wọn biba to n ke fitafita fun wọn lati bori.	https://www.bbc.com/yoruba/articles/c28gxzp70x9o
entertainment	Iyabo Oko's illness: Nítòótọ́ ni ìyá wa kò lè ṣe tíátà mọ́ ṣùgbọ́n a ń tọjú rẹ̀ pẹ̀lú ìwọ̀nba tí agbára wa ká- Ewa	"Eyi lo mu awọn ọmọ lọkan ti wọn fi ko owo ti kii ṣe kekere rara jọ lati gbee lọ si Orileede India. Erongba ọkan wa ni pe ara rẹ yoo ya tori awọn dokita ni arun rọpa rọsẹ ti oni igba diẹ ni to si lo bii ọdun kan lọhun ko to pada wale. Lati igba to ti de ni Ewa ni oun ati ẹgbọn oun naa lawọn n fi owo ranṣẹ́ sii fun itọju ara rẹ tori ko lee ṣe iṣẹ tiata ọhun mọ tori ara ko fibẹẹ ṣe daadaa. Ọmọ bibi gbajugbaja agba oṣere to wa lori akete aisan nla lọwọ, Iyabo Oko ti jade wa sọ fesi si iroyin iku ti awọn eeyan n gbe kiri nipa agba oṣerebinrin naa. 'Màmá mi, Iyabo Oko ti ní ""Left Stroke"" ní fọ́tò wọ́n ṣe rí bẹ́ yẹn o àmọ́...' Oduola Olamide to jẹ abigbẹyin Iyabo Oko ni oun deede gba ipe ni ile iwosan nibi ti oun ti n duro ti iya oun pe wọn ni o ti ku. Olamide ba bẹ̀rẹ̀ si ni ta ika aburu sẹyin pe lagbara Ọlọ̀run iya oun ko ni ku, nkankan ko si ni ṣee. O ni oun gbọ pe wọn ni ọmọ ti Iyabo Oko bi fun agba oṣerekunrin Koledowo lo gbe iroyin naa jade pe Iyabo Oko ti ku amọ Olamide ni oun yii kan naa ni ọmọ kan ṣoṣo ti Iyabo Oko bi fun Koledowo. Ati pe oun ko si gbe iroyin ibi kankan sita toripe oun loun wa lọdọ mama awọn.Báyìí ni ìrìnàjò àìsàn Iyabo Oko ṣe bẹ̀rẹ̀ láti ọdún márùn ún ṣẹ́yìn Nigba ti BBC Yoruba kan si ọkan lara awọn ọmọ Iyabo Oko to dagba, arabinrin Ewa Adegoke ni lati bii ọdun marun un to ti rẹ mama awọn naa lo ti maa n lo ogun rẹ lẹyin ti awọn gbe e lọ si ile iwosan ti dokita ni arun rọpa rọsẹ apa osi lo n daa laamu. Ọmọ bú sẹ́kún pé kí ẹnikẹ́ni má ro ikú ro ìyá òun Iyabo Oko jẹ eeyan to gbajumọ nigboro tori iṣẹ rẹ amọ ọmọ rẹ sọ fun BBC Yoruba pe nigba ti awọn ti na ọpọlọpọ owo, iya awọn to n wa ọkọ tẹlẹ wa di ẹni to n gun ọkada nigboro tawọn eeyan si n rii. O ni awọn tiraka lati kọ ile fun un n'Ibadan awọn si pada wa ọkọ mii ra fun un. Ẹwa ni bii ọjọ melo kan sẹyin ni igba mii, wọn a sọ fun awọn pe mama awọn dede ṣubu lori ọkada pe wọn tun ti gbee digba digba lọ ile iwosan. Eyi ni gbajugba ja oṣere yii n ba finra fun ọpọ ọdun ko to tun wa wọọ lara ni nkan bii ọjọ diẹ sẹyin ti aburo awọn pe awọn pe aisan tun ti kọ lu u tori naa ko le ṣe nkankan, ko si le dide mọ. Wọ́n ti wa gbee lọ si ile iwosan bayii ti awọn dokita sọ pe ai kii wa si ile iwosan dede fun ayẹwo lo da kun nkan to ṣee bayii ti rọpa rọsẹ apa osi yẹn ti wa di tootọ bayii to ti di ti eyi ti mama Iyabo Oko ko lee ṣe nkankan mọ. Gẹgẹ bi aburo mi ṣe sọ fun mi o ni ""mama ti n kọminu nipa ipo to wa lọwọlọwọ yii, ẹ mọ ẹni to ti n wa mọto kiri tẹlẹ to n gbe igbesi aye gidi to wa di pe o n gbe ọkada kiri Ibadan, awọn eeyan ma maa beere ni pe ki lo ṣẹlẹ eyi n ti wọn loju"". Lori ipo ti mama wa lọwọlọwọ yii, Ewa sọ fun BBC Yoruba pe ""mama ti ni ""Stroke"" ni ọwọ ati ẹsẹ osi bayii ti wọn ko le yi ọrun si ẹgbẹ mọ"". O ni eyi lo faa ti awọn eeyan n ri wọn ninu fọto ti wọn fi n sọ oriṣiriṣi. ""Mama o ku o, wọn ṣi wa laye daadaa. Koda wọn ṣi gbadura lana fun gbogbo awọn to n nawọn iranwọ fun wọn""."	https://www.bbc.com/yoruba/58564517
religion	Christmas Message: Wo bí o ṣe lè dáàbò bo ara rẹ lásòkò ọdún Keresimesi	"Lẹyin ti ileeṣẹ ijọba apapọ to n ri si eto abo abẹle, DSS, kede pe awọn kọlọrọsi kan n mura ati ṣakọlu sawọn agbegbe kan bi ọdun ṣe n pari lọ, ọpọ awọn awọn eeyan lo ti n woye ohun to yẹ ki wọn ṣe. Yoruba bọ wọn ni oju ni alakan fi n ṣọri, eyii lo mu BBC Yoruba kan si akọṣẹmọṣẹ kan nipa eto abo, lori awọn ohun to yẹ ki eeyan ṣe fun abo ara wọn bi ọdun ṣe n pari lọ yii. Babatunde Akande, to jẹ alaṣẹ ileeṣẹ eto abo aladani Europa Security Guard, sọ awọn ohun to yẹ ki awọn ara ilu ṣe atawọn nnkan ti ko yẹ ki wọn ṣe fun abo ara wọn. Akande kọkọ gba awọn eeyan niyanju lati maa tọju awọn ọlọde to n ṣọ ile wọn. O ni ""Ẹma fi ebi pa ọlọdẹ to n ṣọ ile yin lọdun yii o, ẹ ma sọ pe ṣebi o n gba owo oṣu."" Bakan lo kilọ pe ki awọn eeyan maṣe rinrin ajo ti ko ba ṣe pataki. O ṣalaye pe ""kii ṣe gbogbo irinajo ni eeyan n lọ lasiko yii."" ""Ẹ le fi owo ranṣẹ si ẹni to ba yẹ ki ẹ ṣabẹwo si ti abẹwo naa ko ba pọn dandan."" Bẹẹ lo ni ki awọn eeyan ṣora nipa ohun ti wọn a maa sọ ni gbangba. ""Ẹni to wa nile ọti to n dan ẹnu nipa iye owo to wa ninu apo banki rẹ kan n fi ara rẹ sinu ewu ni, nitori ko mọ irufẹ eeyan to wa layika rẹ nigab to n sọrọ."" Amoye nipa eto abo naa tun ṣalaye pe ki awọn eeyan maa gbiyanju lati maa pa iye owo to wa ninu apo ifowopamọ banki wọn rẹ lori ẹrọ alagbeka wọn. O ni ki awọn eeyan ṣora nipa iye owo ti wọn yoo maa da nibi ipade adugbo, bi wọn ṣe nawo nibi ariya ati awọn aṣọ to maa n ṣafihan bi wọn ṣe lowo si. Ni ti ori ayelujara, Akande sọ pe ""ẹ ṣọra fun irufẹ ohun ti ẹ o maa fi lede loju opo Facebook."" ""Ẹlomiran yoo maa fi gbogbo igbesi aye rẹ sori Facebook."" ""Fun apẹrẹ, awọn kan maa n fi ibi ti wọn wa ati ibi ti wọn n lọ sori Facebook, eyii ko daa to."" Ni bayii ti ọdun keresimesi ati ayẹyẹ opin ọdun ku ọjọ perete, ileeṣẹ ọlọpaa Naijiria ti kede awọn ohun mẹfa to yẹ ki awọn ara ilu ṣe lati dabo bo ara wọn lopin ọdun. Ọjọ Iṣẹgun ni ọọfisi ileeṣẹ ọlọpaa to n ri si ọrọ iroyin fi atẹjade naa lede niluu Abuja. Ninu atẹjade ọhun ni wọn ti ṣalaye awọn ohun ti awọn eeyan le ṣe fun abo ara wọn, paapaa awọn to n rinrinajo ile ọdun, ni ibudokọ, papakọ ofurufu ati ibudokọ oju irin. Wo awọn nnkan ti ọlọpaa ni ki o ṣe lasiko ti ọdun n lọ sopin yii fun abo ara rẹ: Lẹyin ti ileeṣẹ ọlọpaa fi ọrọ naa lede tan ni wọn tun fi fido yii lede pẹlu."	https://www.bbc.com/yoruba/afrika-55421138
politics	Bola Tinubu: A óò yọ àwọn ọmọ Naijiria kúrò nínú ìṣẹ́, òṣì, ìṣòró ètò aàbò àti àìmọ̀kan	"Olori ẹgbẹ Afenifere, Oloye Ayo Adebanjo ti sọ pe bi igba ti Tinubu n pe awọn ọmọ Naijiria, paapaa ẹya Yoruba ni ọ̀dẹ̀ ni ọrọ to sọ pe eto aabo Naijiria yoo dara si i ti oun ba fi di aarẹ. Adebanjo sọ ọrọ naa fun BBC Yoruba pe kii ṣe igba akọkọ re e ti ẹgbẹ oṣelu APC ti Tinubu wa ti n sọ pe awọn yoo tun eto aabo Naijiria ṣe. Ọjọru, ọjọ kọkandinlogun, oṣu yii, ni Tinubu sọ ọrọ naa gẹgẹ bi ara ipinnu to ni fun awọn ọmọ Naijiria to ba fi wọle si ipo aarẹ lọdun 2023. Ki gan an ló mú kí awuyewuye pọ̀ lórí ìkéde èròngbà Tinubu láti du ipò ààrẹ Nàìjíríà? Ṣugbọn Adebanjo sọ pe bi wọn ṣe sọ ni ṣaaju idibo to gbe wọn wọle lọdun 2015 ati 2019 niyẹn, amọ ti ko si ayipada kankan. Eyi to tumọ si pe ẹtanjẹ lasan ni. Adebanjo ni ẹgbẹ Afenifere ko ni i gba eto idibo kankan, ayaafi ti wọn ba fagile ofin ti Naijiria n lo lọwọ, ti wọn si pada si eyi ti Obafemi Awolowo, Nnamdi Azikiwe, Tafawa Balewa ati awọn baba nla Naijiria fi ọwọ si. Kini Tinubu sọ? Lara nkan ti Tinubu tun sọ pe ẹgbẹ APC yoo ṣe ni pe yoo mu awọn ọmọ Naijiri kuro ninu iṣẹ ati oṣi ti wọn ba le dibo fun awọn. Tinubu lo sọ ọrọ naa ninu fidio kan to n milẹ titi lori ayelujara, nibi to ti n ba awọn alatilẹyin rẹ kan sọrọ lori erongba ẹgbẹ naa fun awọn ọmọ Naijiria. Bola Tinubu ni pe:  ""…A oo ṣe eyii ki a ma baa yọ ẹnikẹni silẹ, eyii ko si ni nnkankan n ṣe pẹlu bi wọn ṣe toṣi to."" ""Ami ẹgbẹ wa ni igbalẹ, ami to si wa lori fila mi ni jija ajaga… A oo ja ajaga oṣi, a oo ja ajaga iṣẹ ati ajaga aimọkan."" Tinubu tẹsiwaju pe Naijiria nilo alaafia ati ọna lati fopin si bi awọn janduku ṣe n da omi alaafia Naijiria ru. Lẹyin naa lo rọ awọn alatilẹyin rẹ lati ṣe atilẹyin fun ẹgbẹ oṣelu APC nitori ẹgbẹ onitẹsiwaju ni ẹgbẹ naa jẹ, gẹgẹ bii ohun to sọ. Nnkan bii ọsẹ meji sẹyin ni Tinubu kede pe oun yoo dije du ipo Aarẹ Naijiria, ati pe oun ti fi erongba naa to Aarẹ Muhammadu Buhari leti. Ṣaaju ni iroyin ti kọkọ n lọ nigboro, ti ọpọ patako ajuwe si n kede pe Tinubu yoo dije du ipo Aarẹ, amọ ko sọ nnkankan nipa ipinnu rẹ titi di akoko to kede pe oun ti fi ọrọ naa to Aarẹ leti. Wayi o, pupọ awọn ọmọ Naijiria lo ti n fi erongba wọn lede lori erongba Tinubu lati dije du ipo Aarẹ. Bi awọn kan ṣe gbagbo pe oun ni ade Aarẹ naa tọ si nilẹ Yoruba nitori awọn iṣe ribiribi ti wọn ni o ti ṣe sẹyin. Lawọn mii n sọ pe ipo naa ko tọ si rara nitori bo ṣe dakẹ gbera lasiko ti awọn ọdaran Fulani n pa awọn ọmọ Yoruba, ati atubọtan iwọde EndSARS lọdun 2020. Ẹwẹ, awọn ẹgbẹ mii lero pe idibo kọ lo kan ninu ọrọ awọn ọmọ Yoruba lọwọ yii bi ko ṣe ki wọn pin, ki olukaluku si da ọmu iya rẹ gbe. Gbogbo ẹ gbogbo ẹ, ẹkọ yoo foju mimu han ti asiko eto idibo naa ba to lọdun 2023."	https://www.bbc.com/yoruba/60067471
religion	TB Joshua biography: Tí kìí bá ṣe rélùwéè tó bàjẹ́ lójú ọ̀nà, iṣẹ́ ológun ní kò bá ṣe	"Kii se iroyin mọ pe Wolii Temitope Balogun Joshua ti dagbere faye lẹni ọdun mejidinlọgọta. Amọ o yẹ ka mọ ohun kan tabi meji nipa oloogbe naa, tii se gbajumọ ojisẹ Ọlọrun kaakiri agbaye. Ọjọ Kejila osu Kẹfa ọdun 1963 ni wọn bi ojisẹ Ọlọrun naa nilu Arigidi Akoko nipinlẹ Ondo. Akọsilẹ ta ri ko jọ nipa igbe aye agba wolii naa lori ayelujara loju opo Wikipedia fi han pe ọpọ isẹlẹ manigbagbe lo waye lasiko to n bọ nile aye. Lara rẹ ni pe osu mẹẹdogun, eyiun ọdun kan ati osu mẹta ni wolii Joshua lo ninu iya rẹ, ki wọn to bii. Bakan naa ni ori ko ọmọ tuntun jojolo naa yọ lọwọ iku ojiji ni ọjọ keje ti wọn bi nigba ti ibugbamu kan waye ni ibudo iwakusa kan to wa lẹba ile awọn obi rẹ. Se ni ariwo bu gbamu, ti okuta si fọn kan orule ile wọn, amọ ọba oke sọ ọmọ naa, ti ko si fara pa. Nigba to n rin, TB Joshua bẹrẹ ile ẹkọ alakọbẹrẹ nile ẹkọ St Stephen Anglican nilu rẹ laarin ọdun 1971 si 1977. Nigba to wa nile iwe girama, pasitọ kekere ni wọn maa n pe Temitope nitori ifẹ to ni si bibeli amọ Joshua ko pari ile ẹkọ girama rẹ. Oniruuru isẹ ni Joshua se ko to jẹ eeyan laye, lara rẹ ni kiko igbẹ adiẹ nile ọsin adiẹ kan. Bakan naa lo tun maa n seto ile ẹkọ bibeli fun awọn ọmọde, to si tun maa n lọ sile ẹkọ bibeli lọwọ irọlẹ. Joshua gbero lati dara pọ mọ ileesẹ ologun amọ erongba rẹ yii lo ja si asan nigba ti ọkọ reluwe to wọ bajẹ lọna, lasiko to n lọ sile ẹkọ awọn ologun. Nigba to ya lo ri iran ọrun nibi to ti gba ifami ororo yan pe ko da ijọ kan silẹ, eyi to se lọgan, to si pe orukọ ijọ naa ni The Synagogue Church Of All Nations ( SCOAN). O si le ni olujọsin bii ẹgbẹrun mẹẹdogun to maa n peju sibi isin lọsọọsẹ ninu ijọ naa, ti wọn si maa n wa lati oniruuru orilẹede jakejado agbaye. Isẹ ami ati iyanu ti TB Joshua se nile aye: Oludasilẹ ijọ SCOAN naa lawọn eeyan kan ni o se ọpọ ""isẹ iyanu ojukoroju"" ko to jade laye, ti awọn alawọ dudu ati funfun si maa n ya wa sile ijọsin naa fun adura ati isẹ iyanu. Awọn ""isẹ iyanu'ni wọn lo da lori awọn ailera ti ko se wosan loju lasan, to fi mọ ọgbẹ ara, ti wọn si tun ni o wo arun asekupani HIV/AIDS lara awọn eeyan kan. Bakan naa ni iroyin tun gbalẹ lasiko kan pe Joshua maa n lo omi kan to ti ya si mimọ lati sisẹ iyanu lara awọn eeyan to ni ipenija ara bii awọn arọ, afọju, aditi fun iwosan. Awọn eeyan miran ni aabo to daju wa fun awọn, ti awọn ba ti lo 'omi iye' ọhun, ti wọn si tun fun awọn ti ko le wa sinu ile ijọsin naa mu. Koda, lọdun 2013, eeyan mẹrin ni wọn tẹ pa ninu ijọ SCOAN to wa ni Ghana nigba ti isin kan to se nibẹ mu ki ọpọlọpọ ero ya wa, ti inu ijọ naa ko si le gba wọn. Bakan naa ni ariwo gba ilẹ kan nigba ti Joshua kede pe omi iye oun le wo arun Ebola to n pa eeyan lojiji san. O wa gbe igo omi iye bii ẹgbẹrun mẹrin ati owo to to ẹgbẹrun lọna aadọta Dọla ransẹ si orilẹede Sierria Leone, ti arun Ebola ti n ba wọn finra."	https://www.bbc.com/yoruba/afrika-57373815
entertainment	Bobrisky 2021 Ramadan: Wo ìdí tí Bobrisky kò fi kópa nínú àwẹ̀ Ramadan tó ń lọ lọ́wọ́	Ko ṣeku ko ṣẹyẹ nipa aṣọ obinrin ati ọkunrin wiwọ, Okuneye Idris Olanrewaju ti ọpọ mọ si Bobrisky ti ṣalaye idi ti ko fi kopa ninu awẹ Ramadan to n lọ lọwọ. Bobrisky sọ loju opo Instagram rẹ pe nkan oṣu oun ni ko foun laye lati gba awẹ awọn musulumi to n lọ lọwọ. ''Awọn eeyan ti n bi mi leere bo ya mo n gba awẹ, ṣugbọn mo n dawọn lohun pe mo n ṣe nkan oṣu mi lọwọ. Gẹgẹ bi ẹsẹ mọ, awẹ awọn obinrin kii pe,'' Bobrisky lo sọ bẹẹ lori ẹrọ Instagram. Ẹwẹ, ero awọn eeyan ṣe ọtọtọtọ lori gudugbẹ ọrọ ti Bobrisky ja lulẹ loju opo Instagram rẹ. Iyalẹnu lọrọ yii jẹ fawọn ololufẹ Bobrisky kan ti wọn ka ọrọ to fi lede loju opo Instagram rẹ. Oloribecca ni tẹ sọ pe ọrọ ti Bobrisky sọ fẹ mu oun daku rangbọndan nigba ti awọn kan bu si ẹrin gbagada. Ogebaby ni tiẹ beere lọwọ Bobrisky pe ṣe nkan oṣu rẹ ko mu inira wa fun un. Annabelle bu si ẹrin gbagada ni tiẹ, o ni Bobrisky ko ni fi ẹrin pa oun niluu Eko.	https://www.bbc.com/yoruba/afrika-56838949
religion	Lazarus Chakwera: Ààrẹ orílẹ̀-èdè Malawi 'tó bá Ọlọ́run jiyàn'	"Yoruba bọ, wọn ni iwa kii fi oniwa silẹ, bẹẹ gan-an ni ọrọ ri fun aarẹ ti wọn ṣẹṣẹ dibo yan lorilẹ-ede Malawi, Lazarus Chakwera lasiko to ba awọn eeyan orilẹ-ede naa sọrọ nípa isọkan lẹyin ti wọn búra fun tan. Oṣu mẹtala ni orilẹ-ede naa fi pin yẹlẹ-yẹlẹ, nitori awuyewuye to waye lori esi idibo ọdun 2019, ile ẹjọ fagile esi idibo naa. O sọ pe ko dara to lati kan ni àlá lai sisẹ to tọ. O ni ""asiko ti de fun wa lati ṣe tayọ àlá wa nikan."" ""Gbogbo wa gbọdọ jí kuro loju orun, nitori pe asiko niyii lati mu ki àlá wa sẹ."" Iranṣẹ Ọlọrun ni Ọgbẹni Chakwera jẹ ni orilẹ-ede Malawi. Ọdun 2013 ni ẹni ọdun marundinlaadọrin naa di olori ẹgbẹ oṣelu Malawi Congress Party, lai ni iriri kankan nipa oṣelu. O di oloṣelu lẹyin ọdun mẹrinlelogun to ti jẹ oludari ijọ Assemblies of God. O jẹwọ pe ko rọrun fun oun nigba ti oun pinnu lati du ipo aarẹ lọdun 2014. ""Mo ni lati ba Ọlọrun jiyàn lori ọna ti mo gba pe o yatọ pupọ. Sugbọn lẹyin ọpọlọpọ ijiroro,"" Ọlọrun sọ pe: mo n sọ isẹ ìranṣẹ rẹ di gbigbooroo, ki o le ṣe olùṣọ́ àgùntàn odidi orilẹ-ede."" O tun sọ ninu ifọrọwanilẹnu kan lọdun 2017 pe, lasiko ijiroro pẹlu Ọlọrun ni oun tun ka iwe Ẹ́ksódù ninu Bibeli, nibi ti Ọlọrun ti farahan Mose, to si sọ fun un pe ko dari awọn ọmọ Ísrẹ́lì jade kuro ni Egypti. Oludamọran rẹ, Sean Kampondeni sọ fun BBC pe, eyi lo fihan pe adari le mojuto igbe aye ẹ̀mí ati ti ara, awọn eniyan rẹ. Ṣugbọn kii ṣe pe o fẹ ṣe isakoso Malawi ni ilana ẹ̀kọ́ Bibeli. ""Aarẹ gbagbọ pe isejọba orilẹ-ede jẹ nkan ti Ọlọrun lọwọ si, lati le mu ilọsiwaju ba awujọ, ati ọmọniyan. Ọgbẹni Kampondeni tun sọ pe"" O gbagbọ pe isejọba ti wo lulẹ ni Malawi, ti ko si ṣe ojuse yii, lati ọdun mẹẹdọgbọn sẹyin. O si ti yọnda ara rẹ lati ṣe ojuṣe naa."" Ọmọ oniwaasu ati ajinhinrere ni Ọgbẹni Chakwera. Baba rẹ da ọpọlọpọ sọọsi silẹ. O sọ fun akọroyin kan, Joab Chakhaza lasiko ifọrọwanilẹnu kan lọdun 2017 pé lootọ lo ni afojusun lati di dokita, nitori o gbagbọ pe oun ko nilo lati ba ipejọpọ ọpọ eniyan sọrọ nípa jíjẹ oṣiṣẹ eto ilera, nitori o jẹ ẹni to maa n tijú. O sọ pe ""oun ba Ọlọrun pade nigba to jẹ akẹ́kọ̀ọ́, mo si bẹrẹ si ni dari igbeaye si ilana iṣẹ Oluwa."" Okun ati imisi naa si lo fẹ ẹ lo fi dari orilẹ-ede bayii. Mr Kampondeni tun sọ pe aarẹ mọ pe iyatọ nla lo wa laarin jijẹ olori ẹ̀sìn àti oloṣelu. Sugbọn, o sọ pe ilana ti aarẹ yoo gbe e gba yoo yatọ, ko si ni ṣe e ni ilana bo ba o pa, bo o ba ko bu u lẹsẹ. Yoo si lo ọgbọn inu rẹ lati da isọkan pada si orilẹ-ede Malawi. Ọgbẹni Chakwera sọ fun awọn ọmọ orilẹ-ede naa lasiko to ba wọn sọrọ pe ""ko si ifoya fun awọn ti ko dibo fun"". Bi aarẹ tuntun naa ṣe fi ẹyin aarẹ to wa nipo, Peter Mutharika janlẹ, jẹ iyalẹnu. Ìdá mọkandinlaadọta ìbò lo ni. Akọroyin kan, Chakhaza, sọ fun BBC pe, isẹ nla lo wa nilẹ fun aarẹ tuntun lati ma a fi ẹ̀yà yan ẹnikẹni si ipo, gẹgẹ bi ijọba to kuro nipo to fi ẹlẹyamẹya ṣe e lai fi bò. Ojú wa lara rẹ pe ko ṣe daada ju isejọba àná lọ, awọn kan si ti n wo o boya yoo le se bẹ ẹ. Awọn alatilẹhin aarẹ gbagbọ pe o le ṣe e, ati pe yoo ṣe amulo ilana isejọba tuntun to ni ìtọ́ni Ọlọrun ninu, to si wa ni ibamu pẹlu aini awọn ọmọ orilẹ-ede Malawi. Ko si àní-àní, awọn igbesẹ to lagbara gbọdọ jẹ gbigbe, paapa nipa itankalẹ aarun coronavirus, ati ọna lati gbogun ti iwa ibajẹ, ati mimu idagbasoke ba ọrọ aje. Awọn nkan wọn yii lo si ṣe e ṣe ko sọ bi isejọba rẹ yoo ṣe jẹ itẹwọgba."	https://www.bbc.com/yoruba/afrika-53251767
sports	UFC 261: Kamaru Usman gba ife ẹ̀yẹ UFC Welterweight lẹ́yìn tó sán bàǹtẹ́ ìyà fún Jorge Masvidal	Ajẹkun iya ni Jorge Masvidal jẹ lọwọ Kamaru Usman to jẹ ọmọ Naijiria lasiko ifẹṣẹkubiojo to waye ni aarin awọn mejeeji ni Florida. Awọn mejeeji jijakadi lati figagbaga lori ẹni ti yio gba Ami Ẹyẹ UFC welterweight. Ijakadi naa to waye ni Jacksonville ni Florida ni Kamaru ti ṣe bẹbẹ laarin awọn ololufẹ rẹ to le ni ẹgbẹrun lọna marundinlogun, 15,000 to wa wo iran. Ijakadi naa waye lati fi idi rẹ mulẹ ẹni gan an to kujuwọn lati gba UFC welterweight laarin awọn mejeeji. Ni saa akọkọ idije naa, round one, awọn mejeeji lo ṣe daradara ti wọn si sa ipa wọn lati fi agba han ẹnikẹji. Amọ ni saa keji idije naa, round two, Kamaru to ti rẹkẹ Masvidal fi akọ han to si lu u ni alubami. Eleyii ti mu ki Usman lamilaaka ju ti tẹlẹ lọ, ti o si ti di igba mọkandinlogun si ẹyọkan, 19-1 ti o ti fakọyọ ninu idije ifẹṣẹkubiojo. Ninu ọrọ rẹ, Kamaru ni ohun ti sọ fun awọn eniyan pe oun ṣẹṣẹ mu ẹyẹ bọ lapo ni, nitori naa ki ẹ farabalẹ ma a wo iran oun. Bakan naa ni Kamaru  ni o da oun loju wi pe laipẹ gbogbo eniyan ni yoo ri wi pe oun lo darajulọ gẹgẹ bi afẹsẹkubiojo ni agbaye.	https://www.bbc.com/yoruba/ere-idaraya-56877487
politics	Makinde pè fún ìkọ̀wéfipòsílẹ̀ Ayu gẹ́gẹ́ bíi alága ẹgbẹ́ òṣèlú PDP kí àláfíà lè jọba	"Gomina ipinlẹ Ọyọ, Onimọẹrọ Ṣeyi Makinde ti ṣe alaye wi pe ẹgbẹ oṣelu Peoples Democratic Party, PDP gbudọ fi gbogbo awọn koko ọrọ ti wọn fi n ṣe ipolongo idibo sinu gbogbo ṣiṣe wọn bi o ba wu ẹgbẹ naa lati bori ninu eto idibio ọdun 2023.  Lasiko to n sọrọ nibi ipade apero awọn alẹnulọrọ ninu ẹgbẹ oṣelu PDP ti o waye l'Ọjọru niluu Ibadan, Makinde ni, ""bi ọmọ iya meji ba wo inu iyẹwu lọ, ti wọn si rẹrin jade, o tumọ si wi pe wọn ko ba ara wọn sọ ootọ ọrọ"". O ni awọn ipenija to n koju ẹgbẹ oṣelu naa ko kọja ohun ti awọn alakoso ẹgbẹ naa le yanju ti ohun gbogbo yoo si pada si ipo.\n\nMakinde ni awọn adari ẹgbẹ gbudọ ṣe atunto lẹyin ti alaga to n ṣe akoso lọwọ bayii ba kọ iwe fi ipo silẹ, ki awọn ọmọ ẹgbẹ ti o n bẹ ni ẹkun guusu naa le ni anfani lati ni aṣoju ninu ẹgbẹ oṣelu PDP.\n\nGomina ipinlẹ Ọyọ fi kun ọrọ rẹ wi pe iṣọkun gbudọ waye ninu ẹgbẹ oṣelu naa ki wọn to le mu ki iṣọkan waye lorilẹede Naijiria. Ninu ọrọ tiẹ, igbakeji aarẹ orilẹede Naijiria tẹlẹri ti o tun jẹ oludije si ipo aarẹ orilẹede yii ninu ẹgbẹ oṣelu PDP, Alhaji Atiku Abubakar ti daa pada fun Makinde. O  fesi wi pe ipe fun ikọwefiposilẹ alaga ẹgbẹ oṣelu naa tabi ẹnikẹni to n ṣoju ẹgbẹ naa le ṣeeṣe nipase ofin ẹgbẹ oṣelu naa, pẹlu alaye wi pe awọn igbese ti ko ni atilẹyin ofin tẹlẹri le ṣeeṣe bi ẹgbẹ naa ba tun ofin wọn kọ.  Ọpọlọpọ awọn alẹnulọrọ ninu ẹgbẹ oṣelu PDP lo pejupesẹ si gbọngan nla Theophilus Oladipo Ogunlesi ti apero naa ti waye ladojukọ UCH. Lara wọn ni oludije fun igbakeji aarẹ ninu ẹgbẹ oṣelu naa ti o tun jẹ gomina ipinlẹ Delta, Ifeanyi Okowa, gomina ipinlẹ Sokoto, Aminu Tambuwal, gomina tuntun nipinlẹ Ọṣun, Sẹnetọ Ademọla Adeleke. Awọn gomina tẹlẹri naa ko gbẹyin nibi ipejọpọ naa. Lara wọn ni gomina tẹlẹri nipinlẹ Ọṣun, Ọmọọba Oyinlọla Ọlagunsoye ti ipinlẹ Ọṣun, Ayọ Fayoṣe ti ipinlẹ Ekiti, Muazu Babangida ti ipinlẹ Niger, Oluṣegun Mimiko lati ipinlẹ Ondo. Lara awọn alejo pataki ti o darapọ mọ ipade naa ni Sẹneto Dino Melaye, Sẹneto Abiọdun Olujimi. Bakan naa ni a ri Oludije si ipo gomina ipinlẹ Eko, Olajide 'Jandor' Adediran ati Funke Akindele to n dije gẹgẹ bii igbakeji rẹ.  Oludije si ipo gomina ipinlẹ Ogun, Oladipupo Adebutu naa ko gbẹyin nibi ipejọpọ naa."	https://www.bbc.com/yoruba/articles/cjey5e898w8o
sports	Nigeria's Under-19: Ẹ wo bí Ikọ̀ Cricket Naijiria ṣé mí àgbáyé titi	Ikọ agbabọọlu ere alafigigba ta mọ si Cricket lọrilẹede Naijiria ti ni o da bi ala loju awọn pẹlu bi awọn ṣe pegede lati kopa ninu idije Ife Agbaye Cricket fun igba akọkọ. Lorileede South Africa ni idije  fawọn ọjẹwẹwẹ ti ọjọ ori wọn ko ju ọdun mọkandilogun lọ naa ti o ti gbera sọ lọjọ kọkanlelogun oṣu kini  ti n waye. Balogun Ikọ naa lasiko to n ba BBC sọrọ ni idunnu ati ayọ lọ jẹ fun awọn pe awọn ṣe aṣeyọri  latyi kopa ninu idije naa bi o tilẹ je pe awọn eniyan ko fi taratara gba ti ere idaraya ọhun. Naijiria yoo ma a koju ikọ Australia ninu ipele akọkọ fun idije agbaye naa. Peter Aho to ṣẹṣẹ pe ẹni ọdun mẹrindinlogun lo gba bọọlu wọnu awọn ti wọn fi bori ifẹsẹwọnsẹ ti wọn fi jawe olubori patapata. Awọn ọmọ ikọ Agbabọọlu Cricket Naijiria ni awọn sa ipa awọn ki awọn le jẹ iwuri  fun ikọ ojẹwẹwẹ to n bọ lọna. Wọn fi kun pe awọn ni igbagbọ pe awọn eniyan yoo bẹrẹ si ni fẹran  lati ma a wo ẹrẹ bọọlu Cricket naa  bi wọn ti ṣẹ fẹran ẹrẹ bọọlu afẹsẹgba.	https://www.bbc.com/yoruba/ere-idaraya-51198878
sports	Tokyo 2020: Wo tábìlì ìṣirò Olympic tó kọjá àtàwọn orílẹ̀èdè tó ti gba àmì ẹ̀yẹ láti ọdún 2000	Ere idaraya Olympic to waye nilu Tokyo lorilẹede Japan bẹrẹ ni ọjọ Ẹti, ọjọ Kẹtalelogun osu Keje ọdun 2021, to si pari ni ọjọ Aiku, ọjọ Kẹjọ osu kẹjọ ọdun 2021. Ọpọ orilẹede lo gba oniruuru ami ẹyẹ Wura Fadaka ati Baba ninu idije naa. Koda, orilẹede wa Naijiria gan gba ami ẹyẹ fadaka meji ati Baba kan ninu idije Olympic kan, ta si gbe ipo kẹrinlelaadọta. Awọn akojọpọ ree nipa awọn koko ohun to waye ninu idije naa, to fi mọ awọn orilẹede to gba ami ẹyẹ ati awọn oludije wọn.	https://www.bbc.com/yoruba/afrika-58187209
politics	Afe Babalola 2023 Elections: Wo ìdí tí àgbà amòfin fI ní ọ̀nà àbáyọ n kí Nàìjíríà ṣètò ìjọba fìdíhẹẹ́ àti ìwé òfin tuntun	Agbaọjẹ amofin Oloye Afe Babalola ti sọ pe ki wọn yan ijọba fidihẹ ni kete ti aarẹ Buhari ba pari saa rẹ lori oye ni dun 2023. Babalola to fidi ọrọ yi mulẹ lasiko to n ba awọn akroyin sọrọ ni Ado Ekiti lọjọ Aje ni oṣu mẹfa ni ki wọn jẹ ki ijọba fidihẹ yi lo lori oye. Ki wa lo de ti o fi mu iru aba yi wa? Babalola ni eredi aba yi ni pe iwe ofin Naijiria to wa nilẹ bayi ko wa ni ibamu pẹlu igba taa wa yi. Awọn ijọba ologun Naijiria lo ṣeto iwe ofin yi fun araalu lọdun 1999 ti awọn ijoba to tẹle si ti n wa ọna lati igba naa lati mu iyipada ba iwe ofin yi. Ninu ero Babalola ''o yẹ ki wọn so iwe ofin 1999 rọ titi ti Naijiria yoo fi ni ''iwe ofin ti araalu'' eleyi ti yoo fi igbalaye fawọn atunṣe kọọkan. Akọkọ ohun ti Babalola ni iwe ofin yi ni lati ṣayipada rẹ ni igbalaaye ki awọn aṣofin maa ṣe iṣẹ mi kun iṣẹ aṣofin wọn. Eyi tunmọ si pe ki iṣẹ yi nikan ma jẹ nkan ti wọn gbaju mọ.Ni ṣoki, o fẹ ki o jẹ iṣẹ 'part-time' fun wọn bi aṣa awọn oloyinbo. Bakan naa Afe Babalola sọ pe aar ti kii ṣe apaṣẹ waa lo y kiiwe ofin yi faaye silẹ fun. Lori aba yi, Babalola sọ pe ki wọn yan awọn aarẹ to ti jẹ kọja sẹyin to ba wa laye sinu ijọba fidihẹ yi. Bẹẹ lo nikawọn igbakeji aarẹ,awọn minisita kọọkan ati awọn aṣoju ẹgbẹ to lorukọ ni Naijiria. Ninu awọn ẹgbẹ to da laba pe ki wọn wa ninu ijọba yi ni ẹgbẹ awọn onimọ iṣegun(NMA),ẹgbẹ awọn amofin,NBA, ti tawọn osiṣe NLC, akọroyin,NUJ,ti fasiti, ASUU ati awọn ẹgbẹ ajafẹtọmọniyan. O ni wọn ko gbọdo yan aṣoju kankan labẹ asia ẹgbẹ oṣelu kankan. Babalola sọ pe o ṣeni laanu pe iwe ofin ọdun 1999 ti awọn ologun gbe le Naijiria lọwọ ko bojumu. Bakan naa lo sọ pe iwe ofin yi ti sọ iṣ oṣelu di eleyi to mu wowo wa fawn eeyan ni Naijiria. Ninu ọrọ rẹ Babalola to jẹ oludasilẹ fasiti Afẹ Babalola ni idibo kankna to ba waye labẹ ofin eleyi to wa nilẹ yi ko le so eso olori rere kankan. O da laba pe  wọn gbọdọ seto iwe ofin tuntun eleyi ti ijọba fidihẹ yoo ṣamojuto rẹ ti yoo si ṣalaye ofin to de iru amuyẹ awọn to ba f du ipo ninu eto idibo. Lakotan, Afẹ Babalola ni nikni to ba fẹ jẹ ipo aarẹ ko gbọdọ kọja ọgọta ọdun ti iru ẹni naa si gbọdọ ni iwe ẹri fasiti.	https://www.bbc.com/yoruba/afrika-61146744
politics	Bola Tinubu: APC Eko ní Tinubu ló sọ Bode George di èèyàn lágbo òsèlú àmọ́ ògo rẹ̀ ti ń lọ sílẹ̀	"Sáájú ìdìbò ọdún 2023 ní Nàíjírà àti ìpinu Asíwáju Bola Ahmed Tinubu láti di ààrẹ, oníruurú ọ̀rọ̀ ló n tàn ka lórílẹ̀-èdè Naàìjíríà. Lára rẹ̀ ni ọ̀rọ̀ ti ìgbákejì alága ẹgbẹ́ òṣèlú People's Democratic Party (PDP) tẹ́lẹ̀ rí, Olabode George sọ pé, Ahmed Tinubu ko yẹ lẹni ti ó yẹ kí ó jẹ ààrẹ lọ́dún 2023. Bode George fi kun pé, gbogbo ẹni to bá sì rò pé Tinubu ló tọ́ sí láti di ààrẹ, irú ẹni bẹ́ẹ̀ nílò àyẹ̀wò nílé ìwòsàn. Bákan náà ló sọ pé láàrín ọdún mẹ́jọ tí Tinubu fi jẹ gómínà ìpínlẹ̀ Eko gbogbo àlùmọ́nì ìpínlẹ náà lo ṣe básubàsu. Èyí lo wá mú kí àwọn ẹlẹgbẹjẹgbẹ nilẹ oruba ati èèkàn kan nínú ẹgbẹ́ òṣèlú All Progressive Congress (APC) fi n sọ òkò ọ̀rọ̀ padà sí Olabode George. Nínú ọ̀rọ̀ tirẹ̀, alága ẹgbẹ́ Yorùbá Welfare Group (YWG) Alhaji Abdulkareem Adegoke Alawuje ṣàlàyé pé, ìjà ìlàra ni Bode George ń jà àti pé ìjà ìlàra kìí tán bọ̀rọ̀. Adegoke ni, gbogbo àwọn ìpìlẹ̀ tí ó wà ní ìpínlẹ̀ Eko lónìí, Tinubu ló ṣe àgbékalẹ wọn, nítori náà, Bode George ko rì nǹkan sọ lórí pe Tinubu ṣe àlùmọ́nì ìpínlẹ̀ Eko básubàsù. ""Fún ọ̀pọ̀lọpọ̀ ọdún ni Tinubu ko fi gba owó láti ọdọ̀ ìjọba àpapọ̀ síbẹ̀ , ètò ọ̀rọ̀ ajé Eko sì n ru gọbọi síí ni"" Bola Ahmed Tinubu ni olórí tí gbogbo ọmọ ilẹ̀ káàrọ̀-òò-jííre nílò ni àsìkò yìí, kíló de ti Yorùbá náà ló tún fa ọmọ Yorùbá sẹ́yìn. Adegoke fi kún pé tí Bode George bá fẹ́ kúrò ní Nàìjíríà, kò ṣe nǹkankan fún ẹnikẹni nítorí kìí ṣe ọmọ Nàìjíríà tẹ́lẹ̀, ẹrú ló rà wọ́n wá, orúkọ ẹru tó ra àwọn baba ńla bàbá rẹ̀ lo ń jẹ George. Ó ni kìí ṣe òní ni Bode George ti máa n sọ ọ̀rọ̀ yìí, kò sì ni turu kankan lára ẹnikẹni nítorí pé, agbegbe Ìjọrá ni wọn kó awọn iran rẹ to jẹ ẹru si lásìkò owò ẹrú, ó sì wà lára àwọn ti kò mọ orísun wọn mọ́. ""Adegoke ní gẹ́gẹ́ bi ọmọ Nàìjíríà àti ọmọ Yorùbá, kò sí nǹkan tí ó le ṣẹ̀lẹ̀ ní Nàìjíríà, tí mo fi le ròó pé mọ̀ fẹ́ fi orílẹ̀-èdè mí sílẹ̀ ""Gẹ́gẹ́ bi ẹni tó mọ pé wọ́n ra àwọn bàbá àwọn wá ni, kò ni niwọ́n lára láti padà sí ọ̀dọ́ àwọn tó rà wọ́n tàbi ibi ti wọ́n ti rà wọ́n kiri."" ""Àwá sì le júwe ibi ti wọ́n ti rà wọ́n pẹ̀lú agádagodo lẹnu wọ́n"" Láti ìgbà tí Bode George tí n ṣe òṣèlú kò sí ẹni tó ri ipa ire kan ti o se nilẹ Yorùba, ní Eko tabi ni orílẹ̀-edè Nàìjíríà."" "" Ṣebí Bode George naa ti jẹ Gómìnà rí, kí lo ṣe lásìkò rẹ̀, kò sí ipa kankan ti wọ́n ni."" Nínú ọ̀rọ̀ tirẹ̀, akọ̀wé ipòlongo fún ẹgbẹ́ òṣèlú APC ní ìpínlẹ̀ Eko, Joe Igbokwe ṣàlàyé pé ìlàra ni kò jẹ́ kí Olabode George gbádun nítori pé o kàn ń ṣe inúnibini sí àṣeyọri Bola Ahmed Tinubu ni Nàìjíríà ni. Igbokwe to tẹpẹlẹ mọ pé, àṣeyọri Tinubu kò dúró ni ìpínlẹ̀ Eko nìkàn, bákan náà lo ni àwọn tó ti sọ di ènìyàn ńla láwùjọ, èyí ti òun gan jẹ́ ọ̀kan lára àwọn ti Tinubu sọ di èyàn. Igbokwe ni o ti dandan tí ènìyàn bá jẹ ìlúmọ̀ọ̀ká, ọ̀pọ̀ ni yóò ma sọ̀rọ̀ rẹ̀, 'tí ènìyàn kan ba n lọ sókè, tí ẹlòmíràn si ń lọ sílẹ̀, ẹni tó n lọ sílẹ̀ yẹn yóò maa ba ẹni tó wà lóke jẹ́ ni. ""Bẹ́ẹ̀ ni ọ̀rọ̀ Bode George ṣe rí, Bode George ti tán, ó sì ń wá ẹni kúnra nítorí ètò òṣèlú rẹ̀ ti tán."" Saaju la ti mu iroyin wa fun yin pe, agba  ọjẹ kan ninu ẹgbẹ oselu PDP, Oloye Olabode George ti sọrọ soke lori erongba asaaju ẹgbẹ oselu APC, Asiwaju Bola Tinubu lati du ipo aarẹ. George fi ero rẹ lori erongba Tinubu lati du ipo aarẹ han lasiko to n kopa lori eto ori tẹlifisan kan nileesẹ Arise TV lọjọru. Lero ti asaaju ẹgbẹ PDP naa, ara gbogbo awọn eeyan to n sugba Tinubu lati di aarẹ lọdun 2023 ni ara wọn ko ya, wọn si nilo ayẹwo ọpọlọ. Ọmọ igbimọ majẹobajẹ fẹgbẹ oselu PDP naa ni oun yoo kede pe oun kii se ọmọ Naijiria mọ, ti Tinubu ba fi di aarẹ Naijiria lọdun 2023. Bẹẹ ba gbagbe, asaaju ẹgbẹ oselu APC kan, Adeseye Ogunlewe lo ti kọkọ kede pe Tinubu ni oludije to dantọ julọ lati dari Naijiria lọdun 2023. Nigba to n fesi si ọrọ naa siwaju, George ni se ni oun bẹrẹ si ronu nigba ti oun gbọ ọrọ Ogunlewe naa nitori ọkunrin naa ti kọkọ sọrọ saaju lati tabuku Tinubu, to si wa ni akọsilẹ. ""Ki lo de tawọn eeyan kii le duro lori ọrọ ti wọn ba sọ gan? Ki lo de ti wọn n jo bi eleegun kiri laarin ọja? Ta ba se agbeyẹwo ọdun mẹjọ ti Tinubu lo bii gomina nipinlẹ Eko, bawo la ti se idajọ rẹ si? Mo setan lati ba Ogunlewe se ariyanjiyan nipa Tinubu nibi kibi, koda, ko baa jẹ ni itẹ oku ni aago mẹta oru, ọrọkọrọ lo n sọ lẹnu. Koda, maa se ohun gbogbo to ba yẹ lati kede pe n ko kii se ọmọ orilẹede yi mọ ti Tinubu ba fi di aarẹ."" Bode George, ẹni to ni ọmọ ipinlẹ Eko ni oun, oun si mọ awọn nnkan ti Tinubu se, wa fi ọwọ sọya pe ko yẹ bii aarẹ rara, ti awọn gomina miran to dari ipnilẹ Eko si kaato julọ."	https://www.bbc.com/yoruba/afrika-58183272
entertainment	Eniola Badmus: Gbajúgbajà òṣèré tíátà di aṣojú LAWMA ní ìpínlẹ̀ Eko	Gbajugbaja oṣere tiata, Eniola Badmus ti di aṣjoju ajọ LAWMA to n ri si gbigba ipinlẹ Eko mọ. Eniola fi oriṣiiriṣii fọto bi wọn ṣe sọ di aṣoju ajọ LAWMA soju opo Instagram rẹ. Gbajugbaja oṣere naa ṣalaye pe aṣọ ti oun wọ lọ si ibi ayẹyẹ  ''Headies award'' lo sun oun de bi ibi ire bayii. ''Ori ayelujara mi titi lori aṣọ ti Eniola wọ lọ si ibi ami ẹyẹ Headies Award niluu Eko, ọpọ lo sọ pe mo da bi oṣiṣẹ LAWMA pẹlu aṣọ ti mo wọ lọ si ibi ayẹyẹ naa. Mo gbagbọ pe ifẹ tawọn eeyan ni si mi lo jẹ ki wọn sọ pe mo dabi oṣiṣẹ LAWMA to n ko idọti loju titi. Ṣugbọn ọrọ ti wọn sọ ni bii oṣu meji sẹyin bayii ti ja si oriire fun mi. Nkan iwuri lo jẹ fun mi pe mo ti di aṣoju ajọ LAWMA nipinlẹ Eko. Mo ṣetan lati lo ẹbun ti Eledua fun mi lati ṣiṣẹ pọ pẹlu ajọ LAWMA,'' Eniola ṣalaye. Eniola dupẹ lọwọ ijọba ipinlẹ Eko fun anfaani ti wọn fun mi lati ṣiṣẹ pọ gbe ipinlẹ Eko ga si. O tun dupẹ lọwọ awọn ololufẹ rẹ bakan naa, o rọ wọn lati ṣiṣẹ pọ pẹlu ijọba gbe ipinlẹ Eko ga si. Eniola ti darapọ mọ Woli Arole, Bolanle Ninalowo ati Tobi Bakre gẹgẹ bi awọn oṣere to jẹ aṣoju ajọ LAWMA nipinlẹ Eko.	https://www.bbc.com/yoruba/afrika-56790824
entertainment	Testimony Jaga: Ṣé èmi ọmọ alágbàdo, ọmọ orí títì ni ẹ̀mí ń lò báyìí?	"A fẹrẹẹ ma le pe e ni olorin to ṣẹṣẹ n yọri soke mọ tori ọna ti orin rẹ gba jale jako ko ye ni mọ. A fi bii ina to n ran to si ti n sare burẹkẹ. Eyi ṣeese ko jẹ pe iru ohun ti awọn eeyan n fẹ ni awọn orin to n gbe jade. Olorin ẹmi ni awọn kan n pe e ti awọn mii si pin in si isọri olorin Fuji tabi takasufe. Jaga jẹ ọkan lara awọn to ti tan ina sinu agbo orin Kristẹni lọdun 2019 yii. Ara ọtọ ni orin rẹ to si ni imisi ninu pẹlu ọna ti o maa n gba gbe e jade. Bi ifede ti ẹmi fọ eyi to maa n waye laarin awọn Kristẹni ni orin rẹ ṣe maa n ri tabi ka tun juwe rẹ bi ẹni to n fa aaya eleyi ti awọn ijọ alaṣọ funfun maa n saba ṣe. Nigba kuugba ti Mr Jaga ba ti n ṣe eyi, o sọ fun BBC yoruba wi pe ẹmi Ọlọrun maa n sọkalẹ sara oun ti yoo si tun ba le awọn to ba wa ni ipejọpọ naa. ""Mo ṣì ń gba ìpé lórí ìjẹ́rìí àwọn èèyàn tó ń gbọ́ orin mi. Ko ye emi naa bo ṣe n ṣẹlẹ, mi ò mọ bó ṣe ń ṣe mí mọ́, agbára Ọlọ̀run yẹn pọ̀ gan lára mi"". Ọmọ ijọ nla nni, Christ Embassy nii ṣe eyi ti Pasitọ Chris Oyakhilome jẹ oludasilẹ rẹ. Ogbeni Jaga sọ pe nigbakuugba ti oun ba n kọ orin, Pasitọ Oyakhilome gan an kii le jokoo tori agbara ẹmi mimọ to n ri."	https://www.bbc.com/yoruba/afrika-50883692
religion	"""Mo sá lọ sílé ìyàgbẹ́ nígbà tí agbébọn wọlé ìjọsìn àmọ́ wọ́n pa ìyá ìyá mi"""	Ọjọ buruku esu gbomimu, ọjọ manigbagbe ti yoo si maa duro si ọpọlọ ọpọ eeyan fun aimọye ọdun ni ọjọ Aiku, ọjọ Karun osu Kẹfa ọdun 2022. Idi ni pe ọjọ yii gan ni awn agbebọn kan ya lọ sile ijọsin St Francis Catholic Church, Owalowa nilu Owo nipinlẹ Ondo, ti wọn si seku pa ọpọ eeyan, nigba ti aimọye farapa. Koda, ado iku ni wọn kọkọ yin mọ awọn olujọsin ijọ naa lasiko ti isin n lọ lọwọ, ki wn wa maa rọ ojo ọta ibọn le wọn lori. Lẹyin o rẹyin, ijọ naa fi ikede sita pe eeyan mejidinlogoji lo ba isẹlẹ naa lọ sọrun alakeji nigba ti aimọye olujsin naa si fara pa pẹlu. Lara awọn eeyan ti ẹmi rẹ bọ sinu ikọlu naa ni obinrin mama agba kan ti wn n pe ni iya alakara. “Eeyan rere ni mama agba, iku wọn dun mi gan ni” Nigba to n salaye bi iku mama naa se waye, ọkan lara ọmọ-ọmọ mama naa sọ fun BBC Yoruba pe ni kete ti iro ibọn n dun lakọ lakọ ni oun ti sa lọ sile iyagbẹ to wa lẹyin pẹpẹ ninu ijọ naa. O ni nigba ti rogbodiyan naa lọ silẹ, ti oun si jade lati wa mama agba oun, ni oun ri pe o ti dagbere faye. Ọmọde binrin yii tun salaye bi ikọlu awọn agbebọn naa se waye, oun ti oju rẹ ri lọjọ naa ati iru eeyan ti oloogbe iya rẹ jẹ. A fẹ ki ijọba se awari awn agbebọn to wa sisẹ ibi ni sọọsi Owo- -Ọmọ oloogbe Bakan naa ni awọn ọmọ mama to ku ọhun plu awn aladugbo rẹ salaye fun BBC Yoruba pe eeyan daada, to lawọ, to si nifẹ ọmọ nikeji ni iya agba naa. Awọn ọmọ oloogbe wa n ke si ijọba lati sawari awn agbebọn to da ẹmi iya awọn legbodo laipe ọjọ, ki wn le fi imu ko ata ofin. Bakan naa ni wn n rọ ijọba atawọn osisẹ eleto aabo lati dide giri si ojuse wọn nidi ipese aabo to peye fawọn ọmọ orilẹede yii, ki awn apaniyan yii yee da ẹmi wọn legbodo lọsan gangan.	https://www.bbc.com/yoruba/articles/cn35ll7ppdro
religion	Sunday Igboho: Ẹgbẹ́ CAN ké gbànjarè sí ìjọba àpapọ̀ Nàìjíríà lórí àwọn Pásítọ̀ tí o wà lọ́wọ́ ajínigbe	Ẹgbẹ ọmọlẹyin Kristi lorileede Naijiria CAN ti bẹnu atẹ lu bi ijọba Naijria ti ṣe n dunkoko mọ ajafẹtọmọniyan ilẹ Yoruba nii, Sunday Igboho. Ẹgbẹ naa sọrọ yi ninu atẹjade kan ti wọn fi sita lori bi nkan ti ṣe ri ni Naijiria. CAN sọ pe o ṣeni laanu bi awọn agbofinro ti ṣe n ṣe ikọlu sawọn to n ṣe iwọde alaafia bi Sunday Igboho to si ni bi awọn to n bọ lẹyin ba gbọ iru nkan bayi, yoo jẹ iyalẹnu nla fun wọn. Akọwe apapọ ẹgbẹ naa Daramola Bade ni isọkan Naijiria n mi jolojolo bayi pẹlu bi ijọba ṣe n fọwọ yẹpẹrẹ mu awọn ọdaran ati awọn mii to n gbẹnusọ fun wọn. Akọle atẹjade yi ni wọn pe ni 'Aarẹ Buhari gbọdọ́ doola Pasitọ Popoola DAVID  lọwọ awọn to ji gbe ko si sapa ki Naijiria ma jin si ọfin'' Ninu rẹ, CAN ni ''Araalu ko ni gbagbe ijọba yi lori aile mu ipinu rẹ to ṣe nipa kikoju ipenija aabo ṣẹ ni Naijiria'' Lati le ṣe atunṣe eyi, o ni ''Aarẹ ni lati  yi bo ṣe n ṣe ijọba pada.2023 kii ṣe ohun to pẹ lọ titi.Aarẹ gbọdọ dẹwọ bi awọn ajinigbe ṣe nn ji awọn pasitọ gbe labẹ ijọba rẹ'' CAN tẹsiwaju pe ki aarẹ paṣẹ fun awọn ọga ileeṣẹ ologun ati ọlọpaa lati ṣawari Rev David Popoola ti ijọ Calvary Baptist Church, Kurmin Mashi ni Kaduna State. Wọn ni awọn ajinigbe gbe Reverend yi lọjọ Iṣẹgun tii ṣe ọjọ Kẹfa Osu Keje 2021. Ẹgbẹ naa ni awọn rawọ ẹbẹ si ijọba lati ri pe wọn ko pa pasitọ yi bi wọn ṣe pa alaga ijọ Church of the Brethren in Nigeria(EYN) ati alaga ẹgbẹ ọmọlẹyin Kristi ni ijọba ibilẹ Michika ni Adamawa, Rev. Lawan Andimi. ''A ri ijinigbe yi gẹgẹ bi idanwo nla fawọn ọga ileeṣẹ ọmọogun Naijiria paapa ọgagun ọmọ ogun Naijria tuntun Yahaya Farouk ati ọga ọlọpaa Naijiria Usman Alkali Baba nitori gbogbo aye lo n wo bi wọn yoo ti ṣe ṣe iṣẹ wọn.'' CAN fi kun pe ti ijọba Naijiria ba le ṣa gbogbo apa lati mu olori IPOB Nnamdi Kanu,ko yẹ ko le fun wọn lati mu awọn obilẹjẹ to n da omi alaafia Naijiria ru. Wọn wa parọwa si ijọba ki wọn dide lati koju gbogbo ipenija aabo paapa tawọn ajinigbe ati janduku to fi mọ awọn ọdaran darandaran.	https://www.bbc.com/yoruba/afrika-57774671
politics	Atiku àti Davido sọ̀rọ̀ sókè nípa bí ìjọba Buhari ṣé ti àkáúntì ''cryptocurrency'' pa	Eti yin to gbọ alọ nipa ikede ijọba apapọ Naijria lati ti akaunti awọn to n ṣe karakata owo Crptocurrency yẹ ki o gbọ abọ. Idi ree ti a fi ni ka mu tọ yin wa ohun tawọn ọmọ Naijriria ti n sọ nipa ikede yi. Tolori tẹlẹmu lo ti n da si ọrọ. Ninu awọn to gbaujumọ taa le tọka si ni igbakeji aarẹ ana, Atiku Abubakar. Atiku to jẹ gbajugbaja onisowo to si ni ọpọ ileeṣẹ sọ pe nkan ti Naijria nilo lasiko yi ni pipese iṣẹ lati le jẹ ki ọrọ aje burẹkẹ si. Asiko yi kọ lo yẹ ki ijọba fofin de karakata ti yoo maa jẹ ki owo wọle si ẹka ọrọ aje wa ni ohun ti Atiku sọ. O ṣalaye pe ''o ṣeeṣe ki ijọba mojuto cryptocurrency yi ati bi owo ti se n wọle si Naijiria lai se akoba fun aabo orileede wa.Eyi ṣuwọn ju ki wọn ti i pa lọ'' O tẹsiwaju pe ''awọn ọdọ Naijiria n koju inira airiṣe nitori naa o y ki ijọba pese iṣẹ lati le jẹ ki ẹka ọrọ aje gbooro si'' Ẹwẹ awọn ọmọ Naijiria mii ti n da si ọrọ yi. Ninu wọn ni arakunrin Osasu Obayiuwana to sọ pe aini igbagbọ ninu eto ọrọ aje banki apapọ Naijiri lo mu kawọn eeyan ya sidi Cryptocurrency. Gbajugbaja olorin takasufe Naijiria Davido naa da si ọrọ yi. Loju opo rẹ ni Twitter, OBO ni oun ṣẹṣẹ n gbero lati darapọ mọ owo crypto ni ki ikede ijọba apapọ yi to jade. Ọrọ yi gẹgẹ bi o ṣe sọ fun awọn eeyan miliọnu mẹjọ to n tẹle loju opo rẹ jẹ iyalẹnu Awọn mii to tun sọrọ ati ohun ti wọn wi ree: Gbogbo ẹyin to n ṣe kata kara owo ''cryptocurrency''  ni Naijiria, ẹ jawọ nbẹ tori o lodi sofin orilẹede yii. Banki apapọ ni Naijiria CBN ti paṣẹ fun gbogbo ile ifowopamọ lorilẹede Najiria lati gbe apo ikowosi awọn eeyan to ba n ṣe kata kara owo  'cryptocurrency'' ti pa. Koda CBN paṣẹ fawṣon ile ifowopamọ lati ṣe awari gbogbo awọn onibara wọn to ni apo ikowosi fun owo ''crypo'' ki wọn si ti wọn pa lẹsẹ kẹsẹ. CBN ṣalaye ninu atẹjade kan to fi sita ti ọga ẹka to n ṣe amojuto ni banki naa, Bello Hassan buwọlu pe kilọ fawọn ile ifowopamọ ni Naijiria ewu to wa ninu kiko owo ''crypo'' si banki wọn. Banki CBN sọ ninu atẹjade ọhun pe ile ifowopamọ kankan ko gbọdọ ni ohun kohun ṣe pẹlu kata kara mọ bayii. Banki CBN sọ ninu atẹjade ọhun pe ẹnikẹni to ba tapa si ikede yii yoo foju win ofin. Ẹwẹ, ọgọọrọ ọmọ Naijiria lo ti bu ẹnu atẹ lu igbesẹ banki apapọ Najiria. Awọn ilumọọka lori ayelujara bii Shehu Sani, Reno Omokri, Ben Murray-Bruce, Omoyele Sowore, Debo Macaroni, DJ Switch ati awọn mii lo koro oju si igbesẹ ijọba.	https://www.bbc.com/yoruba/afrika-55951663
health	Marijuana Use: Àwọn onímọ̀ ìjìnlẹ̀ ṣàlàyé ewu àti ànfàní tó wà nínúi igbó mímu	"Egboogi igbo jẹ okan lara awọn egboogi ti ijọba apapọ ti gbẹsẹle ni Naijiria, ọpọ awọn ọdọ lo si ti wa ni ahamọ nitori pe wọn n mu egbogi naa. Amọ atimọle yii ko tii di ọpọ eeyan mii lọwọ lati fi egboogi naa silẹ. Lootọ ni awọn onimọ ijinlẹ sọ pe igbo ni anfanni to n ṣe fun agọ ara, amọ, egboogi naa tun ni awọn ewu kan ninu, idi rẹ ti ijọba aapọ ṣe gbẹsẹle, ti ajọ NDLEA si n fi ṣikun ofin mu awọn to n ta, tabi ti wọn n mu. Awọn onimọ ijinlẹ so pe igbo wulo lati wo awọn asisan ninu agọ ara eeyan. Onimọ ijinlẹ kan, Ọjọgbọn Makuochi Muobike sọ fun BBC pe igbo dara fun awọn to ni aisan ti wọn n pe ni ""post-traumatic stress disorder"" ati arun ""Parkinson."" Dokita miran, Udodi Okoli sọ pe igbo maa n ran awọn ti kii ri orun sun lọwọ lati sun daadaa Amọ oni dokita nikan lo yẹ ko sọ iye iwọn igbo ti eeyan le mu nitori ilera ara rẹ nigbakugba. O ni ""Bo tilẹ jẹ pe igbo ni anfaani to pọ, kii ṣe ogun to yẹ ki dokita sọ pe ki alaisan lọ lo nitori aṣilo rẹ."" Awọn ewu wọnyin ni awọn onimọ ijinlẹ ti sọ pe o wa ninu igbo amuju. Ajọ NDELA ni ajọ ti ijọba apapọ fun ni agbara lati gbogun ti igbo mimu, ati awọn egboogi oloro mii. Ijiya fun ẹnikẹni ti aje ọrọ naa ba ṣi mọ lori ni ẹwọn ti iye rẹ to ọdun mejila. Bo tilẹ pe awọn ajọ ati oloṣelu kan ti n sọ pe ki ijọba Naijiria ka ofin to fi de igbi mimu kuro nilẹ, amọ ijọba apapọ ti kọ lati ṣe bẹẹ."	https://www.bbc.com/yoruba/60428973
sports	AFCON 2019: Ṣé Super Eagles yóò rí agbábọ́ọ̀lù tí yóò mú ìyàtọ̀ wá bí Bright Omokaro ṣe ṣe ní Maroc '88?	"Orilẹ-ede Naijiria yoo koju Algeria loni ninu ifẹsẹwọnsẹ ipele to kangun si aṣekagba idije AFCON 2019 to n lọ lọwọ ni Egypt. Gẹgẹ bi a ti ṣe sọọ ṣiwaju, igba akọkọ kọ niyi ti awọn orilẹ-ede mejeeji yii yoo maa fi ori gbari ni idije naa. Gbogbo igba ti wọn ba si ti waako ni awọn ololufẹ ere bọọlu maa n ri awọn ohun manigbagbe di mu. Lara awọn ohun manigbagbe naa, eleyii to waye lasiko ti wọn pade ni ipele to kangun si aṣekagba yii kan naa ni tọdun 1988 ni a mu wa fun un yin yii. Agbabọọlu ọmọ Naijiria nigba kan ri, Bright Omokharo ti ọpọ mọ si 'Ten-Ten' ni a fẹẹ lee tọka si gẹgẹ bii agbabọọlu ilẹ yii ti egungun rẹ le julọ ninu iwe itan. Adele ọwọ ọtun ni Ọmọkharo, idije ife ẹyẹ ilẹ Afirika, Maroc 88 ni o si ti gba inagijẹ yii ninu ifẹsẹwọnsẹ laarin orilẹ-ede wa Naijiria ati orilẹ-ede Algeria. Alamojuto idije naa ti kọkọ fun agbabọọlu Naijiria, Ademọla Adeshina ni kaadi pupa to si lee jade eleyi to sọ ikọ Naijiria di agbabọọlu mẹwaa. Olukọni ikọ Super Eagles nigba naa, Manfred Hoener wa fi eeni ko eeji, lo ba ni ki Omokharo o wọle. Njẹ ẹ mọ ohun to sọ fun un ki o to wọle? ""Ṣe o mọ pe elegungun lile ni ẹ, mo fẹ ki o lo egungun yii daradara"" Ni kete ti Omokharo wọle lo ti kan agbabọọlu Algeria kan leegun ti wọn si gbe onitọhun jade wọn ko si lee rọpo rẹ mọ nitori iye irọpo to yẹ ni ṣiṣe ni ikọ Algeria ti ṣe tan nigba naa ki o to ṣẹlẹ. Eyi lo mu ki akaroyin Oloogbe Earnest Okonkwo to n ṣalaye nipa bọọlu naa lọjọ naa lọhun o pariwo o ""Omokharo ti sọ idije toni di mẹwaa-mẹwaa o (Ten-Ten )"" Ọrọ yii lo si gba oju ewe iwe iroyin gbogbo ni ọjọ keji. Orilẹ-ede Naijiria ati Algeria yoo tun maa figagbaga loni, awọn ọmọ orilẹ-ede Naijiria, paapaa julọ awọn ololufẹ ere bọọlu ni wọn ti n foju sọna lati mọ ewo ninu awọn agbabọọlu ikọ Super Eagles ti yoo mu iyatọ wa ninu ifẹsẹwọnsẹ naa. Aago mẹ́jọ alẹ oni ọjọ kẹrinla, oṣu keje ni lala o lu ti pẹpẹyẹ maa pọnmọ laarin Naijiria àti Algeria. Awọn ikọ agbabọọlu orilẹ-ede mejeeji yii jọ pegede ninu idije ẹlẹni mẹrindinlogun ti AFCON to n lọ lọwọ ni orilẹ-ede Egypt. Awọn mejeeji ni yoo jọ waako lalẹ oni ọjọ Aiku ti wọn yoo fi mọ ẹni to n lọ si ipele aṣekagba idije ifẹsẹwọnsẹ tilẹ Adulawọ fun ọdun 2019. O ti to ọdun marundinlaadọta sẹyin ti ikọ agbabọọlu mejeeji ti jọ n kọlu ara wọn ninu idije ere bọọlu alafẹsẹgba, Ṣe ti ọmọ ko ba ba itan, o yẹ ko ba arọba to jẹ baba itan koda ninu idije ere bọọlu. Ikọ agbabọọlu Super Eagles ti Naijiria ti gba ife ẹyẹ yii lẹẹmẹta sẹyin ni eyi ti wọn dẹ tun fẹ fi tọdun 2019 ṣe ikẹrin wọn. Odun 1980 ni wọn kọkọ gba alakọkọ nigba ti awọn ati Algeria jọ na an tan bi owo. Ikọ agbabọọlu Desert Foxes ti Algeria naa ni awọn ko ni gba a laabọ lalẹ oni fun Super Eagles rara. Awọn naa fẹ gbe ife ẹyẹ AFCON 2019 lọ lẹẹkeji. Eẹkan ṣoṣo ti Algeria tii gba ife ẹyẹ yii ri ni ti idije ọdun 1990 ti wọn ti na Naijiria ni orilẹ-ede wọn. Idije to pa awọn mejeeji pọ laipẹ yii ni nigba ti Naijiria koju Algeria ninu idije kikopa ninu ife ẹyẹ agbaye Russia 2018 to kọja. Lọdun 2017 ni Naijiria na Algeria pẹlu ami ayo mẹta si ookan ni papa iṣerẹ Uyo ni ipinlẹ Akwa Ibom ni Naijiria. Wọn dẹ jọ gba ọmi ookan si ookan ni Constantine ki FIFA to fun Algeria. Igba mẹjọ ọtọọtọ ni Naijiria ti fagba han Algeria ninu idije sẹyin nigba ti wọn ti jọ gba ọmi ni ẹẹmarun un. Algeria naa ti ṣokọ fun Naijiria lẹẹmeje ninu ifẹsẹwọnsẹ wọn latẹyin wa. 10.03.1982 (Ipele ẹlẹgbẹjẹgbẹ) Benghazi Algeria 2-1 Nigeria 11.03.1984 (Ipele ẹlẹgbẹjẹgbẹ) Bouake Algeria 0-0 Nigeria 23.03.1988 (Semi - final) Rabat Nigeria 1-1 (9-8 kọju si goli ko o gbaa sile) Algeria 02.03.1990 Ipele ẹlẹgbẹjẹgbẹ) Algiers Algeria 5-1 Nigeria 16.03.1990 (Aṣekagba) Algiers Algeria 1-0 Nigeria 21.01.2002 Ipele ẹlẹgbẹjẹgbẹ) Bamako Nigeria 1-0 Algeria 30.01.2010 (ipo kẹta) Benguela Nigeria 1-0 Algeria Algeria ni ko jẹ ki Naijiria pegede lati lọ fun idije ifẹ ẹyẹ agbaye lọdun 1982 nigba ti wọn na Super Eagles mọle. Bakan naa ni wọn tun na Super Eagles ni ami ayo meji si ookan ninu idije ẹlẹgbẹjẹgbẹ ti AFCON lọdun 1982. Ọmi ayo ni wọn jọ gba lọdun 1984 ati 1988 nigba ti wọn jọ pade ki Naijiria to bori pẹlu goolu kọju si goli koo gba a si awọn. Ninu idije AFCON tọdun 1990 ti Algeria gbalejo rẹ, ami ayo marun un si ookan ni wọn fi ṣina fun Naijiria ki wọn to gba ife lọ nigbẹyin. Naijiria naa dena kikopa Algeria ninu idije 1988 tawọn ọkunrin nigba ti wọn bo idi Algeria pẹlu ami ayo meji sodo ni papa iṣere Enugu. Naijiria ni ko jẹ ki Algeria le kopa ninu idije ife ẹyẹ agbaye nigba ti wọn ṣina fun kọlọkọlọ Algeria pẹlu ami ayo mẹrin si ookan ni papa iṣere ipinlẹ Eko. Bakan naa ni wọn tun na Algeria pẹlu ami ayo ẹyọ kan si odo nigba ti wọn pade ni idije AFCON 2002 ti Mali gbalejo ẹ. Eyẹ idi Super Eagles fi Algeria gba ipo kẹta ninu idije AFCON ti orilẹ-ede Angola gbalejo ẹ lọdun kẹjọ to tẹlẹ ikọlu wọn miran. Kini igbagbọ awọn eniyan fun Super Eagles Naijiria? Ọpọ gba pe o yẹ ki Naijiria le ṣina fun Algeria ninu idije ti alẹ oni nitori pe wọn ti ri asiko isinmi to pọ diẹ. Ati pe idije ti Algeria gba kẹyin gbo wọn pupọ nitori wọn gba bọọlu pẹlu afikun asiko ki wọn to gba kọju si goli koo gba a si àwọn lọjọbọ to kọja. Yatọ si eyi, igbagbọ wa pe o yẹ ki Super Eagles tun na Algeria gẹgẹ bi wọn ṣe ṣe ninu idije kikopa fun ife ẹyẹ agbaye tọdun 2018 to kọja. Algeria pada ri maaki mẹta gba nitori Naijiria lo agbabọọlu ti wọn ti ni ko lọ rọọkun nile tẹlẹ. Sibẹ awọn ololufẹ Super Eagles ni ki wọn ṣora fún Adam Ounas ati Mahrez ti wọn jẹ agba ọjẹ agbabọọlu fun Algeria."	https://www.bbc.com/yoruba/ere-idaraya-48979400
entertainment	Baba Ijesha: Agbẹjọ́rò ní àwọn kan ló dúró pé ojú ló fi ri béélì, ètè rẹ̀ kò ní bà á	"Ariwo ""nibo ni Baba Ijẹṣa wa? Nibo ni Baba Ijẹṣa wa?"" ni ibeere ti ọpọ n beere lori ayelujara bayii. Ibeere naa gbalẹ kan lẹyin wakati mejidinlaadọta ti adajọ ile ẹjọ Majisireeti agba kan nipinlẹ Eko, fun gbajumọ oṣere tiata Yoruba, Olanrewaju Omiyinka ti ọpọ mọ si Baba Ijẹṣa ni anfani beeli, Ibeere si idahun yii ni pe, titi di asiko ti a fi n ko iroyin yii jọ, ahamọ ọlọpaa, ni ẹka ọtẹlẹmuyẹ to wa ni Panti nilu Eko ni Baba Ijesha ṣi wa o. Ki wa lo sokunfa bi ọrọ yii se ri, ki lo n da Baba Ijesha duro lati lọ sile lẹyin ọjọ meji to gba beeli? Nigba to n wa idahun si awọn ibeere yii, ti BBC News Yoruba takoto rẹ si, ọkan lara awọn agbẹjọro Baba Ijesha, Amofin Adeshina Ogunlana ṣalaye wi pe, wọn ko tii ri ọrọ beeli rẹ yanju ṣugbọn o ṣeeṣe ki ọsan ko so didun laipẹ. ""Ni bi mo ṣe mọ ati bi mo ṣe wa yii, O (iyẹn Baba Ijesha) ṣi wa nibẹ (Panti)"" Nigba ti a beere nipa igba ti o ṣeeṣe ki nnkan bọ soju ọwọ fun agba apanilẹrin naa, Amofin Ogunṣina ni oun a fẹ ki a ṣi ni suuru di irọlẹ Ọjọru lati mọ bi nnkan yoo ṣe lọ si fun. Bakan naa ni agbẹjọro naa ko ṣalaye nipa ilana gbigba beeli afurasi naa to takoko, ti wọn ko tii ri ọna se amusẹ rẹ fun gbigba beeli afurasi naa. Amofin Adeshina Ogunṣina wa kọminu lori ilana eto idajọ ati ofin lorilẹede Naijiria. O ni o ṣeni laanu pe, bi ofin to tọ ṣe wa to lorilẹede Naijiria, awọn to wa ni idi aro ifidimulẹ ofin wọnyi ni ka bẹ, lati ṣe ohun to tọ nigba gbogbo. Amofin ni ohun to ku diẹ kaa to ni pe adajọ ni lati dide lọ si ahamọ ọlọpaa ni Panti, lati rii daju pe idajọ ododo wọle tọ Baba Ijẹṣa lọ amọ sibẹsibẹ, o ni awọn kan ṣi duro ni iduro pe 'oju lo fi ri beeli naa, ete rẹ ko ni kan an"""	https://www.bbc.com/yoruba/afrika-57169164
sports	Umai Emery: Villarael yan akọ́nimọ̀ọ́gbá Arsenal tẹ́lẹ̀, Emery gẹ́gẹ́ bí akọ́nimọ̀ọ́gbá rẹ̀ tuntun	Unai Emery, akọnimọọgba ẹgbẹ agbabọọlu Arsenal tẹlẹ ni wọn ti yan gẹgẹ bi akọnimọọgba Villareal fun ọdun mẹta. Emery n gba iṣẹ lọwọ Javi Calleja to fi ẹgbẹ agbabọọlu naa silẹ pẹlupẹlu bi wọn ṣe ṣe ipo karun un lori atẹ liigi Spanish Liga, to si fihan pe wọn yoo lanfani lati kopa ninu idije Liigi Europa ni saa to n bọ. Ṣẹ ẹkọ ẹlẹkọ kuku ni ẹgba ẹlẹgba ni Yoruba maa n wi Ni oṣu kọkanla ọdun 2019 ni awọn alaṣẹ Arsenal gba iṣẹ lọwọ rẹ lẹyin to lo ọdun kan abọ gẹgẹ bii akọnimọọgba nibẹ. Ki o to lọ si Arsenal, Unai Emery ti kọkọ ṣakoso ikọ Sevilla ati Valencia lorilẹede Spain. Bakan naa lo tun ṣakoso ẹgbẹ agbabọọlu Paris Saint Germain lorilẹede France. Emery gba iṣẹ lọwọ Arsene Wenger loṣu karun un ọdun 2018 lẹyin to gba ife ẹyẹ Europa mẹta tẹlera pẹlu Sevilla ati ife ẹyẹ liigi ilẹ France pẹlu PSG.	https://www.bbc.com/yoruba/afrika-53524427
health	Gastroenteritis Outbreak: Kí ló dé tí ìgbẹ́ gbùùrù àti inú ríru fi ń dá ọlọ́kadà àti 'mai-bola' láàmú ní Ogun?	Ijọba ipinlẹ Ogun ti kede  ajakalẹ kokoro aifojuri kan to n daamu awọn ọlọkada ati awọn to n ṣalẹ ni ipinlẹ naa. Niṣe ni aisan yi to maa n farahan nipa igbẹ gbuuru ati inu rirun gbode lagbegbe Magboro, Ofada ni ijọba ibilẹ Obafemi Owode. Ileeṣẹ ilera fidi ọrọ yi mulẹ ninu atẹjade kan ti Kọmisana feto ilera Tomi Coker fi sita . Wọn sọ pe awọn to ko aisan yi a maa saba ya igbe gbuuru, inu a maa run wọn, koda ẹlomii a maa bi pẹlu. Tomi Coker ṣalaye pe ẹni tawọn fura si pe o ko aisan yi wọle ṣẹṣẹ dari pada si ipinlẹ naa. Kọmiṣana yi ṣalaye pe ile igbọnsẹ lawọn to n ko aisan yi ti n saba lugbadi rẹ ati pe awọn ọlọkada ati awọn to n ṣa ilẹ lo pọ ninu awọn to lugbadi rẹ. Ile igbọnsẹ ti wọn lawọn fura si pe itankalẹ aisan yi ti bẹrẹ ti wa ni titi pa gẹgẹ bi Kọmisana ṣe ṣalaye. Lọwọlọwọ o ni awọn to lugbadi aisan naa n gba itọju nile iwosan lati le dẹkun itankalẹ aisan yi. O ni awọn ko ti le ṣe ayẹwo omi ara itọ tabi igbẹ awọn to ko aarun naa nitori awọn ko ni eeyan kankan to n koju aisan yi lọwọ bayi. Ẹwẹ Kọmisana naa sọ pe awọn ile iwosan gbarọgudu kan ti da kun itankalẹ aisan yi nipa bi wọn ṣe n ṣe itọju awọn eeyan. O ni ijọba ti ṣe idasilẹ awọn aaye itọju si ile iwosan to wa ni  Magboro-Akeran tawọn si ti pese ohun eelo itọju sibẹ. Awọn onimọ sọ pe iru aarun yi a maa tan ka nipa omi tabi ounjẹ to ba ni kokoro aifoujri gastroentritis ninu. O lewu fawọn agbalagba to ba ni ipenija lara ati awọn ọmọ ikoko.	https://www.bbc.com/yoruba/afrika-58473425
politics	Yakubu Dogara: Gómìnà Bauchi da ₦4bn owóyàá ìlú sápò iléeṣẹ́ àdáni kan	"Olori tẹlẹ fun ile asoju-sofin, Yakubu Dogarati kede fun araye pe, ọna aibofin mu ti ijọba ipinlẹ Bauchi n gba gbe isẹ agbase jade, jẹ ọkan lara ohun to mu oun kuro ninu ẹgbẹ oselu PDP. Dogara sisọ loju ọrọ yii lasiko to n ba BBC sọrọ lati ipasẹ amugbalẹgbẹ rẹ feto iroyin, Turaki Hassan. Bakan naa lo tun n kọminu lori aisan owo osu osisẹ lasiko ati bi gomina Bala Muhammed se kuna lati seto idibo ijọba ibilẹ laarin osu mẹfa akọkọ to gori oye, gẹgẹ bo ti seleri. ""Ijọba ya biliọnu mẹrin naira, ti wọn si ba owo naa ninu apo asunwọn banki fun ileesẹ adani kan, bi o tilẹ jẹ pe orukọ ijọba ipinlẹ Bauch ni wsn fi ya owo naa. Bakan naa ni wọn tun n gbe isẹ agbase sita lai bikita, lai naani owo ilọpo meji ti wọn n na lori rẹ lai tẹle abala ofin to yẹ."" Dogara fikun pe, ọkan lara isoro ti oun ri pẹlu awọn asaaju ẹgbẹ oselu PDP ati ijọba ipinlẹ Bauchi ni bi gomina ko se bọwọ fun agba atawọn ọba alaye, lodi si ileri rẹ. Gbogbo awọn isẹlẹ yii si ni olori ana nile asoju-sofin fi ni o mu ki oun ko aasa oun kuro ninu ẹgbẹ oselu PDP lọ si APC. Amọ sa, Dogara ti wa sẹ lori ahesọ ọrọ kan to n ja ranin-ranin nilẹ pe, oun fẹ du ipo gomina ipinlẹ Bauchi tabi pada sile asoju-sofin, lo mu ki oun pada sinu ẹgbẹ oselu APC. Yakubu Dogara padà sí APC, Buhari kí i kú àbọ̀ ní Aso Rock Gẹgẹ bi a ṣe gbọ ọ, adari ile igbimọ aṣoju ṣofin tẹlẹ, Yakubu Dogara ti pada si ẹgbẹ oṣelu All Peogresives Congress, APC. Alaga egbe naa, Mai Mala Buni lo fi lede lẹyin ti ohun ati Dogara kọwọ rin lọ si ile Aarẹ ni Aso Rock ni Abuja. Ẹgbẹ oṣelu APC ni Yakubu Dogara kọkọ wa ko to ṣi lọ si ẹgbẹ oṣelu PDP lasiko ti oun ati aarẹ ile igbimọ aṣofin tẹlẹ, Bukola Saraki jẹ adari awọn aṣofin. Dogara ni adari ile igbimọ aṣoju-ṣofin nigba naa. Ẹwẹ, Dogara ti ni oun yoo ba awọn oniroyin sọrọ laipẹ ọjọ."	https://www.bbc.com/yoruba/afrika-53533107
religion	Guru Maharaji: Oluwo, kò sọ òótọ́ rí, jìbìtì ló fi ń lògbà	"Asaaju ẹsin One Love Family, Sat Guru Maharaji ti ransẹ ikilọ si Oluwo tilu Iwo, Ọba Abdulrasheed Adewale Akanbi, Telu Kinni. Guru Maharaji, lasiko to n bawọn akọroyin sọrọ nibudo rẹ to wa nilu Ibadan, fi oju abuku wo awọn igbesẹ ti Oluwo n gbe eyi to ni o fi n tapa si ilẹ Yoruba. Lara awọn igbesẹ bẹẹ, gẹgẹ bi Guru Maharaji ti wi ni fifi ara rẹ pe Emir, sisọ awọn ede alufansa si iran Yoruba, bo se fẹ iyawo lapa oke ọya ati titabuku asa Yorua lapapọ. Ṣé lóòtọ́ ni pé mo leè jẹ́ ''virgin"" kí ẹ̀jẹ̀ má sì yọ lálẹ́ ọjọ́ ìgbéyàwó? - Ìwádìí fìhàn Wo bí o ṣe lè so fóònù rẹ pọ̀ mọ́ àwọn ǹkan tí ọmọ rẹ ń wò lórí fóònù rẹ̀ Asaaju ijọ One Love Family naa ni ko sẹni to le tapa si ilẹ Yoruba to le mu jẹ, nitori ọjọ ẹsan n bọ. A fẹ ki Oluwo ranti pe baba kan lo bi awọn, ẹni ti ko de ipo tawọn de loni yii. Nitori naa, a fẹ ki wọn ye fi orisirisi abuku lọ wa, mo gbọ nigba kan ti wọn ni awọn fẹ joye Emir nitori ifẹ ti n bẹ laarin awọn ati Arewa. Irọ ni, jibiti ni wọn fi n rin, wọn ko sọ otitọ ri, baba wa naa ni wọn amọ wọn fẹ fi eru gba ibukun ni wọn tun se gba ibi ẹsin wọle. O wa yẹ ki Oluwo maa ranti pe ewe n bẹ o, ẹ sọ fun wọn ki wọn tete yipada nitori asa ati ise Yoruba lo wa nipo kinni jake jado agbaye. Ẹni to ba ni ko rii bẹẹ, ko wa sọ jade, ko wa koju mi."" Bakan naa ni Guru Maharaji fikun pe ohun to n ba ni ninujẹ, ti ko si bojumu ni awọn iwa Oluwo naa. O wa fikun pe ẹnikan kii tapa si ẹya Yoruba, ẹni to ba tapa si Yoruba, Iya yoo jẹ. Nigba to n sọrọ lori bi Oluwo se lọ mu iyawo wa nilẹ Hausa, Guru Maraji ni ti eeyan ba pẹ lori imi, esinkesin yoo bo. O ni Naijiria ti goke agba, ọlaju si ti de amọ ohun to se pataki fun Oluwo ni pe ko ma gbagbe asa. ""O seese ki Oluwo mọ ohun to ri lara obinrin yẹ, emi o gbọ iru rẹ ri, kii si se Kabiyesi wa lo yẹ ko se bẹẹ́."""	https://www.bbc.com/yoruba/61167221
politics	Fasoranti: Ẹ̀mí àwọ̀n darandaran Fulani kò dè mọ́ ní Gúsù Nàìjíríà, kí wọ́n padà sókè ọya ní kíákíá	Hmmm... a ma n pe ọrọ yii lowe o ma n laro ninu. Lori ọrọ ipenija aabo to n ranju mọọ mọ Naijiria yii ni ẹgbẹ awọn agba loke ọya Naijiria, Northern Elders Forum (NEF) ati agbarijọpọ awọn ẹgbẹ kan nibẹ ti ni kawọn darandaran fulani o ṣẹri wale si apa oke ọya. Wọn ni oke ọya ni awọn ti lee fi ọwọ sọya lori ẹmi wọn ati maluu wọn. Ẹgbẹ awọn agba apa oke Ọya orilẹ-ede Naijiria naa ni ilu ogun tawọn kan n lu lapa guusu ilẹ yii lori wọn n kọ awọn lominu. Bi ẹ ko ba gbagbe, laipẹ yii ni awọn agbebọn kan ti ọpọ furasi gẹgẹ bi awọn darandaran Fulani pa arabinrin Funkẹ Olakunrin. Eni to jẹ ọmọ ọkan lara awọn agba to lorukọ nilẹ Yoruba, Rueben Faṣọranti. Eyi si ti fa ọpọ ipe da ina ogun, da ina ọtẹ lataọdọ awọn eekan kan ni ilẹ Yoruba lori lemọlemọ iṣẹlẹ ijinigbe ati igbenipa to n waye lapa iwọ oorun guusu orilẹ-ede Naijiria. Ninu ọrọ ti wọn ba awọn oniroyin sọ, Ọjọgbọn Ango Abdullahi to jẹ alaga ẹgbẹ agba oke ọya Naijiria ni nibi ti ọrọ de duro bayii, ko daju pe ẹmi awọn darandaran Fulani de mọ ni apa guusu orilẹ-ede Naijiria ti wọn wa. O ni lootọ ni iṣọkan Naijiria jẹ awọn logun ṣugbọn ko de ibi ati fi ẹmi ẹya kan ra a pada. O wa pe fun idasilẹ igbimọ oluwadi kan ti yoo ṣe ọfin toto ọwọja wahala awọn darandaran ati agbẹ olohun ọgbin ki wọn le e san owo ofo to ṣẹ koowa fun un.	https://www.bbc.com/yoruba/afrika-49013633
sports	Brentford vs Arsenal highlights: Fòní kú fọ̀la dìde Arsenal dojuú ṣú Ààrẹ Rwanda, ó ní kí wọ́n wá nǹkan ṣe	Ifidirẹmi ẹgbẹ agbabọọlu Arsenal to ti wa fẹ di lemọ-lemọ yi ti n mu iriwisi ọtọọtọ wa. Nibi ti ọrọ yi de duro bayii, awọn ọmọ ẹgbẹ naa loriṣiriṣi lo ti n fi ibinu han si bi wọn ti ṣe n foju ẹgbẹ wọn gbole ni gbogbo igba. Ọrọ taa n wi yi  ta ba ara ile o ta ba ra oko. Koda o fọwọ kan aarẹ orileede Rwanda, Paul Kagame lẹmi debi pe o fi aidunnu rẹ han si bi ẹgbẹ naa ṣe fidi rẹmi lọjọ kini saa bọọlu tuntun Premiership ilẹ Gẹẹsi. Kagame jẹ alatilẹyin ẹgbẹ agbabọọlu Arsenal ti orileede rẹ naa si n ṣagbatẹru ẹgbẹ naa. Ẹgbẹ agbabọọlu Brentford to ṣeṣe n darapọ mọ liigi Premiership lẹyin ọdun mẹrinlelaadọrin lo da bantẹ iya goolu meji si odo fun Arsenal. Lati igba ti Arsenal ati Rwanda ti jọ dowo pọ, ibaṣepọ naa ko ti ṣebi ẹni so eso rere lori papa. Lọdun 2018 ni Rwanda ṣagbatẹru Arsena pẹlu owo to wọ miliọnu mejilelogoji dọla ti wọn si kọ ''Visit Rwanda'' si ara jẹsi Arsenal. Lẹyin ifẹsẹwọnsẹ to waye lọjọ Ẹti, Kagame kọ soju opo Twitter rẹ pe awọn ko le faramọ aimọṣe ẹgbẹ yi. O ni ẹgbẹ agbabọọlu ni lati mu ọkan pe awọn yoo maa bori ni gbogbo igba ni. Aarẹ Kagame ni o yẹ ki wọn ṣe agbekalẹ ilana ti yoo so eso ati pe ko tọ ki awọn alatilẹyin ẹgbẹ maa fara da aṣiṣe ni gbogbo igba.	https://www.bbc.com/yoruba/ere-idaraya-58215949
entertainment	Kenyan Dance Party: Òde ijó yìí kò sí fáwọn abo tó ń fẹ́ ara wọn pẹ̀lú	"Ti a ba n se ayẹyẹ, tọkunrin tobinrin lo maa n peju pesẹ lati fi ara kinra, eyi ti yoo mu ki ayẹyẹ naa dun, ko si larinrin. Sugbọn iyalẹnu gbaa lo jẹ lati ri pe ode ijo kan lee wa, ti yoo wa fun kikida awọn obinrin nikan, ti wọn yoo si le awọn akọ sẹyin. Gẹgẹ bi BBC se se awari rẹ, ilu Nairobi lorilẹede Kenya ni idan orita naa ti n waye, nibiti wọn ti haya ibudo kan to wa fun ile ijo, ti orin si n dun lakọlakọ nibẹ, sugbọn kinni kan to ba Ajao jẹ, ti apa rẹ fi gun ju itan lọ ni pe kikida awọn obinrin lo wa lagbo ijo naa, to n jo pẹlu ara wọn. Gẹgẹ bi awọn obinrin to ba BBC sọrọ ti wi, o dara ni ẹkọọkan bayii lati maa fi ọwọ lile mu awọn ọkunrin, ti awọn obinrin nikan yoo ti da wa laisi awọn ọkunrin nibẹ. Jane, ẹni ọdun mẹrindinlọgbọn, lasiko to n ba BBC sọrọ ni, ""ọkan mi balẹ lati wa si agbo ijo to wa fun obinrin nikan lai lọwọ awọn ọkunrin ninu, mo wa pẹlu ọrẹ mi obinrin, eyi to mu ki inu mi dun lati wa pẹlu ẹni to loye nipa oun."" Nibi agbo ijo naa, se ni ipese abbo to peye wa, iwọnba awọn ọkunrin ti wọn si gba laaye lo wa ja awọn obinrin silẹ, ni kete ti wọn ba si se bẹẹ tan ni wọn yoo jade kuro nibẹ. Koda, awọn eeyan to jẹ agbọti, agbounjẹ, osisẹ eleto aabo, awọn gbogbo elere to n lu awo orin, awọn atọkun eto to fi mọ awọn asọna lo jẹ obinrin, laisi ọkunrin ninu wọn. Ọdun 2018 ni wọn bẹrẹ agbo ijo awọn obinrin nikan naa, ti erongba idasilẹ rẹ si kọja jijẹ igbadun alẹ ọjọ kan. Idi ni pe oju awọn obinrin ri mabo lọdun to kọja naa nitori awọn isẹlẹ hihu iwa ipa si awọn obinrin ati ifipabanilopọ, eyi to mu ki awọn obinrin pinnu lati maa da wa laisi ọkunrin. Yatọ si eyi, agbo ijo aọn obinrin naa ko si fun awọn abo to n fẹ ara wọn, taa mọ si Lesbian, ti ode naa ko si wa fun ẹlẹsin kan pato. Ninu ifọrọwerọ rẹ pẹlu BBC, Munira, ẹni ọdun mejilelogun ati Khadija, ẹni ọdun mẹẹdọgbọn, ti wọn jẹ mususlumi salaye pe ode ijo naa ba ilana ẹsin Islam mu, eyi to faramọ ki awọn ọkunrin maa da wa loju kan. ""Ọpọ wa lo maa n bọ asọ ibori (Hijab) wa lati darapọ mọ awọn akẹẹgbẹ wa lasiko ta ba n jo. Idi ni pe ti wọn ba ri wa pẹlu Hijab, wọn yoo ya ẹnu pe ki la wa se nibẹ."" Iru ipejọpọ bayii ni Munira lo dara pupọ nitori wọn ko fi aaye gba awọn lati maa fara ro ọkunrin. Ireti si wa pe laipẹ laijinna, irufẹ ode ijo bayii yoo tan kalẹ bii ọwara ojo yika gbogbo ilẹ Afirika, nibiti wọn yoo ti maa gbe awọn obinrin larugẹ bo se yẹ."	https://www.bbc.com/yoruba/afrika-49329514
entertainment	Aisha Lawal: Ẹni tó kéde pé mo kú yóò rí ìbínú Ọlọ́run	"Igbe hà hà ni ó gba ẹni àwọn ènìyàn lójú ìpó ìkànsíraẹni Instagram Aisha Lawal, lẹ́yìn ti ó jáde wá láti sọ nǹkan ti àwọn kan kọ nípa rẹ. Gẹ́gẹ́ bí gbajúgbajà òṣèré tiata náà ṣe sọ lásìkò tó n bá àwọn olólùfẹ́ rẹ̀ sọ̀rọ̀ loju opo Instagram rẹ̀, ó ṣàlàyé pé, òun kò kú o. Bakan naa lo ni òun kò ṣe àìsàn, sùgbọ́n òun kò mọ idí ti ẹni tó n gbé RIP, itumọ eyi tii se ‘Sun re o’ sí orí fótò òun, ṣe ń ṣe bẹ́ẹ̀. Sáájú ni fótò kan tí n jà ràìnràìn lori ayelujara, eyi tó ṣàfihan ọmọ tuntun kan ati Aisha Lawal lórí ìbùsùn nilé ìwòsàn àti fótò rẹ̀. Ẹni to gbe fọto rẹ sita yii lo kọ àkọ́lé pé, ""ìkà ènìyàn nìkan ní yóò rí nǹkan yìí ti kò ni tẹ RIP, arábìnrin yìí bímọ ọkunrin làntì tan, ló bá kú. Aisha Lawal ní sàdédé ni òun rí àwọn olólùfẹ́ òun ti wọ́n n fi àtẹ̀jíṣẹ́ ránṣẹ́ lórí Intagram, ti àwọn to mọ Nọ́mbà aago ilewọ òun sì ń pè oun pé àwọn gbọ́ pé ó kú. ""Lẹ́yìn náà ni mo wá lọ sí orí ayélujára níbí tí mo ti rí nǹkan ti ẹni náà kọ"" ""Mí ò mọ nǹkan ti ẹni tó n ṣe irú nǹkan báyìí fẹ́ gbà o, ní tèmí mó fi ẹni náà lẹ fún ìdájọ́ Ọlọ́run"" Bakan naa lo fi kun pe oun ki yoo ku iku kiku kan, bikose yiye lagbara Ọlọrun. Ọ̀pọ̀ àwọn olólùfẹ́ Aisha Lawal náà bẹnu atẹ lu iru iwa ibi báyìí, to si ni ẹnikẹni to ba kede pe oun ku, yoo ri ibinu Ọlọrun. O fikun pe oun yoo ri ileri Ọlrun lori aye oun, tori oun n sin Ọlọrun Alaaye, gbogbo irinsẹ esu ti wọn ba si se doju kọ oun, ki yoo se rere."	https://www.bbc.com/yoruba/media-56926395
religion	Osun Masqurade attack: Kayode Esuleke, olórí egúngún to bá àwọn musulumi jà ní Osogbo wà láhámọ́ ọlọ́pàá	"Rogbodiyan to waye laarin awọn ẹlẹsin musulumi ti ijọ Kamorudeen Society Central Mosque ati eleegun nilu Osogbo ni ọjọ Àìkú ti gba ọna miran yọ. Idi ni pe ileesẹ ọlọpaa ni ipinlẹ Ọṣun ti mu olori awọn eleegun naa, oloye Kayode Eṣuleke si ahamọ. Gẹgẹ bi iroyin abẹle kan ṣe sọ,  ikọ ọtẹlẹmuyẹ fun ọga agba ọlọpaa, IG Intelligence response Unit, lo ranṣẹ pe oloye Esuleke si ileeṣẹ wọn nilu Osogbo fun ifọrọwanilẹnuwo nibẹ, ti wọn si ti fi si ahamọ. Lẹyin rogbodiyan to waye laarin awọn eleegun atawọn ẹlẹsin Musulumi niluu Osogbo, awọn ti ọrọ naa ṣoju wọn ti baba BBC Yoruba sọrọ lori ohun ti oju wọn ri. Lasiko ti BBC Yoruba ṣabẹwo si agbegbe naa, ọkan lara awọn Musulumi ọhun, Salahudeen Yusuf sọ pe adura ki Naijiria le dara ni awọn n gba lọwọ, ki awọn eleegun naa to kọlu awọn. O ni ""Bi a ṣe kirun Aila tan ni awọn eleegun naa n lulu kọja, lẹyin naa ni wọn duro lagbegbe mọṣalaṣi wa."" ""Ka to wi ka to fọ, wọn ti bẹrẹ si n sọko si wa, ti wọn si bẹrẹ si n yinbọn si wa."" ""Ibọn ba baba agbalaga kan lara wa, awọn miran ti ibọn ba ṣi wa nile iwosan LAUTECH bayii nibi ti wọn ti n gba itọju lọwọ."" Obinrin kan lara awọn Musulumi naa tun ṣalaye fun BBC pe, awọn ọlọpaa wa lara awọn elegun naa, ṣugbọn gbogbo akitiyan awọn lati rọ awọn ọlọpaa ọhun lati pana rogbodiyan naa, lo ja si pabo. O ni awọn ko mura ija, bẹẹ ni awọn ko ba awọn eeyan naa ja nitori adura lawọn n gba, ṣugbọn awọn eleegun naa lo kọlu awọn, ninu eyii ti ẹmi kan ninu wọn ti sọnu. Ẹwẹ, BBC kan si aṣoju idile awọn eleegun naa, Fasola Esuleke, to si sọ pe eegun idile wọn kii ṣe eegun oni jagidijagan. Gẹgẹ bo ṣe sọ, awọn elegun naa n kọja lọ lagbegbe ti Mọṣalaṣi ọhun wa ni, ki awọn Musulumi ọhun to tọ ija awọn. Fasola ni awọn kan n kọja lọ ni, kii ṣe awọn ya lọ ba awọn Musulumi naa. O ni ""Igba ti a n bọ ni gbogbo wọn kọlu wa to fi mọ awọn ọmọde to wa lara awọn."" ""Wọn ko ada, igo ati okuta to fi mọ ibọn, koda wọn dana silẹ ti wọn si pe awọn yoo sun ẹku eegun."" ""Nibi ti a ti n du ki wọn ma farakan egungun, ni ọkan lara wọn gbiyanju lati ṣi ẹku egun kuro loju rẹ ṣugbọn egun ọhun salọ."" Fasola tẹsiwaju pe kii ṣe igba akọkọ ree ti awọn Musulumi naa ati olori wọn yoo kọlu awọn. O fi kun pe pupọ ninu awọn ni wọn ṣe leṣe, koda o ni wọn gun ọmọ kan lara wọn lọbẹ ti ifun rẹ fi tu jade. Aṣoju eleegun naa pari ọrọ rẹ pe awọn ko gbọ pe ẹnikẹni jade laye lasiko rogbodiyan naa. Alukoro ileeṣẹ ọlọpaa ipinlẹ Osun, Yemisi Opalola ṣalaye fun BBC pe wọn ti fi ọrọ naa to awọn leto, lootọ si ni ikọlu waye ṣugbọn awọn ko tii le sọ ẹni to kọkọ kọlu ara ninu igun ẹgbẹ. Opalola ṣalaye pe lootọ ni ẹnikan ba iṣẹlẹ naa lọ ṣugbọn awọn ko tii mọ irufẹ ẹni ti ẹni naa jẹ, nitori awọn mọlẹbi rẹ ko tii wa sọdọ awọn. O fi kun pe awọn ti fi ṣikun ofin mu awọn eeyan kan, ṣugbọn o ni oun ko tii le sọ ni pato iye eeyan ti awọn ti mu. Opalola pari ọrọ rẹ pe kii ṣe awọn Fulani lo wa nidi iṣẹlẹ naa, ṣugbọn iwadii ti bẹrẹ lati mọ ohun to ṣokunfa iṣẹlẹ ọhun. Ki lo ti ṣẹlẹ sẹyin? Saaju la ti mu iroyin wa fun yin pe rogbodiyan kan bẹ silẹ nilu Osogbo lọjọ Aiku ana eyi ta gbọ pe o mu ẹmi eeyan kan lọ nigba ti ọpọ eeyan miran sese pupọ. Bi o tilẹ jẹ pe a ko tii lee fidi ohun to fa wahala yii mulẹ amọ gẹgẹ bi iwe iroyin Osun Defender ti wi, awọn egungun kan to dihamọra pẹlu ohun ija oloro lo fa sababi isẹlẹ naa. A gbọ pe awọn egungun yii lo ti kọkọ n dun mahuru-mahuru tẹlẹ pẹlu awọn janmọ Mọsalasi kan ti ijọ wọn n jẹ Kamorudeen Islamic Society. Asiko ti awọn ijọ ẹlẹsin Islam yii, to wa ladugbo Oluode Aranyin nilu Osogbo, si n se adura lọwọ ni wahala ọhun fọnna soju ni deede aago meji abọ ọsan. Se la gbọ pe awọn egungun yii, to ti kọkọ n paraaro agbegbe ti mọsalasi naa wa, ti wọn n lọ, ti wọn n bọ, ba sadede bẹrẹ si sọ okuta lu awọn to n kirun nibẹ. Osun Defender, to ba ọkan lara awọn to fara gbọgbẹ nibi isẹlẹ naa sọrọ, jabọ pe awọn egungun ọhun lo de si adugbo naa pẹlu ikọ ọlọpaa ati Amotekun. Amọ bawọn ikọ agbofinro naa se fi agbegbe ọhun silẹ, ni awọn egungun naa fa ibọn yọ, ti wọn si n yin lakọ-lakọ. Asiko ti ibọn yii si n dun, la gbọ pe ibọn ba Baba ijọ Mọsalasi naa, Moshood Salawudeen, to si jade laye loju ẹsẹ. Nigba to n bawọn akọroyin sọrọ, Imaam Mọsalasi naa, Quyum Yunus ẹni to fidi isẹlẹ naa mulẹ salaye pe, awọn egungun yii lo ni awọn n seto adura fun orilẹede Naijiria tori aabo to mẹhẹ. Ileesẹ ọlọpaa ipinlẹ Osun ko tii sọ ohunkohun lori isẹlẹ yii amọ BBC Yoruba yoo tẹsiwaju lati tanna wadi isẹlẹ yii, ta si mu abọ rẹ wa fun yin laipẹ."	https://www.bbc.com/yoruba/afrika-57634108
health	Coronavirus in Nigeria: Ìtànkálẹ̀ coronavirus ṣe ìdíwọ́ fún ìrun Jimọ	Itankalẹ aarun coronavirus ṣe idiwọ fun awọn mọṣalaaṣi pupọ, nitori pe ọpọ wọn ni ko lanfaani lati kirun apapọ lọjọ Jimọ. Abẹwo akọroyin BBC si mọṣalaaṣi apapọ Naijiria nilu Abuja fihan pe, paro-paro lo da a. Bakan naa ni nkan ri ni Mọṣalaaṣi An-nur to jẹ gbaju-gbaja nilu Abuja bakan naa. Ayipada yii ko yọ ilu Kaduna silẹ. Botilẹjẹ pe ko ti i si ẹni to ni aarun naa nibẹ, ijọba ipinlẹ naa kede ofin konile-o-gbele, fun gbogbo wakati mẹrinlelogun to wa ninu ọjọ kan. Koda, awọn aṣoju ijọba duro si oju ọna, ti wọn si n da awọn eniyan duro. O dabi ẹni pe ofin ijọba ni awọn ibikan pe ki olukulu joko sile rẹ ti n fidimulẹ ni awọn ilu kan ni Naijiria. Ìjọba ìpínlẹ̀ Oyo kéde pé kí àwọn òṣìṣẹ́ ìjọba dáwọ́ iṣẹ́ dúró nítorí coronavirus Ijọba ipinlẹ Ọyọ ti ti ilẹkun ileeṣẹ ijọba pa fun ọsẹ meji gbako nitori itankalẹ aarun coronavirus nipinlẹ naa. Gomina ipinlẹ naa, Seyi Makinde lo kede bẹ ẹ ninu atẹjade kan to fi sita loju opo Twitter rẹ lọjọru. Aṣẹ naa yoo bẹrẹ iṣẹ ni ọjọ Ẹti, ọjọ kẹtadinlọgbọn, oṣu Kẹta, ọdun 2020. Makinde sọ pe awọn oṣiṣẹ ti iṣẹ wọn jẹ koṣeemani nikan ni yoo ma lọ si ibi isẹ wọn. Gomina ìpínlẹ̀ Eko Babajide Sanwo-olu ti kede pe ki gbogbo ọja ní ìpínlẹ̀ Eko wa ni títìpa láti ọjọbọ lọ nítori pe ìbẹru bojo ti wà láàrin ilú. Gomina ṣe ikéde yìí lósàn oni lásìkò to n ba àwọn oniroyin sọ̀rọ̀, o ní gbogbo àwọn to ba n ta ọjà ti ko niṣe pẹlu Ounjẹ jijẹ àti àwọn to nta òògùn fun ilé ìwòsàn tàbi ọlọdani ki wọ́n jòkó silẹ̀ fun ọṣẹ kan. O ni èyi ṣe pàtàkì gẹ́gẹ̀ bi ọ̀nà láti da ìtànkalẹ̀ àrun náà dúro nitori oun gbòrò si ni ojoojumọ ni, eyti yoo si ṣe ilu lánfani ti gbogbo ènìyàn ba fi ọwọsọwọpọ. O ní ki olukuluku dáwọ ipejọpọ duro, yala ìkómọ ni tabi igbeyawo, eyi ni yóò ran ijọba lọ́wa láti tete de ọdọ àwọn to nilo iranlọ́wọ́. Gmina ni àrun náà ko dá ojú ẹnikẹni mọ, yala, olwo tabi talaka, ẹni to n gbe ilé ijọba tabi ẹni to n gba Mushin, sùgbọ́n títẹle ìlàna ijọba yóò ṣe ànfani to pọ fun gbogbo èniyan. Gomina fi èrò ìgbàgba han pé, àrun buruku ko ni ya ilé ẹnikẹni. Nǹkan méje tí yóò ṣẹlẹ̀ nìyíí tí ìjọba bá kéde òfin kónílé ó gbélé nítorí coronavirus Ofin konile o gbele jẹ ọna kan pataki ti ijọba kaakiri agbaye fi gbogun ti itankalẹ arun coronavirus to n ṣọṣẹ lọwọlọwọ. Lati oṣu kejila ọdun 2019 ti arun naa bẹrẹ lorilẹede China, o ti ran kaakiri ọpọlọpọ orilẹede agbaye bayii. Orilẹede Rwanda ni orilẹede ilẹ Afirika akọkọ to kede ofun gbele ẹ, ọsẹ meji ni ijọba fi kede ofin konile o gbele naa fi wa nilẹ. Kinni ofin konile o gbele tumọ si gan an? Ofin konile o gbele tumọ si wi pe ẹnikẹni gbọdọ joko si ile lai lọ si ibi kan. Ibi ki bi ti nnkan meje yii ba ti ṣẹlẹ, ki ẹ mọ pe ofin konile o gbele n ṣẹlẹ nibẹ. Ibode yoo di titi pa: Igbesẹ akọkọ tawọn ijọba orilẹede ti ofin konile o gbele wa yoo ṣe ni titi ibode ori ilẹ, ori omi ati ti ofurufu pa. O tumọ si pe wọn ko ni jẹ ki awọn eeyan lati awọn orilẹede mii papaajulọ lati awọn orilẹede ti arun covid-19 ba n finra wọ le. Ṣugbọn wọn le gba ki ẹru maa wọle. Ko si irin-ajo kaakiri orilẹede: Irin-ajo lati ibi kan si ibo miiran ko si nigba ti ofin konile o gbele ba wa lode lorilẹede kan. Awọn ti iṣẹ wọn ba ṣe pataki nikan bi awọn oṣiṣẹ eto ilera lo le lanfaani ati maa rinrin ajo lasiko ofin konile o gbele. Ẹnikẹni ko gbọdọ jade Mo n lọ ki ẹnikan ni ibikan ko si nigba ti ofin konile o gbele ba wa nita Ijọ ko ni fi aye gba ki awọn eeyan maa lọ ki ara wọn. O ko gbọdọ jade kuro nilu ile ayafi ti o ba fẹ lọ ra ounjẹ tabi o fẹ lọ si ile iwosan tabi ile ifowopamọ loku. O gbọdọ ṣiṣẹ lati ile Ijọba maa n sọ fawọn oṣiṣẹ ijọba ati ti adani pe ki wọn maa ṣiṣẹ lati ile wọn lasiko ti iṣede ba wa nilẹ. Awọn eeyan ti iṣẹ wọn ba ṣe pataki bi awọn oṣiṣẹ eleto ilera, atawọn eeyan to n ṣiṣẹ nile ifowopamọ. Ile iwe di titi pa Gbogbo ile iwe lo gbọdọ wa ni titi pa lasiko ti ijọba ba kede ofin konile o gbele nitori ki awọn akẹkọọ maa ba lugbadi arun coronavirus to wa nita. Ijọba maa n rọ awọn ile iwe lati fi eto wọn ranṣẹ sawọn akẹkọọ lori ayelujara. Ko si ipejọpọ lawujọ mọ Asiko owambẹ ti lọ! Ko si ayẹyẹ igbeyawo, isinku tabi apejọ kankan mọ lasiko konile o gbele. Ṣọọṣi, mọṣalaaṣi ati gbogbo ile ijọsin ni yoo wa ni titi pa kaakiri orilẹede. Gbogbo ẹ, gbogbo ẹ lati dẹkun itankalẹ arun naa ni. Adinku igboke-gbodo ọkọ Ijọba maa n din igboke-gbodo ọkọ ku lasiko ti fin konile o gbele ba wa nita. Amọ ijọba maa n faye gba kiko ọunjẹ kaakiri lasiko naa ki awọn eeyan le ri ohun ti wọn maa jẹ nigba ti wọn ba ninu ile. Ṣugbọn wọn maa saa ba gbawọn eeyan naa ni imọran lati jina si ara wọn ti wọn ba n kẹru si ọkọ. Ti nnkan meje yii ba n ṣẹlẹ lagbegbe rẹ, ki o tete mọ pe ijọba ti kede ofin konile o gbele niyẹn.	https://www.bbc.com/yoruba/afrika-52014967
religion	Sotitobire: Bí ìsìn ọjọ́ Ìsinmi àkọ́kọ́ ṣe lọ rèé lẹ́yìn tí ilé ẹjọ́ tú olùdásílẹ̀ ìjọ náà sílẹ̀	Pẹlu idunnu ati ayọ ni awọn ọmọ ijọ Sotitobire Praising Chapel fi n yin Ọlọrun ninu ijọ wọn to wa lagbegbe Oshile niluu Akure laarọ ọjọ Isinimi. Eyii lo n waye lẹyin ti ile ẹjọ kotẹmilọrun da idajọ ẹwọn gbere ti wọn da fun oludasilẹ ijọ naa, pasitọ Alfah Babatunde nu. Tìlù tìfọn ló bá dé láàrọ̀ òní nínú ìjọ Sotitobire lẹ́yìn tí ilé ẹjọ́ tú olùdásílẹ̀ ìjọ náà sílẹ̀ Adajọ naa ni pasitọ ọhunn ko mọ nnkankan nipa bi ọmọ ọdun kan, Kolawole Godl ṣe di awati ninu ijọ naa. Ẹsẹ ko gbero ninu ijọ naa, tilu tifọn si ni awọn ọmọ ijọ ọhun fi n yin Ọlọrun fun itusilẹ pasitọ wọn. Lara awọn to peju sibi isin ọjọ isiinmi akọkọ naa ni iyawo pasitọ ọhun, Bisola Alfah, awọn agbagba ijọ atawọn ogunlọgọ ọmọ ijọ naa. Awọran bi nnkan ṣe lọ nibẹ ree:	https://www.bbc.com/yoruba/media-59537512
entertainment	Yomi Fabiyi: Èmí ló mú Bimpe Oyebade dé agbo tíátà àmọ́ ó dà mí	"Gbaju gbaja osere tiata nni, Yomi Fabiyi ti fesi pada lori ẹsun inawọ ifẹ sira ẹni, ti oserebinrin kan fi kan. Bẹẹ ba gbagbe, a ti mu iroyin wa fun yin nipa bi Adebimpe Oyebade, toun naa jẹ osere tiata, se fi ẹsun kan Yomi Fabiyi pe ko lo oun ninu ere tiata mọ nitori pe oun ko gba, ko ba oun lopọ. Nibayi, lasiko to n fọrọ werọ pẹlu iwe iroyin Punch, Yomi Fabiyi ni nitori pe oun jẹ osere tiata, ko tumọ si pe oun ko gbọdọ ni ero ifẹ si obinrin. O ni sebi Bimpe wa bii ara awọn ololufẹ oun ni, ti oun si fun ni ipo asaaju kan ninu ere sinima ti oun n se lọwọ nigba naa. ""Kii se pe mo se idanwo fun lati mọ bi yoo se yege si, bẹẹ ni ko tọ mi wa pe oun fẹ wa kọ isẹ tiata, koda mo ti pari idanwo ohun ti mo n se fawọn to fẹ sisẹ. Amọ mo se iwuri fun nipa fifun ni ipo to lagbara ninu sinima naa ."" Yomi ni ohun to sadede mu ki oun yi iwa pada si oserebinrin naa ni pe oun gan gan lo sẹ oun, koda, o mọ ohun to se si oun pẹlu. ""Gẹgẹ bi ọkunrin, maa ri obinrin ti ọkan mi nifẹ si amọ mo dupẹ pe ko ni mo fi tipa ba oun lopọ, tori ko si ofin to sọ pe mo gbọdọ fun ni ipa lati ko ninu awọn sinima ti mo ba n gbe jade. Iru ẹtọ wo lo ro pe oun ni gan, to fi maa ro pe o di dandan ki oun ko ipa ninu awọn sinima ti mo n gbe jade, ma si salaye idi to fi sẹ mi."" Yomi ni oun ni oun mu Bimpe Oyebade de agbo osere tiata lọdun 2015, ti oun si jẹ ko kopa ninu sinima oun kan nigba naa. Amọ ni ọjọ ti wọn pari yiya sinima naa tan, ni Bimpe lọ, ti ko si boju wẹyin mọ lati igba naa, osu Kinni ọdun 2019, eyiun ọdun mẹrin lẹyin naa, ni oun ati ẹ tun to foju kanra. ""Laarin ọdun mẹrin naa, Bimpe ti ya sinima mẹta ọtọọtọ, n ko mọ oun to wa laarin rẹ ati awọn eeyan to n se onigbọwọ mi, pẹlu alakoso sinima pẹlu awọn ayaworan naa. Ohun ti mo kan gbọ ni pe o n gba ẹyin lọ seto bi yoo se ya sinima lẹyin mi, iru aya nini wo ree? Emi ni mo mu Bimpe de agbo tiata nitori mo fẹ ko di ilumọọka oserebinrin. Mo fẹ ko ni isẹ lọwọ amọ ki lo de to n gba ọna ẹburu kaakiri? Lẹyin o rẹyin, lo wa pe mi pe oun ni isẹ fun mi, mo si sọ fun pe ẹni to gbe isẹ fun gan, ipasẹ mi lo se mọ, ti n ko si gbe isẹ fun onitọun mọ titi laelae."" Yomi Fabiyi wa n gbarata pe gbogbo awọn egungun ẹyin oun lagbo tiata ni Bimpe Oyebade gba mọ oun lọwọ lai fi to oun leti. O ni to ba jẹ pe o bi oun ni, oun ko ni di lọwọ lati lo wọn, amọ ki lo de to n ji oun ti kii se tiẹ? Gbajumọ osere naa fikun pe ọpọ nnkan lo tun waye laarin awọn mejeeji amọ to ba fẹ, o le maa yi wọn mọ alaye pe nitori oun ko gba fun oun lati ba oun lopọ ni. ""Ki ọkan eeyan fa mọ ẹnikan yatọ si ki eeyan se asemase pẹlu ẹnikan. ẹ le bi Bimpe leere to ba jẹ nawọ ifẹ si mi tabi idakeji rẹ? N ko kuku kọkọ kofiri rẹ tẹlẹ, oun lo kọkọ kọbi ara si mi. Yatọ si eyi, agbalagba ni awa mejeeji. Ohun to si se pataki ni pe a ko fi tipa tipa se e. O yẹ ka le la awọn ọdọ lọyẹ pe nini ifẹ si ẹnikan yatọ si sise asemase pẹlu eeyan kan. A n sọrọ nipa sise asemase pẹlu eeyan kan, oun n sọrọ pe mo dẹnu ifẹ kọ oun, se iyẹn mu iwa ori pipe dani?"	https://www.bbc.com/yoruba/afrika-57878646
politics	Diezani Alison-Madueke: Ìjọba lu kọ́mú, góòlù àti ilé mínísítà epo rọ̀bì tẹ́lẹ̀ Diezani ní gbàǹjo	Ijọba apapọ ti bẹrẹ si lu awọn dukia minisita eporọbi tẹlẹ ni Naijiria, Diezani Alison-Madueke ni gbanjo. Minisita epo rọbi tẹlẹ ọhun ti n jẹjọ lori ẹsun ṣiṣe owo ilu kumọ kumọ lasiko ijọba Aarẹ Goodluck Jonathan. Lara awọn dukia Diezani ti ijọba fẹ ta ni ile awo dami ẹnu to wa ni Banana Island lagbegbe Ikoyi niluu Eko. Awọn dukia Diezani ti ijọba tun fẹ ta ni goolu olowo iyebiye, aṣọ igbeyawo fun obinrin marunlelọgọfa, kootu mọkanla, kọmu mọkanla, iborun mẹtalelaadọrin. Awọn nkan mii ni faanu meji, aṣọ bẹẹdi mẹfa ati bata olowo iyebiye mẹrinlelọgọta. Bakan naa ni ijọba apapọ ti bẹrẹ idiyele dukia olori ileeṣẹ ọmogun ofurufu tẹlẹ ri, Air Chief Marshal Alex Badeh naa. Ijọba ti kọkọ gbẹsẹ le ile ọgagun Badeh to wa ni Wuse 2 ati Maitama lori ẹsun iwa ajẹbanu lẹnu iṣẹ ọba. Ni ọsẹ to lọ ni ijọba apapọ bẹrẹ ayẹwo fawọn onimọ nipa dukia tita to le ni ẹgbẹta lati ṣakoso tita awọn dukia tawọn oṣiṣẹ ọba ra lọna eeru. Awọn dukia naa to ti di ti ijọba lo wa ni agbegbe mẹẹdọgbọn kaakiri orilẹede Naijiria. Dukia bii ọkọ, ile, ẹrọ ibaraẹnisọrọ, ẹrọ kọmputa ati awọn nkan mii to jẹ 1,620 ni ijọba apapọ fẹ lu ni gbanjo. Ipinlẹ Eko ni awọn dukia yii pọ si julọ pẹlu ile mọkanlelọgbọn ati ọkọ 589. Alaga igbimọ to n ri si tita dukia ti ijọba ti gbẹsẹ le, Mohammed Etsu ṣalaye pe igbimọ naa yoo ri pe abo to muna doko wa lori awọn dukia naa. Diezani ti wa lorilẹede UK lati ọdun 2015 ti ijọba aarẹ Jonathan pari, lati igba naa si ni ko tii pada si Naijiria. Ẹwẹ, alaga ajọ EFCC to n gbogun ti iwa ajẹbanu, Abdulrasheed Bawa, sọ loṣu Karun-un pe biliọnu mẹrinla Naira ni iye ti goolu Diezani to.	https://www.bbc.com/yoruba/afrika-59060504
health	Covid-19: Ẹ̀dà àrùn Omicron rápálá wọ̀ orílẹ̀èdè 16 ní àgbáyé	O kere tan, orilẹ-ede mẹrinlelogun ni ẹda arun Covid-19 tuntun Omicron ti rapala wọ bayii kaakiri agbaye gẹgẹ bii ọrọ ti ajọ WHO ṣẹṣẹ sọ. India, Ghana, Saudi Arabia ati UAE wa lara awọn orilẹ-ede to ṣẹṣẹ kede pe awọn ti  ri ẹda Omicron naa nilẹ wọn. Ilẹ Amẹrika, ilẹ Gẹẹsi ati Germany naa ti sọ pe ẹda Covid-19 tuntun naa ti rapala wọ ọdọ awọn. Nilẹ Afrika, South Africa lo n leke tente awọn to ti ni ẹda arun naa, bo tilẹ jẹ pe ibẹ ni wọn ti kọkọ ṣawari rẹ ni nnkan bii ọsẹ kan ṣeyin. Awọn orilẹ-ede tie ẹda Covid-19 Omicron ti rapala wọ ree Gẹgẹ bii ohun ti ileeṣẹ to n ri si idena itankalẹ ajakalẹ arun nilẹ Afrika, ACDC, sọ, orilẹ-ede marun un ni ẹda arun tuntun naa ti rapala wọ. Aarẹ ajọ eleto ilera ni South Africa, Angelique Coetzee, lo kọkọ sọrọ lori ẹda Omicron nilẹ naa lọjọ kẹrinlelogun, oṣu Kọkanla, ọdun yii. Lẹyin naa ni wọn ṣe ayẹwo ninu laabu, ti wọn si kede pe lootọ ẹda  arun naa ti jade, lẹyin eyii ni ajọ WHO kede pe ẹda tuntun naa kii ṣe keremi. Coetzee ni o bẹrẹ pẹlu alaisan kan ti aarẹ n ṣe pẹlu ara yiyun. Ẹwẹ, eeyan to le ni ẹgbẹrun mọkanla lo lugbadi ẹda Omicron ọhun laarin wakati mẹrinlelogun. Ọjọ kẹrindinlọgbọn, oṣu Kọkanla ni ileeṣẹ eto ilera Botswana fi ọrọ sita pe awọn naa ti ri ẹda Omicron nile wọn. Wọn ni awọn eeyan ilẹ okeere to wọ ilẹ ọhun lọjọ Keje, oṣu Kọkanla yii kan naa lo ko arun ọhun wọle. Ayẹwo fi han pe mẹrin ninu awọn arinrinaji naa ani Covid-19 lasiko ti wọn n mura lati pada si orile¬-ede wọn. Ọjọ kinni, oṣu Kejila, ọdun 2021 yii ni ileeṣẹ to n ri si ọrọ ajakalẹ run ni Naijiria, NCDC kede pe ẹda Omicron ti rapala wọ Naijiria. Ọga agba NCDC, Ifedayo Adetifa, sọ pe eeyan meji to wọ Naijiria lati South Africa lo ko ẹda arun naa wọle. Adetifa ni awọn eeyan meji naa ko si fi apẹrẹ arun naa han rara. Gẹgẹ bii ohun ti ijọba Ghana sọ, awọn eeyan to wọle silẹ naa lati Naijiria ati South Africa lo ko ẹda Omicron wọle. Ijọba ilẹ ọhun ti wa kan an nipa fun gbogbo oṣiṣẹ ijọba, to fi mọ awọn olukọ atawọn agbofinro lati gba abẹrẹ ajẹsara Covid-19 ni Kankan. Ẹwẹ, ajọ WHO sọ pe ko tii si ẹnikẹni to tii padanu ẹmi rẹ nitori ẹda Omicron yii.	https://www.bbc.com/yoruba/media-59516974
health	World Sleeping Day: Bo bá ṣe le è ṣùn tó, ni ẹmí rẹ yóò ṣe gùn sí	"Ayajọ oorun sunsun lagbaye mii tun ko ni oni ọjọ Ẹti, ọjọ kejidinlogun osu kẹta ọdun 2022. Akori ayajọ ti ọdun yii ni ""Oorun to poju owo, ọkan to pegede ati aye to kun fun ayọ."" To ba fẹ ni ẹmi gigun, ati ilera to peye, o ko gbọdọ yan oorun lodi rara, o si gbọdọ maa ba oorun sisun se ọrẹ ni. Eyi ni ero onimọ kan nipa ihuwasi ẹda ati imọ sayẹnsi nipa ọpọlọ, Matthew Walker, to wa lọgba fasiti California. Awọn onimọ isegun naa si ni o kere tan, a gbọdọ sun oorun wakati mẹjọ, o kere tan, ni ọjọ kan, ki agọ ara wa le peye. Wọn fikun pe ọpọ aisan to n ba awọn eeyan finra lo ni ohun se pẹlu iye wakati ti ẹda kan ba fi n sun lojumọ. Awọn onimọ isegun naa wa fọwọ gbaya pe aisan yoo dinku lagọ ara ẹni to ba n sun daadaa ju ẹni ti kii sun deede lọ. Sugbọn bi oorun sisun ti se pataki to yii fun igbe aye to peye, ọpọ eeyan ni kii ri oorun sun bo se yẹ, boya ni ọsan tabi ni oru. Aisan si ni awọn onisegun pe asa airi oorun sun, ti awọn oloyinbo n pe ni Insomnia To ba lee maa ji, ko si maa sun ni akoko kan naa lojoojumọ, eyi too ran ọ lọwọ lati maa mọ iye wakati to fi n sun, ti oorun yoo si maa kun ọ, ti akoko to yẹ ko sun ba ti ko. A nilo lati wa ninu okunkun, ki ara si balẹ, ki omoonu kan, ti wọn n pe ni Release Melatonin, to n fa oorun sisun, lee sisẹ rẹ. Sugbọn ọpọ wa la n gbe ni ayika ti imọlẹ ti yi wa ka, sugbọ o le seranwọ fun ara  rẹ nipa mimu adinku ba imọlẹ to wa ni ayika rẹ, nigba to ba ku wakati kan to fẹ sun. Iwadi ti wa fidi rẹ mulẹ pe, aisun maa n ni ipa to buru julọ lori ọpọlọ ati ẹya ara wa. Gbogbo awn aisan bii jẹjẹrẹ, aisan ọkan, ara asanju, atọgbẹ, ironu ati iwa gbigba ẹmi ara ẹni, to maa n tete ran awọn eeyan sọrun ni awọn orilẹede to ti goke agba lagbaye, lo ni nkan se pẹlu oorun sisun. Amọ, oorun yii gbọdọ wa funra rẹ ni, kii se afioogun pe, eyi to lee sokunfa aisan jẹjẹrẹ, kokoro ti a ko lee fi oju ri ati iku aitọjọ. Oorun sisun kii se ka gbe ori le irọri nikan, tori kii se ọpọ eeyan lo lee tete sun lati ipasẹ eyi nikan. Sugbọn awọn onimọ ni ta ba lee mu ayipada ba awọn iwa kan to ti di baraku fun wa, a maa sun bo se yẹ."	https://www.bbc.com/yoruba/agbaye-47607892
politics	Ẹ má wá sí Aso Rock wá bámi, eni tí egbẹ́ APC bá ti gbé sílẹ̀ ni yóò wọlẹ́ – Buhari	Aarẹ orilẹede Naijiria, Muhammadu Buhari ti fi lede pe ẹni ti ẹgbẹ oṣelu APC ba ti ṣe atilẹyin fun ni oun yoo satilẹyin fun ni ọdun 2023. Ninu atẹjade ti agbẹnusọ fun aarẹ Buhari, Garba Shehu gbe jade lo ti sọ pe aarẹ Buhari ko ni satilẹyin fun ọmọ ẹgbẹ tẹlẹ kankan ati awọn oloṣelu to ni ẹjọ pẹlu ẹgbẹ APC ni ileẹjọ Garba Shehu ni akinkanju ọmọogun ni aarẹ Buhari lọjọ gbogbo, paapaa fun ẹgbẹ oṣelu APC. Nitori naa ẹni ti ẹgbẹ osẹlu ba ti fa silẹ ni oun yoo ṣe atilẹyin fun. ‘’Ikilọ yii wa fun awọn ti wọn n kuro ninu ẹgbẹ oṣelu APC lọ si ẹgbẹ oṣelu miran pẹlu ero wipe aarẹ yoo se atilẹyin fun wọn.’’ ‘’Nitori naa ẹnikẹni to ba tako alakalẹ ẹgbẹ ko gbọ̀dọ sọ pe aarẹ Buhari mọ nipa iṣesi oun.’’ ‘’Ẹgbẹ oṣelu APC lo satilẹyin fun mi ni ọdun 2015 ti mo fi wọle, ti wọn si tun sa gbogbo ipa wọn lati ri pe mo wọle fun saa keji’’ ‘’Nitori naa ki ẹnikẹni ma wa bami fun atilẹyin yatọ si awọn ti ẹgbẹ oṣelu APC ti fa ni ọwọ si oke.’’ Amọ Aarẹ Buhari naa fikun un pe ki ẹnikẹni ma ro wi pe oun ni wọn n ba wi nipa atẹjade yii nitori ipinnu aarẹ ni lati sagbatẹru fun ẹgbẹ. Bakan naa ni aarẹ ni oun ko ni dẹkun igbiyanju lati mu ẹgbẹ naa goke ati lati ri pe ifimọṣọkan wa lati oke de isalẹ ẹgbẹ naa. Aarẹ tun kilọ fun awọn to n gbe ahẹsọ ọrọ ni Ile Ijọba ni Aso Rock lati tẹ ọwọ ọmọ wọn bọ aṣọ, ki wọn ma ba da wahalẹ silẹ ninu ẹgbẹ ati ni iṣejọba oun.	https://www.bbc.com/yoruba/articles/cg3y3mp992jo
health	Uses of Garlic: Mọ̀ síi nípa àǹfàní tí lílo Aáyù lè fún ìlera ìwọ àti ẹbí rẹ	Ilumọọka nkan isebẹ ti o loorun aladun ni Garlic tabi aayu jẹ. O kun fun eronja taa n pe ni Sulphur eyi to mu ki o maa se ara loore pupọ Orisirisi ni anfaani to wa lara aayu ninu wọn la si ti ri pe o maa n jẹ ki ounjẹ tete da ninu eeyan. Awọn onimọ sọ pe aayu a maa se anfaani fun ọkan nitori kii jẹ ki oju isan  ti ẹjẹ maa n gba di. Koda a gbọ pe ti eeyan ba mu aayu pẹlu miliki, a maa fun  ni lokun paapa lati le fi se bi ọkunrin pẹlu obinrin rẹ. Die ree lara awọn oore to wa fun ara wa ti  ba n lo aayu: Kikoju awọn kokoro aifojuri Aayu wa lara nkan tawọn to mọ nipa tewetegbo a maa lo lati fi koju aisan orisirisi. Bi o ba jẹ ti ka koju ikọ tabi ọfikin,aayu da pupọ. Lilo aayu a maa jẹ ki ikun jade daada ninu imu eeyan.Bẹẹ la tun gbọ pe o da fun egungun ara wa. Aayu a maa jẹ ki ọpọlọ ji pepe Bi eeyan ko ba ki n ranti nkan daada,a gbọ pe aayu ma n sọ ọpọlọ eeyan ji pepe pada. Kii jẹ ki awọn cell inu ọpọlọ ku ti a si tun maa  fun eeyan lokun ati agbara paapa ti ẹni naa ba n se ere idaraya. Afẹfẹ oxygen to ba yẹ ko maa gba inu isan kọja daada, aayu maa n se iranwọ fun. Bi eeyan ba tu fẹran ko maa mu omi aayu saaju ki o to fi nkankan sinu laarọ eleyi a maa jẹ ki onitọun din sisanra ku. Awọn nkan wọnyi ni diẹ lara anfaani ti o wa lara aayu. Lori awọ ara wa, o se anfaani to pọ Awọn orisi aisan to maa n koju awọ ara eeyan naa a maa ri itọju ti onitọun ba lo aayu. Bo jẹ kokoro aifojuri bakiteria ni tabi fungal, aayu ni awọn eronja kan to le ba eeyan koju awọn kokoro aifojuri wọn yi. Ororo aayu sisẹ daada bi eeyan ba fẹ tọju lapalapa eela tabi awọn kokoro ara miran. Fawọn obinrin to fẹ ki irun wọn gun daada naa, wọn le lo aayu ti wọn peelo rẹ pẹlu oyin. Eleyi a maa mu ki irun gun daada tikii si jẹ ki irun maa ja. Lasiko yi o tọ ki a fi to ara wa leti pe bi eeyan ba jẹ aayu ni tutu, o maa n mu ki ẹnu eeyan maa bu ti. Nitori naa, arọwa si yin ni pe ki ẹ maa fọ ẹnu yin lẹyin ti ẹ ba jẹ aayu.	https://www.bbc.com/yoruba/afrika-60013704
health	Nigeria Resident Doctor's Strike: Àwọn dókítà tí fagilé ìyanṣẹ́lódì ọlọ́jọ́ gbọọrọ, sùgbọ́n...	"Àwọn ẹgbẹ́ dókítà tí fagilé ìyanṣẹ́lódì ọlọ́jọ́ gbọọrọ ti wọ́n gùnlẹ, sùgbgọ́n wọ́n ṣe ìlérí pé, ọjọ́rú ni àwọn yóò tó wọṣẹ́. Tí ẹ ò bá gbàgbé, àwọn dókítà bẹ̀rẹ̀ iṣẹ́ nínú oṣù kẹjọ lẹ́yìn èdè-àìyede tó bẹ́sílẹ̀ láàrín àwọn àti ìjọba àpapọ̀ lórí àwọn irinṣẹ́ àti ohunèlò tí kò tó láwọn ilé ìwòsàn ìjọba. Nínú àtẹ̀jáde ti wọ́n fi sita lórí àfẹnukò wọn tí akọ̀wé ẹgbẹ́ náà Expe Philips Uche fọwọ́sí lẹ́yìn ìpàdé tí àwọn aṣojú NMA àti NARD ṣe nílùú Abuja ni bi ti ẹgbẹ́ àwọn Dókíta (NMA) tí wọ́n sì gbà wọ́n ni ìmọ̀ràn láti fòpin sí ìyànsẹ́lódì. Nínú ìpàdé náà ẹgbẹ́ NMA paá ni dandan pé kí ìgbìmọ̀ tó n mójú tó mímójú tó àdéhùn ìjọba tí wọ́n fi ọwọ́ sí ni ọjọ́ kọkànlélógún oṣù kẹjọ ọdún yìí ri dájú pé ìjọba mú àdéhùn wọn ṣẹ. Bákan náà lo ni ki ìgbìmọ̀ ọ̀hún jábọ̀ padà fún àwọn alága  NMA ìpińlẹ̀ kọ̀ọ̀kan tó fi mọ́ alága ti ilúi Abuja  lóòrèkóòrè lórí ilọsíwájú tó bá wáyé. Gẹ́gẹ́ bi alága  NARD  Godiya Ishaya ṣe sọ, ẹgbẹ́ tí fagilé òyànṣẹ́lódì. Ó ní : "" A ti fagilé ìyànṣẹ́lódì, à ọ sì bẹ̀rẹ̀ iṣẹ́ ní aago mẹ́jọ owúrọ̀ Ọjọ́rú. A p ẹnupọ̀ láti fagilé ìyànṣẹ́lódì yìí ní ìdájí owúrọ̀ òní."" ""A pe ìpàdé pàjáwìrì ni ago márùn àbọ̀ ọj Aikú títí dí òwúrọ̀ òní, à jọ́ ṣe àgbéyẹ̀wò àwọn àṣeyọrí wa, a si wòó pé kí a fopin sí ìyànṣẹ́lódì tó n lọ."" Ọ̀sẹ̀ mẹ́sàn gbáko ni ìyànṣẹ́lódì náà pé ní òní ọjọ́ Ajé, èyí tí ó sì tí ṣe àkọ́bá fún àwọn ilé ìwòsàn ìjọba jákèjádò Nàìjíríà, tí ọ̀pọ̀ àwọn aláìsàn sì ti fara gbá nínú rẹ."	https://www.bbc.com/yoruba/media-58783782
entertainment	Dagrin: Ikú Dagrin pé ọdún méjìlá, wo àwọn ǹkan mánigbàgbé nípa rẹ̀	Oni yii gan-an lo pe ọdun mejila ti Oladapo Olaitan Olaonipekun, ti gbogbo awọn eniyan mọ si Dagrin, di oloogbe. Yatọ si Dagrin, awọn orukọ bii Barack O'Grin, Lyricle Wayray, Akogun, Omo ogun, ni wọn tun mọ ọ si. Ọjọ kẹẹdọgbọn, oṣu Kẹwa ọdun 1984 ni wọn bi, ṣugbọn o ku lẹni ọdun mẹẹdọgbọn, ni ọjọ kejilelogun, oṣu Kẹrin, ọdun 2010 lẹyin to ni ijamba ọkọ nilu Eko. Ọjọ kẹrinla, oṣu Kẹrin ni ijamba alagbara naa waye, lasiko ti ọkọ ayọkẹlẹ rẹ forigbari pẹlu ọkọ akẹru kan ni adugbo Mushin. Ileewe alakọbẹrẹ Meiran Community Primary school, Roseille nursery and primary school, Meiran Community High school, ati Egbado College lo lọ. Iya rẹ ni iyawo kẹta ninu iyawo mẹta ti baba rẹ ni Baba rẹ jẹ oniṣowo rẹkọọdu orin, o si ni ile itaja kan, House of Nelly sounds, ni ibudokọ Meiran nigba kan. Nigba aye rẹ, orukọ Dagrin lori Twitter ni @Dagrinfimile, o si n lo Dagrin fimilejo lori Facebook. Ọjọ kẹjọ, oṣu Kẹrin, ọdun 2010 lo lo ayelujara Twitter gbẹyin. Lootọ lo ti ku, awọn eniyan ṣi n fi ọrọ iranti si oju opo Twitter rẹ. Ọna ti Dagrin n gba kọ orin rẹ gbajumọ pupọ laarin igboro nigba naa, nitori pe awọn orin rẹ ma n ba idojukọ ogunlọgọ awọn ọdọ Naijiria mu. Awo orin rẹ, Chief Executive Omota, gba ami ẹyẹ Hip hop World Award fun orin 'rap' lọdun 2010. O ba awọn akọrin bi i 9ice, Y.Q, M.I, Iceberg Slim, Omobaba, Terry G, Omawumi, ati Konga kọrin pọ. Orin 'if I die', to tu mọ si 'Ti mo ba ku', lo gbe jade kẹhin. Ko si pẹ ti orin naa jade lo ku. Eyi to mu ki ọpọ o sọ nigba naa pe boya o ti mọ pe oun fẹ ẹ ku lo ṣe kọ orin naa. Diẹ lara awọn orin to kọ ni:	https://www.bbc.com/yoruba/52379233
sports	Ìdí rèé tí Man U ṣe já Odion Ighalo sílẹ̀ nínú ìgbáradì rẹ̀ tí yóò wáyé ni Spain	"Odion Ighalo ko ni ba awọn akẹgbẹ ni Manchester United kopa ninu igabradi wọn ti yoo waye lorilẹ-ede Spain nitori ibẹru aisan Coronavirus. Ẹlẹsẹ ayo ọhun darapọ Manchester United lati ẹgbẹ agbabọọlu Shanghai Shenhua lorilẹ-ede China, nibi ti aisan naa ti kọkọ  bẹrẹ. Wọn ni ti Ighalo ba tẹlẹ awọn akẹgbẹ rẹ lo si Spain, o ṣeṣe ki ileeṣẹ aṣọbode ilẹ Gẹẹsi ma gba  a laaye lati pada si orilẹ-ede naa nitori ibẹru aisan ọhun. Akọnimọgba Manchester United, Ole Gunnar Solskjaer sọ fun awọn oniroyin pe yoo jẹ didun inu Ighalo lati darapọ mọ awọn akẹgbẹ rẹ. O ni ""Nitori bi ọrọ ṣe ri lọwọ yii ni China, ko da wa loju pe wọn yoo gba Igahlo laye lati pada wọ ilẹ Gẹẹsi to ba lee jade."" Solskjaer tẹsiwaju pe, nitori naa, Ighalo yoo ṣi wa ni ilẹ Gẹẹsi fun akoko yii. Akọnimọgba naa ni igbesẹ ọhun jẹ fun igba diẹ lati le mọ ibi ti ọrọ aisan Coronavirus naa yoo yọri si. Aisan coronavirus ọhun to bẹrẹ lorilẹ-ede China ti mu ọpọlọpọ ẹmi lọ, ti awọn onimọ ijinlẹ si ti n wa ojutu sii."	https://www.bbc.com/yoruba/afrika-51429558
entertainment	Kudirat Soremi No Network: Tí mo bá jáde nígbà míì, àwọn èèyàn á ṣì máa kí mi bíi pé etí mi ò gbọ́rọ̀	"""Tẹ́ẹ bá fẹ́ bá mi sọ̀rọ̀, ẹ máa sọ̀rọ̀ sókè dáàdáà, ó yẹ kẹ́yin náà, ẹ̀ẹ́ ti máa gbọ́ ọ, kò sí Network o"". Kudirat Soremi jẹ gbajumọ oṣere Yoruba ti ọpọlọpọ mọ si ""Madam No Network"", o ṣalaye bo ṣe rin in toun naa darapọ mọ awọn oṣere ti Ọlọrun si ṣaamin si talẹnti rẹ eyi to n ta fun un bayii. Ramon Adedoyin kò gbọdọ̀ kú sí àhámọ́ ọlọ́pàá o, àwọn mọ̀lẹ́bí rẹ̀ fohùn ránṣẹ́ s'ọ́gá ọlọ́pàá Nàìjíríà Ọkọ mi ti ń sọ tẹ́lẹ̀ pé òun yóò pa ara òun, àmọ́ ẹbí kò ka ọ̀rọ̀ rẹ̀ sí - Ìyàwó ọkùnrin tó bẹ́ sí odò ọ̀sà Sunday Igboho: Ọ̀kùnrin to tú àṣírí ohùn Igboho tó ká sórí fóònù ti bọ́ lọ́gbà ẹ̀wọ̀n Cotonou Àwọn òṣèré tíátà kan rèé, tí wọn fẹ́ ara wọn, tí ìgbeyàwó wọn sì pẹ́ Láti 110kg ni mo ti já sí 87kg báyìí, ṣùgbọ́n mí ò ṣáàro ọyàn mi ńla tó dínkù - Ronke Oshodi Oke Àwọn tó ń ṣe ayédèrú fíìmù fẹ́rẹ̀ sọ mí di ẹni ilẹ̀ lẹ́yìn tí mo pàdánù N52m- Olaiya Igwe Díẹ̀ lára àwọn òṣèré Nollywood ti wọ́n ti ṣe ìgbéyàwó lẹ́ẹ̀kejì Allwell Ademola sọ̀rọ̀ lórí ìdí tó fi ń ṣe ọjọ́ ìbí 35 lọ́dọọdún Kudirat ni o yẹ ki awọn eeyan maa mọ iyatọ laarin igbe aye oṣere loju aye ati bi wọn ṣe maa n ṣe lori itage ko ma baa si idarudapọ. Nigba to n ba BBC Yoruba sọrọ, Madam No Network sọrọ nipa ibi to ba a de ninu iṣẹ Tiata ati bo ṣe wa di gbajugbaja bayii lati bii ogun ọdun to ti n ṣe ere. Bakan naa lo tun sọ bi awọn eeyan ṣe maa n ṣe sii to ba jade ti wọn a maa kii ni iki ẹni ti ko gbọrọ. Àjò kò lè dùn títí... Mò ń padà sí oko lẹ́yìn sáà ìjọba mi - Buhari Èmi àti ọmọ ẹgbẹ́ akọrin wa jọ yó ìfẹ́ ara wa ni - Pásítọ̀ ní òun kò jẹ̀bi ẹ̀sùn ìfipábáni lòpọ̀ Kí ni ìdí tí wọ́n fi ń lọ́ ọmú obìnrin nílẹ Adúláwọ̀? Idán oríta nínú ṣọ́ọ̀ṣì Winners Chapel, okùnrin kan kù gììrì mọ́ Bíṣọ́ọ̀bù Oyedepo lórí pẹpẹ ìwàásù Bo ṣe n darapọ mọ awọn ọdọ to jẹ oṣere lati ṣere papọ jẹ iyalẹnu fun awọn mii, gbogbo eyi ni oṣerebinrin to jẹ ọmọ ijẹbu ode yii ṣe alaye rẹ. Bakan naa lo sọrọ lori idi to fi rẹ ara rẹ silẹ gẹgẹ bi agbalagba to n darapọ mọ awọn ọmọde laarin wọn ti wọn si jọ n ṣe e lai si wahala. Ṣé lóòtọ́ ni nǹkan ti dẹrùn lọ́jà gêgẹ́bí àjọ aṣèwádí ìjọba àpapọ̀ Nàìjíríà, NBS ṣe kéde? Kìí ṣe Tinubu ló kọ́ ilé tí mò ń gbé fún mi, GTB ló yá mi lówó tí mo fi parí ilé náà - Ayo Adebanjo 'Bí ìjọba ṣe fi 20% kún owó oṣù ọlọ́pàá Nàìjíríà tó, ẹ̀yìnlẹ́yìn akẹgbẹ́ wọn níbòmíì ni wọ́n ṣì wà'"	https://www.bbc.com/yoruba/59694125
sports	Gernot Rohr: Ṣé lóòtọ́ ni ọ̀nà ti pin fún Gernot Rohr gẹ́gẹ́ bí akọ́nimọ̀ọ́gbá Super Eagles Nàìjíríà?	Iroyin to n jade sori ayelujara bayii n sọ pe o ṣeeṣe ki ajọ ere bọọlu afẹsẹgba ni Naijiria, NFF ti yọ akọnimọọgba ikọ Super Eagles, Gernot Rohr kuro nipo. Iroyin naa n sọ pe ajọ NFF ti gbe igbesẹ lori yiyọ ọ ni ipo lẹyin ti awọn esi ti ikọ Super Eagles tiraka rapala wọ ipele to kan lati kopa ni idije ife ẹyẹ agbaye Qatar 2022. Amọṣa bi iroyin yii ṣe n jade lawọn iroyin miran tun n jade pe ko ri bẹẹ. Koda awọn ileeṣẹ iroyin ere idaraya labẹle bii Sporting Sun ṣalaye pe agbẹnusọ fun ajọ NFF, Ademọla Olajire sọ fun ileeṣẹ iroyin naa pe ko si ohun to jọ ọ. O fi kun un pe o di igba ti igbimọ to ga julọ lajọ NFF ba ṣe ipade ki wọn to lee gbe irufẹ igbesẹ bẹẹ lati gba iṣẹ lọwọ akọnimọọgba Gernot Rohr. Amọṣa iroyin to n tẹ BBC News Yoruba lọwọ lasiko ti a fi n ko iroyin yii jọ n sọ pe ipade igbimọ naa  n lọ lọwọ. Sugbọn a ko lee sọ boya ọrọ nipa rirọ akọnimọọgba Super Eagles naa nipo ni wọn pe ipade yii le lori tabi boya o wa ninu awọn ọrọ ti wọn yoo jiroro le lori nibẹ.	https://www.bbc.com/yoruba/afrika-59335515
health	Wọ́n ti iléèwòsàn pa nítorí àwọn àlùjànú tó n fi ipá bá àwọn nọ́ọ́sì lòpọ̀	"Wọn ti gbe ilẹkun ileewosan alabọde kan ti pa ni agbegbe Umzingwane lẹyin ti awọn nọọsi pariwo sita pe awọn ẹmi airi n ba awọn ni ibalopọ. Awọn ẹmi airi naa ni iroyin tun sọ pe wọn dan nkan wo ni ile ẹkọ alakọbẹrẹ Shale to wa nitosi ileewosan naa. Eyi si ti mu ki awọn olukọ ma a dunkooko pe awọn yoo fi iṣẹ silẹ ti atunṣe ko ba waye laipẹ. Oṣu Keji ọdun yii ni wọn ṣi ileewosan Shale ni agbegbe Umzingwane ni orilẹ-ede Zimbabwe, lati pese ilera fun awọn ara abule to n gbe ni agbegbe naa. Pẹlu bi wọn ti ṣe ti i pa, awọn ara abule n rin irianjo lọ si ilu miran, Esigodini lati gba itọju. Ara abule naa kan, Themba Moyo, sọ fun iwe iroyin ZimLive pe wọn ti ileewosan ọhun pa lẹyin ti nọọsi obinrin meji ati ọkunrin kan to jẹ oṣiṣẹ ibudo ayẹwo salọ nitori pe awọn kan n fi ipa ba wọn lopọ. ""Ti wọn ba ji ni ouwrọ, niṣe ni oju ara wọn ma n tutu pẹlu apẹẹrẹ pe wọn ni ibalopọ. Oru ni iṣẹlẹ naa n waye. ""Ni bayii, oluranlọwọ nọọsi kan pere ati aṣọgba to n gbe ninu abule nkan lo ku sibẹ."" Awọn araalu sọ pe oṣu Kẹsan-an ni ikọlu naa bẹrẹ. Wọn ni awọn nọọsi naa kọkọ ma n fi ẹsun ọkan han ti wọn ba ti bẹrẹ iṣẹ ni owurọ pe o rẹ awọn nitori pe awọn ko sun oorun gidi ni oru. Nigba to ya ni wọn tu aṣiri nkan to ti n ṣẹlẹ ni ileewosan ọhun. Ara abule kan sọ pe ""ọkunrin to n ṣiṣẹ ni ibudo ayẹwo ni iriri to ba ni lẹru pupọ lalẹ ọjọ kan. Niṣe ni awọn alujọnu naa n fa nkan ọmọkunrin rẹ. ""Pẹlu inira lo fi n rin ni owurọ ọjọ keji nitori nkan ọmọkunrin ati koropọn rẹ wú. Laipẹ yii ni oyun bajẹ mọ iyawo rẹ lara, igbagbọ wa si ni pe o le jẹ nitori iṣẹlẹ awọn alujọnu ni."" Bakan naa ni iriri awọn olukọ to n gbe ninu ọgba ile ẹkọ alakọbẹrẹ to wa nitosi ileewosan naa. ""Nigba miran, ita gbangba ni awọn olukọ obinrin yoo ti ba ara wọn ni owurọ."" Awọn alaṣẹ ilu naa ti bẹrẹ igbesẹ lati wadii iṣẹlẹ ọhun pẹlu agbara ibilẹ, ti wọn si ni iya yoo jẹ ẹnikẹni ti aṣiri ba tu pe oun lo ni awọn alujanu naa. Gbajugbaja ni ọrọ nipa awọn ẹmi airi ti wọn n pe ni Tikoloshes, ni orilẹ-ede Zimbabwe."	https://www.bbc.com/yoruba/agbaye-59720319
religion	Ethiopia: Orílẹ̀èdè tó ní oṣù mẹ́tàlá,, tó tún jẹ́ ibi tí Àpótí Ẹ̀rí Israel wà	"Ọjọ kinni, oṣu Ṣẹrẹ (January) ni ọpọ awọn orilẹ-ede lagbaye ma n ṣe ajọyọ ọdun tuntun. Ṣugbọn ni oril-ede Ethiopia, ọjọ kọkanla, oṣu Kẹsan ni wọn maa n  bẹrẹ ọdun tuntun ti wọn. Orilẹ-ede yii jẹ ibi kan to yatọ si awọn orilẹ-ede agbaye to ku. Kini idi to fi jẹ bẹ ati pe iru ayẹyẹ wo ni wọn maa n ṣe lajọyọ ọdun tuntun? Mọ si nipa awọn nkan to mu Ethiopia yatọ si awọn orilẹ-ede yooku ni agbaye. Kii ṣe eyi nikan o - Kalẹnda ti Ethiopia n lo paapaa yatọ si eyi ti gbogbo eeyan n lo. Lọwọlọwọ, ọdun 2014 ni orilẹede naa wa bayii. Ọjọ Satide, ọjọ kinni, oṣu Kọkanla ni wọn bẹrẹ ọdun tuntun. Idi ni pe wọn n ṣe onka ọdun ibi Jesu Kristi lọna to yatọ. Nigba ti ijọ Aguda ṣe atunsẹ si onka rẹ ni ọdun 500 AD, ijọ igbaani ni Ethiopia ko sẹ bẹẹ. Ni awọn orilẹ-ede kan, awọn ọmọde ma n kọ akọsori nipa iye ọjọ to wa ninu oṣu kọọkan. Ṣugbọn ni Ethiopia, ko si nkan to n jẹ bẹẹ: Ọgbọn ọjọ lo wa ninu oṣu mejila, ti oṣu kẹtala to kẹhin ọdun si ma n ni ọjọ marun-un tabi mẹfa. Orilẹ-ede Italy gbiyanju lati wọ Ethiopia, to n jẹ Abyssinia lasiko naa, ni  ọdun 1895. Asiko yii ni awọn orilẹ-ede lati Yuroopu n pin ilẹ Africa mọ ara wọn lọwọ. Ṣugbọn, idojuti ni Italy ba kuro ni Ethiopia. Wọn gbiyanju lati fi ọgbọn wọle si Ethiopia, nitori pe wọn ti ṣẹgun Eritrea to wa ni ẹgbẹ rẹ. Wọn ba tii fun ọpọlọpọ ọdun. Ṣugbọn, Ethiopia ṣẹgun wọn loju ogun ti a mọ si Battle of Adwa. Ẹgbẹẹgbẹrun ikọ ogun Italy lọna mẹrin ni awọn ọmọ ogun Ethiopia ṣẹgun wọn laarin wakati diẹ lọjọ kinni, oṣu Kẹta, ọdun 1896. Asiko Ẹmpẹrọ Menelik II ni ogun naa waye. Wọn fi ipa mu Italy lati fi ọwọ si iwe adehun pe oun ko ni dan iru rẹ wo mọ. Ọkan lara awọn Ẹmpẹrọ to jẹ lẹyin Menelik, Haile Selassie, lo anfaani iṣẹgun ti wọn ni lori Italy lati beere fun idasilẹ ajọ iṣọkan ilẹ Africa, Organisation of African Unity (OAU), to ti di African Union bayii. Ilu Addis Ababa to jẹ olu ilu Ethiopia si ni olu ileeṣẹ rẹ wa. 3. Ethiopia ni Apoti Ẹri awọn ọmọ Isirẹli wa Ni igbagbọ ọpọ ọmọ orilẹ-ede Ethiopia, Apoti Ẹri, ninu eyi ti ofin mẹwa ti Ọlọrun fun Mose wa, ko sọnu. Ijọ Igbaani ni Ethiopia sọ pe Apoti Ẹri naa wa ni abẹ ìṣọ ati abo ni gbogbo igba, ninu ile ijọsin Our Lady Mary of Zion Church niluu Aksum, nibi ti ko ti si aaye fun ẹnikẹni lati ri i. Itan sọ pe Apoti Ẹri naa bọ si ọwọ ile ijọsin ọhun nipasẹ Ayaba Sheba. Igbagbọ awọn eniyan orilẹ-ede Ethiopia ni pe lati Aksum lo ti rinrinajo lọ si Jerusalẹmu lati ri Ọba Solomọni lati mọ nipa ọgbọn ti iroyin sọ pe Solomọni ni, ni nkan bi ọdun 950 BC. Itan naa to wa ninu iwe Kebra Nagast sọ nipa bi Makeda, Ayaba Sheba, ṣe bi ọmọkunrin kan, Menelik (to tumọ si ọmọ ẹni to gbọn),  fun Solomọni. Ati bi ọmọ naa ṣe rinrinajo lọ si Jerusalẹmu lẹyin ọpọ ọdun, lati lọ mọ baba rẹ. Akọsilẹ itan naa sọ pe Solomọni fẹẹ ki ọmọ naa duro, ko si jọba lẹyin iku rẹ, amọ o ni oun n pada lọ si ile lọdọ iya oun. Ọkan lara awọn ọmọ Isirẹli ti Solomọni yàn pe ko tẹle pada, lo ji Apoti Ẹri naa gba, to si fi ayederu rọpo rẹ. Nigba ti aṣiri tu si Menelik lọwọ, o gbà lati gbe e pamọ, nitori igbagbọ pe eto Ọlọrun ni pe ki apoti naa duro ni Ethiopia. Pẹlu agbara ati ẹmi si ni awọn Kristiẹni ijọ Igbaani ni Ethiopia fi n pa apoti naa mọ. Itan sọ pe lasiko ti Anọbi Muhammed n koju idẹyẹsi nilu Mecca, nigba to ṣẹṣẹ bẹrẹ si ni i waasu, o sọ fun diẹ lara awọn ọmọ ẹyin rẹ pe ki wọn o lọ si ilu kan to n jẹ Abyssinia, ""ẹ o ri ọba kan ti ko faaye gba ifiyajẹni"". Awọn eniyan naa gba imọran rẹ, wọn si lọ si Aksum, nibi ti Ọba Armah, to jẹ Kristiẹni ti ki wọn kaabọ, ti wọn si fi aaye gba wọn lati ṣe ẹsin wọn. Abule Negash ti wọn fun wọn nigba naa lo ti di Tigray bayii, nibi ti awọn arinrinajo naa kọ mọṣalaaṣi ti awọn kan sọ pe oun lo ti pẹ julọ ni Africa. Amọ, ni ọdun to kọja, ado oloro wo mọṣalaaṣi naa lasiko ogun to waye ni Tigray. Awọn Musulumi ni ilu naa tiẹ gbagbọ pe ọmọ ẹyin Anabi mẹẹdogun ni wọn sin si ilu Negash. Irinajo si Aksum si ni Hijra akọkọ ninu akọsilẹ itan Islam. Lonii, ida mẹrinlelọgbọn awọn eeyan to wa ni orilẹ-ede Ethiopia lo jẹ Musulumi."	https://www.bbc.com/yoruba/afrika-59263573
health	Kóo tó pé 30, o lè wọ ‘menopause’, ohun tó yẹ kóo tètè mọ̀ nìyí	Atẹjade kan lati ọọfisi ile igbimọ aṣofin ilẹ Gẹẹsi ti sọ pe o yẹ ki awọn obinrin maa ṣe ayẹwo ‘menopause’ wọn ti wọn ba ti wọ ọdun marundinlaadọta. Ẹgbẹ kan, Menopause All-Party Parliamentary Group, lo sọ bẹẹ lẹyin iwadii ti wọn ṣe fun ọdun kan gbako. Aṣofin kan, Carolyn Harris sọ pe oniruru idẹyẹsi lawọn obinrin ti wọn ko ri nnkan oṣu wọn maa n koju, eyii to maa n ṣakoba fun wọn lẹnu iṣẹ, laarin awọn ọrẹ ati ẹbi ati lọdọ ololufẹ wọn. Akoko yii jẹ igba ti awọn obinrin ko ni le ṣe nnkan oṣu wọn mọ, eyii to tun n tumọ si pe wọn ko ni le loyun. ‘Menopause’ yii maa n waye ti obinrin ba ti n dagba, o si maa n bẹrẹ lati ọdun marundinlaadọta si ọdun marundinlọgọta. O tun le waye nipa iṣẹ abẹ, eyi ti wọn n pe ni ‘hysterectomy.’ Ti obinrin ko ba ri nnkan oṣu rẹ fun oṣu mejila gbako, o n tumọ si pe o ti wọ ‘menopause’ niyẹn. Iye ọjọ ori ti obinrin ko fi ni ri nnkan oṣu rẹ mọ bẹrẹ lati ọdun mọkanlelaadọta, amọ o ṣeeṣe ki awọn obinrin kan ti ọjọ ori wọn ko tii wọ ọgbọn ọdun naa wọ menopause. Ipele ti obinrin fi n wọ menopause ni wọn  pe ‘Perimenopause.’ Awọn obinrin kan maa n ri apẹrẹ lara wọn pe menopause ti n sumọle, amọ awọn obinrin mii ki n ri titi di igba ti wọn ko fi ni ri nnkan oṣu naa mọ. Awọn apẹrẹ menopause ati perimenopause ni ipa nla ninu aye obinrin, paapaa lori iṣẹ ati ibaṣepọ wọn pẹlu awọn ẹlomiran. Amọ awọn apẹrẹ naa ko dọgba, nitori oniruru eeyan lo maa n ri oniruru apẹrẹ tirẹ to si yatọ si ti ẹlomiran. Awọn apẹrẹ naa maa jade fun ọpọ ọsẹ tabi oṣu ko to di pe nnkan oṣu naa ko ni waye mọ. Apẹrẹ akọkọ ni pe nnkan oṣu irufẹ obinrin bẹẹ yoo maa ṣe segesege. Bakan naa, o ṣeeṣe ki irufẹ obinrin naa maa binu si awọn eeyan ti ko yẹ ko binu si ati ni akoko ti ko yẹ ko binu. Onimọ nipa nnkan oṣu obinrin, Heather Currie sọ pe ko yẹ ki awọn obinrin foya ti wọn ko ba ri nnkan oṣu naa mọ. Lara awọn nnkan to sọ ni pe wọn le lo awọn oogun to le dipo awọn ẹya ara wọn bii osetrogen ati progesterone to n jẹ ki nnkan oṣu wa. O tun mẹnuba jijẹ awọn ounjẹ aṣaraloore ti wọn n pe ni ‘balanced diet.’ Dokita naa sọ pe ere idaraya ṣe pataki. Lẹyin naa lo gba awọn obinrin niyanju lati sọra fun siga ati ọti mimu.	https://www.bbc.com/yoruba/articles/cz49e9n209zo
health	India: Ọkùnrin kan yọ kindinrin ìyàwó rẹ	"Ọwọ awọn ọlọpaa ti tẹ ọkọ obinrin kan to jẹ ọmọ India ati aburo ọkọ rẹ ọkunrin kan lẹyin to sọ fun awọn ọlọpaa wi pe awọn mejeeji ji kindinrin ohun lati fi rọpo owo ori. Eto ayẹwo ilera meji ọtọọtọ fi idi rẹ mulẹ pe ọkan lara awọn kindinrin obinrin naa ti poora. O fi ẹsun kan ọkọ rẹ wi pe gbogbo igba lo maa n beere owo ori lọwọ oun. Eto owo ori sisan ni India lati ọwọ awọn ẹbi iyawo fun ẹbi ọkọ, ni wọn ti fi ofin de lati ọdun1961 ṣugbọn àwọn miran ṣi n ṣee. Nigba ti o n ba awọn akọroyin orile-ede India sọrọ, obinrin naa, Rita Sarkar ni alubolẹ ni ọkọ oun maa n lu oun fun ọpọlọpọ ọdun nitori owo ori naa. Iwe iroyin Hindustan Times jabọ pe obinrin naa ni ""ọkọ mi mu mi lọ si ileewosan aladani kan ni Kolkata, nibiti oun ati oṣiṣẹ eleto ilera kan ti sọ fun mi pe ara mi yoo balẹ̀ lẹyin ti wọn sẹ iṣẹ abẹ lati yọ okuta inu (appendix) mi."" ""Ọkọ mi kilọ fun mi pe n ko gbọdọ sọ fun ẹnikẹni nipa iṣẹ abẹ naa."" Rita ni,  lẹyin oṣu diẹ, inira de ba oun, awọn mọlẹbi oun si gbe oun lọ si ọdọ dokita kan. Eto ayẹwo ti wọn ṣe fun oun lo fihan pe kindinrin rẹ kan ti di awati. Ayẹwo keji si fi idi rẹ mulẹ. O sọ fun iwe iroyin Hindustan Times pe ""Igba naa ni o to o yemi, idi ti ọkọ mi fi ni ki n pa ẹnu mi mọ lori iṣẹ abẹ naa."" Rita ni ọkọ oun ta kindinrin oun nitori pe agbara mọlẹbi rẹ ko ka owo ori ti o n beere fun. Iroyin ni orile-ede India ni ọga agba fun ileesẹ ọlọpaa, Udayshankar Ghosh sọ pe: ""A n fura wi pe ọrọ naa ni bayo-bayo ninu. O ni: ""A ṣe akọsilẹ ẹjọ naa labẹ ofin to ni i ṣe pẹlu ṣise paṣi-paarọ ẹya ara. ""A si ti mu eniyan mẹta fun ẹsun igbiyanju lati sekupani to fi mọ ifiyajẹni."""	https://www.bbc.com/yoruba/agbaye-42985960
sports	Barcelona vs Bayern: Koeman di akọ́nimọ̀ọ́gbá Barcelona tuntun lẹ́yìn ìjàmbá Champions League	Omi tuntun ti ru lẹgbẹ agbabọọlu Barcelona, Ronald Koeman ti di akọnimọọgba tuntun ikọ naa. Oun lo rọpo Quique Setien ti wọn ṣẹṣẹ fọwọ osi juwe ile fun un ni kopẹ kopẹ. Koeman ẹni ọdun mẹtadinlọgọta fi iṣẹ rẹ gẹgẹ bi akọnimọọgba ẹgbẹ agbabọọlu orilẹede Netherlands silẹ nibi ti adehun to fọwọ si ti ku ọdun meji lati gba iṣẹ Barcelona. Koeman gbabọọlu fun ikọ Barcelona laarin ọdun 1989 si 1995, o si gba ami ẹyẹ La Liga mẹrin ati ife ẹyẹ kan ni Yuropu. Ipo keji ni Barcelona gba ni saa bọọlu to ṣẹṣẹ pari ninu eyi ti wọn ko si ri ife kankan gba fun igba akọkọ lati ọdun 2008. Barcelona to yan Ramon Planes gẹgẹ bi oludarieto kata-kara agbọọlu eleyi ti Eric Abidal di mu tẹlẹ ki wọn to ni ko maa lọ lọjọ Iṣẹgun. Akitiyan lati yan akọnimọọgba mii bẹrẹ lẹyin ti Bayern Munich lu Barca lalu bolẹ ninu idije UEFA Champions League pẹlu ami ayo mẹjọ si meji. Ìjàmbá ṣe wá ní Barcelona, aṣọ ò bá Ọmọ́ye wa mọ́- Gerard Pique Paa lẹẹkinni, paa lẹẹkeji, paa lẹẹkẹta, bi oju ọhun ko ba fọ tan, yoo pada di bai bai.  Bayii lọrọ ṣe ri fun ẹgbẹ agbabọọlu Barcelona ti Bayern Munich lu lalubami. Ami ayo mẹjọ si meji ni Bayern fi ṣagba Barcelona ninu ifẹsẹwọnsẹ to waye lorilẹede Portugal lalẹ ọjọ Ẹti, ọjọ kẹrinla oṣu kẹjọ ọdun 2020. Ọkan lara awọn gbajugbaja agbabọọlu Barcelona, adilemu, Gerard Pique ke gbajari pe abuku nla kan Barca, o ni omi ti tẹyin wọ igbin lẹnu. Pique ni kii ṣe igba akọkọ, tabi ekeji tabi ẹkẹta ti irufẹ abuku yii yoo kan Barcelona. Adilemu naa sọ pe asiko ti to fun gbogbo agbabọọlu Barcelona lati ati awọn alaṣẹ lati wa nnkan ṣe si ina ẹgbẹ agbbọọlu naa to n jo ajo rẹyin bayii. Amọ akọnimọọgba Barca fun ra rẹ, Quique Setien ni oun ko tii le sọ bo ya oun yoo fi ẹgbẹ agbabọọlu naa silẹ laipẹ. O ni otitọ ni pe ijamba ṣe Barca lọwọ Bayern, ṣugbọn ọrọ naa gba ki onikaluluku ronu ọna lati tẹ agbabọọlu Barca siwaju. Ẹwẹ, agbabọọlu Manchester United nigba kan ri, Rio Ferdinand sọ pe asiko ti to fun ẹlẹsẹ ayo Lionel Messi lati ronu lori ibaṣepọ rẹ pẹlu Barcelona. Ferdinand sọ pe pẹlu bi gbogbo nnkan ṣe polukurumusu ni Barcelona bayii, o dabi wi pe asiko ti to fun Lionel Messi lati fi Barca silẹ. Ohun ti Ferdinand n sọ ni pe bi a ba pẹ lori imi, eṣin keṣinṣin lo n ba ni nibẹ.	https://www.bbc.com/yoruba/ere-idaraya-53790560
sports	Fulham vs Arsenal: Arsenal lu Fulham ní àlùbami pẹ̀lú 3-0, ṣùgbọ́n ariwo Willian layé ń pa	Nnkan o rọgbọ fun ikọ Fulham ni ipadabọ wọn si idije Premier league ilẹ Gẹẹsi lọjọ Satide pẹlu bi Arsenal ti wọn gba lalejo  din dundu iya ni adingbẹ fun wọn ni papa iṣire Craven Cottage to jẹ ibuba wọn. Goolu mẹta si odo ni Arsenal fi ki ikọ Fulham to ṣẹṣẹ gba igbega wa si premier league lati liigi keji ilẹ Gẹẹsi ti a mọ si Championships kaabọ. Nigba ti ifẹsẹwọnsẹ naa wọ iṣẹju mẹsan ni atamatase agbabọọlu ikọ Arsenal, Lacazette lo gba goolu akọkọ wọle fun Arsenal eleyi to fun un ni iyi ẹni to gba goolu akọkọ wọle fun saa liigi tọdun 2020/2021 to bẹrẹ lọjọ Abamẹta. Bakan naa ni goolu ọhun tun sọ Lacazette di agbabọọlu akọkọ ninu itan premier league ti yoo maa gba goolu akọkọ ni saa liigi kan wọle fun saa liigi meji ọtọọtọ. Ni saa liigi ọdun 2017/2018, Lacazette ni agbabọọlu to gba goolu akọkọ wọle lọdun naa ninu ifẹsẹwọnsẹ Arsenal pẹlu Leicester Agbabọọlu ti Arsenal ṣẹṣẹ ra ni ọsẹ diẹ sẹyin, Gabriel Magalhaesjẹwọ pe Arsenal ko fowo jona pẹlu bi o ṣe gba goolu rẹ akọkọ wọle fun ikọ Arsenal ninu ifẹsẹwọnsẹ naa eleyi to jẹ ifẹsẹwọnsẹ liigi akọkọ ti yoo ti kopa fun Arsenal. Ni kete ti wọn wọle ni Gabriel ti fori gbe bọọlu gbee silẹ ni igun papa koo gba, iyẹn Corner ti Willian, agbabọọlu tuntun miran ti Arsenal ra lati Chelsea gba soju ile Fulham nigba ti ifẹsẹwọnsẹ naa wọ iṣẹju kọkandinlaadọta. Gẹgẹ bi iṣe rẹ, balogun ikọ Arsenal, Pierre-Emerick Aubameyang naa da si ojo goolu to rọ fun Arsenal ni papa iṣire Craven Cottage nigba ti oun naa sọ goolu kẹta sawọn fun Arsenal nigba ti ifẹsẹwọnsẹ naa wọ iṣẹju kẹtadinlọgọta. Pẹlu goolu yii, Aubameyang ti gba goolu mọkanla wọle ninu ifẹsẹwọnsẹ mọkanla ni ṣiṣẹ n tẹle to ti gba fun Arsenal. Ṣaaju ifẹsẹwọnsẹ ni ni aworan ija laarin agbabọọlu Arsenal meji, Ceballous ati Nketiah ti waye lasiko ti wọn fi n gbaradi fun ifẹsẹwọnsẹ naa ni papa iṣire Craven Cottage ti ifẹsẹwọnsẹ naa ti waye. Awọn agbabọọlu mejeeji yii wa lara awọn ti akọnimọọgba ikọ naa, Mikel Arteta mu lati rọpo awọn agbabọọlu to ba yọ lori papa bi ifẹsẹwọnsẹ naa ba ṣe n lọ	https://www.bbc.com/yoruba/afrika-54129859
sports	Mọ nípa àwọn ìfẹsẹ̀wọnsẹ̀  líìgì Ilẹ̀ Gẹ̀ẹ́sì tó wáyé ní Ọjọ́rùú	Ni Ọjọru, ninu ifẹsẹwọnsẹ ligi ilẹ gẹẹsi, awọn ẹgbẹ agbaboolu fakọyọ, ti wọn si mi awọn orisirisi, ti ifẹsẹwọnsẹ yoo si tun waye lalẹ oni. N se ikọ agbabọọlu Manchester United labẹ olukọni Erik Ten Hag gbo ewuro si oju ikọ Tothenham pẹlu ami ayo meji si odo. Fred ati Fernandes lọ ṣe atọna bi wọn ṣe bori ikọ Tothenham sugbọn oro si ma ibo miiran yoo fun lẹyin ti atamatase Cristiano Ronaldo fi ara pa ti wọn si lilo lati gbe jade kuro ninu ifẹsẹwọnsẹ naa. Ikọ Tothenham gbinyanju agbara wọn sugbọn ikọ Manchester United ni awọn ni fun anfani lati ri imu mi ori papaa Old Trafford Ninu ifẹsẹwọnsẹ miiran, ikọ Liverpool bori West Ham United pẹlu ami ayo kan si odo. Darwin Nunez lo mi awọn naa. Kete ti wọn wọ ninu saa keji ni ikọ West Ham ri pẹnariti lẹyin ti Joe Gomez kọlu Jarred Bowen sugbọn ọrọ bẹyin yọọ fun  Bowen nigba ti amule Liverpool ṣe idaduro fun lati mi awọn. Igba akọkọ re ti Darwin Nunez yọọ mi awọn ni papaa Anfield, eyi to jẹ ti Livrepool. Ikọ Newcastle United naa fakọyọ lana nigba ti wọn bori ikọ Everton pẹlu ami ayo kan si odo Akọnimọgba ikọ naa Eddie Howe gbosuba fun awọn agbabọọlu naa paapa julọ Miguel Almiron to mi awọn fun ikọ Newscastle . Nibayi ikọ Newcastle ko ti padanu ifẹsẹwọnsẹ ninu ifẹsẹwọnsẹ mẹfa ti wọn ti kopa ninu ligi ile gẹẹsi. Nise ni ikọ Brentford taku si ọrun ikọ Chelsea, ti ko si ẹnikẹni to ni anfani lati mi awọn ninu ifẹsẹwọnsẹ ana. Ikọ Chelsea ti gba ifẹsẹ wọnsẹ meju bayi ti wọn ko si ti padanu rara ninu ligi ile gẹẹsi lati igba ti wọn ti kede olukọni tuntun Graham Potter Ọpọ igba ninu ifẹsẹwọnsẹ naa ni amule ikọ Chelsea Kepa Arrizabalaga ṣe idaduro fun ikọ Brentford nigba ti Ivan Toney ati Bryan Mbeumo gbinyanju lati mi awọn. Bakan an ni David Raya di apata nla to n ṣe idaduro lana nigba ti Cesar Azpilicueta ati Kai Havertz gba bọọlu si ojule	https://www.bbc.com/yoruba/articles/c6pz5x12x6qo
politics	Godwin Emefiele: Mo bẹ́ orí fún gbogbo àgbẹ̀ àti olùfọkànsìn tó ń dáwó fọ́ọ̀mù Ààrẹ fún mi àmọ́ ẹ jẹ́ n lo óògùn ara mi	"Gomina banki àpapọ̀ orílẹ̀èdè Naijiria, Godwin Emefiele tí fi ọrọ idupẹ ránṣẹ́ sì awọn kan to  ni wọn kórajọ lati ra fọ́ọ̀mù oludije ipo Ààrẹ fun un. Emefiele fi sita loju opo Twitter rẹ pe irẹlẹ wọ oun lẹwu gidi pẹlu iru ifẹ ti awọn to n pe oun lati wa dije du ipo Ààrẹ lọdun 2023 ni si oun. Bo tilẹ̀ jẹ pe o ni oun ko tii de bi ìpinnu yii, o ni oun mọ riri ifarajin ""awọn àgbẹ̀ àtàwọn olùfọkànsìn ọmọ Nàìjíríà to n ṣe akitiyan de bi pe wọn n da owo lapo ara wọn ti wọn si n náwó fọ́ọ̀mù lati du ipo Ààrẹ si mi. Mo dupẹ lọwọ wọn pupọ "". Ẹwẹ, Emefiele ni bi oun yoo ba tiẹ̀ wa gbọ́ si wọn lẹ́nu lati dije du ipo Ààrẹ, owo ara oun ti oun laagun ko jọ  ni ọdun marunlelọgbọn lẹ́nu isẹ banki gẹgẹ bi ọga agba ni oun yoo fọ́ọ̀mù oun ""lai ran ẹnikẹ́ni, ni gbangba àti pẹlu ọwọ mimọ àti ni ibamu pẹlu alakalẹ ìwé ofin Naijiria"". Bo ba tun wa ri bẹẹ, Emefiele ni oun yoo tesiwaju lati maa sin àti farajin fawọn ọmọ orílẹ̀èdè Naijiria lábẹ́ akoso Ààrẹ Muhammadu Buhari. Gomina ilé ifowopamọ Naijiria sọ pé: ""Ipinu to ṣe pataki ni eleyi to si nilo ìlọ́wọ́ sí Ọlọ́run ; ni ọjọ díẹ̀ to ku, Ọlọ́run alagbara yoo dárí"". Láti ìgbà tí àwọn kan ti ra fọ́ọ̀mù ìdíje dupò Ààrẹ fún gómìnà ilé ìfowópamọ́ àgbà Nàìjíríà, Godwin Emefiele ni awuyewuye ti ń wáyé wí pé ǹjẹ́ ó lẹ́tọ̀ọ́ láti dupò Ààrẹ. Àgbà onímọ̀ ìṣirò owó kan tó tún jẹ́ olóṣèlú, Hussein Olanrewaju Mustapha nígbà sọ fún BBC News Yorùbá wí pé kò sí òfin kankan lábẹ́ òfin tó dé ìlòdì sí àwọn òṣìṣẹ́ báńkì Nàìjíríà yálà aládani tàbí ti ìjọba láti dupò òṣèlú. Mustapha ní kò sí ohun tó burú tí gómìnà báńkì àpapọ̀ Nàìjíríà bá gbégbá láti di Ààrẹ Nàìjíríà níwọ̀n ìgbà tó bá ti tẹ̀lé àlàkalẹ̀ ìwé òfin Nàìjíríà. Ó fi kún un pé lóòótọ́ ni òfin ìlànà ètò ìdìbò tuntun tí Ààrẹ Muhammadu Buhari buwọ́lù láìpẹ́ yìí làá kalẹ̀ wí pé ẹnikẹ́ni tó bá dipò òṣèlú mú gbọ́dọ̀ kọ̀wé fipò sílẹ̀ fún iye ìgbà kan kó tó gbégbá ìbò. Ẹni tí mo máa gbé ìjọba lé lọ́wọ́ rèé - Ààrẹ Buhari Ògo Naijiria yóò padà wá tí mo bá di Ààrẹ - Pasitọ Tunde Bakare Ìdí tí Osinbajo fi ṣèbẹ̀wò sí Olubadan àti ohun tí wọ́n sọ rèé Wo àwọn ọmọ Yorùbá mẹ́fà tí ẹnu ń kùn lórí ìbò ààrẹ ọdún 2023 Ó ní èyí tako ìwé òfin Nàìjíríà tó fi àyè gba gbogbo ọmọ Nàìjíríà láti dìbò tàbí du ipò tó bá wù ú lábẹ́ òfin. Ó wòye wí pé èyí ló fà á tí ọ̀pọ̀lọpọ̀ àwọn Mínísítà tó ti kéde èròńgbà wọn láti díje dupò òṣèlú kan tàbí òmíràn fi kọ̀ láti kọ̀wé fipò wọn sílẹ̀. Bákan náà ló tẹ̀síwájú wí pé òfin fi àyè gba Emefiele láti dú ipò tó bá wù ú tàbí ṣe ẹgbẹ́ òṣèlú tó bá wù ú láì tàpá sófin. Gomina Banki apapọ Naijiria Godwin Emefiele naa ti ṣetan lati darapọ mọ awọn to n gbero lati  du ipo aarẹ Naijiria ni kete ti saa aarẹ Buhari ba de opin. Lọjọ Ẹti yi ni awọn ololufẹ rẹ kan lọ ba gba fọọmu iferongba silẹ lati du ipo aarẹ labẹ aṣia ẹgbẹ APC ni olu ileeṣẹ ẹgbẹ naa lAbuja. Ẹni ọgọta ọdun yi ni Gomina Banki apapọ akọkọ ninu itan Naijiria ti yoo ṣe iru nkan bayi. Eleyi si ti mu kawọn eeyan maa beere pe ṣe o lẹtọ labẹ ofin Naijria lati dije du ipo aarẹ. Bi Emefiele ba tẹsiwaju pẹlu erongba rẹ yi, oun ati awọn eekan ẹgbẹ oṣelu APC bi igbakeji aarẹ Yemi Osinbajo, Asiwaju Bola Ahmed Tinubu ati awọn Gomina tẹlẹ ri mi ati awọn mii to wa lori ipo ni yoo jijọ maa figa gbaga nínú ẹgbẹ́ òṣèlú APC. Bákan náà ni yóò máa wako pẹ̀lú àwọn èèkàn bíi Atiku Abubakar, Bukola Saraki àti bẹ́ẹ̀ bẹ́ẹ̀ lọ nínú ẹgbẹ́ òṣèlú PDP. Ọjọ́ kẹta oṣù kẹfà, ọdún 2022 ni àjọ tó ń rí sí ètò ìdìbò Nàìjíríà fún àwọn ẹgbẹ́ òṣèlú di tí wọ́n yóò fi fi orúkọ àwọn olùdíje kalẹ̀. Ikú d'óró! Wole Adetiran tó kọ orin àdákọ àgùnbánirọ̀ Naijiria 'NYSC Anthem'  ti jáde láyé"	https://www.bbc.com/yoruba/afrika-61358920
religion	Sotitobire: Mọ̀lẹ́bí ọmọ ọdún kan tó pòórá ní ṣọ́ọ̀ṣì figbe ta	Ọjọ́ kẹ́wàá oṣù ìkọ́kànlá ló ṣẹlẹ̀. Iṣẹlẹ aburu ti ko ye ni yii waye ni ilu akure ni ipinlẹ Ondo. Modupe Kolawole to jẹ iya ọmọkunrin ọdun kan toun funra rẹ din ni ẹni ọgbọn ọdun figbe ta pe ki ijọba gba oun tori ko lẹni kankan. O ṣalaye pe inu oṣù kẹfa lawọn ṣẹṣẹ bẹ̀rẹ̀ sí ní lọ sí ìjọ́ tí iṣẹlẹ laabi yii ti waye. Ninu fọnran aworan yii, iya Gold salaye bi ko ṣe ki n fẹ fi ọmọ rẹ silẹ ati bi awọn ẹṣọ ijọ ṣe ni o yẹ ko maa gbe ọmọ rẹ lọ si yara ti wọn n ko awọn ọmọ wẹwẹ si. Bakan naa, lo tun sọ nipa bo ṣe pada gbe ọmọ naa lọ si yara awọn ọmọ wẹwẹ ati bo se wa di ohun to n kọ ni lẹnu lati sọ bi ọmọ ọdun kan ti ko tii le rin tabi sọrọ ṣe poora. Iya Gold jẹ ko ye wa pe, ohun to n kọ oun lominu ni idi to fi jẹ pe ọmọ toun lo di awati, laarin awọn ọmọ to pọ ti wọn fẹrẹ to igba lọwọ awọn olukọ ọmọde ijọ naa.	https://www.bbc.com/yoruba/afrika-50569817
sports	Premier league: Arsenal kọrin 'kọ́stọ́mà daada ni' fún Burnley pẹ̀lú àmì ayò méjì sí ẹyọkan	Nnkan gbe nnkan hanu loni ni papa iṣire Emirates tii ṣe ibuba ẹgbẹ agbabọọlu Arsenal. Arsenal ati ikọ Burnley ni wọn jijọ gbe ina woju ara wọn. Nigba ti ere gbogbo yoo fi pari, Arsenal lo gbogo ọjọ naa lọwọ Pẹlu bi ifẹsẹwọnsẹ yii ṣe pari yii, ikọ Arsenal ti sọ Burnley di kọstọma daadaa ni Arsenal lo kọkọ gba bọọlu wọ inu awọn nigba ti ifẹsẹwọnsẹ naa wọ iṣẹju mẹtala. Lacazette, atamatase ikọ Arsenal  lo gba goolu naa wọle. Lẹyin eyi, Arọni Arsenal ko simi rirọjo bọọlu lọ si oju ile Burnley bi o tilẹ jẹ pe Burnley pẹlu ko sun asunpiye, awọn naa ja fitafita ti wọn si da goolu akskọ pada nigba ti ifẹsẹwọnsẹ naa wọ iṣẹju kẹtalelogoji. Ọkan lara awọn atamatase to ti sọ awọn Arsenal di kọstọma daadaa, Ashley Barnes lo gba bọọlu naa wọle. Jesus gbá góòlù sáwọ̀n gba ife Community Shield fún Man City Òṣèré tíátà Toyin Abraham daya Kolawole Ajeyemi Bí Khafi ṣe ní ìbálòpọ̀ ojútáyé tako àṣà Yorùbá - Ìjọba Ekiti Ki wọn to lọ sinmi fun saa akọkọ Arsenal gba goolu miran wọle ṣugbọn oludari ere naa, wọgi lee lẹyin ti ẹrọ VAR ṣe afihan rẹ pe aṣiṣe waye ṣaaju goolu naa. Eyi ni igba kọkanla ni ṣisẹ-n-tẹle ti Arsenal yoo maa ṣina iya fun Burnley lati oṣu kẹta ọdun 2009. Oṣu kejila ọdun 2008 ni Burnley fi ẹyin Arsenal gbolẹ kanyin	https://www.bbc.com/yoruba/afrika-49382552
religion	Pope Election: Èyí ni bí wọ́n ṣe n dìbò yan Póópù tuntun nínú ìjọ Àgùdà	"Igbimọ awọn cardinal wa to maa n pejọpọ lati dibo yan Poopu tuntun. Awọn cardinal ni awọn olóyè ijọ to tobi ju. Poopu lo maa n yan wọn si ipo, wọn si ṣaba maa n jẹ oye biṣọọpu. Wọn yoo pe wọn si ipade ni olu ijọ Aguda, to wa ni Vatican, idibo yoo si tẹle e- 'conclave' ni wọn maa n pe eto idibo naa. Awọn cardinal bi igba le mẹta lati orilẹ-ede mọkandinlaadọrin lo wa. Ẹni to ba si ti dagba ju ọgọrin ọdun lọ laarin wọn ko le dibo. Ìkọ̀kọ̀ ni ìdìbò nàá ti n wáyé: Wọn maa n ṣe eto idibo naa ni ayika to pamọ. Niṣe ni wọn maa n ti awọn Cardinal naa mọ ibi kan, ni olu ijọ Aguda, Vatican to wa ni ilu Rome l'orilẹ-ede Italy, Ko si si ẹnikẹni ninu wọn ti yoo bọ si jade bọ si gbangba titi eto idibo naa yoo fi pari, ti wọn si fẹnuko lori Poopu tuntun. Ko pọn dandan ki awọn cardinal naa o yan ọkan lara wọn - ninu akọsilẹ, ọkunrin ijọ Aguda yoo wu to ba ti ṣe iribọmi ni wọn le yan ni poopu - ṣugbọn àṣà sọ pe cardinal ni wọn yoo fẹ ẹ gbe e fun. Eto idibo yii maa n waye fun ọpọlọpọ ọjọ ko to o dipe Poopu tuntun jẹ. Wọn maa n wa ni ipamọ; ko si nkan to jọ tẹlifisan, radio, iwe iroyin tabi ẹrọ ibaraẹnisọrọ. Dokita meji pere, awọn to n tun ile ṣe ati awọn alufaa to ni ẹtọ lati gbọ ijẹwọ ẹṣẹ awọn eniyan ni oriṣiriṣi èdè nikan ni anfaani wa fun lati wọ inu ibi ti wọn wa. Koda, awọn dokita ati awọn oṣiṣẹ to ku gbọdọ bura pe ọrọ kankan nipa idibo naa ko ni i ti ẹnu awọn jade, tabi lo ẹrọ ayaworan ati gbohun-gbohun. Gbogbo eyi n waye, ki aṣiri kankan nipa idibo naa ma ba a tu sita lasiko to n lọ lọwọ tabi to ba pari. Ti ikilọ si wa pe wọn yoo yọ ẹnikẹni to ba sọrọ jade l'ẹgbẹ. Gbọngan ile isin Sistine Chapel ni eto idibo naa ti maa n waye, ""nibi ti ohun gbogbo ti faaye gba iwa laaye Ọlọrun, niwaju ẹni ti gbogbo eniyan yoo ti gba idajọ ni ọjọ kan"". Lọjọ ti eto idibo naa ba fẹ ẹ bẹrẹ, awọn cardinal naa yoo ṣe Isin ni owurọ, ki wọn o to to o wọle sinu ijọ. Ni kia ti wọn ba si ti wọleni wsn yoo bura lati pa aṣiri gbogbo mọ. Lẹyin naa ni ẹnikan yoo paṣẹ fun gbogbo awọn ti ko ni i kopa ninu idibo lati jade sita ki wọn o to o ti ilẹkun. Awọn cardinal naa ni oore-ọfẹ lati mu iwe idibo kan pere dani ni ọsan ọjọ akọkọ. Lati ọjọ keji, iwe idibo meji ni wọn yoo mu dani owurọ, ati meji ni ọsan. Igun mẹrin ni iwe idibo naa ni. Wọn si ti tẹ ọrọ yii ""Eligio Summum Pontificem"" (""Mo dibo yan Alufaa to tobi ju lọ""), si apa oke. Isalẹ ni aaye wa lati kọ orukọ ẹni ti wọn ba yan si. Wọn si maa n paṣẹ fun awọn cardinal naa lati kọ orukọ ẹni naa ni ọna ti ẹnikẹni ko le mọ wi pe awọn ni wọn kọ ọ, ki wọn o si ka iwe pelebe naa lẹẹmeji. Ti wọn ba ti dibo tan, wọn yoo da gbogbo awọn iwe pelebe naa pọ, wọn yoo ka a, wọn yoo si ṣi wọn. Ẹni kan lara awọn to n woye yoo maa pe orukọ cardinal kọọkan ti wọn dibo fun bi wọn ba ṣe n ka awọn iwe pelebe naa. Yoo si fi abẹrẹ gun iwe kọọkan lati fi okun kan pere de wọn pọ. Lẹyin eyi ni wọn yoo dana sun awọn iwe naa - eefin rẹ yoo si han si awọn to n woran ni ita. Eefin naa maa n yipada lati dudu si funfun ni kete ti wọn ba yan poopu tuntun. Wọn maa n da koriko tutu mọ aro ti wọn fi n dana sun wọn, lati le mu eefin naa dudu. Sugbọn, lati bi ọdun melo kan si asiko yii, awuyewuye n wa lori àwọ eefin naa. Aró ni wọn n lo bayii. Bi eto idibo keji yoo ba waye, wọn yoo ko awọn iwe idibo akọkọ si ẹgbẹ kan, wọn yoo si dana sun wọn papọ mọ ti idibo keji. Bayii ni wọn yoo ṣe titi ti oludije kan yoo fi ni ibo to pọ ju. Nini ilana idibo naa, oludije gbọdọ ni ida meji ninu ida mẹta ibo ki wọn o to kede rẹ pe o wọle (ida meji naa yoo le ẹnikan, ti iye awọn cardinal to dibo ko ba ṣe e pin si mẹta). Bi ẹnikẹni ko ba ni ìdá meji lẹyin ọjọ kẹta, wọn yoo da idibo duro fun ọjọ kan lati faaye silẹ fun adura gbigba, ijiroro ati ""iwaasu ranpẹ"" lati ẹnu cardinal ti oyè rẹ ga ju. Lẹyin eto idibo, wọn yoo kọ awọn esi ibo sinu iwe kan, wọn yoo si gbe e le poopu tuntun lọwọ. Wọn yoo fi pamọ si ibi kan ninu apo iwe ti wọn lẹ pa, eyi ti wọn ko le ṣi ti poopu ko ba paṣẹ rẹ. Eefin to n jade lati inu ile lasiko ti wọn n dana sun iwe idibo nikan ni àmì pe idibo n lọ lọwọ. Ni kete ti oludije kan ba ti ni ìdá meji ibo, wọn yoo beere lọwọ rẹ pe: ""Ṣe o faramọ iyansipo rẹ gẹgẹ bi poopu Alufaa to ga ju?"" To ba si ti sọ pe bẹẹni, wọn yoo sọ fun un pe ko yan orukọ to fẹ ki wọn o maa pe e. Lẹyin to ba ti yan orukọ kan, awọn cardinal to ku yoo sun mọ poopu tuntun lati fi ori balẹ fun un. Poopu tuntun yoo wọ aṣọ oye rẹ. Aranṣọ awọn poopu ti maa n ran awọn aṣọ naa silẹ fun ẹni to sanra tabi ti ko sanra - ṣugbọn wọn le ṣe atunṣe pajawiri si i. Lati iwaju ita ijọ Peteru Mimọ (St Peter's Basilica) ni wọn yoo ti kede pe: ""Annutntio vobis gaudium magnum... habemus papam!"" - ""Mo kede ayọ nla fun un yin...a ti ni poopu tuntun!"" Lẹyin naa ni wọn yoo kede orukọ rẹ, poopu tuntun naa yoo si jade si gbangba fun igba akọkọ. Yoo sọ ọrọ diẹ, yoo si gba adura ibukun Urbi et Orbi - ""si ilu yii ati si aye""."	https://www.bbc.com/yoruba/agbaye-50910232
politics	Ministers who has resigned: Ṣé lóòtọ́ ni Malami náà ti yí ọ̀kan rẹ̀ padà lórí ìkọ̀wéfipòsílẹ́ rẹ̀?	Ngige yi ọkan rẹ pada, o peyinda pe oun  ko dije dupo aarẹ Naijriia mọ́ Leyin ti ọpọlọpọ awọn adari ni Naijiria bẹrẹ si ni gba fọọmu lati dije dupo iṣẹlu ni ero awọn eeyan ti ṣotoọtọ. Saaju lọjọ Eti ni aarẹ Buhari to n tukọ Naijiria ti ri iran ṣaaju gbogbo ikede awọn minista ati osise rẹKìí ṣe àwọn mínísítà tó fẹ́ dupò nìkan ní Buhari ní kó fi iṣẹ́ sílẹ̀ , wo àwọn tó tún kàn Buhari kede pe enikẹni to ba fẹ dije dupo oṣelu ko kọwe fipo silẹ. Leyin naa ni awon minista kan si kede ikọwefiposilẹ wonNgige kọrin tuntun mi ò díje dupò aàrẹ Nàìjíríà mọ́, mo ti padà sí ọ́ọ́fíìsì mínístá tí mo wà tẹ́lẹ̀ Dokita Chris Ngige wa lara a\won to fẹ dije dupo aarẹ.. Nibo ni ọrọ Chris Ngige de duro bayii? Minista fun ọrọ iṣẹ ati ọrọ awọn osiṣẹ ni Naijiria, Chris Ngige ti kede pe oun yi ọkan oun pada. O ni oun ko dije dupo aarẹ Naijiria mọ lọdun 2023. Ṣaaju lo kede ipinnu rẹ lati dije dupo aarẹ fun awọn alatileyin rẹ ni ọjọ kokandinlogun, oṣu kẹrin ni ilu rẹ ni ijọba ibilẹ Idemili South ni ipinlẹ Anambra ni guusu ila oorun Naijiria. Lọjọ Eti lo fi atẹjade sita nilu Abuja nibi eto isin idagbere ti aarẹ Buhari ṣe fun gbogbo awọn to n lọ ninu wọn nile ijoba ni Abuja. Bẹ́ẹ̀, naa ni iroyin mii tun jade pe Malami Abubakar to n dari eto idajọ Naijiria naa ti yi oun pada pe oun ko ṣe mọ. Iroyin naa n sọ pe aarẹ Buhari lo rọ Malami lati maṣe dije dupo gomina to fẹ lọ fun ni ipinlẹ Kebbi. Sugbon BBc ko tii fi eyi mulẹ pe lootọ ni tabi iroyin ofege titi di asiko yii ti a n ko iroyin yii jọ. Wo àwọn mínísítà ìjọba Nàìjíríà tó ti kọ̀wé fipò sílẹ̀ nítorí àṣẹ Ààrẹ Buhari Wo àwọn mínísítà ìjọba Nàìjíríà tó ti kọ̀wé fipò sílẹ̀ nítorí àṣẹ Ààrẹ Buhari lórí ìdíje dupò òṣèlú lọ́dún Lọjọru ni aarẹ orilẹede Naijiria, Muhammadu Buhari paṣẹ pe ẹni kan kii jẹ meji laba Alade. O noi pe gbogbo awọn ọmọ igbimọ iṣejọba rẹ to n gbero lati dije fun ipo oṣelu kan tabi omiran lati kọwe fi ipo gbogbo ti wọn di mu ninu igbimọ iṣakoso ijọba lorilẹede Naijiria silẹ bayii. Minisita feto iroyin Lai Mohammed to kede aṣẹ naa lẹyin ti wọn pari ipade igbimọ alaṣẹ Niajiria to waye nile ijọba nilu Abuja ni awọn minisita naa ni di ọjọ Aje, ọjọ kẹrindinlogun oṣu karun un ọdun 2022 lati ṣe bẹẹ. Lati lee tubọ jẹ ki gbogbo awọn ti ọrọ kan bii minisita fun ọrọ oṣiṣẹ ati ijafafa iṣẹ, Dokita Chris Ngige to ni oun ṣi tun fẹ gbọ ero aarẹ na ki oun to kọwe fipo silẹ o le mọ pe ko si ere lọrọ naa. Akọwe ijọba apapọ, Boss Mustapha ti fi iwe atẹjade ijọba kan sita lori ọrọ yii. Ninu atẹjade naa, Boss Mustapha ni aṣẹ Aarẹ Buhari yii ko yọ awọn olori ati ọmọ igbimọ iṣakoso ileeṣẹ ati ajọ ijọba, aṣoju ijọba Naijiria nilẹ okeere, atawọn eeyan miran ti wọn yan sipo oṣelu silẹ. Atẹjade naa ni ki awọn minisita tọrọ kan lati fa iṣakoso le awọn akọwe agba ni ileeṣẹ ijọba ti wọn n dari lọwọ. Awọn aṣoju ijọba loke okun yoo fa aṣẹ akoso le awọn igbake adari ileeṣẹ aṣoju ijọba Naijiria lorilẹede ti ọkọọkan wọn ti n ṣiṣẹ. Lẹyin ti aarẹ ti paṣẹ yii, eyi lawọn minisita to ti kọwe fi ipo silẹ: Gọmina ana ni ipinlẹ Rivers naa darapọ mọ idije lati dupo Aarẹ ọdun 2023 labẹ ẹgbẹ ọselu APC. Amaechi lo jẹ gọmina fun ọdun mẹjọ ni ipinlẹ Rivers ki o to di Minisita fun iriina lati ọdun 2015. Ṣaaju eyi lo ti kọkọ jẹ adari ileegbimọ aṣofin ipinlẹ Rivers. Oju opo twitter APC nilẹ Gẹẹsi ni wọn ti kọkọ kede ikọwwefiposilẹ rẹ. Ogbonnaya Onu jẹ gomina akọkọ ijọba awaarawa fun ipinlẹ Abia ko to di Minisita fun imọ ẹrọ ati sayẹnsi. Ni ọjọ kẹfa oṣu karun un ọdun 2022 ni Ogbonaya Onu lọ ra fọọmu idije rẹ fun ọgọrun miliọnu naira. Godswill Akpabio di minisita lẹyin to jẹ gomina fun saa meji ni ipinlẹ Akwa Ibom labẹ ẹgbẹ oṣelu PDP ko to di igba ati agbọn rẹ gba ẹgbẹ oṣelu APC lọ lẹyin to padani idibo si ile aṣofin agba. Lara awọn ohun ti ọpọ yoo ranti ni saa rẹ nipo ni wahala to gba ajọ idagbasoke awọn ipinlẹ to n wa epo rọbi ni Naijiria, NDDC. Amugbalẹgbẹ fun un lori ọrọ iroyin, Jackson Udom ṣalaye fawọn akọroyin pe lootọ ni ọga oun ti kọwe fipo silẹ. Iwe rẹ si ti tẹ akọwe ijọba apapọ orilẹede Naijiria, Boss Mustapha lọwọ. Emeka Nwajiuba, minisita keji fun eto ẹkọ lo kọkọ kọwe fi ipo rẹ silẹ ninu gbogbo awọn minisita Aarẹ Buhari to fẹ dije fun ipo oṣelu kan tabi omiran. Koda o ti gbe igbesẹ naa ki aarẹ to kede aṣẹ rẹ, eleyi to mu ki Aarẹ Muhammadu Buhari kan sara sii fun ẹmi lamẹtọ to ni to si ni ireti oun ni pe gbogbo awọn iyoku rẹ yoo gbe igbesi bẹẹ. Ọrọ ikọwefiposilẹ gbogbo awọn to n gbero ati gbe apoti idibo lasiko oṣelu to wa nita bayii lo ti n fa ọpọ awuyewuye, paapaajulọ nipa awọn ti minisita ati gomina banki apapọ Naijiria, Ọmọwe Godwin Emefiele. Awuyewuye naa tubọ fẹju sii pẹlu bi abala kẹrinlelọgọrin atunto iwe ofin idibo Naijiria tun ṣe sọ ọ di eewọ fun ẹnikẹni to ba wa nipo oṣelu lati dibo tabi gbe igba ibo lasiko idibo abẹnu ẹgbẹ oṣelu wọn.	https://www.bbc.com/yoruba/afrika-61419010
health	Coronvirus in Nigeria: Àjọ NCDC ti kede pé ènìyàn méji míran ti ni àrun náà	Ní ìròlẹ́ òní ni àjọ to n ri si itankalẹ ajàkálẹ̀ àrun ti tún kéde pé ènìyàn méji míràn tú ti kú àwọn méjilelogoji to wà nilẹ̀ tẹ́lẹ̀ ti o si ti di ẹni mérinlélógójì báyìí to to ti ni ààrun náà ni Naijira. Awọn méji oun ti rín irin ajò lọ si olrilẹ̀-èdè UK àti Germany, súgbọ̀n kìí se ilú Eko ni wọ́n de si báyìí. Awọn méjèèjì náà ni wọ́n ri ọkan ni Abuja nígba ti okán wà ni Bauchi Ní dede ààgo mẹfa kọjá iṣẹju mẹẹdọgbọ̀n ni NCDC kédé ènìyàn méji túntun náà 102,000 ènìyàn jàjàbọ́ lọ́wọ́ COVID-19 lágbàáyé coronvirus world: 102,000 ènìyàn jàjàbọ́ lọ́wọ́ COVID-19 lágbàáyé Fasiti iwadii ti John Hopkins to ni Baltimore ni Maryland lorilẹ-ede America ti fi abajade akọsilẹ iṣẹlẹ corona virus lagbaye ti wọn ṣe sita. Abọ akọsilẹ naa fihan pe awọn to ti bọ lọwọ aarun coronavirus ti tun pọ sii lagbaye. Bayii coronavirus ti de orilẹ-ede mẹwaa din ni igba ni gbogbo agbaye. O ti le ni ẹgbẹrun lọna ọọdunrun awọn eniyan ti wọn ti kagbako Coronavirus yatọ si China nibi to ti kókó bẹ silẹ. Ninu awọn eniyan 382, 000 to ti lugbadi aarun yii, awọn eniyan 102, 000 ni akọsilẹ fasiti yii fidiẹ mulẹ pe wọn ti gbadun tan patpata bayii. Awọn eniyan 16, 600 ni wọn ni wọn ti di oloogbe bayii. Bo tilẹ jẹ pe awọn miran n ku lataari awọn aisan to ti wa lara wọn tẹlẹ. Abba Kyari lùgbàdì aàrùn coronavirus- Reuters Coronavirus in Nigeria: Èèyàn mẹ́rin míì kó coronavirus ní Nàìjíríà, ogójì ló ti di níi báyìí Iroyin ti Reuters fi lede ni Ogbẹni Abba Kyari to jẹ awọn oṣiṣẹ nile ijọba apapọ ni Aso Rock nilu Abuja ti lugbadi aarun coronavirus. Eni kan to ba wa sọrọ to jẹ ogbontarigi nile ijọba ti ko fẹ ki wọn darukọ oun fidiẹ mulẹ fun BBC pe otitọ ni iroyin naa. Ṣaaju nigba ti iroyin yii bẹrẹ si ni tan kalẹ ni BBC kan si olubadamọran Aarẹ Buhari lori ọrọ iroyin, Garba Shehu ko le fiidi ọrọ na mulẹ tabi bẹẹkọ. Gbogbo igbiyanju BBC lati gbọ ohun to n ṣẹlẹ bayii lẹnu Garba Shehu lo ja si pabo. Reuters ni Abba Kyari rinrin  ajo lọ si orilẹ-ede Germany nibẹrẹ oṣu yii pẹlu ikọ awọn oṣiṣẹ ijọba kan lati ṣe ipade pẹlu Siemes. Reuters ni awọn ko le sọ igbesẹ ti Abba Kyari tabi ileeṣẹ ijọba apapọ n gbe bayii. Eni mẹ́rin míì kó coronavirus ní Nàìjíríà, àfàìmọ̀ kó má dàbi ti China, Italy- Mínísítà kìlọ̀ Ajọ NCDC ṣalaye pe mẹta ninu awọn eeyan wa lati ipinlẹ Eko nigba ti ẹyọkan to ku wa lati olu ilu orilẹede Naijiria, Abuja. O ti di ogoji eeyan to ti lugbadi arun coronavirus bayii lorilẹ-ede Naijiria, lẹyin ti ajọ to n gbogun ti ajakalẹ arun ni Naijiria, NCDC kede awọn mẹrin mii to ti ni aisan naa lalẹ ọjọ Aje. Ajọ NCDC ṣalaye pe mẹta ninu awọn eeyan wa lati ipinlẹ Eko nigba ti ẹyọkan to ku wa lati olu ilu orilẹede Naijiria, Abuja. NCDC ni awọn meji ninu wọn ṣẹṣẹ rinrin ajo de lati oke okun ni. Gẹgẹ bi alaye ajọ NCDC loju opo Twitter rẹ, eeyan meji ninu awọn ogoji eeyan to lugbadi arun Covid-19 ni Naijiria ti kuro nile iwosan. Eeyan ti dero ọrun ninu awọn to larun naa ni Naijiria, ọjọ Aje ni ọkunrin naa ẹni ọdun mẹtadinlaadọrin ku. Ohun ti a gbọ ni pe ọkunrin ti ni arun itọ ṣuga ati arun jẹjẹrẹ lara tẹlẹ ki o to lugbadi coronavirus. Ni bayii, eeyan mejidinlọgọn lo wa lati ipinlẹ Eko ninu ogoji to larun naa ni Naijiria, meje lati Abuja. Eeyan meji wa lati ipinlẹ Ogun, nigba ti ipinlẹ Ekiti, Oyo ati Edo ni ẹyọ kọọkan. Ẹwẹ, minisita fun eto ilera, Dokita Osagie Ehanire ti sọ pe afaimọ ki ọrọ Naijiria naa ko ma dabi ti orilẹede China ati Italy lori bi ọrọ coronavirus ṣe n lọ yii. Minisita ọpọ ọmọ Naijiria to ni arun coronavirus ni wọn n deju mọle, dipo ki wọn jade fun itọju ki arun naa maa ba ran awọn mii.	https://www.bbc.com/yoruba/afrika-52014965
religion	A kò mọ báwọn ọmọ ìgbìmọ̀ olùdarí CAN kan ṣe wọnú ìgbìmọ̀ ìpolongo ìbò Tinubu - CAN	"Ẹgbẹ ọmọlẹ́yìn Kristi ni Naijiria, CAN, ti sọ pe oun ko mọ nipa awọn pasitọ kan ti orukọ wọn jáde ninu igbimọ ipolongo ibo fun oludije sipo aarẹ ninu ẹgbẹ́ oṣelu All Progressives Congress, Bola Tinubu. Ọjọru ni igbimọ ìpolongo naa gbe awọn orukọ mìíràn jade, pẹlu afikun awọn orukọ tuntun si eyi to ti kọkọ fi sita ni oṣu to kọja. Aarẹ ẹgbẹ́ CAN, Archbishop Daniel Okoh sọ pe iyalẹnu lo jẹ nigba ti wọn pe akiyesi oun si àwọn orukọ naa. Okoh sọ ọrọ naa ninu atẹjade kan to fi sita pe o ya oun lẹ́nu pupọ lati ri orúkọ àwọn oloye ẹgbẹ́ CAN kan, ti ṣáá wọn yoo tán laipẹ, ninu orúkọ igbimọ ìpolongo ibo Tinubu/Shettima 2023. Alufa Okoh sọ pe iru iwa bẹẹ jẹ eyi to kọ ni lominu nitori pe ""o tako ilana ajọ CAN, eyi ti kii ṣe atilẹyin fun ẹgbẹ́ oṣelu kankan"".  O ni oun ko lọwọ si iru igbeṣẹ awọn eeyan naa lasiko yii tabi ni ọjọ iwaju.  ""Mo fi n da gbogbo Kristẹni to wa ni Naijiria ati aráàlú loju pe lati igba ti iroyin naa ti tẹ mi lọwọ ni mo ti bẹrẹ iwadii lori bi awọn ọmọ igbimọ alaṣẹ CAN ṣe di oloselu ọsan gangan.""  Aarẹ CAN sọ pe ẹgbẹ́ naa yoo gbe igbeṣẹ to yẹ, lati daabo bo awọn ilana ẹgbẹ́ naa ti oun n dari. Ṣáájú ni awuyewuye ti n waye lori bi oludije sipo aarẹ ni APC, Bola Ahmed Tinubu ati igbakeji rẹ, Kashim Shettima ṣe jẹ ẹlẹ́sìn Musulumi.  Ẹgbẹ CAN paapaa koro oju si igbesẹ naa. Gẹ́gẹ́ bi iwe iroyin Punch ṣe sọ, àwọn ọmọ igbimọ oludari CAN to wa ninu igbimọ ipolongo Tinubu/Shettima ni: Igbakeji Akọwe Agba fun CAN, Apostle Biodun Sanyaolu (oludari ẹka akanṣe isẹ ninu ìpolongo ibo) Alaga CAN nipinlẹ Eko, Stephen Adegbite; Oludari ẹka ofin ninu CAN, Comfort Chigbue ; ati Testimony Onifade, oluranlọwọ pataki fun aarẹ CAN tẹlẹ, Supo Ayokunle. Àwọn yooku ni Kwankur Samuel, Ọjọgbọn Para Mallam ati Victor Ivoke. Sugbọn ṣa, orukọ Apostle Biodun Sanyaolu nikan ni BBC Yoruba ṣi fidi rẹ múlẹ̀."	https://www.bbc.com/yoruba/articles/cn4571ndpj9o
health	Bed Wetting: Tolulope Joseph ní ò lé ní ogún ọdún tí òun fi tọ̀ sílé kí ìwòsàn tó dé	Iwa ki ọmọ maa tọ sile kii se ohun ajeji nilẹ Yoruba eyi to maa n ba obi ati iru ọmọ bẹẹ ninu jẹ lai tete ri ọna abayọ si aisan naa. Ohun to sẹlẹ si Tolulope Joseph ree ẹni to n tọ sile titi di ẹni ọdun marundinlọgbọn. Nigba to n salaye ọpọ idẹyẹsi ati idojuti to dojukọ nitori aisan tọle-tọle, Tolulope ni ọpọ asa abalaye ni oun tẹle lati wa ojutu si aisan naa. O ni oun maa n kunlẹ lati bẹ ọlọ ata ni alẹ, to fi mọ opo ina, ti oun yoo si tun tọ sinu ẹyin ina, ki oun ma baa tọ sile loru. Amọ o ni pabo ni gbogbo awọn igbesẹ naa ja si titi di iwa ti oun ls ka nipa aisan naa lori ayelujara ti wọn n pe ni Enuresisi. Àwọn ìtàn mánigbàgbé tì ẹ leè ní ìfẹ̀ síí: Tolulope, to n sinru ilu lọwọ bayii ni ọna abayọ toun ri nipa ohun to n fa aisan tọletọle, ti oun si wa ojutu si, lo mu ki oun kọ iwe jade lati tọ awọn eeyan miran sọna. A ṣe fidio yii pẹlu ifọwọsọpọ pẹlu Oyeyemi Gbenga-Mustapha.	https://www.bbc.com/yoruba/afrika-56453256
politics	Muhammadu Buhari: Olubunmi-Okogie ní Nàìjíríà ti padà s'áyé ìjọba ológun	Aarẹ ajọ ẹgbẹ ọmọlẹyin Kristi, CAN tẹlẹ ri, Cardinal Anthony Olubunmi-Okogie sọ pe orilẹede ti n pada si aye ijọba ologun diẹdiẹ labẹ iṣejọba aarẹ Muhammadu Buhari. Cardinal Olubunmi-Okogie bu ẹnu atẹ lu aibọwọ fun aṣẹ ile ẹjọ labẹ ijọba Aarẹ Buhari. Ojiṣẹ Ọlọrun Olubunmi-Okogie sọrọ yii ninu atẹjade kan to fi sita, eleyi to pe akori rẹ ni ''Iwa ibajẹ ati ifagbaratẹtọẹnimọlẹ.'' 'Ohun to ṣeni laanu ni pe lorilẹede Naijiria ni pe awọn olori jina si awọn eeyan ti wọn n ṣejọba le lori,' Cardinal Olubunmi-Okogie lo woye bẹẹ. O ṣalaye pe awọn araalu lo dibo yan awọn to n ṣejọba, o ni idi niyii ti wọn fi gbọdọ maa tẹti gbọ ohun tawọn araalu n sọ. Ojiṣẹ Ọlọrun Olubunmi-Okogie ni ti ijọba ba kọ lati paṣẹ ile ẹjọ mọ, ti o si n dunkoko mọ ẹka eto idajọ, ajẹ wi pe Naijiria ti pada si aye ijọba ologun niyẹn nigba tawọn ologun n ṣe ohun to wu wọn. O ni laye ologun ni ijọba kan le ṣadeede ju awọn eeyan satimọle lainidi kan pato. Cardinal Olubunmi-Okogie ni ọmọ Naijiria ko fẹ ijọba ologun mọ nitori o ti ṣakoba nla fun orilẹede yii. Olubunmi-Okogie ni iru awọn iwa oloṣelu to fa ogun abẹle ni Naijiria bi aadọta ọdun sẹyin ni ijọba to wa lode n wu. O ni ijọba awarawa Naijiria wa ninu ewu nitori iwa ibajẹ ati tani yoo mu mi.	https://www.bbc.com/yoruba/afrika-50793160
religion	Prophet SK Abiara: Ọdún tóo bọ́ sí yìí, oò mọ ohun tí yóó ṣẹlẹ̀ àfi ...	"Ilé ìgbọ̀nsẹ̀ tóo lọ lọ́dún tó kọjá, ó yẹ kóo dúpẹ́, fun gbogbo ohun too ṣe lọdun to kọja, o yẹ koo dupẹ. Gbajugbaja ojiṣẹ Ọlọrun ni, Woli Samuel Abiara to jẹ oludari agba ijọ Christ Apostolic Church (CAC) lagbaye gbadura fawọn eniyan pe 2020 a dara. Nigba ti BBC Yoruba ba Baba SK Abiara lalejo, ọpọ ọ̀rọ̀ lo fi gba awọn ọmọ Naijiria niyanju. Baba ni ""o ṣàgbèrè lọ́dún tó kọjá, má ṣe irú ẹ̀ mọ́, iṣekuṣe, ole, ma ṣe bẹẹ mọ. Ṣe ni koo faye rẹ ati ọkan rẹ fun Ọlọrun"". Awọn adura kabiti kabiti ni baba fi kasẹ ọrọ ikini ku ọdun tuntun nilẹ."	https://www.bbc.com/yoruba/afrika-50980347
entertainment	Nkechi Blessing: Àgbo tí yóò mú mi tíírín ti jẹ́ kí ìbàdí mi lọ sílẹ̀	"Pupọ ninu awọn eeyan to sanra lo maa n wa ọna lati jo, yala nitori ilera ara wọn tabi nitori oju ti awọn eeyan fi n wo wọn lawujọ. Ẹwẹ, lọpọ igba ti awọn miran ba bẹrẹ si n lo awọn oogun tabi agbo to le mu ki wọn jo, ni wọn ki n fẹran bi wọn ṣe maa n ri mọ, nitori wọn maa n jo ju bi wọn ṣe fẹ lọ. Eyi lo difa fun gbajugbaja oṣere tiata Yoruba, Nkechi Blessing, to ke gbajare loju opo Instagram rẹ pe oun ko fẹran bi oun ṣe ri, lẹyin ti oun bẹrẹ si lo agbo kan lati dena ara sisan. Gẹgẹ bo ṣe sọ, oun n lo agbo ọhun koun ma baa sanra ju, ṣugbọn o dabi pe oṣere naa ko fẹran bo ṣe ri mọ. O ni ""mi o ṣe mọ o! Ko yẹ ki n le sare jo bayii laarin ọjọ perete."" Nkecho sọ pe, ọpọ awọn ololufẹ oun lo ti bẹrẹ si n beere pe ki ni ohun to ṣẹlẹ, ti oun fi n dinku lojojumọ. O sọ siwaju sii pe, oun yoo dẹkun ati maa lo agbo naa ki oun to poora nitori bi oun ṣe n yọ jo naa ko tẹ oun lọrun. Ṣugbọn lẹyin ọjọ kan to fi ọrọ naa lede lo tun sọ loju Instagram kan naa pe, agbo ọhun ti n jẹ ki adinku de ba ibadi oun. O ni ""lẹyin ti mo wo inu digi daadaa lonii, mo ṣakiyesi pe ibadi mi ti n lọ silẹ. Bo tilẹ jẹ pe Nkechi sọ ṣaaju pe oun ko fẹran bi oun ṣe n yọ jo, o ni oun fẹran bi ibadi oun ṣe ri lasiko yii nitori ẹru nla ni ibadi naa jẹ fun ẹsẹ oun lati maa gbe."	https://www.bbc.com/yoruba/55263462
health	Ogbomoso Quintuplets: Ọ̀kan nínú àwọn ìbarùn-ún jáde láyé lọ́jọ́ karùn-ún	Isẹ Oluwa, awamaridi ni nitori ọna rẹ, ko si ẹni to ye tabi ẹni to mọ, bo si se wu Oluwa lo n se ọla. Nibi ti awọn eeyan kan ti n fi ojoojumọ sunkun si Ọlọrun lọrun fun ẹbun ọmọ, ni Ọba Oke ti fi ibarun ta idile Idowu ati Funmilayo Oluwadara lọrẹ. Awọn tọkọ-taya yii lo ti kọkọ bi ọmọ marun tẹlẹ, ki oore ibarun tun to wọle de, ti iya wọn si bi wọn wọọrọwọ lai se isẹ abẹ. Nigba ti tọkọtaya Oluwadara n ba BBC Yoruba sọrọ nilu Ogbomoso, wọn ni ibẹta ni dokita kọkọ ni oun yoo bi, ki ibarun to wa, ọkunrin kan ati obinrin mẹrin. Ni ọjọ karun tawọn ọms naa dele aye la gbọ pe ọkunrin kan soso laarin awọn ibarun naa jade laye. Tọkọ-taya naa ti wọn jẹ alagbaro, ni ko ti wa ri owo ile iwosan san lati maa lọ sile, bi o tilk jẹ pe dokita ti yọnda wọn. Wọn wa n bẹbẹ fun iranwọ owo lọdọ awọn ẹlẹyinju aanu, lati sanwo ile iwosan ati fun itọju awọn ọmọ mẹrin to ku pẹlu awọn ẹgbọn wọn nitori ọna abayọ.	https://www.bbc.com/yoruba/afrika-56466740
entertainment	Mike Bamiloye: Inú bí mi sí fíìmù ayé tí Ogunde, Baba Sala àti Ade-Love máa ń ṣe ni mo fi bẹ̀rẹ̀ sinimá ẹ̀mí	"Gbajúgbajà òṣèré sinimá nilana ẹsin Kristẹni, tii tun se olùdásílẹ̀ ẹgbẹ osere Mount Zion Ministry, Mike Bamiloye, tí ṣàlàyé lórí bí òun ṣe bẹ̀rẹ̀ ṣíṣe sinimá àti àwọn ìpèníjà tí òun ti kojú nígbà náà. Bamiloye, tii se ẹni ọdún mọ́kànlelọ́gọ́ta náà ló bọ́ sójú òpó instagram rẹ̀ láti ṣàlàyé bí ó ṣe bẹ̀rẹ̀ ìrìnàjò ìdásílẹ̀ ileesẹ iransẹ Mount Zion Ministry. Ó ní ọmọ ọdún márùn-úndinlọ́gbọ́n ni òun, nígbà tí òun wo fíìmù India kan tí ó ń fi títóbi oṣó àti ajẹ́ hàn nínú sinimá náà, àti pé èyí ló bí òun nínú láti gbaná jẹ fún Ọlọ́run. ""Àkòrí fíìmù náà ni ""WHEN THE POWER CHANGE Hands"", mo wo sinima naa nígbà tí mo wà ní ọmọ ọdún márùn-úndinlọ́gbọ́n lọdún 1985, mò si ń gbóná fún Ọlọ́run pẹ̀lú ìran àgbàyanu láti sìn. A ṣẹ̀ṣẹ̀ dá Mount Zion Ministry silẹ ni, a ṣẹ̀ṣẹ̀ ń ṣe ètò ìpàdé àdúrà ni. Mo ní amóhùnmáwòràn aláwọ̀ dúdú àti funfun nígbà náà, tí mo gbé si ori àpótí nínú yàrá kan tí mo ń gbé. Ní alẹ́ ọjọ́ kan, mo wo sinimá India kan tí ó sì ká mì lára láti ìbẹ̀rẹ̀ de òpin. Láti ìbẹ̀rẹ̀ eré náà dé òpin ni mo fi ọkàn sí ṣùgbọ́n nígbà tí mo wòó tán, mo bú sẹ́kún, mo sá lọ sí àárín ọ̀dẹdẹ̀ ilé mi mo wa n kígbe lóhùn rara. ""Jésù! lo mi! Jésù! Mo fẹ́ ṣe sinimá fún ọ! Na ọwọ rẹ lé mi kì ó lò mi! Ràn mí lọ́wọ́ láti ṣe sinimá fún ọ!"" Bamiloye ni kò ye òun bí òun yóò ṣe wo sinimá tí kìí se tí ẹ̀mí, tí ìsọjí yóò sì bẹ́ sílẹ̀ nínú ayé oun. Ó ní òun ti o wu òun jùlọ ni láti ṣe sinimá fún Ọlọ́run, ti èyí sì ń gbòòrò sì lojojumọ́ ""Inú ń bí mi sí gbogbo àwọn sinimá ayé tí wọ́n ń ṣe nígbà yẹn, kò tíì sí Nollywood nígbà náà"" Ṣùgbọ́n àwọn sinimá Hubert Ogunde bí Aiye, Jayesinmi, Aropin-Nteniyan, Ayanmo. Àti fíìmù Moses Olaiya (Baba Sala) bi: Mosebolatan, Orun Mooru, Diamond, àti àwọn fíìmù tí  Ade Afolayan (ADE Love) ṣe bi  Taxi Driver."" Gbajúgbajà òṣèré tó ṣe sinimá Abejoye tun ṣàlàyé pé, ní àsìkò náà kò sí Nollywood ṣùgbọ́n iná Jésù ń jó gidi nínú òun. O ni inu a máa bí òun sì àwọn sinimá tí wọn máa fi ń hàn ní ilé ìjọsìn lásìkò ìsọjí, tí ènìyàn kò ní gbọ́ nnkan ti àwọn oyinbo ń sọ, tí ẹni tó ṣe òngbifọ̀ náà yóò máa sọ ń kan tó bá bọ́ síi lẹ́nu Ó ní èyí gan ni àwọn nǹkan tí ó má ń bí òun nínú, ti oun se fẹ́ sinimá tí Naijiria fún àwọn Kristẹni. ""Mo lọ sí ọgbà ilé ẹ̀kọ́ Fáṣítì Ife ni gbọ̀ngàn Odùduwà nígbà naa, lati lọ wo sinimá Hubert Ogunde tí àkọlé rẹ ń jẹ́ AIYE. Lẹ́yìn tí sinimá náà tan ní bí aago mọ́kànlá alẹ́, mo jáde ní gbọ̀ngàn náà báyìí, ọkàn mi kún fún èrò láti ṣe nǹkan fún Jésù ni, inú mi bajẹ́ gidi."" Amọ lẹyin akoko naa ni Mike Bamiloye gbe ọpọ sinima ẹmi jade, ninu rẹ si ni sinima olokiki ‘Agbara Nla’, to se afihan bi agbara Jesu se ju agbara awọn mi okunkun lọ."	https://www.bbc.com/yoruba/afrika-58410705
entertainment	Mr Macaroni, Taaooma, Woli Agba, Adeyemi Elesho sọrọ lórí ìpè láti ṣèpàdé pẹ̀lú ìgbákéjì ààrẹ Yemi Osinbajo	"Awọn gbajugbaja apanilẹrin bii Debo Mr Macaroni, Taaooma, Woli Agba Ayo Ajewole ati Adeyemi Elesho to jẹ ọmọ agba oṣere, Elesho ti fi ọrọ sita lori ipade kan ti wọn pe wọn si pẹlu igbakeji aar Naijiria, Yemi Osinbajo eyi to di ariwo lori ayelujara lẹnu awọn ọdọ Naijiria. Maryam Apaokagi ti ọpọ mọ si Taaooma ti sọrọ pe oun tọrọ aforijin pe oun jẹ ipe naa lati lọ ṣepade pẹlu igbakeji aarẹ, Ọjọgbọn Yemi Osinbajo. Ninu ọrọ aforijin rẹ to fi sita fawọn ọmọ Naijiria, o ṣalaye pe oun ko fẹ kọkọ gba lati lọ fun ipade naa ṣugbọn oun tun daa ro pe yoo fun oun lanfani lati sọ ero rẹ lori awọn ọrọ to n gbona janjan ni Naijiria. Taaooma ṣe eyi lẹyin ti ibẹwo rẹ ọhun bẹrẹ si ni fa ariwo lori ayelujara ti awọn eeyan n gbaa bi ẹni n gba igba ọti. Bi awọn ọmọ Naijiria mii ṣe n kan sara si awọn to lọ fun ipade naa ni awọn mii n tabuku wọn ti wọn si n gboriyin fun apanilẹrin Mr Macaroni to kọ lati lọ ni tirẹ to si ṣalaye. Wọn ni lilọ wọn jẹ lati ṣe igbelarugẹ fun iṣẹ wọn ti wọn yan laayo ni kii ṣe lati sọrọ lorukọ awọn ọdọ Naijiria gẹgẹ bi wọn ṣe jẹ ki awọn eeyan gbagbọ. Kii ṣe awọn Naijiria nikan lo fesi amọ awọn adẹrinpoṣonu naa ti ọrọ kan gaan ti sọ ero ọkan wọn nipa rẹ. Ọkan lara awọn gbajugbaja ajafẹtọ ọmọniyan, Aisha Yesufu sọ fun Taaooma pe ko tilẹ nilo lati tọrọ aforijin lọwọ ẹnikẹni tori pe oniruuru ọna leyan le gba ṣe amuṣẹ nkan. Bẹ naa ni mọ Naijiria kan Mankwat Nisa fesi pe ""mo lero pe ẹ ko lọ ṣoju emi nibẹ, to ba ri bẹẹ, ko kan mi"". Sanwo-Olu ṣèlérí ìrànwọ́ owó fún ètò ìsìnkú tó dára f'àwọn tí ilé alájà 21 wó pa ní Ikoyi Alùlùgbayì ọmọ Nàìjíríà tó fI Ìlù kojú ìdẹ́yẹsí ní Amẹ́ríkà rèé Ìkúnlẹ̀ Abiyamọ oo! Ìyá ju ọmọ rẹ̀ méjì sí Kànga Ẹwẹ, bi awọn wọnyii ṣe ni ki wọn ka ọrọ awọn eeyan to n bu wọn si yinyin agbado sẹyin igba, awọn ọmọ Naijria mii ni iṣẹ ara wọn ni wọn ba lọ. Gbajugbaja apanilẹrin ti ko ba wọn pe nibi ipade naa, Debo Adebayo ti ọpọ mọ si Mr Macaroni ni tirẹ ṣalaye idi ti ko fi lọ to si ni oun ko ni ki awọn to lọ ma lọ. Ninu ọrọ to fi sita, o ni idi ti oun ko fi lọ ni pe inu oun ko dun si awọn adari oṣelu oun ko si f ni nkan ṣe pẹlu wọn. O ni o dara bi awọn to ku ba gbagbọ pe biba ijọba joko sọrọ yoo mu ayipada ba awọn nkankan, ""ki ẹnikẹni ma si gbe ọbẹ si wọn lọrun pe wọn lọ"". Lara awn adẹrinpoṣonu mii to lọ fun ipade naa ni Ayo Ajewole ti ọpọ mọ si Woli Agba. Adeoye Adeyemi Elesho to jẹ ọmọ agba oṣere, Elesho to ni gbogbo igba ti awọn ba n ṣe ifẹhonuhan, oun ti maa n woye ọjọ kan ti oun yoo lanfani lati sọrọ fun awọn adari ijọba lojukoroju. Lara awọn to lọ ni Taooma; Josh Alfred (Josh2funny); Ayo Ajewole (Woli Agba); Adebamiro Adeyanju (Mr Hyenana) ati Adeoye Adeyemi Elesho (Yemi Elesho)."	https://www.bbc.com/yoruba/59196312
religion	Adeboye: Ìkìlọ̀ mẹ́ta tí àgbà ìjọ fi síta nínú ìwàásù f'áwọn Pásítọ̀ ọ̀dọ́	Oju opo Twitter ti n gbana lati nnkan bi wakati melo kan. Kii ṣe nitori pe olorin kan tabi elere idaraya kan sọ ọrọ to mu awuyeyewuye wa bi kii ṣe pe ọrọ iwaasu lati ẹnu woli agba kan lo n mu iriwisi orisirisi wa. Pasito Enoch Adeboye ti ijọ Redeem lorileede Naijiria ki ṣe aimọ foloko. Ti o ba sọrọ, pupọ ninu awọn ọmọ ijọ rẹ lo ma n tẹti lati gbọ. Ko jẹ iyalẹnu pe o ṣe iwaasu gẹgẹ bi iṣe rẹ amọ awọn amọran kan to gba ninu iwaasu to ṣe nibi eto oloṣooṣu ijọ rẹ ti wọn pe akori rẹ ni Swimming In Glory ti n ja rainrain . Ki gaan lawọn amọran yii? Laipẹ yi ni iṣẹlẹ kan to niṣe pẹlu ẹsun pe Pasitọ Biodun Fatoyinbo ti ijọ Coza fipa ba obinrin lo pọ da awuyewuye silẹ. Pupọ eeyan lo ti n reti ki Pasito Adeboye to jẹ agba ninu ẹsin mẹnu ba ọrọ naa. Ohun naa sọ ninu fọnran fidio to jade loju opo Twitter pe oun ko fẹ da si ọrọ yii nitori pe abẹ aṣẹ awọn adari ẹgbẹ ijọ onigbagbọ ni oun wa. Amọ nigba ti yoo fi gba awọn eeyan ni amọran ọrọ naa dabi ẹni pe o nṣe afiwe ọrọ to n lọ lode nipa ifipabanilopọ ni. Ninu fidio naa o gba awọn pasitọ ọdọ ni imọran nipa nnkan mẹta to ni o wa ninu Bibeli Iriwisi ṣe ọtọọtọ lori ọrọ rẹ ti a mọ pupọ lo kan sara si i pe o ṣe iwaasu to m'ọgbọn wa. Amọ awọn miran tako ọrọ rẹ to sọ nipa yiyan akowe obinrin Awọn ẹlomiran tilẹ mu amọran tiwọn to yatọ si ti Pasito Adeboye wa lọna ati dẹkun ifẹkufẹ oju	https://www.bbc.com/yoruba/afrika-48895702
entertainment	Funmi Awelewa - N kò ní gbà kẹ lò mí tán, kẹ wá já mi jù sílẹ̀ bíi náírà márùn-ún àlòkù	"Ọ̀pọ̀lọpọ̀ àwọn olólùfẹ́ Orijafunmi Awelewa, lọ tí ń janu lójú òpó Instagram láti gbé sẹ́yìn gbajúgbajà òṣèré olólùfẹ́ wọn, tó sọ̀kò ọ̀rọ̀ lu àwọn akẹ́gbẹ́ rẹ̀. Àwọn akẹẹgbẹ́ rẹ̀ yìí ló ní wọ́n fẹ́ràn láti má sanwó iṣẹ́ tí wọ́n bá bẹ akẹ́gbẹ́ wọ́n láti kópa nínú sinimá agbéléwò. Gẹ́gẹ́ bí ó ṣe kọ́ soju òpó instagram rẹ̀,  ""ṣe ẹrí àwọn akẹ́gbẹ́ wa nínú eré tíátà, wọ́n fẹ́ràn láti máa bá àwọn ènìyàn ṣe, tí wọ́n bá rí àǹfààní lọ́dọ̀ ẹni náà ní. Ọmọ Iya mi jà f'órí rẹ̀. Awọ́n ènìyàn fẹ́ran láti lo ènìyàn, kì wọn sì já jù sílẹ̀ bí náírà márùn-ún àlòkù"" Orijafunmi ṣàlàyé pé kí gbogbo àwọn akẹ́gbẹ́ òun gbajumọ nǹkan tí yóò gbé oúnjẹ́ òòjọ́ wá sórí tábìlì wọ́n, nítorí lẹ́yìn ó rẹyìn, àwọn àti ẹbí nìkan ni yóò kojú nnkan tó bá jẹyọ. Ó fi kú pé kò sí anfaani kankan nínú kí ènìyàn jẹ́ ìlúmọ̀ọ́ká lai ni kọ́bọ̀ lápò. Ó wá ké sí àwọn akẹ́gbẹ́ rẹ̀ pé bí wọ́n bá pe oun si iṣẹ́, kí wọ́n ṣetán láti sanwó isẹ́ òun. Gbajúgbajà òṣèré náà, tí ọ̀pọ̀ mọ̀ sí Morili ni, ọ̀pọ̀ àwọn tó wà lókè kò ṣetán láti fà àwọn tó wà nílẹ̀ sókè, orí ara wọn nìkan ni wọn ń dù. Ọ̀pọ̀ àwọn olólùfẹ́ rẹ̀ ló ti wá ń kín ọ̀rọ̀ rẹ̀ lẹ́yìn pé, ọ̀rọ̀ Funmi Awelewa jána, àwọn òṣèré tíátà mìíràn pẹ̀lú wà lára àwọn tó gbàrùkù tí nǹkan ti Funmi sọ. Díẹ̀ lára àwọn tó kín Funmi lẹ́yìn lórí ọ̀rọ̀ náà rèé"	https://www.bbc.com/yoruba/afrika-57428338
entertainment	Ebenezer Obey and Simi: Commander ní akọrin tó ní tálẹ́ǹtì ni Simi, òun ní ìrírí tó dára pẹ̀lú rẹ̀	Awọn Yoruba maa n sọ pe bi okete ba dagba tan, ọmu ọmọ rẹ lo maa n mu. Bayii lọrọ ri pẹlu gbajugbaja olorin Juju, Oloye Ebenezer Obey Fabiyi ti ọpọ maa n pe ni Chief Commander pẹlu olorin takasufe, Simisola ti ọpọ mọ si Simi. Simi ṣe ẹda ọkan lara orin ti Obey ti kọ, ti akọle rẹ n jẹ ''Aimasiko'', eyi ti awọn mejeeji di jọ kọ papọ. Nigba ti o ba awọn akọroyin sọrọ, Obey Commander ni iriri to dara ni kikọ orin awo ''Aimasiko'' papọ pẹlu Simi. ''Bi ọmọ ni Simi ati Adekunle Gold, ọkọ rẹ jẹ si mi. Simi jẹ olorin to ni talẹnti gan an, o ṣe ẹda ọkan lara awọn awo orin, ''Aimasiko'' lẹyin to gba iyọnda lati ọdọ mi. Lẹyin naa ni emi ati Simi jọ kọ orin naa papọ, eleyii to dun un gbọ leti.'' Ebenezer lo ṣalaye bẹẹ. Agbaọjẹ olorin Juju naa ni onirẹlẹ ni Simi, atipe olorin ti ko ṣe fi ọwọ rọ sẹyin loun ati ọkọ rẹ, Adekunle Gold. Ebenezer Obey ko ṣai sọrọ nipa Burna Boy ati Wizkid ti wọn gba ami ẹyẹ agbaye Grammy ninu orin kikọ. ''Idunnu lo jẹ fun mi pe Burna Boy ati Wizkid pada gba ami ẹyẹ Grammy, oriire nla ni,'' Obey lo sọ bẹẹ. Chief Commander, ti yoo pe ẹni ọdun mọkandinlọgọrin lọjọ kẹta oṣu kẹrin sọ pe gbogbo iyoku aye oun, Ọlọrun oba loun yoo fi sin. Obey ni igba mẹrin ọtọtọ lawọn eeyan kan ti tufọ oun lai tii ku, nitori naa, ''mo ni lati maa yin Ọba oke to da mi si. Ati pe jijẹ olorin fun ọgọta ọdun to lati maa yin Eleduwa to fun mi ni ore ọfẹ,'' Chief Commander lo ṣalaye bẹẹ.	https://www.bbc.com/yoruba/afrika-56554291
health	Lassa Fever: Wo iye ibùdó ìtójú ibà Lassa tó wà ní Nàìjíríà	Ajọ to n gbogun ti ajakalẹ arun lorilẹede Naijiria, NCDC ti sọ wi pe ile iwosan mẹtadinlogun lo wa fun itọju aisan naa. Ajọ NCDC sọ eyi latari bi iye awọn eniyan to ti ku nipa aisan iba orẹrẹ Lassa Fever ṣe n pọ si i kaakiri awọn ipinlẹ ni Naijiria. NCDC lasiko ti wọn n ṣe ipade pẹlu awọn onimọ nipa aisan Lassa n woye boya ki wọn kede eto pajawiri nitori aisan Lassa naa. Lọwọlọwọ ile iwosan mọkanlelogun lo wa kaakiri ipinlẹ mẹtadinlogun lorilẹede Naijiria lo ni awọn iwosan ti wọn nilo lati ṣe itọju ati ayẹwo fun ẹni ti o ba ni aisan naa. Yatọ si awọn ile iṣẹ iwosan yii, awọn ibudo ti wọn ti n ṣe ayẹwo ẹjẹ lati mọ boya eniyan ni aisan naa wa ni ipinlẹ marunlorilẹede Naijiria, awọn si ni: Ajọ eleto ilera NCDC sọ wi pe awọn gbọngan ayẹwo naa ṣe pataki lati le tete mọ boya eniyan ni aisan iba Lassa. Wọn ni ireti pe eto ilera yoo le tete wa fun awọn ti wọn ba ni aisan naa ki o ma baa jọ si iku ọpọlọpọ eniyan. Ile iṣẹ to n gbogun ti ajakalẹ arun ni awọn n ṣe igbelẹyin fun awọn ipinlẹ to ni ile iwosan ati awọn ile iwe giga ti wọn ti n kọṣẹ imọ eto iwosan ni orilẹede Naijiria lọna ati pese iwosan to peye lati koju aisan iba Lassa naa. Bakan naa ni wọn fikun un pe awọn n ṣe eto idamọran fun awọn eniyan ati eto pajawiri lati le koju ajakalẹ arun naa. Aisan Lassa n damu ọpọlọpọ orilẹede ni iha iwọ oorun Afrika, ti o si n peleke sii ni Osu Kọkanla si Osu Karun un to jẹ igba ẹrun ni Naijiria.	https://www.bbc.com/yoruba/media-51239555
sports	Sadio Mane: Wọ́n ti fi orúkọ̀ agbábọ́ọ̀lù Liverpool sọ pápá ìṣeré kan ní Senegal	"Olootu ijọba ni ẹkun Sedhiou, lorilẹ-ede Senegal, ti ṣetan lati fi orukọ ongbatarigi agbabọọlu ẹgbẹ Liverpool, Sadio Mane, sọ papa isẹre to wa ni ẹkun naa. Agbabọọlu naa lo gba goolu pẹnraiti sinu awọn lasiko ti Senegal koju Egypt ni aṣekagba idije AFCON 2022 to sẹṣẹ pari, eyi to mu ki wọn o jawe olubori. Ami ayo mẹrin si meji ni Terenga Lions ti Senegal  fun Egypt. Igba akọkọ si re e ti orilẹ-ede naa gba ife idije AFCON. Olooru ijọba ni Sedhiou, Adboulaye Diop, sọ pe oun pinnu lati fi orukọ Mane sọ papa iṣere Sate de Sédhiou, lati fi ẹmi imoore awọn ọmọ bibi agbegbe naa han si ""ọkunrin to n fi igbe aye rẹ sin ọmọniyan"". ""Sadio Mane tọ si pe ka bu ọla fun un"". Asiko diẹ sẹyin ni Mane di aayo lọkan ọpọ miliọnu eeyan ni ilu abinbibi, nigba to jẹjẹ owo lati fi kọ ileewosan ati ile ẹkọ fun wọn. O tun da owo si kikọ awọn mọṣalaaṣi, to si tun fun ijọba lowo lati gbogun ti ajakalẹ aarun Covid-19. Yatọ si eyi, Mane tun pin aṣọ ẹgbẹ agbabọọlu Liverpool fun awọn ara ilu abinibi rẹ, Bambali, ki wọn o ri nkan wọ lasiko aṣekagba idije Champions League ni oṣu Karun-un, ọdun 2018. Lẹyin ti ikọ ẹgbẹ agbabọọlu Senegal bori ni Afcon lorilẹ-ede Cameroon, Mane sọ pe bi oun ṣe gba akọkọ ife ẹyẹ idije naa fun Senegal, jẹ aṣeyọri to tobi ju ninu irinajo oun gẹgẹ bi agbabọọlu."	https://www.bbc.com/yoruba/ere-idaraya-60366729
religion	Church Reopening in Ogun: Àwọn ọmọlẹ́yìn Kristi dunnú bí sọ́ọ́sì ṣe di ṣíṣí padà	"Awọn ọmọlẹyin Kristi ni ipinlẹ Ogun ti sọ pe, inu wọn dun lati jọsin ninu ṣọọṣi wọn lẹyin ti ijọba ipinlẹ naa ṣi awọn ile ijọsin pada. Idunnu ati ayọ ni awọn Kristẹni naa fi n yin Ọlọrun ninu isin akọkọ ti wọn ṣe, lẹyin igbele Coronavirus. Pupọ lara awọn olujọsin ọhun lo tẹle ofin ati awọn ilana ti ijọba gbe kalẹ, lọna ati dena itankalẹ ajakalẹ arun Cvoronavirus. Oludasilẹ  ijọ Redeeming Hope Christian Centre, to wa ni Baale-Ajuwon, Abiodun Wright sọ fun BBC pe, ""Inu wa dun pe ijọ ti di ṣiṣi pada lonii yii, ijọ wa si tẹle ilana ti ajọ eleto ilera gbe kalẹ."" Pasitọ naa ni ""Ṣugbọn ju gbogbo rẹ lọ, igbagbọ wa ni pe Ọlọrun yoo daabo bo awọn eeyan rẹ, yoo si gbe ijọ ro."" Lẹyin naa lo rọ awọn ọmọ ijọ rẹ atawọn ọmọlẹyin Kristi lati  maa ṣora, ki wọn maa gbadura, ki wọn si tun tẹle gbogbo amọran ati ilana eto ilera lọna ati dena itankalẹ arun Cpvid-19. Lara awọn ọmọlẹyin Kristi miran to ba BBC sọrọ, Bode Alonge sọ pe ""Inu awọn eeyan dun lati wa sile ijọsin o, o han loju wọn pe o wu wọn lati pada bẹrẹ si n jọsin ninu ṣọọṣi."" O ni gbogbo wọn lo wọ ibomu wa sile ijọsin, gbogbo wọn lo si fọ ọwọ wọn pẹlu omi ati ọṣẹ ki wọn to wọle sinu ile ijọsin naa. Ẹwẹ, awọn kan to ba BBC sọrọ ni ilu Abeokuta, to jẹ olu ilu ipinlẹ Ogun, ṣugbọn ti wọn ko fẹ fi orukọ tabi orukọ ijọ wọn sita ni, ero ko gbẹsẹ nile ijọsin wọn. Ọkan lara wọn sọ pe ""Wọn ko jẹ ki a wọle si ṣọọṣi o, nitori a ti ju igba lọ, wọn si ti tilẹkun mọ wa."" Wọn ni awọn pasitọ ijọ wọn pin isin wọn si abala mẹta, ki gbogbo awọn to wa sile ijọsin naa le e kopa ninu isin ọhun nitori ero ti pọ ju. Àwọn ilé ìjọsin ńla-ńla to ni olú ilé ìyá ìjọ wọn ni ilú Eko ti kéde pé àwọn kò tíì ṣetan láti ṣílẹ̀kun ilé ìjọsìn wọ́n lẹ́yìn ti gómìnà ìpínlẹ̀ Eko ti dẹ́wọ kóníléógbéle nitóri ààrùn Covid-19 nípìnlẹ̀ Eko Láti inú oṣù kẹta ọdún ni ìjọba ti ti àwọn ilé ìjọsin pa láti dẹ́kun ìtànkálẹ̀ ààrùn Covid-19 Láti inú oṣù kẹfa ọdún ni ìgbìmọ̀ amúṣẹṣe lóri ọ̀rọ̀ Covid-19 ti ààrẹ yàn ti ni kí àwọn ilé ìjọsin ṣí, sùgbọ́n, ìjọba ìpínlẹ̀ Eko kò gba ètò yìí láàyè nítori bí ààrùn náà ṣe ń peléke síi nípìnlẹ̀ Eko. Ẹ̀wẹ̀ ní báyìí ìjọba ìpińlẹ̀ Eko ti páa láṣẹ pé kí olúkúlùkù, mùsùlùmí àti Kristẹni pada sí ibi ìjọ́sìn wọn láti ọjọ́ kèje, oṣù kẹ̀jọ, ọdún 2020. Sùgbọ́n o, àwọn ilé ìjọsin kan ti jáde pé, àwọn kò tíi ṣetán láti ṣí ilé ìjọsìn tàwọn. Àwọn ilé ìjọsin náà ló ni onírúurú ìdí ti wọ́n kò fi ni ṣí ilé ìjọsin wọ́n, àwọn kan ni àwọn gbọdọ kọ́kọ́ ṣeto sílẹ̀ ni ìbámu pẹlú ìlàna ààbò ìjọba àpapọ̀ kí àwọn ará ìjọ to maa wá, àwọn kan bákan náà ni àwọn yóò dúro títí ti àwọn yóò fi gbọ́ láti ọdọ Ọlọ́run kí àwọn tó ṣílẹ̀kùn. Àwọn adarí ìjọ MFM sọ pé, àwọn ẹ̀ka ìjọ àwọn yálà ní ìpińlẹ̀ Eko, Ogun tàbi ní ibikíbi kò ní sílẹ̀kùn títí di ọjọ́ kẹtàlá, oṣù kẹsán, ọdún yìí bá àwọn yóò ṣe máa ṣetò àwọn ǹkan ààbò nmi ìbámu pẹ̀lú ìlànà tí ìjọba ìbílẹ̀ àti àjọ NCDC  là sílẹ̀ Bákan náà ni ìjọ ilúmọ̀ọ́ká Day Star, ti adari wọn jẹ́ olùsọàgùntan Sam Adeyemi náà ṣe ti sàlàyé pé àwọn yóò máa tẹ ìsìn síwájú lóri ayélujára. Wọ́n ni èyí ko sì ni dáwọ́ dúro titi àrídájú yóò fi wà pé àyíka ilé ìjọsin ti dára  láti maa pẹ́jọpọ̀ níbẹ̀. Adarí ìjọ Synagogue náà kò gbẹ́yìn, ìyẹn olùṣọ́àgùntàn TB Joshua, ó dúpẹ́ lọ́wọ́ àwọn aláṣẹ fún akitiyan wọ́n láti dáàbò bo àwọn ará ilú kúrò lọ́wọ́ ààrùn náà. Ó tún dúpẹ́ lọ́wọ́ ìjọba fún ìkéde wọn pé kí àwọn ilé ìjọsìn tún ṣí ìlẹkùn wọ́n padà, sùgbọ́n síbẹ̀, ó ní òun yóò ni sùúrù láti gbọ́ láti ọ̀dọ̀ Ọlọrun náà kí àwọn tó ṣi ilé ìjọsìn. Ní ti ìjọ Fountain Life, wọ́n ti kọ síjú òpó twiktter wọ́n pé, àwọn yóò fi àsìkò tí ilé ìjọsìn àwọn yóò sílẹ̀kùn síta ti àsìkò bá tó, nmítori náà, ìjọ yóò máa tẹ̀síwájú lórí ayélujára"	https://www.bbc.com/yoruba/53709519
religion	Passover Night: Òjíṣẹ́ Ọlọ́run ní o lè gbàdúrà ìparí ọdún nílé rẹ láì lọ sí ṣọ́ọ̀ṣì	"Lílọ ""Cross-over night"" kò ní kí ọdún ó yabo láì ní ìpinnu tàbí ètò f'ọ́dún tuntun- Pásítọ̀ Ajifowowe Cross-over night: Pásítọ̀ Ajifowowe ní ""o lè gbàdúrà ìparí ọdún nílé rẹ láì lọ sí ṣọ́ọ̀ṣì"" A ko gbọdọ tapa si ofin ijọba lori adura ipari ọdun 2020 si 2021 nitori ajakalẹ arun coronavirus. Pasitọ Alfred Femi Ajifowowe lo sọrọ yii fun BBC Yoruba. Bẹẹ ba gbagbe, ijọba ipinlẹ Eko ti sọ tẹlẹ pe ẹnikẹni to ba tapa si ofin konile o gbele lati ago mejila oru si ago mẹrin owurọ, yoo sanwo itanran lati ẹgbẹrun lọna ogun naira sí ẹgbẹrun lọna ẹẹdẹgbẹta naira. Nigba to n fesi si ọrọ yii, Pasitọ Ajifowowe sọ pe iwe mímọ ní kí a maa bọwọ fun awọn alaṣẹ. O ni ""fun idi eyi, awọn Kristẹni ni lati gbọran, ki wọn si gbadura ipari ọdun yala nile wọn tabi ki wọn ṣe isin ipari ọdun ninu ṣọọṣi wọn ki o si pari si ago mọkanla dipo mejila to maa n pari tẹlẹ."" ""Ni ṣọọṣi tiwa, ago mọkanla alẹ la o pari isin adura opin ọdun wa, ki awọn eeyan le lanfaani lati pada si ile wọn ki iṣede to bẹrẹ laago mejila."" Pasitọ Ajifowowe ni ""lilọ si ""Cross-over night"" ko ni ki ọdun o yabo fun eeyan, bi ko ṣe ki eeyan ni ipinnu lori ọdun tuntun."" Pasitọ Ajifowowe ni ko sí ohun kan ti yoo yipada fun ẹnikẹni ti ko ba ni ipinnu tabi eto fun ọdun tuntun. O ni ko si ohun to wa ninu ""Cross-over night"" ju kí eeyan fi ọna ara rẹ le Ọlọrun lọwọ ninu gbadura lọ. Bakanna, olugbe ilu Eko ti ko darukọ ara rẹ sọ fún BBC Yoruba sọ pe, fun anfaani araalu ni ijọba ṣe sọ pe k'awọn eeyan gbe ile wọn lati ago mejila oru si ago mẹrin owurọ. O ṣalaye siwaju síi pe Ọlọrun gan an lo fi awọn alaṣẹ ijọba sori oye, eyi to tumọ si pe ""a gbọdọ gbọran sí wọn lẹnu."" Arabinrin naa tun sọ pe ko si bi awọn eeyan ko ṣe ni sun mọ ara wọn ju bo ti yẹ lọ ninu isin ""Cross-over night."" Obinrin naa fikun ọrọ rẹ pe awon eeyan le ṣe isin ipari ọdun nile wọn lai lọ si ṣọọṣi. Bi itankalẹ arun Covid-19 ṣe peleke si ni Naijiria, awọn gomina ipinlẹ kọọkan to fi mọ apapọ ẹgbẹ Kristẹni ni Naijiria wọgile ìsìn aisun ọdun tuntun, ti wọn maa ṣe lọdọọdun. Asiko isin yii lawọn ile ìjọsìn máa n fi sadura ati ìsìn lati fi sure nkan daada ti wọn ba n fẹ lọdun tuntun. ""Ìsìn oru ọdun tuntun ""Cross over service"" je ìsìn pàtàkì fawọn Kristẹni àti awọn musulumi kọọkan ṣugbọn nitori ajakalẹ Covid-19, ilana oriṣirisi ni wọn gbé kalẹ t'awọn mi sí wọgile ìsìn naa lodun yii. Awọn ipinlẹ kan nilẹ kaarọ o jiire ti wọgile ìsìn yi patapata lọdọ wọn. Ijọba Eko lo kọkọ wọgile ìsìn oru mojumọ naa, to sì ni awọn ṣe bẹẹ nitori aṣẹ ijọba apapọ lori isede ago mejila oru sí aagọ mẹrin afẹmọjumọ. Pẹlu ilana tí ijọba gbe kalẹ yii, ọpọ àwọn ilé ìjọsìn n gbero lati ko idaji ọmọ ijọ wọn jọ lati ṣe ìsìn, ki gbedeke akoko isede to to. Ni ipinlẹ Ogun, ijọba fòfin de ìsìn aisun ọdun tabi ipejọpọ kankan ni ipinle ọhun. Amọ ṣa ẹgbẹ ọmọ Kristẹni ipinlẹ naa fẹ ki ijọba gbẹsẹ kuro lórí òfin yii. Ijọba Oyo ko fi oju kekere mu ọrọ yii, ti wọn sì ti fohun silẹ pe awọn ko ni yẹ lori ipinu wiwọgile ijọsin aisun ọjọ ọdun. Sugbọn iroyin to tun tẹ wa lọw nirọlẹ Ọjọru lo fi lede pe ìjọba Oyo naa tun ti pahunda, to si faaye gba awọn ile ijọsin lati se aisun ọdun. Amọ o fi ote le pe awọn ọmọ igbimọ amusẹya lori Coronavirus yoo maa lọ yika awọn ile ijọsin naa lati ri pe ero to wa nibẹ ko ju aadọta lọ. Nipinlẹ Ondo, Alaga tẹẹkoto lori kikoju Covid-19 ni ipinlẹ Ondo, Adesegun Fatusi ni, ko daa to ki olori awujọ tabi ẹsin maa kesi awọn eeyan lati tapa si ofin ijọba lori ọrọ ilera. Ni ti ijọba ipinlẹ Osun, o ti kọkọ wọgile isin yii sugbọn wọn tun ipinu wọn da ro. Kọmisana feto iroyin Funke Egbemode sọ pe, ijọba to n gbaroye araalu ni awọn jẹ, nitori naa, lawọn fi yi ipinu pada lori isin aisun ọjọ ọdun tawọn wọgile saaju. O sọ pe ""Ijọba Osun ti pinu lati jẹ ki awọn eeyan korajọ fun isin yii sugbọn ile ijọsin ti yoo ba se isin gbọdọ ri pe awọn eeyan pari rẹ lasiko, ti wọn ko si ni kọja aago kan oru'' Isin Cross over ori ayelujara: Ohun ti ile ijọsin Redeemed Christian Church sọ fun awọn ọmọ ijọ rẹ ni pe lori ayelujara lawọn yoo ti se isin tọdun aisun dun tawọn. Ninu atẹjade ti wọn fi sita, wọn ni eyi wa lati bọwọ fun ilana tawọn ijọba apapọ ati ipinlẹ gbe jade nitori itankalẹ Covid-19. Bakan naa ni ijọ Winners Chapel ti kọkọ kede pe isin aisun ọdun ko ni waye ni gbogbo ẹka ijọ naasutgbọn nigba to ya, lo tun da ọrọ rẹ ro, to si ni isin naa yoo waye pẹlu awọn ilana kan. Bo ti lẹ jẹ wi pe oludasilẹ ijọ naa ti saaju bẹnu atẹ lu idena akojọpọ ijọsin, amọ Bisọọbu David Oyedepo ni oun yi ipinu pada nitori isin tawọn maa n se kii kọja ago mẹwa si ago mẹrin owurọ ni gbogbo ọjọ Kọkanlelọgbọn osu Kejila ọdọọdun. O ni dipo isin oru ọjọ ọdun, awọn yoo se isin lọjọbọ ti yoo gba awọn ni nkan bi wakati meji si mẹta, ati pe, lọjọ ọdun awọn yoo se isin kan laago meje aarọ, tawọn yoo si fi han lori ayelujara. Bẹẹ naa ni oludasilẹ ijọ Mountain of Fire and Miracles Ministry, sọ pe ijọsin awọn yoo waye laarin ago mẹsan si mọkanla. O ni eyi to ku awọn yoo maa se lori ayelujara titi wọ ọjọ ọdun. Ni ti ijọ Deeper, awọn sọ pe ago mẹwa alẹ lawọn yoo bẹrẹ isin aisun ọdun tuntun. Covenant Christian Centre to wa ni Eko sọ pe awọn eeyan yoo kopa ninu isin awọn laarin ago meje alẹ si ago mẹsan alẹ.Amọ eyi to ku awọn yoo se loju opo ayelujara lati ago mọkanla alẹ di ago kan owurọ. CAN ti saaju sọ fun BBC pe awọn ko mọ nkankan nipa ilana ti ijọba gbe kalẹ lori isin oru aisun ọdun sugbọn wọn yi ohun pada ninu atẹjade kan. Aarẹ CAN Samson Ayokunle sọ fun gbogbo awọn ile ijọsin Naijiria lati bọwọ fun ofin ki wọn si tẹle ilana ijọba nipa isin ọjọ aisun ọdun. Wọn ni ko si ''ifarajin to pọju lati wa ọna idẹkun ajakalẹ yi patapaa'' CAN wa parọwa sawọn ile ijọsin gbogbo nipinlẹ ti ijọba ti wọgileisin yi  lati se isin wọn ki ọjọ to lọ ki wọn si palẹmọ o pẹ ju ago mọkanla alẹ. Ẹgbẹ́ ọmọlẹ́yìn Kírístì ni Nàìjíríà (CAN) ti rọ àwọn ìjọ ni gbogbo ìpinlẹ̀ Nàìjíríà, tó fi mọ ìlú Abuja, láti tẹ̀lé gbogbo ìlànà ìjọba lórí ọ̀rọ̀ Covid-19. Nínú ọ̀rọ̀ rẹ̀, àgbẹnusọ ààrẹ CAN, Pásítọ̀ Bayo Oladeji tó sọ̀rọ̀ lórúkọ ààrẹ ẹgbẹ́, Dókítà Supo Ayokunle ni, gbogbo àwọn alága ìpínlẹ̀ ni àwọn ti jọ sọ̀rọ̀ yé pọ láti tẹ̀lé òfin ti ìjọba ìpínlẹ̀ ti wọ́n wà bá là sílẹ̀ lori sise aisun ọdun tuntun. Oladeji ní gẹ́gẹ́ bi ìròyìn tó tẹ́ ẹgbẹ́ CAN àpapọ̀ lọ́wọ́, ìjọba apapọ̀ kò fi ìgbà kankan sọ pé ki àwọn ìjọ máse péjú fún ètò ìsìn ìrékọjá sínú ọdún tuntun, sùgbọ́n àwọn ìpińlẹ̀ kan sọ pé, lá kò sí ǹkan tó jọ ọ́. Gẹ́gẹ́ bí ìgbésẹ̀ tí àjọ CAN ń gbé, àwọn yóò fi àtẹjáde kan síta lónìí ọjọ́ ìṣẹ́gún láti sọ fún gbogbo àwọn ọmọ ẹgbẹ́ láti tẹ̀lé ǹkan ti ìjọba ìpínlẹ̀ wọ́n bá sọ. Oladeji sàlàye pé, ó ṣeni láànu pé, sọ́ọ̀sì nìkan ni ìjọba n kọjú sí lórí títèlé àlàálẹ̀ òfin Covid-19, bí ó ti lẹ̀ jẹ́ pé gbogbo òfin yìí ni àwọn ìjọ ń tẹ̀lé. ""Tí ẹ bá lọ sínú àwọn ọjà wa, kò sí ẹni tọ n tèlé ìlàna òfin Covid-19, ko si si ẹni tó mú wọ́n si. Kódà gbogbo àwọn olóṣèlú wa ni à n ri lóri amóhùnmáwòràn bi wọ́n ṣe n ṣe ètò òṣèlú láì tẹ̀lé òfin Covid-19 sùgbọ́n tó bá ti di ọ̀rọ̀ sọ̀ọ́sì..."" Bákan náà lo rọ àwọn ìjọ pé, ki wọ́n fi alafo tó péye silẹ̀ dáada láàrín àwọn ara sọ́ọ̀sì ki wọ́n ma ba fún pọ́. Ó tún ni àwọn rọ wọ́n kí wọ́n ṣe ìsìrìn náà sáájú àsìkò tí wọ́n maa n ṣee tẹ́lẹ̀ ki olúkúlùkù sì pàda síé wọ́n kí ilẹ̀ tó ṣú. ""Gbogbo ǹkan ti ìjọba n ṣe yìí fún ànfàní olúkúlùkù ni, nítórí náà gbogbo ǹkan ti a bá le ṣe, láti dẹ́kun àjàkálẹ̀ ààrùn Covid-19 ki ó fi kásẹ̀ nílẹ̀, ni à ó ṣe"". ""Tí a bá ti ṣe, ti àìsàn yìí bá ti lọ pátápátá, à ó pada si bí a ṣe ń ṣe tẹ́lẹ̀"". Bákan náà ló tun rọ àwọn ìjọ tó ni onírúúrú ààyè nínu ilé ìjọsin wọ́n, pé ki wọ́n pin àwọn ènìyàn síbẹ̀ tàbi kí wọ́n pín ìsì wọ́n sí ọ̀nà ọ̀tọ̀ọ̀tọ, ki èrò má ba pọ nínú ìsìn. Sáájú àsìkò yìí ni ẹ̀ka CAN ti ìpínlẹ̀ Ondo ti ni, kò sí ǹkan tó kan àwọn pẹ̀lú ọ̀rọ̀ ìjọba nítórí náà àwọn yóò ṣe ìsìn òpin ọdún ní tàwọ́n."	https://www.bbc.com/yoruba/afrika-55473968
health	US Covid-19 Moderna Vaccine:Amẹ́ríkà fí abẹ́rẹ́ àjẹsára Covid-19 mílíọ̀nù mẹ́rin ṣọwọ́ sí Nàìjíríà	Ijọba orileede Amẹrika ti ṣe iranwọ abẹrẹ ajẹsara Covid-19 miliọnu mẹrin ṣọwọ si orileede Naijiria. Eyi jẹ ọna kan gbogi lati fi koju ajakalẹ aarun naa gẹgẹ bi awọn alaṣẹ Naijiria ti ṣe sọ. Yatọ si abẹrẹ ajẹsara Moderna to kan Naijiria yi, awọn orileede Afrika mii yoo gba miliọnu marundinlọgbọn abẹrẹ yi lati ọdọ ijọba aarẹ Joe Biden. Iranlọwọ abẹrẹ yi to jẹ ẹlẹẹkeji iru rẹ wa lara eto Covax ti wọn fi n ṣe iranwọ abẹrẹ ajẹsara fawọn orileede ti o ku diẹ kaato fun. Awọn alaṣẹ ileeṣẹ ilera Naijiria lo gba abẹrẹ ajẹsara yi nilu Abuja tii ṣe olu ilu Naijiria. Loṣu kẹta ọdun yi ni Naijiria tiu ṣaaju gba abẹrẹ ajsara to fẹ ẹ to miliọnu mẹrin AstraZeneca nipasẹ eto Covax yi kan naa. Lọwọlọwọ bayi, ida kan ninu ida ọgọrun awọn eeyan Naijiria lo ṣẹṣẹ ri abẹrẹ ajẹsara gba ninu awọn eeyan igba miliọnu orileede ọhun. Niṣe ni awọn alaṣẹ n bẹru pe ọwọja aarun Covid-19 ni Naijiria le bẹ silẹ nitori bi awọn to n ko aarun naa ṣe n pọ si lẹnu ọjọ mẹta yi.	https://www.bbc.com/yoruba/afrika-58067778
entertainment	Ibrahim Chatta: Èmi ò gbìmọ̀ràn láti gbẹ̀mí ara mi o, ohun tó ṣẹ̀lẹ̀ ni pé - Ibrahim Chatta	"Gbajumọ oṣere tiata, Ibrahim Chatta ti sọ pe ko si iku loju oun bẹẹ loun o si gbimọran ati gba ẹmi ara oun. O ni awọn idojukọ ti oun ba pade lẹnu lọwọlọwọ yii lo jẹ ki oun fi kigbe sori ayelujara pe inu iporuru ọkan loun wa. Ni ọjọ Abamẹta ni eekan oṣere tiata naa fi atẹjade kan si oju opo Instagram rẹ pe nnkan o ri bi oun ṣe fẹ ko ri lwọ yii afi ki Eduwa o ṣaanu oun. ""Olọrun jọwọ. Mo ti n gbe ninu iporuru kan tipẹ bayii, ti mo si n ṣe bii ẹni pe gbogbo nnkan lo danmọran fun mi. Ni bayii, inu iporuru ọkan ni mo wa. Oluwa, jọwọ gba mi."" Eyi mu ọpọlọpọ awọn ololufẹ rẹ lati kigbe sita beere pe ki gan lo n ṣẹlẹ? Ọgọrọ atẹjiṣẹ lo wọ tẹle atẹjade ori Instagram yii lẹyin ti gbogbo wọn si n kii pe ko rọra ṣe ko si mọkan. Lara awọn to fi atẹjade ranṣẹ sii ni a ti ri awọn oṣere akẹgbẹ rẹ bii Wumi Toriola, Kẹmi Afọlabi Adeṣipẹ, Yewande Adekọya Abiọdun, Itẹlẹdicon, Ayọ Ọlaiya, Bimbọ Akinsanya, Oyin Elebuibon, Woli Arole ati bẹẹ bẹẹ lọ. Amọ, lẹyin bii wakati mejidinlaadọta ni eekan oṣere naa tun b sori oju opo Instagram rẹ lati dupẹ fun ifẹ ti awọn eeyan kaakiri agbaye fi han an lori iṣẹlẹ naa. O ni inu oun dun pupọ bi awọn eeyan ṣe kan si oun gẹgẹ bi mọ iya wọn lasiko iporuru ọkan ti oun ni naa. O fi kun un pe oun ti n bọ kuro lọwọ iporuru ọkan ati ibanujẹ naa O ni ọjọ buruku ni oru ọjọ Satide ọjọ kejidinlogun oṣu kejila dun 2021 si ọjọ Aiku ọjọ kọkandinlogun oṣu kejila. Ati pe saa kan ni ninu aye oun ti oun si mọ pe yoo kọja lọ gẹgẹ bi ọpọ awọn to kan si oun ṣe gba oun ni amọran. Ibrahim Chatta ni ibi ti ohun to ṣẹlẹ naa ka oun laya de, koda ọkan lara awọn ẹṣin funfun ti oun fẹran ni ọgba oun tilẹ tun jalaisi ni ọjọ Aiku ti oun ko si tilẹ mọọ lara. Lasiko ti iṣẹlẹ naa ṣẹlẹ, awọn kan n woye pe boya ṣe ni gbajumọ oṣere naa fẹ fi da bi awọn eeyan ṣe nifẹ rẹ si wo ni tabi boya oun pẹlu fẹ di ẹni taye yoo maa sọ tabi jẹ ọrọ rẹ lẹnu fun awọn asiko kan. Ṣe ọpọ iṣẹlẹ lagbo amuludun lẹnu lọwọlọwọ yii lawọn eeyan n fi ero gbe pe awọn ilumọọka kan mọọmọ n ṣe awọn nnkankan lati jẹ ki awọn naa di ọmọ ti wọn n sọ nigboro. Amọṣa, Ibrahim Chatta ti ni ko si ohun to jọọ ati pe ibanujẹ to gba oun mu naa kii ṣe ṣereṣere rara nitori pe ibi to ka oun laya de, ohun ko tilẹ roju raye awọn oun to ṣe pataki ninu igbesi aye oun. Ọpọ lo n woye pe pẹlu ọrọ ti agba oṣere naa sọ sita yii, o ṣeeṣe o ko fẹ ṣe ara rẹ leṣe tabi gba ẹmi ara rẹ gẹgẹ bi awọn eeyan kan ti wọn pariwo iporuru ati ibanujẹ kan sita maa n ṣe. Amọ, Ibrahim Chatta ti ṣalaye pe oun ko figba kankan gbaa lero lati gbẹmi ara oun rara ati rara ni. ""Gbigbẹmi ara mi ko tilẹ si nibẹ rara. Ti mo ni ẹyin ololufẹ mi lẹgbẹ mi."" O ni nnkan to ṣe oun n dun oun lọpọ ṣugbọn oun ko gbero ati gbẹmi ara oun."	https://www.bbc.com/yoruba/afrika-59725137
politics	Sheik Ahmad Gumi: Ẹ wo èsì tó fún iléeṣẹ́ ọmọogun Nàìjíríà lórí ẹ̀sùn kòbákùngbé	Gbajugbaja ẹlẹsin Musulumi ati apẹtusaawọ, Sheik Ahmad Gumi ti fesi si ọrọ ti ileeṣẹ ọmọogun Naijiria fi lede lati ki i nilọ. Sheik Ahmad Gumi lo fi lede wipe ọrọ ẹsin ati ẹlẹyamẹya ti n da rogbodiyan silẹ laarin awọn ọmọogun Naijiria. Lẹyin to sọ ọrọ naa ni Ileeṣẹ Ọmọogun Naijiria wa fun un lesi wipe ko ṣe diẹdiẹ pẹlu awọn ọrọ to n sọ laisi eri to daju. Amọ, ninu iforowanilẹnuwo ti ileeṣẹ BBC ṣe pẹlu Gumi lo ti ni awọn ileeṣẹ ọmọogun Naijiria ko gbọ ohun ye daradara ni, ati wipe oun ko sọ ọrọ odi si wọn. Wakili jiyàn ọ̀rọ̀, ó ní òun kò mọ ohunkohun nípa ìṣekúpani tó ń wáyé n'Ibarapa méjèèje Ìkúnlẹ̀ Abiyamọ ò! Báwo láwọn ọmọ kékèéké méjìla ṣé kú s'odò lẹ́ẹ̀kàn náà? Gumi ni ọrọ ẹlẹsinjẹsin ti oun n sọ waye laarin ọdun 2010 si 2015 ti kii si ṣe ni isinyii mọ. ''Awọn to n ṣe akoso ileeṣẹ ọmọogun Naijiria ni igbayen ni mo n ba sọrọ kii ṣe ni isinyii'' Bakan naa ni onimọ nipa ẹsin Islam naa ni oun ni ajọsepọ to dan mọran pẹlu ileeṣẹ ọmọogun Naijiria ti ko si ede aiyede laarin wọn. Sheik Gumi tun bu ẹnu atẹ lu awọn ileeṣẹ oniroyin ti wọn n gbe iroyin ẹlẹjẹ, ni ko jẹ ki ọrọ awọn eniyan ye ara wọn. Ọmọogun Naijiria tẹlẹri ni Sheik Gumi ko to di wi pe o jagun fẹyinti gẹgẹ bi dokita ni ikọ ọmọogun. Amọ, Ileeṣẹ ọmọogun Naijiria ni ko si iwa ẹlẹyamẹya tabi ẹlẹsinmẹsin ni ileeṣẹ ̣omọogun Naijiria nitori naa ki Gumi ṣọ ara ṣe pẹlu ọrọ ẹnu rẹ. Sheik Gumi lo di ilumọọka lẹyin ti o dunadura pẹlu awọn agbebọn to ji awọn ọmọ ileewe gbe ni agbegbe Ariwa orilẹede Naijiria. Onimọ nipa ẹsin musulumi Sheikh Ahmad Gumi ti sọ pe awọn agbebọn ajinigbe ki saaba yinbọn pa eeyan. Sheikh Gumi ṣalaye pe owo lo jẹ ki wọn maa ji awọn eeyan gbe kii ṣe nkan mii. Sheikh Gumi tun sọ pe awọn janduku ajinigbe yii le fi awọn eeyan ti wọn ba jigbe pamọ si akata wọn titi ti wọn yoo fi ri owo gba lori wọn. Bakan naa ni onimọ nipa ẹsin musulumi sọ pe awọn janduku ajinigbe yii gan an maa n lepa alaafia. Sheikh ni awọn ajinigbe ṣetan lati gbe ibọn wọn silẹ ti ijọba ba le ni ifọrọwerọ pẹlu wọn. O fikun ọrọ rẹ pe ija ẹlẹya mẹya lawọn ajinigbe Fulani ọhun ja. Sheikh Gumi ni inu awọn Fulani darandaran ko dun si awọn eeyan yoku to wa ni igboro. ''Nitorinaa, bi ilu ṣe ri lo mu ki awọn eeyan di janduku ajinigbe, kii ṣe ohun ti wọn fẹ finu fẹdọ ṣe,'' Sheikh lo sọ bẹẹ. O tun ṣalaye pe janduku ajinigbe yii ko wa lati ilẹ okeere, ọmọ orilẹede Naijiria ni wọn. ''Ohun ti mo mọ ni pe lilo awọn ologun kii ṣe ojutu si ọrọ awọn janduku agbebọn yii, ifikunlukun pẹlu wọn lo le ṣee,'' Sheikh ṣalaye. Sheikh tun fikun ọrọ rẹ pe awọn agbebọn ajinigbe yii kii ṣe Boko Haram. Amọ o kilọ pe ijọba ni lati wa nkan ṣe si ọrọ wọn ki Boko Haram maa le wọ ọrọ naa.	https://www.bbc.com/yoruba/afrika-56164995
entertainment	Kakaki 1: Àwọn òbí mi rí iṣẹ́ orin bí iṣẹ́ alágbe	Peter Olatunde Adeshile ti inagijẹ rẹ lori itage orin jẹ Kakaki 1 afunfere to n da awọn ọmọ Naijiria lara ya loke okun. Nigba to ṣi wa labẹ obi, ko le fi gbogbo ara tẹle ifẹ rẹ lati maa tẹle awọn elere ni gbogbo igba tori iwe ni awọn rẹ fẹ ko ka. Orin oni ẹ̀dà Afro ti wọn lu iya ilu si jẹ ọkan lara orin ti Kakaki gbe jade eyi to n ṣafihan aṣa ibilẹ Afirika. Kakaki jẹ ololufẹ awọn nkan elo orin ilẹ Afirika eyi lo si mu ko maa lo wọn ninu gbogbo awo orin to ba gbe sita bo tilẹ jẹ wi pe oke okun lo ngbe, awọn ọmọ Naijiria to wa nibẹ naa tẹwọ gba aṣa ilu wọn ninu iṣẹ to n ṣe.	https://www.bbc.com/yoruba/afrika-48672736
religion	Emere celebration: Wo ohun tó ṣẹlẹ̀ níbi àjọ̀dún ẹgbẹ́ Emèrè Onítẹ̀síwájú l'Osogbo	"Awọn ẹgbẹ Emere Onitẹsiwaju ti wọn ṣe ajọdun ọdun keji idasilẹ ẹgbẹ wọn nílùú Osogbo. Ko Si ibo miran ti ajọdun ọhun ti waye ju ile Araba ilu Osogbo, Oloye Ifayemi Elebuibon lọ. Aṣọ leesi funfun balau ni gbogbo awọn ọmọ ẹgbẹ wọ nibi ayẹyẹ naa. Lati gbogbo ijọba ibilẹ to wa nipinlẹ Osun lawọn ọmọ ẹgbẹ Emere Onitẹsiwaju ti pejọ sibi ajọdun ọhun. Nigba to n sọrọ nibi ajọdun naa, Aarẹ ẹgbẹ Emere Onitẹsiwaju lagbaaye, Iya-osa Oyelola Egbeyemi Elebuibon gboṣuba fun Eledua to jẹ kí ajọdun ṣeeṣe. Bakan naa ni Iya-oosa tun dupẹ lọwọ gbogbo awọn oniṣẹṣe to fi mọ awọn adari wọn. Egbeyemi Elebuibon ni igbelarugẹ aṣa ati ẹsin abalaye lo mu ki awọn pejọ sibi ajọdun naa. O ni awọn alalẹ ilẹ Yoruba ti fi ìpìlẹ iṣẹ rere le'lẹ fún iran Yoruba Iya-oosa ṣalaye pe o wa ku sọwọ awọn ọmọ Yoruba lati ri pe aṣa ati ẹsin abalaye ko di ohun igbagbe. ""Ni bayii, awọn eeyan ilẹ Yuroopu, Amerika ati Latin ti bẹrẹ si ni kọ aṣa ati ẹsin Yoruba. Koda wọn tún n ṣe akitiyan lati fi le awọn ọmọ wọn lọwọ lai tiju nipa rẹ. O wa ku si awa oni nkan gan an lọwọ láti máa jẹ kí àwon ọmọ ilẹ òkèèrè maa mọ awọn ọmọ wa ni aṣa ati ẹsin Yoruba,"" Iya-oosa lo ṣalaye bẹẹ. Araba ilu Osogbo, Oloye Ifayemi Elebuibon at'awọn eekan ninu awọn oniṣẹṣe naa wa nibi ajọdun naa."	https://www.bbc.com/yoruba/afrika-58290494
entertainment	Dejo Tunfulu: Àwọn ọmọ olòógbé ní àwọn dókítà kò kọbi ara sí ìtọ́jú rẹ̀, ló tètè ṣekú pa á	"Bi ina ba ku, a fi eeru boju, bi ọgẹdẹ ba ku, yoo fi ọmọ rẹ rọpo, bi oloye ba ku, yoo fi oloye silẹ lọ ni. Kunle Makinde Adetokunbo, ta tun mọ si Dejo Tunfulu tii se gbajumọ alawada ninu ere tiata to jade laye lọjọ Ẹti, ni wọn ti sin nile rẹ ladugbo Agbowa nilu Ikorodu ni irọlẹ ọjọ naa. Oloogbe naa si fi ọmọ mẹrin silẹ saye lọ. Nigba ti BBC Yoruba de ile oloogbe naa, a ba awọn ọmọ to n selede lẹyin rẹ sọrọ, ti wọn si sọ iru ẹda ati baba ti Dejo Tunfulu jẹ si wọn, nigba to wa nile aye. Akọbi oloogbe naa, Fatai Makinde Adetokunbo Junior salaye pe, oun jẹ ọmọ oniwahala, to maa n yọ baba oun lẹnu pupọ nigba to wa laye. Lẹ́yìn oṣù díẹ̀ tí wọ́n sìnkú rẹ̀, obìnrin yìí di dédé yọ sí ìlú rẹ̀, l'ọ̀rọ̀ bá di... Akẹ́kọ̀ọ́ rí ẹ̀wọ̀n ọdún márùn-ún he lẹ́yìn tó ná $1m tó ṣèèṣì wọ àpò àsùnwọ̀n rẹ̀ O ni lọjọ to kẹyin ọdun 2021, ni baba oun pe oun pe ti oun ko ba jẹ ọmọ to daa si oun, ki oun sa daa fun ara oun nitori lẹyin baba oun, oun lo kan gẹgẹ bi akọbi. ""Lati igba yẹn ni mo ti n tiraka lati yi awọn iwa lile mi pada nitori baba to n kara masiki ọmọ nii se. Kii fi itọju awọn ọmọ rẹ sere, oun nikan si lo da tọju wa, baba daadaa ni. Iya wa fi wa silẹ lọ fẹ ọkọ miran, baba wa nikan lo n da tọju wa: Nigba to n salaye bi Dejo Tunfulu se mu itọju ọmọ lọkunkundun si, akọbi rẹ naa ni kii kuku se pe awọn ko ni iya. Amọ o ni se ni iya awọn fi awọn silẹ, o kọ baba awọn, to si lọ fẹ ẹlomiran, lati igba naa si ni baba awọn ti n ko ba oju ati imu, lati tọju awọn. ""Tẹ ba mọ aburo mi to jẹ abigbẹyin wa, ọmọ osu mẹjọ ni iya wa gbe silẹ, to fi ba ọkọ mii lọ. Daddy mi lo maa dana ounjẹ ta jẹ, a maa fun ọmọ kekere naa ni ounjẹ titi to fi dagba. Bawo ni ko ba se dun to, to ba jẹ pe o duro jẹun ọmọ, ohun to n dun mi, to si n pa mi lẹkun gan ree. Baba mi ko jẹun ọmọ rara, koda, foonu to sẹsẹ ra fun mi niyi."" Fatai Makinde Adetokunbo Junior, ẹni to salaye pe awọn ko fẹ ki orukọ baba awọn parẹ ninu isẹ tiata, wa kede pe oun naa le sere tiata lati mase jẹ ki orukọ Dejo Tunfulu parun. O ni ti oun ba ri ẹni gbe oun nigbọnwọ, ran oun lọwọ, oun yoo sisẹ tiata daadaa nitori baba oun nigbagbọ ninu oun pe oun le sere tiata daadaa. ""Oju lo maa n ti mi, ara mi ko si balẹ amọ nigba ti baba mi ti ku bayii, mo le sere tiata. Ti mo ba ri ẹni ti yoo fi mi sinu ere, maa se daadaa. Nigba to n sọ fun BBC Yoruba nipa ọrọ ikẹyin ti baba rẹ sọ, ko to mi kanlẹ, Fatai ni ohun to sọ ni pe kawọn mase ba awọn dokita ile iwosan ijọba ni Ikorodu ja. O ni wọn ko tọju baba oun rara nile iwosan naa, gbogbo ohun ti wọn si ni kawọn se fun itọju wọn, naa lawọn se. O wa fọwọ gbaya pe awọn osere tiata ti wọn jẹ akẹẹgbẹ baba oun tiraka pupọ, wọn saayan lati tọju rẹ. ""Gbogbo wọn ni wọn dide, mo mọ riri wọn, wọn tiraka agbara wọn lati duro ti baba wa. Mo ki gbogbo awọn to wa sibi oku baba wa, wọn seun o, a ko ni fi iru rẹ san funra wa. Akọbi Dejo Tunfulu naa sisọ loju rẹ pe sinima si wa nilẹ, ti baba oun ti se pari, amọ to ku diẹ ko jade. O ni baba oun ti ra awọn eroja ere tiata kan silẹ bii ina ati ẹrọ ayaworan. Ohun to n wu oun bayii ni bi oun yoo se maa jẹ ki ori rẹ wu nibikibi to ba wa, nipa bawọn ti se tun ẹyin rẹ se. Bawọn dokita ko se tọju baba wa nile iwosan daadaa gan lo seku paa: BBC Yoruba tun ba ọmọ Dejo Tunfulu lobinrin sọrọ, Pamilerin Adetokunbo ẹni to sisọ loju rẹ nipa bi baba wọn se ku. O ni aisan iba lo se baba oun, to si jade lọ si igboro ni ọjọru, bo si se de, lo wo lulẹ tori aisan naa. ""A gbe wọn lọ si lọ si ile iwosan ijọba to wa ni Ikorodu amọ wọn ko sa ipa wọn bo se yẹ. Gbogbo ohun ti wn nilo nile iwosan la pese fun wọn amọ awn osisẹ ibẹ ko kọbi ara si wọn rara. O fẹrẹ dabi ẹni pe oun to pa wọn gan niyẹn nitori wọn n tọkasi iru abẹrẹ ti wọn fi fa omi si wọn lara. Gbogbo eroja fun itọju alaisan la ra nibẹ, koda, a sanwo pe baba mi fẹ tọ lasan nibẹ. Yatọ si pe a sanwo ẹjẹ ti wọn fun baba mi, nigba ti wọn tun ku tan, ile iwosan naa tun gba ẹjẹ lara wa ti ile iwosan naa yoo fi pamọ fun ẹlomiran. Ile iwosan naa ni ofin awọn ni pe a tun gbọdọ fi ẹjẹ silẹ pada lẹyin ta fi owo ra ẹjẹ tan fun baba wa. Koda, ka to ri oku baba wa gbe jade nibẹ, oju wa ri to. Wọn tun se ayẹwo oku ni ọna mẹrin, ki wọn to gbe oku wọn fun wa."" Pamilerin tun salaye fun BBC Yoruba nipa ọrọ ikẹyin ti baba wọn, Dejo Tunfulu sọ, ko to jade laye. ""Nigba ti Baba wa wa nile iwosan, wọn kan joko sori aga, wọn si sọ fun wa pe ti awọn ba ti gba ẹjẹ yii tan, ki ẹgbọn mi lọ sọ fawọn dokita pe ko fun awọn ni abẹrẹ, ki awọn to sun. Lootọ lo n pariwo pe ori n fọ oun, paapaa nigba to si wa nile iwosan. Ma se aaro ohun gbogbo nipa baba mi, awa ọmọ mẹrẹẹrin to bi yoo mọ riri iku rẹ lara. Were ọlọmọ ni baba mi lootọ, o maa n ko awa ọmọ rẹ kiri ni . Baba gbogbo aye ni, to si maa n se awada pupọ, wọn kii dibọn amọ bi iwa wọn se ri, ni wọn se n hu u."" Emi ati Dejo Tunfulu jọ wa nibi ọjọ ibi Tinubu lọjọ Isegun ni - Tajudeen Gbadamosi: Ọkan lara awọn osere tiata to ba BBC Yoruba sọrọ, Tajudeen Gbadamosi ti ọ̀pọ mọ si Coach ninu tiata naa sọrọ nipa iku Dejo Tunfulu. Coach salaye pe awọn dijọ wa nibi ọjọ ibi agba oselu nilu Eko, Bola Tinubu lọjọ Isẹgun nile Itura Eko Hotel ni. ""Ọmọ to daa, to ni alubarika ni Dejo Tunfulu, ko si ẹni ti ko nifẹ rẹ ninu gbogbo wa, o si wa lọdọ mi lọjọbọ ana. Kii fun wa ni wahala lagbo tiata, ọmọ jẹjẹ nii, ti kii si fa ijangbọn kankan, mo si gbadura pe ki Ọlọrun tẹ si afẹfẹ rere. Àṣekẹ́hìn ni yóò jẹ́ fún ẹnikẹ́ni tó bá tún hu ìwà ọ̀daràn ní ìpínlẹ̀ Oyo - Makinde Akẹ́kọ̀ọ́ rí ẹ̀wọ̀n ọdún márùn-ún he lẹ́yìn tó ná $1m tó ṣèèṣì wọ àpò àsùnwọ̀n rẹ̀"	https://www.bbc.com/yoruba/afrika-60965195
entertainment	Wo àwọn àwòràn tó làmìlaaka nílẹ̀ Adúláwọ̀ lọ́sẹ̀ yìí	"Ẹgbẹlẹgbẹ awọn eniyan ni wọn wa ṣe idaro gbajugbaja olorin n ni DJ Arafat. Abidjan ni orilẹ-ede Ivory Caost gablejo awọn ero nibi eto isinku ọmọ ódun mẹtalelọgbọn naa to ku nibi ijamba to ni lori alupupu rẹ. Koda, aarẹ ilẹ Ivory Coast, Alassane Quattara ati Davido gan an wa ni papa iṣere Félix Houphouet Boigny Stadium ti wọn ti ṣe ẹyẹ ikẹyin fun Arafat. Ni Joannesburg to jẹ olu ilu orilẹ-ede South Africa ni awọn alagbara ti n dan ara wo ti wọn n ja fawọn onworan paapaa awọn ololufẹ. Lọjọru to kọja ni Iman ara Somalia to n rirnrin oge wọ aṣọ alarabra yii. O wọọ nibi ajọdun fiimu agbaye to waye ni Vernice ni orilẹ-ede Italy. Gbajugbaja oṣere, Candice Swanepoel to wa lati orilẹ-ede South Africa lo duro ya fọto ninu omi yii. Eyi ni ogbontarigi olorin takasufe ọmọ Naijiria, DBanj nigba to n ṣere ni ile iwe giga Brixton Academy ni London lọjọ Aiku. O ti kọkọ sọ fun BBC pe laipẹ ni iyawo oun a to bimọ ikoko tuntunÀwọn olórin Nàìjíríà kẹ́dùn ikú ọmọ DBanj Odun ""Fatchue"" ni ọdun ti awọn ọmọde fi n palẹmọ de ipo adari lọjọ iwaju. Ni orilẹ-ede Kenya ni a ti ri awọn ọmọ ogun ilẹ yii ti wọn n ṣo diẹ lara awọn erinmi ni Kenya. Won n pese aabo fun eranko yii bo ṣe n wa ibi to maa ye ẹyin si lọjọ Eti to kọja."	https://www.bbc.com/yoruba/afrika-49534085
sports	Germany football naked protest: Àwọn olùfẹ̀hónúhàn bọ́ra sí ìhòhò lórí pápá lòdì sí sísọ eré bọ́ọ̀lù di jẹunjẹun	"Awọn eeyan kan lorilẹ-ede Germany ti lọ sori papa ni ihoho ọmọluabi lọna ati ṣefẹhonuhan lodi si sisọ ere bọọlu di jẹunjẹun. Ifẹhonuhan naa lo waye nipasẹ ifẹsẹwọnsẹ kan ti ayaworan Gerrit Starczewski gbe kalẹ ni papa iṣere Stimberg ni Ruhr. Awọn eeyan naa lọ sori papa lai wọ aṣọ kankan, yatọ si ibọsẹ ati bata ti wọn fi n gba bọọlu, bẹẹ ni wọn tun kọ nọmba agbabọọlu si ẹyin wọn. Starczewski ni igbesẹ naa waye lọna ati fi ẹhonu han lodi si ohun ti wọn sọ ere bọọlu da laye ode oni pẹlu ihoho awọn eeyan naa. O ni ""Ere bọọlu ti da idakuda laye ode oni, idi niyii ti a fi wa ni ihoho."""	https://www.bbc.com/yoruba/afrika-53814018
sports	Ta ni Bournemouth ṣẹ̀ tí Liverpool fi di ẹrù ìyà 9-0 rù wọ́n?	Ẹgbẹ agbabọọlu Liverpool tayọ ni ifẹsẹwọnsẹ wọn pẹlu Bournemouth pẹlu goolu mẹsan si odo. Ifẹwọnsẹ akọkọ ti Liverpool yoo bori ni saa liigi 2022/2023 niyi lẹyin ti wọn ti gba ifẹsẹwọnsẹ mẹta ṣiwaju. Goolu mẹsan si odo ni goolu to pọju ninu ifẹsẹwọnsẹ kan ṣoṣo lati igba ti liigi premiership ilẹ Gẹẹsi ti bẹrẹ lọgbọn ọdun sẹyin. Bi o tilẹ jẹ wi pe ṣaju ifẹsẹwọnsẹ naa, akọnimọọgba Liverpool, Jurgen Klopp ṣalaye pe ibẹrẹ wọn ko tii ri bi awọn ṣe fẹ lẹyin ti wọn gbe ta ọmi meji ki Manchester United to na wọn lọjọ Aje ni papa iṣire Old Trafford. Manchester United lo kọkọ na ikọ agbabọọlu miran pẹlu goolu mẹsan an si odo nigba ti wọn koju Ipswich lọdun 1995 ati Southampton lọdun to kọja. Bakan naa ni Leicester city na Southampton ni mẹsan si odo lọdun 2019. Diaz gba meji wọle ni iṣẹju kẹta ati ikarundinlaadọrun, firmino pẹlu gba meji wọle nigba ti ifẹsẹwọnsẹ naa wọ iṣẹju kọkanlelọgbọn ati ikejilelọgọta. Elliot (Iṣẹju kẹfa), Alexander-Arnold (Iṣẹju kejidinlọgbọn), Van Dijk (iṣẹju karundinlaadọta), Freitas Gouveia Carvalho (iṣẹju ọgọrin). Bakan naa ni aṣiṣe de ba Mepham, agbabọọlu Bournemouth to gba bọọlu si ile ara rẹ.	https://www.bbc.com/yoruba/articles/c984gn0z0rpo
health	COVID19Nigeria: Èèyàn mẹ́rin kú, 747 míràn tún lùgbàdì aàrùn náà ní Nàìjíria	Aarun Coronavirus tun ti mu ẹmi eeyan mẹrin miran lọ ni Naijiria. Gẹgẹ bi ọrọ ti ajọ NCDC fi lede loju opo wn ni Facebook lalẹ Ọjọru, eeyan 747 tuntun miran lo tun fara kasa arun ọhun bayii. Esi yii ti sọ apapọ awon to ti ko arun naa ni Naijiria lapapọ di 176,011, awọn 165,208 ti ri iwosan nigba ti awọn 2,167 si ti dero ọrun. Ẹda tuntun aarun naa kan ti wọn pe orukọ r ni DeltaVariant ni ijọba ti kilọ pe ki araalu ṣọra fun. Bi iye awọn eeyan to ṣẹṣẹ ko arun naa kaakiri Naijiria ṣe lọ ree: Lagos-488 Akwa Ibom-121 Oyo-29 Rivers-25 Ogun-15 FCT -13 Kaduna-13 Kwara-11 Ekiti-10 Osun-10 Edo-6 Abia-3 Anambra-2 Plateau-1 Ipinlẹ mẹrin ni wọn ko ti ri eeyan kankan to ko aarun naa-Sokoto,Nasarawa,Kano ati Ondo.	https://www.bbc.com/yoruba/afrika-58096773
sports	EURO 2020: Ẹgbẹ́ agbábọ́ọ̀lù England gbàgbọ́ pé àwọn lè gba ife ẹ̀yẹ EURO	"Bi ẹgbẹ agbabọọlu England ṣe gbajugbaja to, wọn ko tii gba ife ẹyẹ EURO ri ninu itan wọn. O ti pe ọdun marundinlọgọta ti England ti de ipele aṣekagba idije bọọlu afẹsẹgba to gbojigan kẹyin lẹyin ti wọn gba ife ẹyẹ agbaaye lọdun 1966. Eyi túmọ si pe England ko tii de ipele aṣekagba idije EURO ri. Akọnimọọgba ẹgbẹ agbabọọlu England, Gareth Southgate ko ṣai mọ eleyii, idi ree ti o fi kepe awọn agbabọọlu rẹ lati fakọyọ nigba ti wọn ba koju Denmark ninu ifẹsẹwọnsẹ to kangun sí aṣekagba alẹ Ọjọru. Southgate ni lootọọ ni England ko tii de ipele aṣekagba idije EURO ri, ṣugbọn o ni awọn agbabọọlu oun ti ṣetan lati ṣe iwuri fun orilẹ-ede wọn. O ni awọn agbabọọlu to n ṣoju England lọwọ yii le jẹ ikọ agbabọọlu akọkọ ti yoo gbe England wọ ipele aṣekagba idije EURO. Southgate fikun ọrọ rẹ pe nkan idunnu ati iwuri lo jẹ pe gbogbo eeyan ilẹ Gẹẹsi lo wa lẹyin awọn. ""A ti wa ni igbaradi fun ifẹsẹwọnsẹ pẹlu Denmark ti yoo waye ni papa iṣere Wembley. Awọn agbabọọlu wa ti ni iriri ipele yii ri lẹyin ti a de ipele to kangun sí aṣekagba ninu idije ife ẹyẹ agbaaye ọdun 2018 ni Russia. A mọ pe ko le rọrun pẹlu Denmark ṣugbọn ere bọọlu ti gbogbo eeyan yoo gbadun ni,"" Southgate lo sọ bẹẹ. Akọnimọọgba ilẹ Gẹẹsi ni ko si ewu loko fún ikọ England afi giri aparo lasan. Southgate ni Denmark lo le maa kọminu nitori awọn ni wọn ti gba ife naa lọdun 1992."	https://www.bbc.com/yoruba/awon-iroyin-miran-57739025
sports	2021 AFCON Qualifier: Pinnick ní òun sọkún lẹ́yìn tí Sierra Leone dójúti Nàìjíríà, Super Eagles gbọdọ̀ lù wọ́n padà pẹ̀lú 4-0	Omi bọ loju mi poro poro, lẹyin ti Sierra Leone da goolu mẹrin ti Super Eagles gba wọle wọn pada tan. Aarẹ ajọ NFF to n ri si ere bọọlu afẹsẹgba lorilẹede Naijiria, Amaju Pinnick lo sọ bẹẹ lọjọ Abamẹta lẹyin ti Naijiria gba ọmi alayo mẹrin mẹrin ninu ifẹsẹwọnsẹ ati pegede fun idije AFCON 2021 niluu Benin nipinlẹ Edo. Pinnick ni oun ko le ranti igba igba ti omi jabọ loju oun kẹyin, ṣugbọn eleyi waye nitori Super Eagles sun loju ogun ni Benin. ''Emi kọ ni akọnimọọgba ẹgbẹ agbabọọlu Super Eagles, to ba jẹ pe emi ni, awọn agbabọọlu kan wa ti mi o ni pe mọ laelae lati wa gbabọọlu fun Naijiria,'' Pinnick lo sọ bẹẹ. Pinnick sọ fawọn agbabọọlu Super Eagles pe wọn o jara mọ ọrọ ere bọọlu naa to bo ti yẹ. O sọ fun wọn pe afaani nla ni wọn ni pe wọn wa lara awọn mọkanla to n ṣoju orilẹede Naijiria nibi ti eeyan to le ni igba miliọnu wa. Aarẹ ajọ NFF ni awọn agbabọọlu Super Eagles gbọdọ pe ara wọn si ajọ to ni ironu bayii ki wọn si lọ tun ọmọluabi wọn ṣe ni Sierra Leone. Super Eagles gbọdọ lu Sierra Leone mọle pẹlu ami ayo mẹrin sodo bayii lọsẹ to m bọ. Orukọ mi lawọn ọmọ Naijiria maa pe kii ṣe orukọ awọn agbabọọlu Super Eagles kuugba ti ẹgbẹ agbabọọlu Naijiria fidi rẹmi. Super Eagles dójúti Nàìjíríà ni pápá ìseré Ogbemudia ní Benin Alex Iwobi, Victor Osimen, Samuel Chukwuezie  lo koko gba bọ̀ọ̀lu sawón fun Naijiria ti a fi ni goolu merin Awon  orile ede mejeeji ti pade ara won ni igba merinla ni eyi ti Naijiria ti bori ni igba mẹ́san an sẹyin. Ninu idije yii ni awon agbaboolu Naijiria ti koko fakoyo pupo ti ọ̀pọ̀ si koko gboriyin fun wọn ki nkan to yipada Ni abala idije naa akọ́kọ́ ni awọn agbabọọlu Naijiria ti kọ́kọ́ fun ti orile-ede Sieria Leone ni ami ayo mẹ́rin si ọ̀kan. Awọn ẹgbẹ́ mejeeji yoo tun pade ni abala idije miran ni orile-ede Sieria Leone laipe. Nigba ti abala naa di ikeji ni awon agbaboolu Sieria Leone gba ayo miran si awọ̀n Naijiria ni eyi to fi di merin si meji. Leyin iseju die ni abala keji ni Leone Stars tun so ami ayo miran sinu awọn Naijiria. Ni eyi to so idije naa di Merin fun Naijiria ati meta fun Sieria Leone. Iseju die si asiko yii ni Leone Stars tun so ayo miran si awọn Naijiria ni eyi to sọ di merin si merin fun awọn mejeeji.	https://www.bbc.com/yoruba/media-54933499
religion	Sotitobire: Wolii Babatunde Alfa jáde lọ́gbà ẹ̀wọ̀n lẹ́yìn ìdájọ́ ilé ẹjọ́ kòtẹ́milọ́rùn	"""Lati inu isin ọjọ isinmi ni mo gba de ọgba ẹwọn"" ""Mo ke pe Ọlọrun, o si yọ mi'"" Ọrọ idunnu ti wolii Babatunde Alfa fi si ẹnu pẹlu ayọ ati idunnu niyi lasiko ti wọn ti tuu silẹ lọgba ẹwọn olokuta nipinlẹ Ondo. Ni ọjọ Ẹti, ọjọ kẹta oṣu kini ọdun 2021 ni ile ẹjọ kotẹmilọrun da Woli Babatunde Alfa ti ọpọ mọ si Sọtitobirẹ lare pe ko jẹbi ẹsin ijinigbe ti ile ẹjọ giga ipinlẹ Ondo fi ran an lọ si ẹwọn gbere lori ọmọdekunrin Gold to sọnu lasiko isin ọjọ isinmi ni ile ijọsin rẹ. Iyawo rẹ, Busọla atawọn ọpọ ọmọ ijọ ni wọn lọ gbe wolii Sọtitobirẹ wale lati ọgba ẹwọn loni."	https://www.bbc.com/yoruba/afrika-59566599
health	High blood pressure: Lílo òògùn ẹ̀jẹ̀ ríru sùn lálẹ́ ló lè mú un ṣiṣẹ́ jùlọ	Awọn ọnimọ sayẹnsi ti sọ wi pe lilo oogun ẹjẹ ruru lalẹ lo le mu oogun naa ṣiṣẹ lara ju. Wọn ni igba to dara julọ lati loogun naa ni keeyan to sun lori ibusun rẹ lalẹ. Iwadii fihan pe oogun yii maa n dena aarun rọpa-rọsẹ ati aarun ọkan t'eeyan ba loogun naa ko to sun lalẹ. Awọn onimọ sayẹnsi ṣalaye pe aago to wa lara eeyan niiṣe pẹlu bi oogun ṣe maa n ṣiṣẹ lara eeyan. Iwadii ti fihan pe o ni awọn akoko kan ti oogun le ṣiṣẹ daadaa lara eniyan ti o ba lo o. Eeyan bi ẹgbẹrun un mọkandinlogun ni wọn fi dan oogun yii wo ki wọn to sọ pe oogun ẹjẹ ruru yoo ṣiṣẹ julọ teeyan ba lo ko tun sun lalẹ. Awọn onimọ oogun ṣalaye pe to ba ti di pe ẹjẹ ruru n lọ soke lai wa silẹ rara, o le ṣakoba fun ọkan eniyan. Ọjọgbọn Ramon Hermida jẹ olori iṣẹ iwadii naa sọ pe awọn dokita le maa sọ fawọn to ba laarun ẹjẹ riru lati maa loogun wọn lalẹ ki wọn to sun bayii lẹyin ti iwadii ti fidi rẹ mulẹ.	https://www.bbc.com/yoruba/afrika-50184895
entertainment	Musiliu Haruna Ishola: Ọmọ gbajúgbajà olórin Haruna Ishola mú BBC rìnrìnàjó sínú ìtàn ayé rẹ̀, ìbáṣepọ̀ òun àti bàbá rẹ̀	"Odu ni Musiliu Ishola lagbo orin Apala oun si ni ọmọ bibi eekan ati agba olorin ti gbogbo aye mọ, Haruna Ishola. Musiliu Ishola ba BBC Yoruba sọrọ, o ṣalaye iriri ati iyalẹnu rẹ pẹlu bi orin rẹ ""Iṣẹ Oluwa"" atawọn ọpọlọpọ mii ṣe jade sori igba to si burẹkẹ gidi gan. O ni ẹru Ọlọrun ba oun koda, ko lee jade ninu ile. ""Ṣe ni mo maa n woo pe emi kọ ni mo kọ orin naa, ẹru Ọlọrun ba mi koda mo tun roo pe abi ọjọ iku ti pe ni"". Adà ní bàbá mí yọ sí mí nígbà tí mo ní mò fẹ̀ máà kọrin-Popular Jingo Ṣẹ lóòtọ́ ni pé ìgò ni wọ́n gún pa olóògbé Ayinla Omowura? Àwọn ọmọ bàbá sọ òtítọ́ ibẹ̀ jáde Látilẹ̀ ni mo ti fẹ́ràn orin ìjọ Kérúbù àmọ́ ẹlẹ́sìn mùsùlùmí àti krìstẹ́nì ni mí- Qdot Kèǹgbè lílù ní Ilọrin rèé, orin ìgbéyàwó, àwàdà àti ẹ̀ẹ̀kẹ èébú Musiliu tu kẹkẹ ọrọ nipa igbe aye rẹ, iṣẹ orin kikọ to yan laayo to fi mọ ibaṣepọ laarin oun ati baba rẹ to jẹ agba olorin ati awokọṣe rẹ. Lafikun, Musiliu tun tan imọlẹ si awọn ahesọ ati awuyewuye to ni ṣe pẹlu boya oun lo ni aṣẹ fun awọn orin rẹ kan to kọ tabi oun kọ. Musiliu Ishola, popular Apala musician and son of late legend of that music genre in Yorubaland, Haruna Ishola, ""Kò sẹni to mọ mi, Haruna Ishola gangan ni wọn mọ amọ idi pataki tẹ o fi mọ mi, maa fun yin ni apẹlẹ mẹrin"". Musiliu ni oun kọ loun ṣagbekalẹ orukọ oun ti gbogbo aye mọ lonii bii awọn gbajumọ olorin mii. ""Èmí kọ́ ló ‘build’ orúkọ tí mò ń lò, wọ́n ti ṣé orúkọ yẹn sílẹ̀, iṣẹ tèmi níbẹ̀ ni pé mí ò jẹ́ kí orúkọ bàbá mi bàjẹ́"". Gbogbo agbaye ti mọ Musiliu Babatunde Haruna Ishola naa si Ọba orin Apala bayii ti Apala si ti di ẹka orin to wa da duro nitori iṣẹ takuntakun ti oun ati baba rẹ ṣe. Lọdun 2020 ni orin rẹ to tan kari aye kari oko to tun gbilẹ kan ""Soyoyo"" jade. Koda o ni orin Soyoyo ko kọkọ tẹ awọn lọrun ti awọn si ṣe atunṣe bii mẹrin amọ ko ṣi dara to ti akọkọ koda awọn to n ka orin silẹ ko fẹ baa ka a tori wọn ni ko sẹni to n kọ Apala mọ. Musiliu ni awọn o mọ pe orin ọhun gaan ni Ọlọrun yoo jẹ ko burẹkẹ."	https://www.bbc.com/yoruba/afrika-61519239
health	bedsheet and your health: Ẹ wo ewu tó wà nínú lílo ‘’bedsheet’’ fún ìgbà pípẹ́	"Awọn ẹlomiran ro wipe eleyii kii ṣe ohun ti o yẹ ki a maa sọ ni gbangba amọ igba melo ni o ma n fọ aṣọ ibusun rẹ? Iwadi ti fihan wipe ọpọ eniyan ni Ilẹ Gẹẹsi ni ko panupọ tabi ni adehun  lori ọrọ yii. Ọpọlọpọ awọn ọdọkunrin ti ko tii ni iyawo sọ wipe igba kan laarin oṣu mẹrin ni awọn ma n fọ aṣọ ibusun wọn. Awọn miran tilẹ sọ wipe awọn kii ranti  rara lati fọ ọ,  amọ onimọ nipa ọrọ ilera ati  ihuwasi eniyan, Lindsay Browning sọ fun BBC Radio 1 Newsbeat pe eyi ko bojumu rara. Ǹjẹ́ o nímọ̀ nípa agogo inú ara rẹ? Ọmọ ọdún mẹ́rin wa ọkọ̀ ìyá rẹ̀, o kọlu ọkọ̀ méjì míì Àwọn afurasí apààyàn pa 'Atiku' ní Ibarapa! Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham Awọn obinrin tilẹ ma n fọ aṣọ bẹẹdi wọn loorekoore ti ida mejilelọgọta ninu wọn si n fọ ọ lọsẹ meji meji. Awọn lọkọlaya ni ẹẹkan laarin ọsẹ mẹta ni awọn maa n fọ aṣọ ori ibusun wọn. Dokita Browning ni ki a ma fa ọrọ gun,ọsọọsẹ ni o yẹ ki a maa fọ aṣọ ibusun wa, abi o pe tan ẹẹkan laarin ọsẹ meji. Idi ni wipe imọtoto ṣe koko paapaa nitori ilaagun to n bọ lara eniyan. Eni ti o ba sun ninu ooru ni yio mọ bi o ti n ri, nitori ilaagun ara ti o ma n mu ori ibusun run, ti o si ma n di oju iho aṣọ ibusun. Onimọ nipa eto ilera ni a gbọdọ jẹ ki atẹgun fẹ si ara daadaa ni igba ti a ba n sun ki oorun naa le wọ ara. Yatọ si ilaagun,a tun le wo bi sẹẹli ara ti ko dara ṣe n jade ni ara ni asiko ti eniyan ba n sun. Ibusun ti o ba dọti  yoo di oju ara ""ti o ko ba fọ aṣọ ibusun rẹ daadaa,awọn sẹẹli ara ti o ti bajẹ yoo ma parapọ si ori bẹẹdi"" Eleyi si tun mọ si wi pe awọn kokoro kekeeke ti o fimọ idun yoo ma wọ inu ara, ti o si le fa kokoro aifojuri ati aisan si agọ ara. Bí wọ́n ṣe pa Sójà méjì tó ń lọ fún ìgbéyàwó ara wọn ní ìlú Ẹni tí mo máa gbé ìjọba lé lọ́wọ́ rèé - Ààrẹ Buhari Kí ni ìmọ̀ Sáyẹ́nsì sọ nípa àwọn ènìyàn tó ń bá ajá lòpọ̀? Ìwàdìí ìjìnlẹ̀ rèé Ṣé bí ọyàn rẹ ṣe tóbi tàbí kéré tó leè nípa lára ìpèsè omi ọyàn? Ni asiko otutu, o le fọ aṣọ ibusun rẹ ni  ẹẹkan laarin ọṣẹ mẹji, sugbọn ẹẹkan laarin ọsẹ lo dara julọ. Ti o ba ti kọja ọsẹ meji, ohun wa wahala si agọ ara rẹ niyẹn. Bi o tilẹ jẹ wipe eniyan ki ilaagun pupọ lasiko òjò, ara si ma n ṣi si ori ibusun. Asiko ooru lo buru ju nitori pe awọn kokoro ma n pọ ni asiko yii. Nitori naa o ṣe pataki ki o fọ aṣọ ibusun rẹ ni orekoore fun imọtoto ara. Jẹ ki ibi ibusun rẹ jẹ ibi iyasọtọ nitori ti o ba mọ,inu rẹ yoo dun lati sun si ori rẹ,sugbọn bi o ba dọti, o ṣeeṣe  ki o fa ailera, o si le mu ki eniyan ma le e sun daadaa,eleyii ti awọn oloyinbo n pe ni 'insomnia.'"	https://www.bbc.com/yoruba/afrika-61312142
entertainment	Erelu Elemure: Ìyá mi rò pé mi ò lè tibi kíkọrin bíi bàbá mi là	Yoruba ni bi baba ba ku, baba nii kù. Adia fun ọmọ bibi inu gbajugbaja olorin ilu Ekiti, Elemure Ogunyemi ti gbogbo eeyan mọ si Elemure iyẹn Funmilayo Elemure to fiwa jọ baba ninu gbogbo nkan. Erelu Elemure ni orukọ itage rẹEde Ekiti kan naa ti baba rẹ, Peter Ogunyemi elemure to ti di oloogbe bayii ma fi n kọ orin loun naa nlo, koda bii ọkunrin lo yan lati maa mura ninu ẹwu bii Agbada, Sokoto ati sọọrọ. Gẹgẹ bo ṣe ṣalaye fun BBC Yoruba, ara ọtọ to n gba mura lo n fun un ni ọgbọn atinuda fun iṣẹ rẹẹ bẹẹ si ni o ni oun n ri iyi ati ọwọ gba latara eyi. O sọ bi iya rẹ ṣe kọkọ sọ ireti nu ninu oun to yan laayo yii to si sọ fun un pe ko le ṣe oriire nibẹ amọ ṣe ni ohun ati ilu ijo mama gan yipada nigba tinkan ti ọmọ rẹ, Erelu elemure n ṣe bayii ti di iwuri nla fun un.	https://www.bbc.com/yoruba/afrika-55026444
health	Coronavirus: Ohun tó ṣì ṣókùnkùn sí ìgboro ayé nípa àrùn Covid-19	Niṣe ni ọrọ naa jọ bi ẹni pe ati ogun ọdun la ti n ba bọ ṣugbọn ko ju oṣu Kejila ọdun 2019 to kọja ta bẹrẹ si ni jẹ ọrọ Coronavirus lẹnu. Toun ti akitiyan awọn onimọ sayẹnsi jakejado agbaye,diẹ lohun ta mọ nipa arun yi ti gbogbo aye si ti wa n ṣakitiyan lati wa idahun si ibeere to mu wa. Diẹ re e lara awọn ibeere ti o fakọyọ nipa arun Coronavirus Ibeere kan to jọ pe ko le ṣugbọn eleyi to si ṣe pataki nipa arun yi leyi jẹ Jakejado agbaye lati ka nipa ọkẹ aimọye eeyan to ko arun naa ṣugbọn lotitọ,diẹ leleyi jẹ lara awọn to ni gaan. Ohun miran to tun dakun darudapọ nipa iye eeyan to ni ni pe awọn mi ti arun yi mu wọn ko fi apẹrẹ han-awọn wọn yi ni arun naa ṣugbọn wọn ko ṣaare . Ti awọn onimọ ba ri ayẹwo to poju owo ṣe lati mọ ni to ni arun yi eleyi yoo ṣe anfaani to pọ lati mọ bi arun naa ṣe n tan kaakiri si. 2.Bawo ni arun yi ṣe loro si Bi a ko ba mọ iye eeyan to ni arun yi,yoo ṣoro ki a to le sọ iye awọn to padanu ẹmi wọn lọwọ arun yi. Lọwọlọwọ, a gbọ pe ida kan ninu ọgọrun awọn to ko arun naa lo gba ibẹ ku. Ṣugbọn ti imọ nipa awọn ti ko ba fi apẹrẹ arun yi han ba pọ si, o ṣeeṣe ki a mu adinku ba iye awọn to ku latari arun Coronavirus. 3. Ki lawọn apẹrẹ ti a fi n da mọ Eyi to jẹ ojulowo apẹrẹ arun yi ta mọ ni ara gbigbona ati ikọ Lawọn ibi kan apẹr bi ki ọna fun ma dun eeyan, ori fifọ tabi  yiya igbẹ gburu naa a ma farahan ti awọn kan a si ma ni eeyan ko ni le gborun nnkan daada. Ibeere to ṣe koko ni pe njẹ apẹrẹ diẹdiẹ tabi eleyi to farajọ otutu bi ki eeyan ma sin tabi ko ma yọ ikun nimu a ma farahan lara awọn alaisan kan. Iwaadi ti fi han pe o ṣeeṣe ki awọn eeyan ni arun yi lara lalai mọ ti eleyi si ni ewu pupọ. 4.Ipa ti awọn ọmọde n ko ni itankalẹ Coronavirus. Ko si ani ani pe awọn ọmọde le ko arun Coronavirus . Amọ,apere arun naa diẹdiẹ ni wọn ma n ṣe afihan ti ko si wọpọ pe ki awọn ọmọde gba ti ọwọ arun yi lọ niafiwe ti awọn eeyan ọjọ ori toku. Awọn ọmọde a ma tan arun yi kaakiri nitori pe wọn a ma ba awọn ọmọ miran ṣere ṣugbọn a ko ti le sọ boya wọn ṣalabapin kokoro arun yi fẹlomiran. 5. Nibo ni ó ti wá gan:Kòkòrò aifojuri Corona jáde láti ìlú Wuhan, ní China ni opin ọdún 2019 nigbati onírúurú  rẹ ń jeyo laarin awọn ènìyàn nínú ọjà kan tí wón ti ń tà nkan ọ̀sìnAarun tí wọn koko npe orúkọ rẹ ni Sars-Cov-2  fara pé kòkòrò aifojuri tí wọn rí lára àdán, èwe, wọn ní gbagbọ pé kòkòrò náà tí ara àdán bo si ara ẹranko miran ti o fi wá dé ara ènìyàn.Àlàfo àárín yìí sí jẹ ohun tó suniloju di asiko yii èyí sì lè ṣokùnfà aarun miran. 6. Bóyá Aarun náà yóò dín kù lásìkò erun(Summer)Ofinkin má ń wọ́pọ̀ lásìkò òtútù ju asiko èérún lọ, sugbon a kò tíì mọ bóyá ìtàn kalẹ rẹ yóò dín kù tó bá di igba ẹẹrun.Olubadamoran ijoba ile Geesi tí gba ìjọba nimoran pé àwọn kò tíì tlri àrídájú bóyá aarun tó ń bá ìgbà rìn ni, tó bá jẹ́ àsìkò lọ ń bá ṣe ó túmọ̀ sí pé nkan tó kéré sì kata àti ofinkin ni. 7. Kí ló dé tí àpẹrẹ tó fi hàn fún àwọn kan lágbára jù tí àwọn míràn lọÀàrùnCovid-19  kii se nkan tó nira fún ọ̀pọ̀ ènìyàn rárá. Ẹwẹ̀, ìdá ogún lọ padà wá ń tún ní ìpèníjà tó pọ̀. Kíni ìdí rẹ?Ipò tí àwọn èròjà tó ń jà fún ara bá wà ṣe pàtàkì lori oro aarun a Coronavirus, tí ó bá seese fún wọn láti gbógun ti aarun náà ti wọn si se àṣeyọrí, bákan náà ni ó nise pelu ara ẹni tí ènìyàn tí jáde, tí òye yìí bá yẹ àwọn ènìyàn, yóò ṣe iranwo láti mọ àwọn tí wọn dabo bo ara wọn láti má lè yọjú sì ipele tí ó lágbára nílé ìwòsàn.8. Ìgbàwo ni èròjà tó gbógun ti àìsàn lára lè ṣiṣẹ́ dá, àti pé bóyá ó lè ní ààrùn náà ni ẹ́ẹmèjì Onírúurú aheso lọ tí wá sugbon peleu ẹri péréte lórí bí èròjà tó gbógun ti àìsàn ṣe lè ṣíṣe pé tolati gbógun ti aarun náà.Aláìsàn gbodo tí ni èròjà ara to ń gbogun ti ààrùn, ti wọn ba se àṣeyọrí láti bá aarun náà ja. Sugbon óò, asiko ti aarun náà lọ kò tíì pé, èyí kò sì lè jẹ ki a ní àwọn àkọsílẹ̀ tó dájú. Ọ̀rọ̀ tí kò fìdí múlẹ̀ ni pé àwọn kan tó ti gba ìwòsàn tún padà ní aarun náà, a lè sọ pé bóyá ayẹwo tí wọn koko ṣe ni kò múná doko tó kí wọn tó sọ pé wọn kò ní aarun náà mọ.Ìbéèrè nípa èròjà ara ro gbógun ti aarun ṣe pàtàkì tí òye rẹ bá yẹ ni èyí sì ni yóò sọ nkan ti yoo sẹlẹ tí ẹni náà bá ní aarun.9. Bóyá àrùn náà yóò tún yà irú òmírànGbogbo àwọn kòkòrò aifojuri lọ má ń tú gbile sí irú òmíràn ni gbogbo igba, sugbon awon iyato tí wọn ní yìí kii sábà farahàn tó bẹ́ẹ̀.Gégé bí ìlànà tó, ìwòye ni pé kí àwọn kòkòrò aifojuri yìí kò dinku nínú agbára rẹ kì í sì má lè pá ènìyàn mo ti bá ya ṣùgbọ́n kò sí afọwọ́sọ̀yà pé.Nkan ti o wa kan ni lominu ni pé tí kòkòrò na bá tún yà irú òmíràn, èròjà tó ń gbógun ti aarun lára kò ní damọ̀ mọ́ àwọn abẹ́rẹ́ tí wọn tí pèsè fún náà kò ní ṣıṣẹ́ mọ (Gege bí ó ṣe rí pelu ofinkin) Ilu Wuhan ni China lo ti jẹyọ niipari ọdun 2019 nibi ti a ti ri awọn iṣẹlẹ arun naa lọja lekulẹja nibẹ. Coronavirus ti orukọ rẹ n jẹ Sars-CoV-2,sunmọ kokoro aifojuri to n ba awọn adan finra amọ igbabọ ni pe lati ara adan si ẹrank miran lo gba ki o to de ara awọn eeyan. Ọna to gba yi ṣokunkun ti o si ṣeeṣe ki o jẹ ọna tawọn ẹlomiran yoo fi ko arun yi.	https://www.bbc.com/yoruba/agbaye-52084573
entertainment	Mide Funmi-Martins àtí Olamide àbúrò rẹ̀ ti ayé ń bú u lé lórí ti wà papọ̀	Yorùbá bọ̀ wọ́n ní ọmọ ìyá kìí yà, ọmọ baba ní ń báni dalẹ́. Nínú oṣù kejì, ọdún 2021 ní àwọn ènìyàn lórí ẹ̀rọ ayélujára Instagram yọ sùtì ètè sí gbajúgbajà òṣèré Mide Martins nítorí tí ìròyìn kan pé ó pa àbúrò rẹ̀ tí ìyá rẹ̀, Funmi Martins bí fún Shina Peters kó tó kú tì. Àwọn ènìyàn lásìkò náà bú Mide Martins pé pẹ̀lú bí Ọlọ́run ṣe kẹ́ ẹ tó kò lè mú àbúrò rẹ̀, Damilare sọ́dọ̀ rẹ̀. Ẹ ó rántí pé Damilare fi síta lọ́dún náà lọ́hùn ún pé òun kò ṣetán láti gbé ọ̀dọ̀ ẹ̀gbọ́n òun tí kò bèrè òun fún ọdún mọ́kàndínlógún. Ó ti tó ọdún mẹ́fà, méje tí mo ti rí Àùntí Mide Funmi Martins gbẹ̀yìn, wọ́n tún ṣẹ̀ ń ṣèlérí - Damilare Mo ń ṣe ẹ̀tọ́ mi fún Damilare lọ́dọ̀ màmá àgbà, àmọ́ ǹkan tí ẹ kò mọ̀ nípa ọ̀rọ̀ yìí ló pọ̀ - Mide-Funmi Martins Kí ni ìtumọ̀ pé Mide Funmi Martins kò sí níbi tí Damilare àti Shina Peters ti parí ìjà? ESABOD gbé ìjà Mide Martins rù sórí ara rẹ̀ ó ń fi èpè ránṣẹ́ sí Adunni Olorisa àtàwọn míì Mide Martins fèsì sọ́rọ̀ Ashabi Olorisha tó ní kò tún ibojì màmá rẹ̀ ṣe tàbí tọ́jú àbúrò rẹ̀ Èyí mú kí Mide Martins náà jáde síta lásìkò náà wí pé òun kò mọ̀-ọ́n-mọ̀ pa Damilare ti nítorí pé ẹ̀jẹ̀ òun ni. Mide Martins ní Damilare ni kò fẹ́ wá sí ọ̀dọ̀ òun. Ẹ̀wẹ̀, ọdún kan lẹ́yìn rẹ̀, Mide Martins fi àwòrán kan sórí ẹ̀rọ Instagram lónìí léyìí tó ń ṣàfihàn pé Damilare ti wọ ilé ẹ̀kọ́ gíga ti Mide Martins ẹgbọn rẹ si wa nibi ayẹyẹ naa. Ko si aridaju boya Mide Martins kọ pé mọ̀lẹ́bí ṣaájú ohunkóhun tí òun àti Damilare sì dì mọ́ ara wọn. Kòdá èyí tí ń mú kí àwọn ènìyàn máa gbóríyìn fún un fún ipa tó kó nínú ìgbésí ayé ọmọ náà.	https://www.bbc.com/yoruba/60501036
religion	Patrick Day: Akẹ̀ṣẹ́ kan, Day dèrò ọ̀run lẹ́yìn tó gba ẹ̀ṣẹ́ s'órí	Iku ogun nii pa akinkanju, iku odo nii pa omuwẹ. Abẹṣẹ-ku-ojo ọmọ ilẹ Amẹrika kan, Patrick Day ti dero ọrun lẹyin to fi ori ṣeeṣe nigba to ba Charles Conwell ja. Day to ku ni ẹni ọdun mẹtadinlọgbọn dero ile iwosan lọjọ Satide to kọ ja, ko da ko le sọrọ mọ, bẹẹ ni ko mo ohun kankan mọ nitori. Ipele kẹwaa ija rẹ pẹlu Conwell eyi to waye niluu Chicago lo ti fidi rẹmi lẹyin ti ẹṣẹ ṣakoba fun un lori. Ọjọ mẹrin ni Day fi wa nile uwosan nibi ti ko ti le gbe apa, gbe ẹsẹ, ko to di pe o wa jẹ Ọlọrun nipe. Onigbọwọ Day, Lou DiBella lo kede iku rẹ nigba ti o wa pẹlu awọn ẹbi ati ọrẹ rẹ. DiBella ṣalaye ninu atẹjade kan to fi sita pe, oloogbe Day ko tiẹ nilo lati ja ẹṣẹ nitori o  kawe, bẹẹ lo si ti ile ire jade, ati pe, o ni awọn ohun amuyẹ to le mu ṣe iṣẹ miiran yatọ si ẹṣẹ kikan. DiBella ni Day pinu lati maa ja ẹṣẹ nitori ẹṣẹ kikan ni iṣẹ to yan laayo, ohun si ni o jẹ nnkan iwuri fun un. Ẹwẹ, Conwell ti wọn jọ ja naa kẹdun pẹlu ẹbi Day, o ni oun ko gbero iku sii nigba yawọn n ja. Conwell ṣalaye pe oun gbiyanju lati bori ninu ija naa ṣugbọn oun ko mọ pe iku ni yoo jasi fun alatako oun, Day. Day jawe olubori ninu ija mẹtadinlogun ninu mejilelogun to kopa ninu rẹ, o fidi rẹmi ninu mẹrin, o si ta ọmi ninu ija kan. Ọpọ lo n ṣedaro Patrick Day lori ayelujara, wọn kẹdun pẹlu ẹbi rẹ ninu ọrọ ti wọn fi sita.	https://www.bbc.com/yoruba/ere-idaraya-50079396
politics	Fayose, Reno Omokri vs Aisha Buhari: Olùdíje ààrẹ tó bá jẹ́ ìpè Iftar Aisha Buhari kò tó ọkùnrin, ẹ má ṣé dìbò fún un	Ojumọ kan ọrọ kan, eleyi taa ri gbọ nilẹ oni to mọ ni Naijiria ni bawọn araalu ṣe n fesi pada fun iyawo aarẹ Aisha Buhari. Eleyi ko si ṣẹyin bo ṣe f'iwe pe awọn oludije ipo aarẹ labẹ asia ẹgbẹ oṣelu jakejado Naijiria lati wa jẹ Iftar lọdọ rẹ. Agbaọjẹ oloṣelu to fi igba kan jẹ Gomina ipinlẹ Ekiti, Ayo Fayose wa lara awọn to n dije du ipo aarẹ. O si ti fesi si iyawo aarẹ lori ipe rẹ. Ninu ifọrọwanilẹnuwo ileeṣẹ BBC Yoruba pẹlu agbẹnusọ Fayose, Lere Olayinka, o ni ''Fayose kii ba eeyan jẹ ijẹkujẹ'' Ẹ wo ọ̀pọ̀ ìgbà tí àwọn òṣèré fíìmù Yorùbá ti gbé àwọn olólùfẹ́ wọn ní ‘handicap' Olayinka sọ pe to ba ṣe pe iyawo aarẹ nifẹ awọn mẹkunnu ni, ko ni fiwe pe awọn to jẹun kanu lati tun wa jẹ ounjẹ iṣinu lọdọ rẹ. ''Ṣe ti iyawo aarẹ ba fẹ ni ki eeyan wa j iṣinu ṣe awọn to ni owo lati ra fọọmu ogoji miliọnu Naira lati dije dupo aarẹ lo yẹ ko kesi?'' ''Ṣe o fẹ sọ wipe oun ko ri awọn ọmọ alaini to pọ ni Naijiria lati fun ni ounjẹ lasiko awẹ ni? Ni ti Fayose, kii ba wọn j ijẹkujẹ rara ati rara'' Ounjẹ Iftar yi jẹ ounjẹ iṣinu tawọn musulumi ma fi n tunu awẹ ti ọpọ a si maa pe ọrẹ tabi alabaṣepọ lati wa tunu awẹ lọdọ wọn. Ninu awọn to bẹrẹ si ni wọ iyawo aarẹ lori ipe rẹ yi  yatọ si Fayose to jẹ oludije ipo aarẹ ni Reno Omokri to ni ẹnikẹni to ba lọ sibẹ kii ṣe ọkunrin. Tori naa o ni ''ki awọn ọmọ Naijiria ma ṣe dibo fun iru ni bẹ.'' Bakan naa ni Reno Omokri sọ pe oun jẹri oludije kan, iyẹn Atiku Abubakar pe ko ni bawọn kopa ninu apejẹ yi. Loju opo rẹ ni Reno Omokri ti sọ ọrọ yi ṣugbọn oun nikan kọ ni ero rẹ ri bayi lori ipe iyawo aarẹ Aisha Buhari. Baa ba bọ si oju opo Twitter fapẹrẹ, niṣe lawọn eeyan bọ sibẹ ti wọn si n ferongba wọn han lori ọrọ Aisha Buhari yi. Ibi ti wọn ti kọkọ bẹrẹ fakinfa ni iru ọrọ to wa ninu iwe iwe ipe ti iyawo aarẹ fi ranṣẹ paapa wi pe kawọn to n bọ ma ṣe mu foonu wọn lọwọ. Lori boya iyawo aarẹ paṣẹ pe ki awọn eeyan wa ni tabi o fi tọwọtọwọ pe awọn oludije yi, aroye bẹ silẹ ni pẹrẹwu. Ileesẹ BBC Yoruba gbiyanju lati ba awọn agbodegba iyawo aarẹ ni paapa Aliyu Abdullahi to jẹ oluranlọwọ si yawo aar lori ọrọ iroyin sọrọ ṣugbọn pabo lo ja si. Ohun ta fẹẹ beere lọwọ wọn ni pe ki gaan lo mu ki iyawo aarẹ sọ pe ki awọn oludije ipo aarẹ wa jẹ Iftar to si ni ki wọn ma ṣe mu foonu wọn lọwọ. Bi iyawo aarẹ ba gbalejo awọn taa n wi yi, ohun ti yoo tunmọ si ni pe iru oludije bi igbakeji aarẹ Yemi Osinbajo, Asiwaju Bola Tinubu, Bukola Saraki, Rotimi Amaechi,Peter Obi, ati awọn mi yoo wa sibẹ. Ṣaaju ipe si awọn oludije yi, iyawo aarẹ ti pe awọn iyawo olori ileeṣẹ ọmọ ogun Naijiria ati awọn obinrin to jẹ ọmọ ile aṣofin Naijiria. Koda o tun pe awọn Minisita obinrin kọọkan naa si apejẹ ounjẹ Iftar ni ile ijọba Naijiria Aso Rock.	https://www.bbc.com/yoruba/afrika-61186376
religion	Pastor Taiwo Odukoya: Ọ̀fọ̀ míìràn tún ṣe Pasítọ̀ Taiwo Odukoya	"Pasitọ agba ijọ Fountain of Life Bible to wa ni ipinlẹ Eko bi ibeji rẹ Kehide Hassan ṣe tun di oloogbe. Iroyin sọ pe arabinrin naa d'ologbe lẹyin ọsẹ diẹ ti iyawo ẹlẹkeeji pasitọ naa ku lẹyin to ti japoro lọwọ aisan jẹjẹrẹ fun ọdun meji. Ọmọ Pasitọ Taiwo Odukoya, Tolu Ijogun lọ sisọ loju eegun ọrọ naa loju opo instagram rẹ lasiko to kọ sibẹ pe oun n selede lẹyin ibatan baba oun to ti duro gẹgẹ bi mama fun awọn ni gbogbo igba ti awọn nilo eniyan bi iya. Mo ta gbogbo dúkìá mí nítorí àìsàn tí kò gbóògùn tó ń sé mí – Kemi Afolabi Àsọtẹ́lẹ̀ 2022 àti ìgbésẹ̀ tí Pásítọ̀ Enoch Adeboye fẹ́ gbé lórí ìdojúkọ Nàìjíríà nìyí Wo bí àwọn gbajúmọ̀ tí ẹ̀ fẹ́ràn yìí ṣe tẹ̀ẹ́ wọ́nú ọdún 2022 àtí ohun t'Ọ́lọ́hun gbé wọn borí O kọ bayii pe, "" Aunti mi ""K"" ọwọn, ẹni ti o sun mọmi julọ.... ẹyin ni ẹ maa n wa nibẹ fun mi ni ọpọ igba ti mo ba nilo iya mi julọ. ""Ẹ di mi lọwọ mu nigba ti e si ma n gba mi nimọran ... Lakotan  ti mo ba sọ pe ayun yin ko ni mumi asọdun ni, Sun-un Re oo Aunti mi ọwọn "" Wo àwọn Sẹlẹ́bírítì fíìmù àti Olórin Yorùbá tí ọ̀rọ̀ ìbálòpọ̀ wọ́n àti ìṣẹ̀lẹ̀ míì dàgboro rú lọ́dún 2021 'Àwọn olóṣèlú Nàìjíríà náà máa n ṣàbèwò sí àwọn wòólì, wọn kò lè fòfin de àsọtẹ́lẹ̀ ọdún tuntun'"	https://www.bbc.com/yoruba/media-59835385
religion	Hijab Ban in India: Ilé ẹjọ́ Karnakata ní kò sí ibi kankan nínú Kùránì tó ti pọ́n ní dandan fún obìnrin láti lo Hijab	Ilé ẹjọ́ gíga kan ní ìpínlẹ̀ Karnataka, orílẹ̀ èdè India ti gbé ìdájọ́ kan kalẹ̀ wí pé àwọn akẹ́kọ̀ọ́ kò ní ẹ̀tọ́ láti máa lo hìjáàbù ní àwọn ìyàrá ìkẹ́kọ̀ọ́. Ilé ẹjọ́ náà ní hìjáàbù lílò kò pọn dandan nínú ẹ̀sìn Islam àti pé kò ṣe pàtàkì tó bẹ́ẹ̀. Àwọn adájọ́ mẹ́ta tó gbé ìdájọ́ náà kalẹ̀ ní gbígba àwọn obìnrin mùsùlumí láàyè láti máa wọ hìjáàbù nínú yàrá ìkẹ́kọ̀ọ́ yóò jẹ́ ìtàpá sí òfin orílẹ̀ èdè náà. Nínú àgbékalẹ̀ ìwé alábala mọ́kàndínláàdóje tó kún fún àwọn ọ̀rọ̀ láti inú Kùránì, àwọn adájọ́ náà ní kò sí ibi tí ẹ̀sìn Islam ti pá ní dandan fún àwọn obìnrin, láti máa wọ hìjáàbù àti pé tí òfin kò bá pa á ni dandan kò yẹ kí orílẹ̀ èdè náà mu ni tipátipá. Ìdájọ́ yìí ló ń ṣe àtìlẹyìn fún àṣẹ tí ìjọba ìpínlẹ̀ Karnataka ti pa ṣaájú wí pé àwọn akẹ́kọ̀ọ́ kò ní ẹ̀tọ́ láti máa wọ hìjáàbù nínú yàrá ìkẹ́kọ̀ọ́. Ilé ẹjọ́ ní ìjọba ní àṣẹ láti sọ irúfẹ́ aṣọ tó bá fẹ́ kí àwọn akẹ́kọ̀ọ́ máa wọ̀. Kí ló ti ṣẹlẹ̀ sẹ́yìn? Ní oṣù kìíní ọdún yìí ni ilé ẹ̀kọ́ kan ní ìpínlẹ̀ Karnataka fòfin de gbígba àwọn akẹ́kọ̀ọ́ obìnrin láti máa wọ hìjáàbù ní yàrá ìkẹ́kọ̀ọ́. Ìpinu yìí ló fà á tí àwọn mùsùlùmí ní ìpínlẹ̀ náà ṣe ìwọ́de tó sì fi di ọ̀rọ̀ ńlá. Ní ọ̀pọ̀ ọjọ́ ní ìjọba fi ti àwọn ilé ẹ̀kọ́ kan lórí pa nítorí ìṣẹ̀lẹ̀ náà. Lẹ́yìn èyí ni àwọn obìnrin náà gba ilé ẹjọ́ láti pe ìjọba lẹ́jọ́ pé ìwé òfin orílẹ̀ èdè India fi àyè gba àwọn láti lo hìjáàbù níbiníbi àti ní ìgbàkúgbà. A ó pe ẹjọ́ kòtẹ́milọ́rùn: Ọ̀jọ̀gbọ́n Ravi Varma Kumar tó jẹ́ agbẹjọ́rò àgbà fún àwọn olùpejọ́ ní àwọn yóò ẹjọ́ kòtẹ́milọ́rùn ní ilé ẹjọ́ tó ga jùlọ. Bákan náà ní àwọn olùpẹjọ́ ní ilé ẹjọ́ já àwọn kulẹ̀ fún ìdí àwọn kò ní ìgbàgbọ́ nínú ilé ẹjọ́ náà mọ́. Wọ́n ní àwọn yóò ja ìjà náà títí dé òpin. Nígbà tí ìgbẹ́jọ́ náà ń lọ lọ́wọ́ ọ̀pọ̀ àwọn akẹ́kọ̀ọ́ mùsùlùmí kò lọ sí ilé ẹ̀kọ́, kódà ọ̀pọ̀ wọn ni kò ṣe ìdánwò nítorí hìjáàbù. Bí ó tilẹ̀ jẹ́ pé òfin náà fi àyè sílẹ̀ fún àwọn akẹ́kọ̀ọ́ náà láti wọ hìjáàbù nígbà tí wọ́n bá wà ní ọgbà ilé ẹ̀kọ́, wọ́n ní kò tẹ́ àwọn lọ́rùn láti máa gèlè àwọn bá fẹ́ wọ kílàsì. Ẹ̀wẹ̀, ìjọba ìpínlẹ̀ náà ní ìdájọ́ ilé ẹjọ́ náà tẹ́ àwọn lọ́rùn.	https://www.bbc.com/yoruba/afrika-60754940
sports	European Super League: Arsenal, Man United, Man City, Real Madrid, Barcelona fẹ́ dá ìdíje líìgì tuntun sílẹ̀ ní Yúróòpù	"Ni ọjọ Aiku ni iroyin kan gbode lagbe ere bọọlu lagbaye, papaa julọ nilẹ Yuropu pe awọn eekan ẹgbẹ agbabọọlu kan ti fẹ yapa. Wọn ni wọn fẹ lọ da liigi agba tuntun silẹ nilẹ Yuroopu eyi ti wọn pe ni European Super league. Iroyin naa burẹkẹ sii pẹlu bi awọn agba ọjẹ ẹgbẹ agbabọọlu mẹfa lati liigi Premiership ni ilẹ Gẹẹsi ṣe kede ati darapọ mọ liigi tuntun naa. Awọn ẹgbẹ agbabọọlu mẹfa naa ni Arsenal, Chelsea, Manchester city, Manchester United, Liverpool ati Tottenham. Ni oṣu kẹwaa, ọdun to kọja ni igbesẹ kọkọ bẹrẹ pẹlu ijiroro to lọwọ ileeṣẹ iṣuna kan ti orukọ rẹ n jẹ JP Morgan ninu. Koko apero naa ni lati gbe idije kan kalẹ lati rọpo idije Champions League ni ilẹ Yuroopu ti owo ori rẹ yoo si to biliọnu mẹfa o le ẹgbẹta miliọnu pọun. Ajọ UEFA gbe igbesẹ lati gbe idije Champions League tuntun pẹlu awọn ẹgbẹ agbabọọlu mẹrindinlogoji. Eyi n waye pẹlu awọn atunṣe tuntun ti wọn gbero lati kede lọjọ Aje, ọjọ kọkandinlogun oṣu kẹrin. Kini erongba wọn fun liigi tuntun yii? Ero wọn ni pe eyi yoo wawọ erongba idije Super league tuntun naa bọlẹ ṣugbọn ko dabi ẹni pe awọn atunto naa de agbeji ara agba ọjẹ ẹgbẹ agbabọọlu mejila to wa nidi idasilẹ liigi agba tuntun naa. Arsenal, Chelsea, Liverpool, Manchester United, Manchester City ati Tottenham wa lara awọn ẹgbẹ agbabọọlu mejila to ti buwọlu idasilẹ liigi tuntun naa. Awọn ẹgbẹ agbabọọlu liigi Premiership ti ilẹ Gẹẹsi naa yoo dara pọ mọ awọn ẹgbẹ agbabọọlu bii AC Milan, Athletico Madrid, Barcelona, Inter Milan, Juventus ati Real Madrid fun idasilẹ ẹgbẹ agbabọọlu naa. Ajọ idasilẹ liigi tuntun ọhun ti wọn pe ni European Super league, ESL ni awọn ẹgbẹ agbabọọlu naa ti gba lati da liigi naa silẹ ti ifẹsẹwọnsẹ wọn yoo si maa waye ni aarin ọsẹ. Kini yoo ṣẹlẹ lẹyin idasilẹ naa? Amọṣa wọn yoo ṣi maa tẹsiwaju lati kopa ninu idije liigi orilẹede ọkọọkan wọn. O ni liigi tuntun naa yoo bẹrẹ ni kanmọkia ti aaye rẹ ba ti yọ ati pe wọn n reti awọn ẹgbẹ agbabọọlu mẹta miran lati darapọ laipẹ. Bakan naa ni wọn tun n gbero ati da idije tawọn ẹgbẹ agbabọọlu obinrin silẹ pẹlu. Liigi agba ọjẹ ilẹ Yuroopu naa, European Super league, ESL yoo fi aaye silẹ fun ẹgbẹ agbabọọlu ogun lati kopa. Egbẹ agbabọọlu mejila ti wa nikalẹ, pẹlu mẹta miran ti wọn n reti ṣugbọn ti wọn ko tii darukọ wọn, atawọn marun miran ti yoo maa kopa pẹlu bi wọn ba ṣe kogoja si lọdọọdun. Isọri meji ni wọn yoo pin wọn si pẹlu ẹgbẹ agbabọọlu mẹwaa-mẹwaa ni isọri kọọkan lati maa figagbaga bẹrẹ lati oṣu kẹjọ ọdọọdun. Awọn mẹta to ba moke ni ọkọọkan isọri naa yoo wọle fun ipele kọta faina. Ipele yii ti awọn ẹgbẹ agbabọọlu to ba wa ni ipo kẹrin ati ikarun lawọn isọri mejeeji yoo tun forikori lati mu meji  ti yoo daraps mọ awọn mẹfa akọkọ ni ipele kọta faina. Lati ibẹ lọ ifẹsẹwọnsẹ rẹ yoo farajọ ti idije Champions League to wa nilẹ bayii. Ajọ iṣakoso ESL ni owo ti yoo maa wọle yoo gbe pẹẹli ju ti Champions league lọ, eyi to tumọ si owo pupọ si fawọn ẹgbẹ agbabọọlu to nkopa. Ajọ to n ṣakoso ere bọọlu nilẹ Yuroopu, ajọ to n ṣamojuto bọọlu liigi premiership nilẹ Gẹẹsi pẹlu olotu ijsba ilẹ Gẹẹsi, Boris Johnson wa lara awọn to ti bu ẹnu atẹ lu igbesẹ naa. Ajọ UEFA ni oun yoo lo ""gbogbo ọna to ba yẹ"" lati fi dawọ igbesẹ naa duro. Bẹẹni iroyin n jẹ ko di mimọ pe inu awọn eekan lagbo iṣakoso ere bọọlu ni UEFA ko dun si igbesẹ naa. Olotu ijọba ilẹ Gẹẹsi, Boris Johnson ni igbesẹ naa yoo ""ṣe akoba fun ere bọọlu"" ati pe ijọba ilẹ Gẹẹsi yoo ṣe atilẹyin fun awọn alaṣẹ ere bọọlu ""ninu igbesẹ gbogbo ti wọn ba fẹ gbe"" O fi kun un pe ""Gbogbo awọn ẹgbẹ agbabọọlu ti ọrọ kan gbọdọ jẹjọ niwaju awọn ololufẹ wọn ati gbogbo ololufẹ ere bọọlu lagbaye ki wọn to tun gbe igbesẹ yoowu lori rẹ."" Aarẹ ẹgbẹ agbabọọlu Real Madrid, Florentino Perez, to jẹ alaga akọkọ fun ajọ liigi bọọlu ni Yuroopu, ESL ṣalaye pe idije tuntun naa ""yoo ṣe iranwọ fun ere bọọlu lẹka gbogbo."" Alaga ẹgbẹ agbabọọlu Juventus Andrea Agnelli ṣalaye pe awọn ẹgbẹ agbabọọlu mejila naa"" parapọ lasiko to ṣe pataki yii lati mu ayipada ba ere bọọlu ni ilẹ Yuroopu, lati gbe ẹsẹ ere idaraya ti a fẹran le pepele to dara fun ọjọ iwaju."" Alaga ẹgbẹ agbabọọlu Manchester United, Joel Glazer ni yoo jẹ igbakeji  liigi tuntun naa. O ni: ""Liigi Super League yoo ṣina tuntun fun ere bọọlu nilẹ Yuroopu, nipa ṣiṣeto idije ti ko lẹlẹgbẹ lagbaye, pẹlu afikun owo fun idagbasoke ere bọọlu."""	https://www.bbc.com/yoruba/afrika-56797710
entertainment	Yollywood: Àwọn òṣèré Yorùbá t'Élédùwà gbà fún àmọ́ tí wọn kìí ṣe ọmọ ilẹ̀ Yorùbá	"Yoruba bọ, wọn ibi ti ori ba da ni si laa gbe. Bi ọrọ ti ri ree fawọn gbajugbaja oṣere ori itage Yoruba ṣugbọn ti wọn kii ṣe ọmọbibi ilẹ kaarọ oo jiire. Ede Yoruba wọn dan mọran, koda wọn maa n pa owe ninu ere nibi ti ede Yoruba ye wọn de. Lootọọ ni wọn wa lati awọn ipinlẹ mii lapa Gusu orilẹede Naijiria, amọ ere ori itage Yoruba lori fi ran wọn. Wọnyii lawọn gbajugbaja oṣere ori itage Yoruba ti wọn kii ṣe ọmọ ilẹ Yoruba. Mercy Aigbe (Ipinlẹ Edo) Wọn bi oṣere Mercy Aigbe lọjọ kinni oṣu kinni ọdun 1978 ni ipinlẹ Edo. Yatọ si ere ṣiṣe, Aigbe tun maa n dari ere, bakan naa lo tun jẹ oniṣowo. Ilumọọka ni Mercy jẹ lagbo ere tiata Yoruba, odu ni kii ṣe aimọ fun oloko. Ilu Benin tii ṣe olu ilu ipinlẹ Edo lo ti wa. Kelvin Ikeduba (Ipinlẹ Delta) Odu ni Ọgbẹni Kelvin Ngozi Ikeduba lagbo oṣere tiata Yoruba, ki ṣe aimọ fun oloko. Ọjọ kọkanlelogun oṣu kẹjọ ọdun 1976 ni wọn bi Ikeduba. Oriṣiiriṣii ipa ni Ikeduba maa n ko ninu ere, eyi to si ti mu un gba oniruuru ami ẹyẹ nibi ere ṣiṣe. Bi Ikeduba ṣe maa n ṣere Yoruba naa lo maa n kopa ninu ere oloyinbo. Lootọọ ni Ikeduba jẹ ọmọ ipinlẹ Delta, ṣugbọn agbegbe Ebute-Meta niluu Eko ni wọn bi i si. Fathia Balogun (Ipinlẹ Delta) Ta ni ko mọ gbajugbaja oṣere Fathia Balogun lagbo ere ori itage Yoruba ayafi ẹni to ba fẹ ṣe eke. Ọmọ ipinlẹ Delta ni Fathia i ṣe. Ọjọ karun oṣu keji ọdun 2021 yii ni Fathia yoo pe ọdun mejilelaadọta loke eepẹ. Ilu Ikeja ni wọn bi Fathia si nipinlẹ Eko lọjọ karun un oṣu keji ọdun 1969. Toyin Abraham (Ipinlẹ Edo) Tọmọde tagba lo mọ Toyin Abraham ninu ere itage Yoruba ṣiṣe. Toyin gbaju gbaja lagbo oṣere Yoruba kii ṣe diẹ, koda o ti ṣe oriṣiiriṣii fiimu Yoruba. Amọ ọmọbibi ilu Auchi ni ipinlẹ Edo ni Toyin. Toyin maa n dari ere, koda o tun maa n ṣe olootu rere yatọ si ere ṣiṣe ti ọpọ mọ ọn si gan an. Ọjọ karun un oṣu kẹsan an ọdun 1982 ni wọn bi Toyin, o si gbe ilu Ibadan dagba. Oṣere tiata ẹgbe rẹ, Adeniyi Johnson ni Toyin kọkọ fẹ, amọ igbeyawo ọhun fori ṣanpọn ki o to fẹ Kola Ajeyemi ti wọn jọ wa papọ bayii. Regina Chukwu(Ipinle Enugu) Regina Chinedu Chuwku ti ọpọ mọ si Regina Chukwu jẹ ọmọ ipinlẹ Enugu amọ ilu Eko lo ti dagba. Ọjọ kẹtalelọgbọn oṣu kẹta ọdun 1980 ni wọn bi Regina. Ilu Eko lo ti lọ ile iwe girama ki o to tẹsiwaju lọ si ile iwe gbogbonṣe Lagos State Polytechnic. Regina ti kopa ninu oriṣiiriṣii ere bii Akun"", ""Awolu ati Awalu"", ""Ewatomi"", ""Idaro"", ""Ogunso"" atawọn ere Yoruba mii. Regina ṣe igbeyawo amọ o padanu ọkọ rẹ lẹyin ọdun mẹrin ti wọn ṣe igbeyawo. Ṣugbọn Eleduwa fi ọmọ meji, ọkunrin kan ati obinrin kan ta idile rẹ lọrẹ ki ọkọ rẹ to papoda."	https://www.bbc.com/yoruba/afrika-55508270
sports	Valencia vs Chelsea: Oró tó dá mi ni mo dá ọ ni Chelsea àti Valencia fi ṣe fún ra wọn	Aileja lojude ile baba mi ko de ibi. Bẹẹ gan lọrọ ẹgbẹ agbabọọlu Chelsea ṣe ri lẹyin ti wọn tẹyin ta ọmi alayo mejimeji pẹlu Valencia ninu idije UEFA Champions League lalẹ Ọjọru. Awọn ẹgbẹ agbabọọlu mejeeji kọkọ gbiyanju agbara wọn ṣugbọn ko sẹni to gbayo sawọn ẹnikeji fun iṣẹju mọkandinlogoji. Ṣugbọn Valencia lo kọkọ gbayo sawọn Chelsea lẹyin ti Carlos Soler jẹ goolu akọkọ nigba ti ifẹsẹwọnsẹ ọhun di ogoji iṣẹju. Amọ, Mateo Kovacic dayo naa pada lẹyin iṣẹju kan pere, eyi to mu ere bọọlu naa di ọmi alayo kọọkan. Lẹyin iṣẹju marun un ti ipele keji ifẹsẹwọnsẹ naa bẹrẹ ni Christian Pulisic fọba lee fun Chelsea ti ifẹsẹwọnsẹ si di ami ayo meji sẹyọkan fun Chelsea. Valencia lanfaani lati gbayo mii sawọn lẹyin ti rẹfiri fun wọn ni pẹnariti, ṣugbọn aṣọle Chelsea Kepa Arizabalaga mu pẹnariti ọhun. Gbogbọ igbiyanju Valencia lati ta ọmi ninu ere bọọlu ọhun, ja si ayọ nigba ti Daniel Wass tayo naa fi di 2-2.	https://www.bbc.com/yoruba/ere-idaraya-50575381
health	Wo ọ̀nà tí ó lè fi dáàbò bo ọmọdé létí adágún omi ‘swimming pool’	Lẹyin ti ọmọ olorin takasufe, Davido jade laye latari bo ṣe ko sinu omi odo ‘swiming pool’ nile rẹ to wa niluu Eko, oniruru ọrọ lo ti n jade nipa bi eeyan ṣe le daabo bo awọn ọmọ wẹwẹ leti agbami odo inu ile wọn. Ṣaaju iṣẹlẹ yii ni ọmọ olorin takasufe mii ni Naijiria, Oladapo Oyebanjo, ti ọpọ mọ si Dbanj naa jade laye lẹyin to ko sinu odo ninu ile rẹ. Amọ onimọ kan nipa ile kikọ, to tun jẹ akọṣẹmọṣẹ ayaworan ile, Daniel Ette ti sọ pe irufẹ ijamba to ṣẹlẹ si ọmọ Davido yii le waye ti eeeyan ko ba bikitia, ati bi wọn ko ba tẹlẹ awọn ilana to yẹ ki wọn tẹle. Ọgbẹni Ette sọ pe gbogbo awọn to ba ni adagun omi sile wọn gbọdọ ṣe awọn eto to yẹ lati ri pe awọn ọmọ wọn ko ri sinu irufẹ adagun omi bẹẹ. Gẹgẹ bii ohun to sọ, riri sinu omi ni ijamba to ṣaba maa n waye leti irufẹ odo bẹẹ. O ni “Oniruru ọna ni wọn fi n kọ adagun omi ninu ile, amọ ọna kan naa ni eeyan yoo gba lati daabo bo ara rẹ lọwọ ijamba rẹ.” Ara awọn ọna lati dabo bo ara ẹni ree: Yatọ so awọn ofin to rọ mọ liluwẹ ninu adagun omi yii, ọgbẹni Ette ṣalaye siwaju si pe ọna kan pataki lati dabo bo awọn ọmọde ni lati fi nnkan bo ori dagun odo naa. Gẹgẹ bii ohun to sọ, ṣiṣẹ bẹẹ yoo mu ko ṣoro ki ọmọde ja sinu rẹ. O ni “Pẹlu imọ ẹrọ, eeyan le ṣe orule sori adagun odo inu ile rẹ.” “Bakan naa ni eeyan le lo ohun ti yoo maa ta onile lolobo ti eeyan ba fẹ wọ inu adagun odo ile rẹ. O pari ọrọ rẹ pe o ṣe pataki ki eeyan ni awọn alakalẹ nipa bi wọn yoo ṣe maa lo adagun omi ninu ile fun abo gbogbo awọn ti yoo lo.	https://www.bbc.com/yoruba/articles/c97j4d066gpo
religion	Sotitobire church news: Ilé ẹjọ́ sún ìgbẹ́jọ́ pásítọ̀ ìjọ Sotitobire sí ọjọ kẹrinla, oṣu Kẹsàn án	Ile ẹjọ giga to kalẹ si ilu Akure ti sun igbẹjọ pasitọ ijọ Sotitobire Miracle Centre, Alfa Babatunde Sotitobire si ọjọ kẹrinla, oṣu Kẹsan an ọdun 2020. Igbesẹ yii lo waye lẹyin ti pastitọ naa atawọn mẹfa miran ti wọn fẹsun kan pari awijare wọn niwaju ile ẹjọ ọhun. Eyii n tumọ si pe o ṣeeṣe ki ile ẹjọ naa fi ọjọ ti yoo ṣe idajọ rẹ lede lọjọ naa. Lẹyin ti ẹlẹri ikarundinlogun ti olujẹjọ pe sọ tẹnu rẹ tan, adajọ to n gbọ ẹjọ ọhun, Olusola Odusola mu Sotitobire si ọjọ kẹrinla, oṣu Kẹsan an ọdun 2020 gẹgẹ binọjọ to kan ki ọjọ idajọ to de. O ni oun ko ni gba ki agbẹjọro ijọba tabi agbẹjkọro Sotitobire da oju ẹjọ ọhun ru nitori pe idajọ odo ni ou n fẹ lori ọrọ na. Wolii Sotitobire atawọn ọmọ ijọ rẹ mẹfa miran dẹni to n kawọ pọn tojọ niwaju adajọ lẹyin ti ọmọ ọdun kan, Kolawole Gold, dede poora ninu ijọ rẹ lopin ọdun 2019. Sotitobire Latest news: Adájọ́ yarí lórí bí àwọn ẹlẹ́rìí ṣe ń fi ẹjọ́ falẹ̀ Ile ejọ giga tipinlẹ Ondo, to kalẹ si ilu Akure, ti fari ga lori bi igbejọ Alfa Babatunde se n fa nilẹ bii igbin. Adajọ Olusegun Odusola to n gbọ ẹjọ ẹsun ijọmọgbe ti wọn fi kan wolii ijọ Sotitobire naa, lo woye bẹẹ lasiko igbẹjọ to waye lọjọ Isẹgun. Adajọ Odusola wa fajuro lori bi agbẹjọro fun olujẹjọ, Alfa Babatunde, se tun beere pe ki wọn sun ẹjọ naa siwaju nitori ailera rẹ. Adajọ naa ni igbẹjọ ẹsun ijọmọgbe naa gbọdọ wa si òpin kí oṣù keje tó ń bọ̀ ó to parí. Ikede yii si ni adajọ naa tun fi n sọ ero ọkan rẹ, lori bi awọn ẹlẹrii ti olujẹjọ naa pe, se n mu isunsiwaju ati ifasẹyin ba ẹjọ naa. Adajọ Odusola wa sun igbẹjọ náà siwaju di ọjọ́ Kẹrìnlá, ikẹẹdogun àti ìkẹrin dínlógún oṣù keje ọdún 2020. Wọn ti sún igbejo sì ọlá ọgbọ́n ọjọ́ oṣù kẹfà fún ìparí gbígbé jọ àwọn ẹlẹri wòlíì Alfa Babatunde. Adajọ tí wá ṣàlàyé pé, kí wọn gbìyànjú láti jẹ ki awon Ẹlẹ́rìí náà pọ ni iye bíi bẹẹ kọ, ilé ẹjọ́ yóò pé àwọn ẹni a fẹ̀sùn kan, ní pàtàkì Alfa Babatunde láti jẹ ẹlẹ́rìí ara rẹ nítorí wọn fẹ ki igbejo náà tètè parí. Ṣáájú ni àwọn eleri méjì tí sọ̀rọ̀ gbé sẹ́yìn Alfa Babatunde dípò àwọn mẹta tí ó yẹ kí o sọ̀rọ̀. Èyí ló mú kí Adajọ Olusegun Odusola pé àkíyèsí ilé ẹjọ́ pé, tí àwọn Ẹlẹ́rìí kò bá pè dáadáa lọ́nà, olórí ẹni afesunkan ni yóò ṣe ẹlẹ́rìí ara rẹ. Wolii Babatunde Sotitobire tun de ile ẹjọ giga ipinlẹ Ondo lonii lati jẹjọ nipa Gold Kolawole ọmọ ọdun kan to di awati nile ijọsin rẹ l'Akure. Gẹgẹ bo ti maa n ṣe ni kete to ba ti de ile ẹjọ nipa fifọ ọwọ ati lilo sanitaisa ko to wọ ile ẹjọ lọ. Ọjọ pẹ ti ọrọ bi ọmọ ọdun kan to sọnu ni ie ijọsin kan nipinlẹ Ondo eyi ti Wolii Alfa Babatunde Sotitobire n dari ẹ ti n waye. Lonii, ile ẹjọ giga ipinlẹ Ondo tun ti pe Wolii Sotitobire atawọn to pe ni ẹlẹri rẹ ki wọn wa wi tẹnu wẹnu wọn. Lọsẹ to kọja, iyawo rẹ ti kun awọn ẹlẹri to si sọ ohun to mọ, bakan naa ni awọn eeyan ogun mii naa ti n jẹri ohun ti wọn mọ. Nile ẹjọ, wọn wo awọn fọran kọọkan lori ifọrọwanilẹnuwo to waye pẹlu Wolii naa. Bakan naa lọsẹ to kọja, ijọba ipinlẹ Ondo ti ni A kò ní fara mọ́ fífi àkókò ṣòfò lórí ẹjọ́ Sotitobire - Ìjọba Ondo Bí ìgbẹ́jọ́ wòlíì Sotitobire ṣe ń lọ lọ́wọ́ nílé ẹjọ́ lónìí rèé Ẹ tẹti leko lonii lori ikani yii, BBC Yoruba fun ẹkunrẹrẹ bo ba ṣe n lọ nile ẹjọ.	https://www.bbc.com/yoruba/afrika-53217363
entertainment	World Cup Qualifier: Àwọn olùwòran bá pápá ìṣeré jẹ́ lẹ́yìn ìfẹsẹ̀wọsẹ̀ Nàìjíríà àti Ghana	Ọ̀rọ̀ di bó ò lọ, ko yà fún mi lẹ́yìn tí àwọn ọmọ Nàìjíríà fi ìbínú hàn ní pápá ìṣerẹ́ Moshood Abiola lẹ́yìn tí ìrètí láti kópa níbi ìdíje ife ẹ̀yẹ dòfo. Bí ẹgbẹ́ agbábọ́ọ́lù Black Star tí orílẹ̀ èdè Ghana ṣe yọwọ́ kílàńkó Super Eagles Nàìjíríà kúrò láwo láti lè kópa níbi ìdíje ife ẹ̀yẹ àgbáyé níbi ìfẹsẹ̀wọnsẹ̀ tó wáyé lálẹ̀ àná, àwọn ọmọ orílẹ̀ èdè Nàìjíríà tí àbájáde rẹ̀ kò tẹ́ lọ́rùn yabo orí pápá náà tí wọ́n sì ba ọ̀pọ̀lọpọ̀ nǹkan jẹ́. Ní àná ni Nàìjíríà àti Ghana gbá abala kejì ìfẹsẹ̀wọnsẹ̀ náà ní pápá ìṣeré Moshood Abiola, Abuja tó sì parí pẹ̀lú ọ̀mì góòlù kọ̀ọ̀kan. Ní abala àkọ́kọ́ ìfẹsẹ̀wọnsẹ̀ yìí tí wọ́n kọ́kọ́ gbá ní pápá ìṣeré Baba Yara ní Kumasi, Ghana èyí tó parí láìsí góòlù kankan. Èyí ló mú kí Ghana pegede láti kópa níbi ìdíje ife àgbáyé tí yóò wáyé ní orílẹ̀ èdè Qatar nínú oṣù kọkànlá nítorí òfin tó wà wí pé góòlù àlejò gbéwọ̀n ju tí onílé lọ. Ṣaájú ni ìjọba Nàìjíríà ti kéde fífún àwọn ènìyàn ní tíkẹ́ẹ̀tì ọ̀fẹ́ ẹgbẹ̀rún lọ́nà ogún fún àwọn ènìyàn láti wòran ìfẹsẹ̀wọsẹ̀ náà, tí èyí sì mú kí pápá ìṣeré tó gba ẹgbẹ̀rún lọ́nà ọgọ́ta ènìyàn kún fọ́fọ́. Ẹ̀wẹ̀, ọ̀rọ̀ dí pẹ̀ ẹ́ túká nígbà tí àwọn ọmọ Nàìjíríà ṣe ìkọlù sí àwọn agbágbọ́ọ̀lù Ghana níbi tí wọ́n ti ń yọ̀ pé àwọn pegedé pẹ̀lú jíju omi inú ọ̀rá lù wọ́n. Lẹ́yìn tí àwọn ọmọ Ghana náà rí bi kúrò ni wọ́n tún ba ọ̀pọ̀lọpọ̀ nǹkan jẹ́ ní pápá ìṣeré náà èyí tí ìjọba ṣẹ̀ṣẹ̀ tún ṣe láìpẹ́ yìí pẹ̀lú owó ribiribi lẹ́yìn ọ̀pọ̀lọpọ̀ ọdún ti pápá ìṣeré náà ti wà ní bíbájẹ́. Gbogbo ìgbìyànjú àwọn ẹ̀ṣọ́ ààbò láti lé àwọn ènìyàn tí inú ń bí náà já sí pàbó pẹ̀lú gbogbo tajútajú tí wọ́n fọ́n dà sí wọn. Saaju la ti mu iroyin wa fun yin pe ileesẹ to wa fun ere idaraya lorilẹede Naijiria ati ajọ elere bọọlu lorilẹede yii ti gba tikẹẹti iwọle si gbọngan ere idaraya bii ẹgbẹrun lọna ogun. Tikẹẹti naa ni wọn yoo pin fun awọn ọmọ Naijiria to ba fẹ woran ere bọọlu lọfẹ eyi ti yoo waye laarin ẹgbẹ agbabọọlu Naijiria ati Ghana lonii. Igbesẹ naa nileesẹ mejeeji se lati se koriya fun ẹgbẹ agbabọọlu Super Eagles ilẹ wa lasiko ifẹsẹwọnsẹ rẹ keji pẹlu akẹẹgbẹ wọn, Black Stars ti orilẹede Ghana. Ifẹsẹwọnsẹ yii ni ikeji laarin ẹgbẹ agbabọọlu mejeeji nitori ifẹsẹwọnsẹ akọkọ ti waye ni ọsẹ to kọja ni orilẹede Ghana. Ifigagbaga naa ni ẹgbẹ agbabọọlu fi n kopa lati mọ ẹgbẹ agbọọlu to pegede, ti yoo lọ soju ilẹ Afirika ninu idije fun ife ẹyẹ agbaye. Wayi o, Amugbalẹgbẹ feto iroyin fun aarẹ Muhammadu Buhari, Bashir Ahmad, ti kede loju opo Twitter rẹ pe awọn ti pese ọkọ ọfẹ fawọn ololufẹ ere bọọlu ti yoo lọ woran ifẹfẹwọnsẹ naa. Papa isere idaraya MKO Abiola to wa nilu Abuja ni ere bọọlu naa yoo ti maa waye. Ahmad ni awọn tikẹẹti ọfẹ naa si ti wa ni awọn ibudokọ gbogbo fawọn eeyan to ba nifẹ lati gba wọn. Bakan naa ni ijọba Naijiria ti kede pe aago kan ọsan ni ki wọn ti ilẹkun awọn ileesẹ ijjọba pa lonii, lọna ati fun awọn osisẹ ijọba ni anfaani lati lọ woran ifẹsẹwọnsẹ naa. Atẹjade kan to wa lati ọọfisi Olori osisẹ ọba lorilẹede yii lo sisọ loju ikede naa lna ati se koriya fun ẹgbẹ agbabọọlu ilẹ wa, Super Eagles. Bẹẹ ba gbagbe, ọmi ni ẹgbẹ agbabọọlu mejeeji gba lasiko ti wọn koju ara wọn nilu Kumasi lọjọ Ẹti to kọja. Orilẹede to ba si bori ninu ifẹsẹwọnsẹ toni ni yoo lọ soju ilẹ Afirika nibi idije fun ife ẹyẹ agbaye ti yoo waye lọdun yii lorilẹede Quatar.	https://www.bbc.com/yoruba/ere-idaraya-60910848
entertainment	Ìdí tí àwọn ìbejì mi, Twinz love ṣe ń rí mi mú fi ṣe “prank” wọn rèé – Ìyá Ìbejì	“A ṣe prank gbe ọkan lara wa loyun fun iya ibeji, wọn sọkun gidi gan, koda bi a ṣe pada sọ pe irọ ni, wọn ṣi balẹ sile iwosan”. Ṣe ẹ ranti bi awọn ibeji yii ṣe ti di gbajumọ lori ayelujara bayii pẹlu orukọ wọn “Twinz Love”?\nỌjọ tun ti gun ọjọ ori wọn ti awọn mejeji si ti n ṣe ọpọlọpọ nkan kun ohun ti wọn ba bẹrẹ iṣẹ adẹrinpoṣonu lori ayelujara. iya to bi Moyinoluwa ati Doyin Oladimeji ti ba BBC Yoruba sọrọ. Lọjọ ti a kọkọ ṣe “Facebook Live pẹlu awọn ibeji naa, iya wọn ko fẹ fi oju han. “Mi o fẹran keeyan wọ aṣọ, ko jẹun, ko maa gbe e si ori afẹfẹ fun gbogbo aye amọ, awọn ọmọ yii...” Arabinrin Adeyinka Oladimeji tun ṣalaye pe lati kekere, oun fun wọn ni aaye lati sunmọ oun daadaa. “Mo ni aaye fun wọn lati sun mọ mi ni gbogbo ọna tori naa ẹru kii ba wọn lati sun mọ mi tabi sọ ọrọ nipa ara wọn fun mi”. Bi awọn naa ṣe n ṣalaye bi wọn ṣe de oke ninu iṣẹ ti wọn yan. Wọn ni awọn ko kọkọ ri eeyan to fẹran nkan ti awọn fi sita amọ o pada yi biri ti “likes” n tu puupuu. Kehinde: Lori Instagram, a kọkọ lo Moyin&Doyin amọ Instagram kọọ, mo kan ronu ni pe ṣebi ibeji ni wa a dẹ fẹran ara wa, bi Twinz Love ṣe jade niyẹn ti gbogbo eeyan fẹran ẹ. Bi wọ́n ṣe jẹ́ gbajúmọ̀ tó, wọn kawe tan ni Fasiti amọ awọn mejeeji gan ko ri iṣẹ. Taiye: Bi emi nisinyi, mo ka “History and  International Relations” ni ile ẹkọ amọ, mo maa n ji lati din ipapanu Doughnut laraarọ ni. Iya wọn taa ba sọrọ naa sọ iriri rẹ nipa ere ẹfẹ kan ti wọn ti sọ fun oun pe ọkan lara wọn loyun eyi to lagbara gan. O ni ọjọ naa dabii pe opin ti de ba gbogbo laalaa oun lori wọn. Lootọ, lọpọ igba kii tete mọ pe ere ni wọn n ṣe. “Ti mo ba sọ fawọn eeyan pe ọpọlọpọ nkan ti wọn ṣe yii, mi o mọ nipa rẹ rara. Omii gan wọn o le fi sita tori igba mii ti mo ba ti mọ, mo ma n daa ru fun wọn gidi gan ti mo maa binu”.	https://www.bbc.com/yoruba/articles/ck5zyy5319eo
entertainment	Àwọn  gbajúmọ̀ tó ṣe ìgbéyàwó lọ́dún 2022	Lagbo igbeyawo lọdun 2022, awọn gbajumọ ilumọọka lorilẹede naa ni awọn asiko ayọ igbeyawo tiwọn pẹlu. Ọpọ ẹbi ara ati ọrẹ lo peju ba ọpọ awọn gbajumọ to jẹ ololufẹ wọn dawọ idunnu agogo isopọ to lu lọdẹdẹ wọn lọdun 2022. Diẹ lara awọn eekan gbajumọ to ṣe igbayawo lọdun 2022 lorilẹede Naijiria niwọnyii: Gbajumọ oṣere tiata Nollywood, Rita Dominic pẹlu gbajumọ alakoso ileeṣẹ igbohunsafẹfẹ, Fidelis Anosike so yigi ifẹ wọn loṣu kẹrin ọdun 2022. Ayẹyẹ Idana wọn waye ni Aboh Mbaise to jẹ ilu Rita Dominic ni ipinlẹ Imo, lẹkun ila oorun gusu Naijiria. Nigba to di ọjọ kẹrindinlọgbọn oṣu kọkanla ọdun 2022 ni wọn ṣe igbeyawo igbalode wọn ni Selby Abbey, North Yorkshire lorilẹede England. Lara awọn ẹbi ara ati ọrẹ to wa nibi ayẹyẹ igbeyawo naa ni Kate Henshaw, Chioma Akpotha, Tokẹ Makinwa, Michelle Dede atawọn eekan ilu miran. Gbajumọ oludari ati olotu sinima agbelewo, Kẹmi Adetiba ati gbajumọ ọmọ Ghana kan, Heman-Ackah gbe ara wọn niyawo loṣu kẹrin ọdun 2022. Lara awọn to wa nibi ayẹyẹ igbeyawo wọn ni Ṣọla Ṣobọwale, Banky W ati iyawo rẹ Adesua Wellington, Ebuka Obi-Uchendu atwọn miran. Gbajumọ akọrin ẹmi, Tim Godfrey gbe ololufẹ rẹ, Erica Katrina Jones niyawo ni Culpeper, VA lorilẹede Amẹrika loṣu kẹrin ọdun 2022. Awọn eekan to wa nibi ayẹyẹ igbeyawo naa ni Phil Thompson, Todd Dulaney ati Dee Jones. Loṣu kẹfa ni wọn wa ṣe eto idana wọn. Tim Godfrey fi fidio kan nipa igbeyawo rẹ naa sori ayelujara Instagram rẹ pẹlu akọle “Mo ṣeleri lati fẹ ọ titi aye ati nigba gbogbo!” Gbajumọ akọrin ẹmi, Mercy Chinwo ati afẹsọna rẹ, Pasitọ Blessed Uzochikwa ṣe igbeyawo wọn loṣu kẹjọ ọdun 2022. Eyi waye lẹyin ti gbajumọ akọrin ẹmi naa ti kọkọ ya awọn ololufẹ rẹ lẹnu lọjọ kẹtalelogun oṣu kẹfa ọdun 2022 nigba to kede irinajo ifẹ laarin oun ati Blessed Uzochikwa to jẹ oluṣọaguntan ijọ Waterbrook Church nilu Eko. Awọn eekan ilu to wa nibi ayẹyẹ igbeyawo naa ni banky W, Adesua Wellington, Waje, Chigurl, Joe Praize atawọn miran.  Gbajumọ akọrin takasufe, Jude Abaga ti ọpọ mọ si MI ṣe igbeyawo pẹlu ololufẹ rẹ Ẹniọla Mafe ni oṣu kẹsan an ọdun 2022. Ọjọbọ, ọjọ kẹtalelogun oṣu kẹsan an ni wọn ṣe idana wọn. Awọn ilumọọka to wa nibi ayẹyẹ igbeyawo wọn ni Banky W, IK Osakioduwa, Basketmouth, Jesse Jags atawọn miran.	https://www.bbc.com/yoruba/articles/cq5qlxwe88do
sports	Diego Jota, Alexander Isak kò ní kópa ní ìdíje ife ẹ̀yẹ ‘World Cup’ nítorí ẹsẹ tí wọ́n fi ṣèṣe	Atamatase agbabọọlu Newcastle, Alexander Isak lee maa gba bọọlu mọ titi di ẹyin idije ife ẹyẹ agbaye loṣu kejila. Gẹgẹbi ọrọ ti akọnimọọgba ẹgbẹ agbabọọlu Newcastle, Eddie Howe sọ, Isak fi itan rẹ ṣeṣe ni eyi ni yoo si mu ki o maa lee tayo lori papa fun igba diẹ. Igba mẹta pere ni Isak tii gba bọọlu fun Newcastle lati igba ti wọn ti ra a ni ọgọta miliọnu pọun lati Real Sociedad loṣu kẹjọ. Bakan naa ni Diego Jota agbabọọlu Liverpool pẹlu. O gba goolu wọle sawọn ni ifẹsẹwọnsẹ akọkọ akọkọ rẹ tako Liverpool. Lasiko to n gbaradi fun ifẹsẹwọnsẹ kan fun ikọ orilẹede rẹ Sweden loṣu kẹsan an ni Isak fi itan rẹ ṣeṣe. “O ṣeni laanu pe itan rẹ to fi ṣeṣe yoo ṣediwọ fun un. A ko lero pe a o le ri Alex lori papa ki idije ife ẹyẹ agbaye to bẹrẹ” Idije ife ẹyẹ agbaye yoo bẹrẹ logunjọ oṣu kọkanla ni orilẹede Qatar. Jota fi ẹsẹ pa lasiko ifẹsẹwọnsẹ Liverpool pẹlu Manchester City lọjọ Aiku. Akọnimọọgba ikọ Liverpool, Jurgen Klopp sọ fun awọn akọroyin pe Diego Jota to ṣeeṣe ko ṣoju fun Portugal ni ife ẹyẹ agbaye ko ni lee kopa nitori o ti fi ẹsẹ ṣeṣe. Wọn gbe Jota kuro lori papa lasiko ti ifẹsẹwọnsẹ naa n mura ati pari ni papa iṣire Anfield. Iroyin ayọ ibẹ ni pe Jota ko ni ṣe iṣẹ abẹ lati tọju ohun to n ṣe e naa. Jurgen Klopp ṣalaye lasiko to n ba awọn  akọroyin sọrọ ni igbaradi fun ifẹsẹwọnsẹ pẹlu Westham United pe “iroyin ti ko dara to  nipa Diogo.” Klopp ko sọ pato asiko ti Jota yoo pada, amọṣa o ni ipa ti ko ṣee fẹnusọ ni aisi lori papa rẹ yoo mu ba ikọ naa	https://www.bbc.com/yoruba/articles/cld5nx4k440o
sports	Manchester United: Paul Pogba sọ pé òun ti ṣe tán láti padà sórí pápá	"Agbabọọlu fun Manchester United, Paul Pogba sọ pe ebi àṣeyọrí lo n pa oun ju bayii lẹyin ti oun padanu ọpọlọpọ ọjọ ninu idije saa yii nitori ifarapa.Ọjọ kẹrindinlọgbọn, oṣu Kejila, ọdun 2019, ni Pogba ti gba bọọlu kẹhin, lẹyin to ni ọgbẹ́ ni ẹsẹ̀ ni ibẹrẹ ṣaa.Pogba sọ pe ""airikan ṣe kan ti su oun tipẹ"", ati pe oun yoo pada sori pápá igbaradi nikete ti aarun coronavirus ba tan nilẹ. Oṣu Kinni ọdun ni wọn ṣe iṣẹ abẹ fún gbajugbaja agbabọọlu naa.Pọgba sọ fun ikọ̀ agbohunsafẹfẹ Manchester United pe oun ko ti i la iru nkan bẹẹ kọja ri lati igba ti oun ti n gba bọọlu jẹun, sugbọn oun gba kadara.O  ni: ""Mi o ro pe awọn eniyan mọ nkan to ṣẹlẹ si mi gan-an."" Pogba ṣalaye pe:  ""Mo fi ẹsẹ mi ṣẹṣẹ lasiko ti a n gba bọọlu pẹlu Southampton ni ọjọ kọkanlelọgbọn, oṣu Kẹjọ. Eyi jẹ ibẹrẹ ṣaa, mo si mu u mọra fun igba pipẹ; mo n lọ fun igbaradi, mo si tun n gbiyanju lati fi gba bọọlu. Lẹyin ti mo dawọ gbogbo eyi duro ni mo sakiyesi pe egungun mi ti yẹ̀. Ogbontarigi agbabọọlu naa tẹsiwaju pe: ""Wọn ba mi fi nkan we e nileewosan. Sugbọn lẹyin asiko diẹ, egungun naa tobi si i, ni mo ba tun pada ṣenu isẹ. Ifẹsẹwọnsẹ pẹlu Watford ati Newcastle ni mo gba kẹyin ninu oṣu Kejila, ti mo tun fi n ni inira."" Ṣugbọn lẹyin isẹ abẹ ti wọn ṣe fun mi, ara mi ti ya. Mo si ti ṣetan lati pada ṣenu isẹ.""Ọjọ kẹta, oṣu Kẹrin ni wọn kọkọ sun idije Premier league siwaju, lẹyin naa ni wọn tun sun un ni ọgbọnjọ, oṣu Kẹrin, nitori ajakalẹ arun coronavirus to n gba ẹbọ lọwọ gbogbo agbaye yiii."	https://www.bbc.com/yoruba/ere-idaraya-52274275
religion	2020 Prophesis: Kí ló mú kí ọ̀pọ̀ àsọtẹ́lẹ̀ kùnà lọ́dún 2020?	"Ó jẹ́ ǹkan tó wọ́pọ́ ní orílẹ̀-èdè Nàìjíríà láti má gbọ àsọtẹ́lẹ̀ ǹkan ti yóò ṣẹ̀lẹ̀ ní ọdún tuntun, ti àwọn ènìyàn yóò si máa retí láti gbọ́ àsọtẹ́lẹ̀ ọdún. Nítórí ìdí èyí, ọdún 2020 náà kò gbẹ́yìn, bí ọ̀pọ̀ àwọn onígbàgbọ́ ṣe ń fọkàn sí jákèjádo. Gẹ́gẹ́ bí ìwádìí ṣe fi han, Nàìjíríà jẹ́ ọ̀kan pàtàkì lára àwọn orílẹ̀-è[de tó n ṣe ẹ̀sìn jùlọ, ti awọn ojisẹ Ọlọrun nibẹ si maa n sọ asọtẹlẹ ninu ọdun tuntun. Onírúurú ní ìṣẹ̀lẹ̀ tó wáye lọ́dún 2020, ti ọdun naa si kún fún ọ̀pọ̀ àinírètí, ikú, òfò ati àdánù, Kódà ọ̀pọ̀ eeyan ni ìṣẹ́ bọ́ lọ́wọ́ rẹ, èyí kò si ṣẹ̀yìn àjàkálẹ̀ ààrùn Covid-19, àwọ̀n ǹkan ti Covid-19 ṣe yìí mi ìlú tìtì. Bí gbogbo rẹ̀ ṣe wá rí, ọ̀pọ̀ òjíṣẹ́ Ọlọrun ni kò mọ̀ pé ajakalẹ arun gan yóò ṣẹ̀lẹ̀ lásìkò tí wọn ń kéde àsọtẹ́lẹ̀ ni ibẹrẹ ọdún tuntun. PasitọAdejare Adeboye: Alákoso àgbà fún ìjọ Redeemed Christian Church of God (RCCG), Pásítọ̀ Enoch Adeboye sọ pé, ilẹ̀ rírì yóò pọ̀ tí ""Volcano"" náà yoo da àwọn orílẹ̀-èdè láàmú, sùgbọ́n ti ọdún fi pari, irú ìṣẹ̀lẹ̀ yìí kò wọ́pọ̀. O ní ọdún 2020 yóò dàbi ọmọ tó ni gìrì nítori ilẹ̀ rírì, nítóri ẹ̀sẹ̀ ti pọ̀ jù, àfi ti ọmọ Nàìjíríà bá gbàdúrà gidi. Ẹ̀wẹ̀, ìròyìn nípa ""Volcano"", eyiun isẹlẹ ina alagbara to n ran bii ẹtu, ko fi bẹ́ẹ̀ wọ́pọ̀ ni 2020, gẹgẹ bi ojisẹ Ọlọrun naa ti sọ tẹlẹ, ilẹ̀ ríri náà ko sì tó ǹkan. Pastor T.B Joshua: Olùdarí ìjọ Synagogue church of All Nation (SCOAN), ni ọ̀pọ̀ eeyan ti bu ẹnu àtẹ́lù nítorí àsọtẹ́lẹ̀ rẹ̀ pé inú oṣù kẹta ọdún, 2020 ni ààrun Coronavirus yóò lọ. Amọ titi di àsìkò yìí, arun náà kò ti fi gbogbo àgbáyé sílẹ̀, ti ọwọja rẹ si n peleke si. Orin tó gba ilú kan báyìí ni pé, sáà coronavirus míràn tun ti dé, èyí sì ló fáa ti àwọn ìjọba fí n sọ fún ará ìlú láti mase lọ fún ìsìn òpin ọdún. Chris Oyakhilome: Olùdásílẹ̀ ìjọ Love World Incorporated ti gbogbo ènìyàn mọ̀ sí Christ Embassy, Chris Oyakhilome kéde pé ọdún àṣepé ni 2020. Sùgbọ́n ọdun 2020 ko tilẹ̀ súnmọ́ àṣèpé rárá, kò ti pé oṣù mẹ́ta tí ọdún bẹ̀rẹ̀, lọ̀rọ̀ ààrun Coronavirus gbera sọ. Bákan náà ló sọ àsopọ̀ tó wà láàrín 5G àti Covid-19. David Oyedepo Olùdarí ìjọ Living Faith ChurchBísọ́ọ̀bù David Oyedepo náà kò gbẹ́yìn nínú àwọn tó sọ àsọtẹ́lẹ̀ fún ọdún 2020 Nínú àsọtẹ́lẹ̀ rẹ̀, ó ní ọdún 2020 yóò jẹ́ ọdún ti àlùyọ, sùgbọ́n òdi ní èyí bọ́sí nítori ó jẹ́ ọdún tí ọ̀pọ̀ ń súkún. Ní ìbẹ̀rẹ̀ ọdún 2020, olùdáílẹ̀ ìjọ Deeper Life Bilble Church, Williams Kumuyi  só fún ìjọ rẹ̀ pé, ọdún yìí ni yóò dára jùlọ nínú gbogbo ọdún ti wọ́n ti lò láyé. Sùgbọ́n ó jọ bí ẹni pé, ọ̀ps ló sọ pé àwọn kò tí lo irú ọdún yiìí rí láti ìgbà ti àwọn ti dáyé. Ní ti olùdarí ìjọ Divine Seed of God Chapel Ministry Ibadan nípìnlẹ́ Oyo, Wale Olagunjusọ pé , Gómínà ìpińlẹ̀ Kaduna Nasir El-Rufai àti Kayode Fayemi ti ìpínlẹ̀ Ekiti  tó fi mọ́ ìdá ààdọ́rin ọmọ ẹgbẹ́ APC ni yóò kúrò nínú ẹgbẹ́ naáà. Eyi kò ti ṣẹ. Bákan náà ni Olagunju ni kí Ọba ilú oyinbo (Queen Elizabeth) máa ka ọjọ́ rẹ̀ lórí ilẹ̀ èèpẹ̀, Sùgbọ́n títí di àsìkò yìí, koko ni ara i[yá lé, bi ó ṣe bá àwọn ẹbí rẹ̀ ṣe ayẹyẹ ọdún kérésìmesi ni Windsor Castle ni London. Ó tun sọ pé, ti Obaseki bá kúrò ni inú ẹgbẹ́ míràn, yóò padànú ìbò gómínà ọdún 2020, Obaseki lọ sínú ẹgbẹ́ PDP síbẹ̀ ó jáwé olúborí. Ó ní Donald yóò wọlé ààrẹ ilẹ̀ Amẹrika yóò jáwé olúborí ni ọdún 2020. Woli ìjọ Christ Apostolic Miracle Ministry Paul okikijesu sọ asọtẹlẹ̀ tirẹ̀ ni inú oṣù kọkànlá ọdun 2019 ní bi tó ti sọ pé, àwọn angẹli ti wa ni ìpińlẹ̀ makandinláádọ́rin tí wọ́n yoo si wọ orílẹ̀-è[de ọgọ́fa àti mẹ́rìnlélógún, Nínú àsọtẹ́lẹ̀ rẹ̀ o ni wọ́n yóò wọ ọ̀pọ̀ orílẹ̀-èdè ẹ̀ ó sì gba iròyìn pé Ọlọrun n bínu. Ó ní ìṣẹ̀lẹ̀ ti kò ṣẹ̀ rí yóò ṣẹ̀, ""ẹ̀ ó sì gba pé àwọn angẹ́lì gangan ló n ṣe ìdájọ́"" Tí èyí kò bá rí bẹ́ẹ̀, ẹ sọ pé Ọlọrun kọ́ ló pè mí"" Títí di àsìkò yìí a kò ti gbọ́ pé àwọn angẹ́lì ń 'se ìdájọ́ níńu ayé. Bákan náà ni Okikijesu ni Ọlọrun yoo pa àjàkálẹ̀ ààrun Covid-19 rẹ́ nínú oṣù keje ọdún, sùgbọ́n títí di àsìkò yiìí ààrun Covid-19 n gbilẹ si ni."	https://www.bbc.com/yoruba/55496494
entertainment	Small Doctor: Mo kórira igbó, ọtí àti sìgá nítorí màmá mi lòdì si	Ìlúmọ̀ọ́ká òǹkọrin tàka-súfé, Temi Adekunle, tí gbogbo èèyàn mọ̀ sí Small Doctor ti sọ fún BBC Yorùbá pé kò yé òun, ìdí tí ọ̀pọ̀ ọ̀dọ́ fi ń dá ẹ̀mí ara wọn ní ègbodò láti ipasẹ̀ mímu òògùn olóró. Small Doctor fi kun pé ìyá òun, ‘ìyá Tíṣà’ kò nífẹ́ sí irú ìwà àìdáa yìí,tí òun kìí kọrin nípa rẹ̀ nítorí bó ṣe ń ba ọ̀pọ̀ ọ̀dọ́ láyé jẹ́. Bákan náà ló ní kíláásì kìnní-ní, ní ilé ẹ̀kọ́ girama àgbà, SS1, ni òun ti bẹ̀rẹ̀ orin kíkọ, tí kò sì rọrùn rárá láti se àwo orin tí yóò jẹ́ ìtẹ́wọ́gbà. Small Doctor ní omi máa ń bọ́ lójú òun lásìkò tí òun bá rántí àkókò ìbẹ̀rẹ̀ òun tí kò rọrùn rárá, àti bí wọn kìí ṣe pe òun sí agbo eré.	https://www.bbc.com/yoruba/afrika-44893258
entertainment	Bobrisky: Ìnira iṣẹ́ abẹ ìdí kìí ṣe kèrémí, ẹyin ti Elédùà fún ni ìkébè, ooré ńla ni	"Gbajúgbajà ọkunrin to n wọ asọ obìnrin, Idris Okunneye tí gbogbo ènìyàn mọ̀ sí Bobrisky, ló ṣe isẹ abẹ ìdí rẹ̀ láìpẹ́ yìí, láti le mú kó tún rẹwà sí ju ti tẹ́lẹ̀ lọ. Láti àsìkò tó si tí ṣe isẹ abẹ́ yìí, náà sì ló ti bẹ̀rẹ̀ sí ni sọ ìrírí rẹ̀ nípa iṣẹ́ abẹ náà. Lójú òpó Instagram rẹ̀ ló ti ṣàlàyé pé, gbogbo àwọn ènìyàn tí Elédùà fún ni ìkébè lọ́fẹ̀ẹ́, kò mọ oore tí ó ṣe fún wọ́n. Ó wa sọ gbogbo nǹkan ti ojú rẹ̀ rí lásíkò iṣẹ́ abẹ̀ náà, gẹ́gẹ́ bí ó ṣe kọ́ sójú òpó rẹ̀. O ni ""Ẹ má jẹ́ kí àwọn ọ̀rẹ́ yín parọ́ fún yín pé iṣẹ́ abẹ̀ ìkébè kò nira, irọ́ ní. Gbogbo àwọn ọ̀rẹ́ mí tó gbà mí ní ìyànjú láti ló ṣe isẹ abẹ idi, ni mo ṣì ń ṣépè fún lọ́wọ́lọ́wọ́ fun"" ""Ìnira rẹ̀ pọ̀ gidigidi, ẹ̀yin ti elédúà fún ni ìkébè láti ọ̀run wa, ẹ̀ ko lé mọyi"" Bobrisky ni bí ènìyàn bá ṣe iṣẹ́ abẹ ikébè, ẹni náà yóò kúrò lórí ayélujára fún bi oṣù kan gbáko, kí nǹkan mííràn má bá wọ fún. Ìlúmọ̀ọ̀ká náà wa rọ gbogbo àwọn to n kan òun lójú láti gbé fótó idi tuntun jáde, pe ki wọ́n lọ ni sùúrù, ""Sé ẹ mọ ibí ti wọ́n ti fún mi ni abẹ́rẹ́ ni, Inú ọ̀pá ẹ̀yìn mí ni wọ́n gún lábẹ́rẹ́, títí di àsìkò yìí ọ̀pá ẹ̀yìn mi ṣì ń dùn mí gidigidi, kí ẹnikẹ́ni maa kan mi lójú o ẹ jọ̀wọ́"" Ó  fi kun pé lẹ́yìn irú iṣẹ́ abẹ báyìí, ó se pàtàkì láti tọ́jú ara ẹni, nítorí ọ̀rọ̀ iṣẹ́ abẹ ìkébè kọjá kí ènìyàn máa fi aworan bí ènìyàn ṣe rẹ̀wà tó hàn lórí ayélujára. ""Má jẹ́ kí ẹni kankan tàn ọ́ sínú pé, iṣẹ́ abẹ̀ náà rọrùn."" Bákan náà ló tún fi kun pé, ara òun ti n yá, òun sì ti le jòkó sórí ìrọ̀rí báyìí yàtọ̀ sí bi òun ṣe má n fi àyà sùn tẹ́lẹ̀. Nínú fótò túntun tó gbé sójú òpó Instagram rẹ̀ ló tí fí bí o ṣe rí nísìnyìí lẹ́yìn tó ṣe iṣẹ abẹ̀ ìkébè."	https://www.bbc.com/yoruba/media-57630339
health	Fatimah Aderounmu's muscular dystrophy: Bí Ọlọ́run ṣe gbé àdánwó yìí lé mi lọ́wọ́ rèé	"""Ìgbà tí Dókítà sọ fún mi pé ipò tí mo máa wà títí láé rèé, mò rò pé ayé ti fẹ́ parẹ́"". Arabinrin Fatimah Aderounmu to jẹ ẹni ọdun mejilelogun ni ipenija aramanda yii n ba finra to maa n mu iṣan eeyan dede rẹwẹsi ti yoo rọ jọ. Awọn oloyinbo n pe aisan naa ni ""muscular dystrophy"". ""O maa sabaa ṣakoba fun ọmọde diẹ diẹ lati ẹsẹ tabi nigba mii ko ki wọn ni gbogbo ara kija"". Ọkọ àti ìyàwó ri ọmọ ọdún kan àbọ mọlẹ láàyè lọgànjọ oru, àṣírí tú! 'Èmi ọmọ Ikorodu ọ̀ga, ọmọ aṣalẹ̀ jẹ́jẹ! Wo bí àwọn ọmọdé tó ""tuush"" yìí ṣe ń fi oríkì Yorùbá dábíra Òkùtà wọ agbe ṣíṣe, alágbe kò rí àánú gbà mọ́, ariwo sọ 'Orísúnmibáre ni àìsàn 'Polio' tó kọlù mí ní kékeré' Akeredolu, yéé rí Ààrẹ Buhari fín mọ́- BMO Lẹ́yìn ọdún méjì tí iná ìjà tí n jó láàrin wọn, Lizzy Anjorin sọ àwọn ẹ̀ṣẹ̀ tí Toyin Abraham ṣẹ̀ ẹ́ Fatimah ni o maa n mu ara eeyan kaarẹ fun ọpọlọpọ ọjọ, to ba ya yoo pada yi si arun rọpa rọsẹ titi ayeraye. Titi di oni, awọn onimọ iṣegun oyinbo ko tii ri oogun kankan gbe jade lati koju aisan naa. Fatimah sọ fun BBC Yoruba pe lati igba ti oun ti wa lọmọ ọdun mọkanla ni Dokita ti kede fun oun pe o ni aisan yii latigba naa lo si ti wa lori aga oni kẹkẹ arọ ti ko si lee gbe ara rẹ. Nibayii, fatimah ti na 'gbara o ti na 'gboro ninu irir rẹ to si ti da ẹgbẹ kan silẹ lati maa da awọn eeyan lẹkọọ nipa ohun to n jẹ muscular dystrophy to si fi n kowo jọ fun iranwọ awọn to wa ninu iru ipo tirẹ. Ẹ wo àwọ́n lọ́balọ́ba tó ti ṣàtìlẹ́yìn jíjá fún Oduduwa Nation ní ilẹ̀ Yorùbá Njẹ́ o mọ̀ pé iléèṣẹ́ kan ní UK ti ra orúkọ́ ẹ̀yà Yorùbá tí ẹlòmìí kó fi ní le lò ó? Ó ní ìdí tí àwọn òyìnbó tó “Amalgamate” wa ṣe ní ká wà papọ, ẹ tẹ̀ẹ́ jẹ́jẹ́ lórí ìjà fún Oduduwa Nation - Ọba Alara"	https://www.bbc.com/yoruba/afrika-57251226
sports	NGA VS GUI: Super Eagles àti Syli National Guinea ṣẹ́ eegun ẹ̀yìn Guinea pẹ̀lú 1-0	Ikọ agbabọọlu ọkunrin fun orileede Naijiria Super Eagles, wọ iya ija pẹlu akẹgbẹ wọn, syli Nationale lati orileede Guinea. Ifẹsẹwọnṣẹ yii ni ẹlẹkeeji ti wọn yoo gba ninu idije Afcon 2019, lẹyin ti wọn jawe olubori ninu ifẹsẹwọnsẹ wọn akọkọ pẹlu Burundi. Kenneth Omeruo lo gba bọọlu kan ṣoṣo ti Naijiria fi bori sinu àwọ̀n nibi idije naa to waye ni papa iṣere Alexandria, nilu Alexandria. Nibayii, Super Eagles ti bọ si ipele keji (Round of 16) idije Afcon 2019.	https://www.bbc.com/yoruba/ere-idaraya-48777745
sports	Manchester United vs Tottenham: Man United ré Mourinho àti Tottenham lẹ́pa lórí pápá Old Trafford	Papa iṣere Old Trafford yeruku lala lẹyin ti Tottenham ati manchester United tutọ sira wọn loju ninu ifẹsẹwọnsẹ Premier League to waye lalẹ Ọjọru. Manchester United rii wi pe ipadabọ wa Jose Mourinho si papa iṣere Old Trafford, iya lo ba de. Lẹyin iṣẹju mẹfa ti ere bọọlu ọhun bẹrẹ ni Marcus Rashford gbayo alakọkọ sawọn fun Manchester United eleyi to mu Man U wa niwaju. Man U gbiyanju lati gbayo keji wọle, amọ Deli Alli sọ ere bọọlu ọhun di ọmi alayo kọkọkan. Ẹlẹsẹ ayo Rashford tun fakọyọ kete ti wọn bẹrẹ ipele keji ifẹsẹwọnsẹ naa lẹyin to gba pẹnariti wọle Tottenham eleyi to mu ki Man U pada maa siwaju. Ológìnní t'àjò dé...Mourinho padà sí Manchester United lónìí! Oni lonii jẹ ẹni a bẹ lọwẹ. Lalẹ Ọjọru ni gbajugbaja akọnimọọgba Jose Mourinho yoo pada si papa iṣere ẹgbẹ agbabọọlu Manchester United nibi to ti ṣiṣẹ ki wọn to fọwọ oṣi juwe ile fun un lọdun 2018. Amọ ikọ agbabọọlu Tottenham ni Mourinho n ko o lọ koju Man United lọtẹ yii lẹyin to gbaṣẹ akọnimọọgba ẹgbẹ agbabọọlu naa ni kopẹ kopẹ yii. Ẹgbẹ agbabọọlu Tottenham ti jawe olubori ninu ifẹsẹwọnsẹ mẹta ti wọn gba ninu idije Premier League lati igba ti Mourinho ti rọ pe Mauricio Pochettino gẹgẹ bi akọnimọọgba Spurs. Koda ipo Tottenham ti gberu si lori tabili idije Premier League, ipo kẹfa ni wọn wa bayii lẹyin ti wọn fakọyọ ninu ifẹsẹwọnsẹ mẹta ti wọn gba sẹyin. Awọn agbabọọlu Tottenham gan an ti mọ pe igba ọtun ti de, agbabọọlu bi Dele Alli ti ina ere bọọlu rẹ ti n jo ajo rẹyin tẹlẹ ti sọji bayii. Ipo kẹfa ni Man U wa ki wọn to da Mourinho duro lẹnu iṣẹ, ṣugbọn ipo kẹwaa ni wọn wa bayii labẹ aṣẹ akọnimọọgba tuntun, Ole Gunnar Solskjaer. Ọmi alayo meji meji ni Manchester United ta pẹlu Aston Villa ninu ere bọọlu ti wọn gba kẹyin lọjọ Aiku.	https://www.bbc.com/yoruba/ere-idaraya-50663728
health	Coronavirus: Adeboye ní àsìkò yìí lá mọ ẹni tó ń sin Ọlọ́run ní òtítọ́ àti òdodo	"Olusọagutan fun ijọ Redeem, RCCG, Pasitọ Enoch Adejare Adeboye ti fọwọ gbaya pe arun Coronavirus ko lee ran awọn ọmọ ijọ oun to ba sin Ọlọrun deede. Olusọagutan Adeboye fọwọ idaniloju naa sọya ninu fidio kan to fi soju opo Instagram rẹ, pastoreaadeboyeofficial, eyi to fi n ba awọn ọmọ ijọ rẹ sọrọ lori idi ti wọn fi gbọdọ sun mọ Ọlọrun lasiko yii. Alufa ijọ RCCG naa wa tọkasi ẹsẹ bibeli kan, Orin Dafidi ori kọkanlelaadọrun, ẹsẹ ikinni to ni, ẹni to n joko nibi ikọkọ ọga ogo, yoo maa gbe abẹ ojiji Olodumare, to si ni eyi ni yoo jẹ ipin awọn ọmọ ijọ oun. Adeboye, ẹni to rọ awọn ọmọ ijọ naa  pe, ki wọn sin Ọlọrun ju ti tẹlẹ lọ, ki wọn maa jere ọkan, ki wọn si maa da ijọ silẹ si , wa salaye pe, asiko yii ni Ọlọrun yoo se iyatọ laarin awọn to n sin-in lotitọ ati lododo, yatọ si awọn ti ko sin. Bakan naa lo sọ fun wọn pe gbogbo adura wọn lasiko yii ti ijọ naa wa ninu aawọ ati adura, ni Ọlọrun yoo gba, ti yoo si fun wọn ni ẹri to pọ, yoo maa gbe wọn ga latinu ogo bọ sinu ogo nitori oun ti ke pe Ọlọrun nitori wọn. ""Mo fẹ fi da yin loju pe ko si kokoro arun kankan ti yoo sun mọ sakani yin. Mo gbagbọ pe asiko yii ni Ọlọrun yoo fihan wa gbangba pe iyatọ wa laarin awọn to ba n sin-in tọkantọkan ati awọn to kẹyin si."""	https://www.bbc.com/yoruba/afrika-51694780
politics	Governors 100 days: Gbadamosi ní àwọn ojú ọ̀nà Eko ń bàjẹ́ si lásìkò Sanwo-Olu	Ayẹyẹ loniranran n waye kaakiri awọn ipinlẹ ti wọn ti burawọle fun awọn gomina wọn ni ọgọrun ọjọ sẹyin, lẹyin idibo gbogboogbo to waye ni ọdun 2019. Bakan naa ni awọn araalu n se agbeyẹwo isẹ ti awọn ijọba yii ti se laarin osu mẹta ti wọn ti de isejọba ipinlẹ wọn. Ọpọ eto nijọba ipinlẹ Eko ti la kalẹ lati fi se ayẹyẹ ọgọrun ọjọ ti gomina Babajide Sanwo-Olu di gomina. Lara iru awọn eto bẹẹ si ni sisi akanse isẹ kikọ ilegbe olowo pọọku kan tijọba Eko se agbatẹru rẹ to wa ladugbo Igando., ti gomina naa si tun ya biliọnu mẹrin naira sọtọ bii owoya okoowo alabọde fawọn ọmọbibi ipinlẹ naa. Ko tan sibẹ, ijọba Sanwo-olu tun ti gboogun ti iwa dida idọ̀ti ni aibikita ni Eko to si ti se agbende awọn ajọ kolẹkọdọti ti wọn ti wọgile tẹlẹ pada, to si tun ti ro ajọ̀ LASTMA to n se amojuto eto irinna nipinlẹ́ Eko lagbara si. Sugbọn lero ti oludije gomina labẹ asia ẹgbẹ oselu Action Democratic Party (ADP) ni ipinlẹ Eko, Babatunde Gbadamosi, ko si nkan pato ti isejọba ẹgbẹ APC naa ti se laarin ọgọrun ọjọ ti wọn ti bẹrẹ isejọba saa yii. Babatunde Gbadamosi ni ko si atunse kankan to de ba awọn oju ọna to wa ni ipinlẹ Eko, ati wi pe awọn ti ijọba san owo fun lati se ọna naa dabi ẹni pe wọn ko owo naa jẹ lai se isẹ kankan. Bakan naa lo ni awọn ọna yii ti ko dara lo n fa sunkẹrẹ-fakẹrẹ ọkọ ni awọn opopona to wa nipinlẹ Eko. O fikun wi pe, awọn eniyan ko ri ile gbe, bẹẹ ni wọn n sun si abẹ titi, ati wi pe ipinlẹ Eko tun dọti ju ti tẹlẹ lọ ni saa yii. Amọ, gbogbo igbiyanju wa lati ba Kọmisọnna fun Eto Iroyin, Gbenga Omotoso sọrọ, ki o le fesi si awọn ọrọ yii lo jasi pabo nitori ko gbe ẹrọ ilewọ rẹ, nigba ti a pe e. Bakan naa ni gomina Seyi Makinde naa ti n pokiki bẹbẹ to ti se laarin ọgọrun ọjọ to ti n tukọ ipinlẹ Ọyọ. Kọmisana feto iroyin ati asa nipinlẹ Ọyọ, Ọmọwe Wasiu Olatunbosun, lasiko to n ba BBC Yoruba sọrọ ni ijọba Seyi Makinde ti se gudugudu meje, yaaya mẹfa laarin ọgọrun ọjọ to gba ijọba. Ọlatunbọsun ni Seyi Makinde mu igbelarugẹ ba eto ẹkọ, ilera, owo osu awọn osisẹ, eto ọgbin ati eto aabo. Ninu ọrọ rẹ, o ni awọn akẹẹkọ ile-iwe alakọbẹrẹ ati girama ko san owo ile iwe mọ ni ipinlẹ Ọyo, ti ẹkọ si ti di ọfẹ gẹgẹ bi Makinde ti seleri lasiko ipolongo ibo rẹ. Bẹẹ lo ni awọn osisẹ n gba owo osu wọn lasiko, ti awọn ko si fi iya jẹ awọn osisẹ fẹyinti nitori awọn n san owo ajẹmọnu wọn lasiko. Bakan naa lo ni orisirisi alakalẹ lo wa ti awọn ti gbe kalẹ lati mu igbe aye rọrun fun awọn eniyan ipinlẹ Ọyọ ni aarin ọdun mẹrin isejọba Seyi Makinde. Igbiyanju BBC Yoruba lati gbọ ti ẹnu ẹgbẹ oselu alatako APC nipinlẹ Ọyọ lori isejọba Seyi Makinde laarin ọgọrun ọjọ lo ja si pabo, nitori akọwe ẹgbẹ oselu naa ni ọwọ rẹ di lati ba wa sọrọ.	https://www.bbc.com/yoruba/afrika-49590169
politics	Ọ̀nà tí a lè fi san oore fún àwọn tó fi ẹ̀mí wọn lélẹ̀ fún ìjọba àwarawa ni láti lé APC kúrò lórí oyè - Atiku	Lonii, ọjọ Aiku, to jẹ ayajọ ọjọ iranti June 12, ọpọ awọn ọmọ Naijiria lo ti n fi ọrọ lede nipa pataki ayajọ ọjọ naa. Ṣaaju ni Aarẹ Mumhammadu Buhari ti kọkọ ba awọn araalu sọrọ, leyii to jẹ ọrọ ayajọ June 12 ti yoo sọ kẹyin gẹgẹ Aarẹ Naijiria. Buhari sọ pe oun yoo ri daju idibo yiyan Aarẹ tuntun lọdun 2023 ko ni mu itajẹsilẹ lọwọ. O fi kun pe oun yoo tun ri daju pe ojutaye ni wọn yoo ṣe igbese bi oun yoo ṣe gbe ijọba kalẹ fun Aarẹ to n bọ laifi nkankan pamọ fun ara ilu. Yatọ si Aarẹ Buhari, awọn eekan ilu mi tun ti sọrọ lori ayajọ June 12 ọdun yii. Oludije sipo Aarẹ ninu ẹgbẹ oṣelu PDP, Atiku Abubakar sọ pe ọna kan gboogi lati fi ẹmi imoore han si awọn to fi ẹmi wọn lelẹ fun ijọba awarawa ni Naijiria ni lati le ẹgbẹ oṣelu APC kuro lori oye. Gẹgẹ bii ohun ti Atiku sọ, ijọba APC to wa lode ti mu gbogbo nnkan le koko bi oju ẹja fun awọn araalu. O ni ayajọ Jun 12 ti ọdun 2022 yii ṣe pataki nitori oun ni yoo ṣaaju eto ibibo gbogbogbo ọdun 2023, awọn araalu si gbọdọ lo ọjọ naa lati mọ awọn ohun ti wọn n fẹ lọwọ ijọba. Atiku sọ pe “Asiko yii lo yẹ ki awọn araalu lọ forukọsilẹ lati dibo, wọn ko si gbọdọ sọ ireti nu.” “Amọ o ti han gbangba pe ijọba Buhari ko ṣe awọn ọmọ Naijiria ni anfaani kankan, eredi ree ti wọn fi gbọdọ le ijọba APC kuro lorui oye lọdun to n bọ.” Aarẹ ile igbimọ aṣofin, Ahmed Lawan naa ti sọrọ lori ayajọ ọjọ June 12 ti 2022. O ni ọjọ naa kii kan n ṣe ọjọ kan ṣa, amọ o jẹ ọjọ ti awọn ọmọ Naijiria gbọdo mọ ibi ti wọn n lọ gẹgẹ bi orilẹ-ede. Lawan sọ pe awọn ọmọ Naijiria gbọdọ maa ṣe ohun ti yoo ṣe awọn ẹnikeji wọn lanfani. O ni “O yẹ ka mọ pe eto oṣelu awarawa jẹ eyii ti ọpọ eeyan ti wọn ni erongba to yatọ si tiwa maa n da si, nitori naa a ni lati bọwọ fun ẹtọ awọn ẹlomiran. “Bẹẹ ni a gbọdọ gba idajọ ododo ati alaafia laaye laarin ara wa.” Ẹwẹ, oludije sipo Aarẹ ninu ẹgbẹ oṣelu APC, Asiwaju Bola Tinubu ti rọ awọn ọmọ Naijiria lati ma sọ ireti nu nitori nnkan ṣi maa pada bọ sipo. Ninu ọrọ ikini ayajọ June 12 to fi lede, o ni Naijiria ṣi maa bori gbogbo iṣoro to n koju gẹgẹ bii eto oṣelu awara ṣe bori ijọba ologun ni Naiiiria. Tinubu ni eto idibo June 12 fi han pe eto idibo to lọ wọrọwọ le waye ni Naijiria gẹgẹ bo ṣe n ṣelẹ lawọn orilẹ-ede to ti goke agba lagbaye.	https://www.bbc.com/yoruba/articles/c72584knppwo
entertainment	Bobrisky: Ìrora iṣẹ́ abẹ ìdí náà pọ̀ àmọ́ n kò kábàámọ̀ pé mo ṣe é	"Gbajumọ akọ to n mura bii abo, Idris Okunneye, ti ọpọ eeyan mọ si Bobrisky, ti kede pe wọn tun ti gbe oun digba-digba lọ sile iwosan. Bobrisky, ẹni to kede isẹlẹ laa loju opo Instagram rẹ lọjọ Aje, lo se isẹ abẹ idi nla, ti wọn si fa ọra kuro ni inu ikun rẹ, itan ati igegeru. Awọn ọra yii ni wọn lẹ mọ ibadi rẹ, ko le tobi si, ti yoo si dabi idi nla ta mọ awọn obinrin mọ. Bobrisky, ẹni to ti kede saaju pe oun n jẹ irora to lagbara lati ipasẹ isẹ abẹ naa, tun salaye pe wọn ti gbe oun pada lọ sile iwosan lọjọ Satide. ""Wọn tun ti gbe mi digba-digba pada sile iwosan to sun mọ mi ni alẹ ọjọ meji sẹyin nitori irora nla ti mo n jẹ tori isẹ abẹ idi ti mo se. Amọ n ko kabamọ rara! Laipẹ ni n maa ju idi mi...bi o tilẹ jẹ pe mo ti n reti tẹlẹ pe maa jẹ irora tori isẹ abẹ naa. Lasiko yii, owo ti maa ma gba yoo lọ soke si, o si yẹ kẹ ri idi mi bayii, o ti tobi daadaa si, ti yoo si maa dawọn eeyan lọrun."" Bakan naa ni Bobrisky tun sisọ loju rẹ pe o kuku nidi ti oun fi n se isẹ abẹ idi naa nitori kii se oju lasan ni oun fi n se. O salaye pe oun n fara da irora ọhun lati sisẹ abẹ idi yii nitori ololufẹ oun, tii se olowo rẹpẹtẹ ni, ki oun le tubọ maa da lọrun. Gbajumọ onisowo ipara naa fikun pe eyi yoo tubọ mu ki ololufẹ oun naa tubọ maa na owo rẹpẹtẹ fun oun ni. Ikede Bobrisky yii si ti n mu kawọn oloufẹ rẹ fesi si ọrọ naa, bi awọn kan si se n ki pe o pẹlẹ, tori irora naa, ni awọn miran n sọ pe o daa bẹẹ fun. A ti kọkọ mu iroyin wa fun yin pe, gbajugbaja ọkunrin to maa n mura bii obinrin, Idris Okunneye, ti ọpọ eeyan mọ si Bobrisky, ti sọrọ lori iṣẹ abẹ to lọ ṣe si ibadi rẹ lẹnu ọjọ mẹta yii. Ṣaaju ni Bobrisky ti kọkọ n wa ẹkun mu loju opo Snapchat rẹ, nibi to ti ṣalaye pe inu irora nla ni oun wa nitori iṣẹ abẹ naa, eyii to mu ki ọpọ awọn ololufẹ rẹ bẹrẹ si n kaanu rẹ. Ṣugbọn o dabi pe ẹkọ ti n fi oju mumu han fun Bobrisky bayii to tun ti sọrọ loju opo Instagram rẹ, nibi to ti ṣalaye fun awọn ololufẹ rẹ nibi to ba iṣẹ abẹ naa de. Àwọn ìtàn mánigbàgbé tì ẹ leè ní ìfẹ̀ síí: Gẹgẹ bo ṣe sọ, ara rẹ ti n da ṣaka lẹyin iṣẹ abẹ naa, awọn irora to farada ṣaaju si ti n dinku. O ni laipẹ ni oun yoo fi ara oun han fun awọn toun ki wọn le foju ganni ayipada to de ba ibadi rẹ lẹyin iṣẹ abẹ naa. Ninu atẹjade ọhun lo tun ti fi ẹmi imoore han si ọkan pataki lara awọn ọrẹ to duro tii lasiko ti wọn n ṣiṣẹ abẹ naa. O ni ""Mo dupẹ lọwọ ọrẹ mi pataki to duro ti mi lasiko ti mo n ṣiṣẹ abẹ lọwọ, mo mọ pe ifẹ to ni si mi ko ni nnkankan lati ṣe pẹlu owo. Sugbọn o jẹ ifẹ atinu ọkan wa. Mo dupẹ lọwọ rẹ fun ibadọrẹpọ rẹ lati nnkan bi ọdun marun un sẹyin wa."" Ẹwẹ, lẹsẹ kan naa ni Bobrisky tun bu ẹnu ẹtẹ lu awọn eeyan kan, to fi ẹsun kan pe ifẹ oju lasan ni wọn ni si oun. Bobrisky ni ọpọ eeyan lo n fẹ ki oun ku lasiko iṣẹ abẹ ti oun ṣe, ṣugbọn awọn eeyan kan naa lo n sọ pe awọn n saaro oun lori ayelujara. Gẹgẹ bo ṣe sọ, irufẹ awọn eeyan bẹẹ ko ṣe fọkan tan nitori ifẹ oju lasan ni wọn ni si oun. O wa fi da awọn ololufẹ rẹ loju pe oun ṣi n pada bọ lori ayelujara laipẹ ati pe ipadabọ Abija oun naa yoo lekenka. O ni inu oun dun pe oun ṣe iṣẹ abẹ ki ara oun le ri bi oun ṣe fẹ ko ri, eyii si mu inu oundun gidi. Yatọ si iṣẹ abẹ to ṣe, Bobrisky tun sọ pe oun ti ṣetan lati na owo ti iye rẹ ko din ni ẹgbẹrun lọna ogoje naira lori ọkọ ayọkẹlẹ tuntun. Bakan naa lo tun ṣalaye pe oun yoo ra ile tuntun kan ti iye rẹ to irinwo miliọnu naira. Gẹgẹ bii ohun to sọ, gbogbo awọn afojusun wọnyi ni yoo mu ṣe titi oṣu Kẹjọ ọdun yii. Bobrisky pari ọrọ rẹ pe ara ọtọ ni oṣu Kẹjọ naa yo jẹ nitori awọn ohun meremere ti oun ti ni lọkan lati ṣe."	https://www.bbc.com/yoruba/afrika-57454018
religion	Sex For Grades: Four Square Church tí ní kí olùkọ́ fásitì Pasitọ̀ Boniface lọ fìdímọ́lé	"Àwọn aláṣẹ fásitì Eko ninu atẹjade ti ti kéde pé ki Omowe Boniface lọ rọọ́kún nílé ná Fasiti Eko kede pe Ọmọwe Boniface ko gbọdọ lọ si agbegbe ikọwe ni fasiti naa lẹyin ipade pajawiri ti wọn ṣe. Lẹyin ti ile iṣẹ BBC gbe iwadii wọn sita lori awọn olukọ kan nile iwe giga iwọ oorun ilẹ Adulawọ ti wọn n beere fun ibalopọ ṣaaju maaki ni oriṣiiriṣii nkan ti n ṣẹlẹ. Iṣẹ iwadii BBC yii ṣafihan olukọ ni fasiti ijọba apapọ ni Eko ati ni Ghana ni eyi to ti n tu aṣiri oriṣiiriṣii sita bayii, Fasiti Eko to gba Omowe Boniface Igbeneghu to n kọ awọn akẹkọọ nipa ede ajoji tilẹ Yuroopu ni fasiti naa ti ni ko ṣiwọ iṣẹ na. Kete ti fidio BBC yii n ja nilẹ ni awọn alaṣẹ Fasiti Eko ti pe ipade pajawiri lori ọmọwe Boniface. Lẹyin ti ọpọ nkan ti n ṣẹlẹ lẹyin ti iwadii BBC yii jade ni fasiti Eko ni wọn ti ni ki Boniface lọ rọọkun nile naa titi awọn yoo fi pari iwadii wọn lori ọrọ yii. Boniface yii ni awọn ọmọ igbmọ ni fasiti UNILAG yoo ṣe iwadii to yẹ lori ẹsun fidio naa ki fasiti Eko to mọ ohun to kan. Fasiti Eko mẹnuba awọn ilana ofin ileewe giga naa lori ibalopọ ati iwa aitọ laarin akẹkọọ ati olukọ. Fasiti Eko ni gbogbo olukọ ti ade iwadii BBC ba si mọ lori lo maa foju wina ijiya to tọ. Bakan naa ni fasiti yii ṣeleri lati rii pe ọkan awọn akẹkọọ wọn balẹ pẹlu fifi iya to tọ jẹ awọn ti akẹkọọ ba fẹsun kan ti iwadii si fidiẹ mulẹ. Odindin ọdun kan ni BBC fi ṣe iṣẹ iwadii yii to ṣafihan iwa buruku awọn olukọ kọọkan ni fasiti iwọ oorun ilẹ Adulawọ yii. Bakan naa ni awọn alaṣẹ ijọ Olorun Four Square ti ọmọwe Boniface ti n jọsin naa kede pe ko dẹkun gigun pẹpẹ iwaasu titi iwadii wọn yoo fi pari. Four Square Church tí ní kí olùkọ́ fásitì Eko, Pasitọ̀ Boniface, lọ fìdímọ́lé. Ile ijọsin naa ni awọn gbe igbesẹ yi lati le sẹ iwadii ẹkunrẹrẹ lori ẹsun ti wọn fi kan olukọ fasiti naa. Ile ijọsin Four Square Gospel Church Nigeria ti paṣẹ ki Pasito Boniface Igbenoghu lo fidi mọle titi ti awọn yoo fi pari iwadii lori rẹ. Igbesẹ yi ko ṣẹyin iroyin iwadii kan ti ile iṣẹ BBC gbe jade lori ifipabanilopo lati le fi gba maaki eleyi to ṣafihan Pasito Boniface nibi ti o ti n hu iwa aitọ si akẹkọbinrin kan. Loju opo Twitter ati Facebook ile ijọsin naa ni wọn fi atẹjade si eleyi ti Rev. Ikechukwu Ugbaja fi ọwọ si. Ninu atẹjade naa, ile ijọsin naa ni awọn ko ''faaye gba iru iwa buruku bayi ati pe awọn ko lọwọ si iru iwa ti Pasitọ Boniface hu yi'' Wọn tẹsiwaju pe ''A o gbe igbesẹ to ba yẹ lori ọrọ yii nigba ti a ba pari iwadii wa"". Ki o to di igba naa, a ti paṣẹ pasitọ ti ọrọ yi kan ki o maṣe kopa ninu iwaasu kankan."" Ẹwẹ, awọn akẹkọọ ni fasiti ilu Eko ti o ba BBC sọrọ lawọn ko tii foju kan olukọ naa lẹyin ti BBC gbe fọnran fidio naa jade lọjọ Aje. Igbagbọ awọn obi ati alagbatọ to ran akẹkọọ lọ sile iwe ni ki wọn lọ kawe, ki wọn si di eeyan lọjọ ola. Laye atijọ olukọ dabi obi ati alagbatọ fawọn akẹkọọ, ṣugbọn nkan ti yipada lasiko yii nile ẹkọ giga gbogbo. Ọpọ awọn olukọ lo ti n jẹ koriko abẹ wọn, ti wọn n huwa aitọ nipa biba awọn akẹkọọ sun. Lẹyin ti ileeṣẹ BBC gbe iwadii wọn jade to ṣafihan olukọ fasiti Eko, ati ti fasiti Ghana, to n beere ibalopọ̀ lsna aitọ, ni awọn eniyan ti n fi ero ọkan wọn han lori ayelujara. Ẹkunrẹrẹ iwadii naa ni yii: Ni oju opo BBC New Yoruba ni Facebook, ọpọ ló n bu ẹnu ẹ̀tẹ́ lu iwa ti awọn olukọ yii hu nitori pe ko bojumu rara ati pe o ṣeni laanu pe ọpọ awọn olukọ to mọṣẹ olukọ daadaa lo n huwa yii. Iwa buruku yii ko jẹ tuntun loju awọn eniyan mọ nitori ọpọ agbalagba olukọ lade iwa ibajẹ yii ti ṣimọ lori ‘Lóòótọ́ ni ọ̀jọ̀gbọ́n fẹ́ bá mi lòpọ̀’. Awọn miran ni ki ileeṣẹ BBC wa si ile iwe awọn kaakiri Naijiria nitori o ti di ankoo fawẹli to n ba ni ninujẹ: Ohun to jọ ọpọ eeyan loju, to si n bi wọn ninu julọ, ni ọjọ ori ẹni ọdun metadinlogun ti ọrọ naa kan, eyi buru jai. Ọpọlọpọ ọmọ Naijiria lo gboriyin fun ileeṣẹ BBC fun iṣẹ ọpọlọ to n fọ awujọ mọ tó n jade lagbalaBBC nigba gbogbo: Awọn ọmọ Naijiria miran ni ki ijọba gbe igbesẹ to yẹ lati wagbo dẹkun fawọn olukọ to n huwa ibajẹ yii ki ọkan awọn akẹkọọ le balẹ. Godson mẹnuba iwaasu Baba Adeboye ti ijọ RCCG to fi sọrọ lori ibalopọ awọn olukọ ni fasiti lasiko to yi n ṣiṣẹ olukọ. Iyiosa gba pe iwa yii ko ṣẹṣẹ bẹrẹ bikoṣe pe ki onikaluku ṣetan lati fopin sii bayii: Eghosa naa sọrọ lori iriri rẹ lọdun 2015 ni fasiti Eko bi olukọ kan ṣe féèlì akẹkọọ kan lẹẹmeji nitori pe o fẹ baa sun pe idajọ Olorun lo de loju rẹ: Ọpọ ọdọ kilọ iwa ibajẹ yii larin awọn obi pe ki wọn yee mu itiju ba awọn ọmọ wọn nitori ti aṣiri ba tu tan, tẹbi tara ni itiju yii a kàn."	https://www.bbc.com/yoruba/afrika-49961439
sports	Nigeria vs Central African Republic: Super Eagles fìdírẹmi ní pápá ìṣeré Teslim Balogun	Akẹhinde gbẹgbọn ni awọn agbabọọlu orilẹ-ede Central African Republic fi ọrọ wọn ṣe, pẹlu bi wọn ṣe na Naijiria ni ami ayo kan si odo ni papa iṣere Teslim Balogun nilu Eko. Karl Namganda lo gba bọọlu gba bọọlu kan ṣoṣo to wọ inu awọn lasiko ifẹsẹwọnsẹ naa. Ṣaaju ki wọn o to o fiya jẹ Naijiria, ko si orilẹ-ede kankan to ti i na Naijiria lati igba ti idije World Cup Qualifier ti bẹrẹ. Wọn bori idije meji akọkọ ti wọn gba ni ipin C. Lẹyin ifẹsẹwọnsẹ mẹta ti wọn ti gba bayii, Naijiria lo ṣi n lewaju ipin naa pẹlu ami mẹfa, ti Cape Verde si wa ni ipo keji pẹlu ami mẹrin. Ami mẹrin naa ni Central African Republic ni, ṣugbọn iye igba ti wọn gba bọọlu sinu awọn kere si ti Cape Verde. Liberia lo wa ni ipo to kere ju nitori ami kan ṣoṣo ti wọn ni.	https://www.bbc.com/yoruba/media-58837183
health	NCDC: Kò sí àrùn 'Monkey Pox'ní Naìjiria- NCDC	Ajọ to n mojuto ọrọ itankalẹ arun ni Naijiria, Nigeria Centre for Disease Control (NCDC) ni ki awọn eniyan má bẹru. NCDC ni iroyin ofege lo n tan kiri lasiko yii pe arun ọbọ ti wọn n pe ni Monkey Pox ti wa ni awọn ipinlẹ bii Eko, Rivers ati Akwa Ibom. Wọn ni rioyin yii a kan fa ẹru ati iporuru ọkan fawọn eniyan ni nitori pe irọ funfunf balau ni. Ajọ NCDC ti wọn n ṣiṣẹ papọ pẹlu awọn ti Iwọ oorun ilẹ̀ Adulawọ ni lọdun 2017 ni awọn kọkọ gba iroyin iṣẹlẹ akọkọ arun yii ni eyi ti awọn si n ṣọ kaakiri orilẹ-ede. Ajọ NCDC ni lati bii ọjọ melo kan lawọn ti n gba ifitonileti iṣẹlẹ arun monkey pox lawọn ibudo kọọkan ni eyi ti awọn ti n ṣamojuto si bayii. Ati pe iṣẹlẹ afurasi mẹta lo wa nilẹ ti awọn n ṣayewo le lori bayii ni eyi ti wọn fi soju opo itakun agbaye wọn pe wọn ri ni ipinlẹ Eko ati Rivers. Ajọ NCDC ni irọ ni pe awọn kan ti gbẹmi mi latari arun monkey pox yii. Ajọ iṣọkan to wa fun ilera agbaye, WHO ni arun monkey pox maa n wa ni aaringbungbun ati iwọ oorun ilẹ Adulawọ. Ajọ NCDC fi atẹjade kan sita lọjọ Eti yii ti wọn fi kilọ gbigbe iroyin ẹlẹjẹ paapaa nipa ilera ti ko dara rara. Wọn ni awọn ṣetan lati maa dahun ibeere lori ohunkohun to ba ru ẹnikẹni loju dipo ki wọn maa gbeiroyin ofege kiri eyi to le fa ibẹru ati ipaya fawọn ara ilu.	https://www.bbc.com/yoruba/awon-iroyin-miran-50108514
health	Coronavirus: Ìwàdìí ní omi ara ẹni tó bá ní àrùn náà leè ta sára ọ́pọ́ èèyàn níbí tí èrò bá pọ̀ sí	Saaju la ti sọ fun yin pe kaakiri agbaye ni aarun Coronavirus ti wa bayii, awọn alarun naa si ti pọ lawọn orilẹede miran ju ti orilede China to ti bẹrẹ si ni ja rain lọ, yatọ si Antartica ti ko ti i de. Bẹẹ si ni ọna lati gbogun ti aarun Coronavirus ni awọn ilu nlanla ati lawọn orilẹede ti awọn eniyan ti n fi ẹgbẹkẹgbẹ  lee jẹ ipenija. Diẹ si ree lara awọn ipenija to n waye lawọn ilu nlanla ati awọn ọna abayọ ti wọn fi n koju wọn. Ọkọ Igboro: Nitori pe aarun Coronavirus maa n tan kalẹ, ti omi ara ẹni to ba ni i, ba si ta si ẹlomiran lara, wahala lee de. Eleyii si wọpọ ninu ọkọ igboro nitori awọn eniyan maa n joko ti ara wọn ni. Idi si ree tijọba ilẹ South Africa, italy ati South Korea se paṣẹ pe ki wọn fọ inu awọn ọkọ igboro, lọna lati dena itankalẹ arun naa. Ibi ti ero pọ si: Awọn ayẹyẹ to pe fun ipejọpọ ero bii idije ere bọọlu, jẹ ọkan lara ibi ti arun Coronavirus n gba tankalẹ. Nitorinaa ni China ṣe fofin de idije Formula One Grand Prix ni ilou Shangai, ti wọn si sun idije naa siwaju. Ni ilẹ Yuroopu bakan naa, idije formular one ati rugby pẹlu bọọlu afẹsẹgba ni wọn ti wogile fun saa yii na. Bakan naa ni awọn ẹlẹsin kọọkan ti gbegile awọn ẹsin ti yoo mu ki ọpọ ero pọ si ibi kan, ni akoko naa. Ile iwe: Ọpọlọpọ awọn ile iwe ni wọn ti pa ni awọn orilẹede ti arun Coronavirus ti de, lọna ati kapa itankalẹ rẹ. Ni awọn ilu bii Japan, Thailand, Iran ati Iraq, awọn ile iwe alakọbẹrẹ ati girama pẹlu fasiti ni wọn ti gbe ilẹkun wọn tipa bayii. Ilẹ Gẹẹsi ati Amerika ko paṣẹ ki wọn ti ileewe, amọ ile iwe mẹrin lo ti tilẹkun kilaasi lati le fọ agbeegbe naa mọ toni toni, lẹyin ti awọn ọmọ ileewe naa de lati orilẹede Italy. Bẹẹ ni awọn obi ati alagbatọ ni wọn ti parọwa si pe ki wọn jẹ ki awọn ọmọ wọn joko si ile, ti wọn ba ti rinrin ajo lọ si awọn orilẹede bii Iran, China, Hong Kong, South Korea, Asia ati Italy. Ile iwosan: Nitori ko tii si oogun oyinbo to lee koju arun yii nilẹ bayii, awọn ileewosan gbọdọ ṣetan lati gba awọn eniyan la ni kiakaia. Bakan naa lo yẹ ka yan awọn eniyan miran lati kọ awọn osisẹ eleto ilera wa lori ọna ti wọn yoo ti setoju alaisan Coronavirus. Igbenipamọ: Awọn eleto ilera ti gboriyin fun awọn eniyan pe wọn ni ilanilọye nipa Coronavirus. Amọ wọn rọ ijọba lati pese awọn yara ibusun miran fun awọn arinrinajo to n bo. Nitori ti wọn ko ba se bẹẹ, o seese ki awọn eeyan ti wọn yasọtọ naa sa kuro lọ sita.	https://www.bbc.com/yoruba/agbaye-51694673
sports	Brighton vs Arsenal: Ọmọ Otedola bú sẹ́kún lẹ́yìn tí Brighton tún d'ẹrù ìyà lé Arsenal lórí	Ẹgbẹ agbabọọlu Arsenal ti ba ọpọlọpọ ololufẹ wọn ninu jẹ lẹyin ti Brighton ti ẹyin gbe ru wọn ninu idije liigi Premier League ti wọn gba lọjọ Abamẹta. L'Ọjọru ni Arsenal kọkọ fi iya ṣide idije naa lẹyin ti Premier League bẹrẹ lẹyin isinmi ọlọjọ gbọọrọ nitori coronavirus. Manchester City lo kọkọ ki bẹbdẹ si Arsenal ninu, ami ayo mẹta si odo ni wọn fi lu wọn bi aṣọ ofi. Ọpọ awọn ololufẹ wọn lo ti n sọ pe o yẹ ki Arsenal le na Brighton nigba ti wọn ba pade. Ṣugbọn ọrọ bẹyin yọ nigba ti Brighton fi pọnmọ kun pọnmọ pọnmọ ete awọn Gunners pẹlu ayo meji si ẹyọkan. Koda aifakọyọ naa ti gbomi loju ọkan lara awọn ololufẹ Arsenal Florence Otedola ti ọpọ mọ si DJ Cuppy. Cuppy fi sori oju opo Twitter ati Instagram rẹ pe oun ti jawee fun Arsenal lẹyin ọdun mẹfa to ti n tẹle ikọ agbabọọlu naa. O ni oun ko tii mọ ẹgbẹ agbabọọlu tuntun ti oun yoo maa tẹ le bayii, ṣugbọn o ti tan laarin oun ati Arsenal. Brighton vs Arsenal: Dákúdájí Arsenal tún paná pii lẹ́ẹ̀kan síi nílé Brighton Ajẹkun iya ni ẹgbẹ agbabọọlu Arsenal tun jẹ ninu idije Premier League lẹyin ti Brighton din dodo iya fun wọn ninu ifẹsẹwọnsẹ keji ti wọn gba lati igba ti Premier League ti bẹrẹ pada. Manchester City lo kọkọ lu Gunners ni alubami lẹyin ti wọn lu wọn pẹlu goolu mẹta eyi ti Arsenal ko si lee ta putu. Ọpọ lo ti kọkọ ro pe Arsenal yoo jẹri ara wọn lọjọ Abamẹta nigba ti wọn ba koju Brighton, ṣugbọn ọrọ bẹyin yọ ninu ere bọọlu ọhun. Manchester city kọ lẹ́tà ìyà, Arsenal ló tẹ́wọ́ gbàá ní Etihad Iya o to 'ya afada pakun, ikun salọ ada tun sọnu ni ọrọ jẹ fun ẹgbẹ agbabọọlu Arsenal laṣalẹ ọjọru nigba ti wọn pada sori papa ni itẹsiwaju idije liigi premiership ilẹ Gẹẹsi ti wọn so rọ fun nnkan bii ọgọrun ọjọ nitori ajakalẹ arun coronavirus lagbaye. Ikọ Manchester city ni Arsenal koju, goolu mẹta ti ko ṣee bomi la ni wọn si fi bori Arsenal. Esi ifẹsẹwọnsẹ yii ko jẹ iyalẹnu fun ọpọ onwoye ere bọọẹu lagbaye, paapaa idije liigi Premiership. Amọṣa, ọrọ  agbabọọlu ọwọ ẹyin fun Arsenal, iyẹn David Luiz ni ọpọlọpọ mu bs ẹnu lẹyin ifẹsẹwọnsẹ naa. Yatọ si pe oun lo ṣokunfa meji ninu goolu mẹta ti Manchester city fi gbẹyẹ mọ Arsenal lọwọ, oun naa ni agbabọọlu Arsenal to gba kaadi pupa eyi to tums si pe rẹfiri ni ko wabigba kuro lori papa. Ni ipele kini ifẹsẹwọnsẹ naa ni aṣiṣe David Luiz ti kọkọ ṣakoba fun Arsena nigba to fara gbe bọọlu to yẹ ko gba danu sọwọ Raheem Sterling agbabọọlu Manchester city ti tọun si kanra gba bọọlu naa sawọn. Ni abala keji ifẹsẹwọnsẹ naa lo tun ti fa aṣọ Riyadh Mahrez to jẹ agbabọọlu Mancity ti rẹfiri si fọn fere fun pẹnariti ti o si tun fun un ni kaadi pupa pe ko jade kuro lori papa. Luiz kii ṣe ajeji si irufẹ awsn aṣiṣẹ epo n biyọ bayii to si ti mu ki ọpọlọpọ onwoye bọọlu o maa pe fun ori rẹ. Pẹlu jijawe olubori yii, O tunmọ si pe  ami mẹfa lo n dabu ẹgbẹ agbabọọẹu Liverpool bayii lojuna ati gba ife ẹyẹ Premiership ti saa yii.	https://www.bbc.com/yoruba/afrika-53088946
entertainment	Adunni Ade: Lóòtọ́ọ́ ní àwọn adarí eré máa ń ní àjọṣepọ̀ pẹ̀lú àwọn òṣèré-bìnrin àmọ́ kò ṣẹlẹ̀ sí mi	Ilumọọka osere tiata ni ede Yoruba ati Gẹẹsi, Adunni Adewale, ti ọpọ eeyan mọ si Adunni Ade ti salaye lẹkunrẹrẹ nipa igbe aye rẹ. Adunni lasiko to n ba BBC Yoruba sọrọ, sọ diẹ nipa awọn ohun to ti la kọja ninu ẹbi ati lẹnu isẹ tiata pẹlu isesi awọn akẹẹgbẹ rẹ. Bakan naa lo sisọ loju rẹ pe lati kekere ni oun ti pinnu lati sisẹ ẹni ti yoo maa da awọn eeyan lara ya, ti ko si wu oun ri lati sisẹ dokita tabi agbẹjọro. Ninu ifọrọwerọ rẹ pẹlu BBC Yoruba, Adunni Ade, tii se akọbi fawọn obi rẹ salaye pe ile ẹkọ ni oun wa, ti oun fi gba oyun eyi to bi awọn obi oun ninu gidigidi. “Nnkan ti wọn ran mi lọ se kọ niyẹn, gẹgẹ bẹ se mọ pe awọn obi nilẹ Afirika maa n fẹ ki ọmọ ka iwe, ko gba oye imọ ijinlẹ amọ ti temi ko ri bẹẹ. Se ni mo fo gbogbo eleyi, boya bi Ọlọrun se kọ irin ajo temi niyẹn.” Adunni Ade tun fidi rẹ mulẹ pe lootọ ni ọrọ to n gbalẹ kan pe awọn Adari ere tiata maa n bawọn osere-binrin lo ifẹ ikọkọ, ki wọn to fun wọn ni ipo ninu ere. “Lootọ lo maa n sẹlẹ bẹẹ, a ti maa n gbọ, mo tiẹ mọ awọn eeyan ti iru eyi sẹlẹ si. Ko sẹlẹ si emi ri amọ a mọ awọn eeyan to n se daadaa, tori rẹ ni mo se maa n gba awọn obinrin to ba fẹ inu isẹ wa nimọran pe ki wọn ohun ti wọn n se. ẹ ma titori pe ẹ fẹ jẹ ki awọn eeyan tete mọ yin, kẹ ti maa sare bọ asọ, pe ẹ fẹ ba awọn eeyan kan ni ajọsepọ tori kẹ le tete wọ inu sinima. Ẹ di Ọlọrun yin mu, kẹ si di isẹ yin mu, kẹ si gbaju mọ ibi tẹ fẹ de ati ibi tẹ n lọ, kii se pe kẹ maa gbe ara yin silẹ fun kunrin.” Adunni salaye pe oun kii sere nibi ti oun ti n jẹun, oun ko si ri aaye lati maa sọ ọrọ idọti kaakiri. O ni bi ile aye toun se maa dara ni oun kọju mọ. “Mo maa n fẹ koju awọn ere ti yoo fun mi ni ipenija, ti awọn oludari ere miran si maa n fẹ ki n pa owe. Ko si si ojuse to le ti wọn fun mi ninu ere, ti n ko kii tiraka lati se daadaa. Awọn kuku n wo sinima ta n se, ti wọn si ni mo n gbiyanju, iyẹn gangan ni koko. Mo si ti gba oniruru ami ẹyẹ lorisirisi fawọn isẹ ti mo se.” Adunni Adewale, ti ọpọ eeyan mọ si Aduuni Ade ni wọn bi silu New York lorilẹede Amẹrika. Ọmọbibi Ireland ni iya rẹ nigba ti baba rẹ jẹ alawọ dudu lati ilẹ Yoruba. Ọmọ ọdun meji lo ti pada wa si Naijiria pẹlu awọn obi rẹ lati wa se ayẹy oku baba baba rẹ, ilu Eko si lo gbe dagba to fi di ọmọge. Amọ o tun pada sorilẹede Amẹrika lati lọ sile ẹkọ fasiti nibẹ. Gbajumọ osere tiata ni ni ede oyinbo ati Yoruba ni orilẹede Naijiria, to si tun maa n sisẹ asaraloge.	https://www.bbc.com/yoruba/afrika-60298888
politics	Buhari vs Atiku: Atiku ní kí ilé ẹjọ́ kéde òun gẹ́gẹ́ bí ẹni tó jáwé olúborí	Atiku ní kí ilé ẹjọ́ kéde òun gẹ́gẹ́ bí ẹni tó jáwé olúborí nínú ìbò ààrẹ àbí kó kéde ìdìbò míràn Igbakeji aarẹ Naijiria tẹlẹ to tun jẹ oludije sipo aarẹ labẹ asia ẹgbẹ PDP, Atiku Abubakar ti gba ile ẹjọ to gaju lorilẹ-ede yii lọ. O ni oun gbe igbesẹ, lati pe ẹjọ kotẹmilọrun lori esi idibo sipo aarẹ to waye loṣu keji ọdun yii. Lọjọ kọkanla oṣu yii ni ile ẹjọ to n gbọ ẹsun eto idibo ti kede aarẹ Muhammadu Buhari gẹgẹ bi ojulowo ẹni to jawe olubori ninu idibo naa, to si da ejọ Atiku nu. Igbimọ naa ni awọn ẹlẹri ti Atiku ko wa sile ẹjọ ko lee fi idi ọrọ mule pe aarẹ Buhari ṣe magomago ninu idibo ọhun. Bẹẹ ni igbimọ naa tun ṣalaye pe ẹgbẹ PDP ko pese ẹri to daju lati fi han pe, oludije ninu ẹgbe APC ko ni iwe ẹri to yẹ lati dije sipo aarẹ. Agbẹjọro agba fun Atiku, Mike Ozekhome ni, ipẹjọ naa da lori idi mẹrindinlaadọrin ti ko fi yẹ ki ile ẹjọ to n gbọ ẹsun eto idibo kede aarẹ Buhari gẹgẹ bi ẹni to jaweolubori ninu idibo to kọja. Bi o tilẹ jẹ pe Ozekhome ko mẹnuba ọpọ ninu awọn idi ti ẹjọ kotẹmilọrun naa da le lori, sugbọn ẹjọ naa rọ mọ ọrọ iwe ẹri aarẹ Buhari ati ẹrọ ayara bi aṣa ajọ INEC. Atiku n fẹ ki ile ẹjọ giga yii da idajo ti igbimọ to n ri si eto idajọ idibo da lọjọ kọkanla oṣu yii nu, ko si kede oun gẹgẹ ẹni to yege ninu idibo ọhun. Bi ile ẹjọ naa ko ba lee ṣe eyi, Atiku fẹ ki ile ẹjọ giga naa da ibo sipo aare naa nu, ko si kede pe ki idibo miran waye.	https://www.bbc.com/yoruba/49814958
politics	Cash grant: Ìjọba àpapọ̀ bẹ̀rẹ̀ sísan N20,000 owó ìrànwọ́ fáwọn obìnrin igbèríko l'Ogun	Ijọba apapọ ti bẹrẹ si ni san owo iranwọ ẹgbẹrun lọna ogun naira(N20,000) fawọn obinrin ẹgbẹrun mẹta ati abọ(3500) to wa ni igberiko nipinlẹ Ogun. Ijọba ibilẹ ogun to wa ni ipinlẹ naa lawọn obinrin ọhun ti wa. Minisita fun ileeṣẹ ijọba to n ri si ṣiṣe iranwọ fun araalu ati idasoke awọn eeyan, Hajiya Sadiya Faruq lo fi eto naa lọlẹ niluu Abeokuta lopin ọsẹ to lọ. Hajiya Faruq ti akọwe agba ileeṣẹ ijọba naa, Bashir Alkali ṣoju nibi ayẹyẹ ọhun ṣalaye pe eto naa wa fun fifa awọn ti ko rọwọ họri soke. O ni ijọba Aarẹ Muhammadu Buhari ti n ṣeranwọ fawọn talaka lati ibẹrẹ ijọba rẹ, bo tilẹ jẹ pe idojukọ pọ fun ijọba rẹ. Minisita ni dindin iṣẹ ku lawujọ ti di eto ti gbogbo awọn ijọba orilẹede agbaye n ṣe bayii. ''Eyi lo mu ki Aarẹ Buhari ṣe agbekalẹ eto iranwọ fawọn eeyan,  National Social Investment Programme (NSIP) lati le din oṣi ku ni Naijiria,'' minisita lo sọ bẹẹ. Hayiya Faruq ni eto NSIP ti ni ipa to dara laye awọn ọmọ Naijiria lati igba to ti bẹrẹ lọdun 2016. Minisita sọ pe akọsilẹ fihan pe miliọnu mejila eeyan lo ti jẹ anfaani eto ọhun lati igba to ti bẹrẹ ni Naijira. O ni bakan naa ni ijọba tun n san ẹgbẹrun marun naira fawọn eeyan bi miliọnu kan ti wọn ko rọwọ họri lawujọ. Hajiya Faruq fikun ọrọ rẹ pe awọn olokoowo kekeke naa ti jẹ anfaani ẹyawo labẹ ijọba Aarẹ Muhammadu Buhari.	https://www.bbc.com/yoruba/afrika-55879367
politics	Nnamdi Kanu IPOB case: Iléẹjọ́ sún ìgbẹ́jọ́ Nnamdi Kanu di oṣù kẹ̀wàà	Ileẹjọ kan ni ipinlẹ Abia ti sunjọ igbẹjọ ti Nnamdi Kanu gbe wa siwaju rẹ di ọjọ mii. Ẹjọ naa wa laarin ikọ ajijagbara  Indigenous People of Biafra,IPOB ati awọn agbofinro Naijiria. Adajọ K.C.J. Okereke ti wọn gbẹjọ naa wa siwaju rẹ sunjọ igbẹjọ di ọjọ Kejej oṣu Kẹwa ọdun yi. Agbẹjọro agba Naijiria, ọga agba ileeṣẹ ọmọ ologun Naijiria ati ọga agba ileeṣẹ ọlọpaa to fi mọ ajọ ọtẹlẹmuyẹ DSS ni Kanu pe lẹjọ Ni nkan bi ago marun un aarọ lọj Iṣẹgun ni awọn agbofinro ti duro wauwamu lopopona Umuahia-Ikot Ekpene nibi ti ile ẹjọ giga to gbẹjọ naa wa. Awọn ọlọpaa gbegi dina ti eleyi si fa sunkẹrẹ fakẹrẹ ọkọ. Toun ti ojo to rọ, awọn to ni nkan ṣe plu ẹjọ yi peju sile ẹjọ. Amọ ileẹj ko ribi gbẹjọ naa nitori awọn ti Kanu pe lẹjọ ''ko kọwe dahun ipẹjọ naa'' Adajọ gba gbogbo awọn ti ọrọ kan lati fesi si ọrọ to wa nilẹ ṣaaju ọjọ Keje oṣu Kẹwa. Eekan kan ninu ẹgbẹ oṣelu APC, Jonathan Vatsa ti fi ero rẹ han pe o ṣeeṣe ki Nnamdi Kanu ati Sunday Igboho gba itusilẹ ti wọn ba darapọ mọ ẹgbẹ oṣelu APC. Vatsa sọ eyi lasiko to n fi ero rẹ han lori bi minisita tẹlẹ feto irinna oju ofurufu, Femi Fani Kayode fi ẹgbẹ oṣelu PDP silẹ lati darapọ mọ ẹgbẹ oṣelu APC. O ni Sunday Igboho ati Kanu yoo ri idariji gba, ti wọn ba darapọ mọ ẹgbẹ oṣelu ijọba apapọ nitori ọrọ wọn ko buru ju ti Fani-Kayode lọ. Ninu ọrọ rẹ, Vatsa ni ibaniloju jẹ gba a ni ki awọn ole ati ọlẹ ma a darapọ mọ ẹgbẹ APC nitori ohun ti wọn fẹ. Vatsa ni eleyii fihan pe ẹgbẹ oṣelu APC n tiraka lati gberi gẹgẹ bi ẹgbẹ oṣelu ni Naijiria. ''Ko ni ya mi lẹnu ti Igboho ati Kanu ba darapọ mọ APC lọna ati kuro ni panpẹ ati atimọle ti wọn wa. Eleyii safihan ilakaka ẹgbẹ oṣelu APC ati igbe aye ọbayegẹ ati ajẹbanu ti wọn n lo ninu ẹgbẹ oṣelu naa. Ole to ba ti darapọ mọ wọn bayii yoo gba itusilẹ ni, ti yoo si di eniyan nla ni awujọ. Awọn alajẹbanu, ti wọn ji owo Naijiria, ti wa di eekan ni ẹgbẹ oṣelu APC , o ti pari fun ẹgbẹ oṣelu APC, ko si afojusun fun ẹgbẹ naa.'' O ṣi n ya mi lẹnu bi Femi Fani-Kayode ṣe darapọ mọ ẹgbẹ APC ati bi wọn ṣe gba a wọle si ile aarẹ ni Aso Rock jẹ iyalẹnu gba a ni.'' Bakan naa, gbogbo awọn ọmọ Naijiria lo mọ iru iwa ajẹbanu ti Fani-Kayode hu lai yọ aarẹ Buhari silẹ pẹlu bi o ṣe na owo to yẹ ki wọn fi tun papakọ ofurufu ti ipinlẹ Port Harcourt, ti ko le ni biliọnu meji naira. Eekan ni ẹgbẹ oṣelu APC, Jonathan Vatsa lo fikun pe, Aarẹ Buhari naa sọ oju nu lori ẹsun ti wọn fi kan Fani-Kayode lori ipa to ko ninu iwa ajẹbanu ''Dasukigate''.	https://www.bbc.com/yoruba/58634909
health	Wo àwọn ohun tí o kò kà sí nípa mátírẹ́sì tí o ń sùn, ṣùgbọ́n tó ń ní ipa nínú ayé rẹ	Ṣe o n ni iṣoro ati sun ni, o ṣeeṣe ko nii ṣe pẹlu irufẹ timutimu ibusun ti o nlo eleyi ti oyinbo n pe ni matiresi. Ibusun to ba ni itura gbogbo to yẹ yoo maa mu ki o sun asunnara ni, ti o ko si ni maa ji nigba gbogbo pẹlu iṣoro airoorun sun tabi aarẹ gbogbo rikerike ara rẹ. Awọn onimọ ti fi idi rẹ mulẹ pe bi eeyan ba fẹ maa ni ilera pipe, irufẹ orun ti onitọhun ba n sun nii ṣe pupọ lori rẹ. Matirẹẹsi si nii ṣe lọpọlọpọ lara bi a ṣe n sun daadaa si bẹẹni ọpọlọpọ lo n foju rena rẹ.	https://www.bbc.com/yoruba/afrika-59708455
sports	European Super League: Chelsea, Arsenal, Liverpool, Tottenham Man City, Man United yọ ara wọn kúrò nínú ìdíje Super League tuntun	Awọn ẹgbẹ agbabọọlu mẹfa to n kopa ninu idije Premier League ti yọ ara wọn kuro ninu idije tuntun, European Super League ti wọn ṣẹṣẹ gbe kalẹ.Wo àwọn ohun tó yẹ kí o mọ̀ nípa líìgì bọ́ọ̀lù tuntun tí ó fẹ́ jáde ní Yúróòpù Manchester City to jẹ ẹgbẹ agbabọọlu akọkọ lati yọ ara rẹ kuro ninu idije naa, lẹyin ti ẹgbẹ agbabọọlu Chelsea ni awọn n gbiyanju lati bẹrẹ eto ti yoo mu wọn kuro ninu idije tuntun naa. Awọn ẹgbẹ agbabọọlu to ku bii Arsenal, Liverpool, Manchester United ati Tottenham ti gbe igbesẹ lati kuro ninu ẹgbẹ naa. Ẹgbẹ agbabọọlu Manchester City ni awọn ti yọ ara awọn kuro ninu ikọ tuntun naa, pe awọn o ṣe ẹgbẹ Super League mọ. Bakan naa ni Liverpool kede pe awọn ko faramọ igbiyanju idije tuntun Super League to fẹ kuro ni ara European League, nitori naa, awọn o ṣe mọ. Lẹyin naa ni ẹgbẹ agbabọọlu Manchester United kede pe awọn ti gbọ ariwisi awọn ololufẹ wọn, ijọba Ilẹ Gẹẹsi ati awọn opomulero inu ẹgbẹ agbabọọlu naa,  ti wọn tako liigi tuntun naa, nitori naa, awọn ti yọ ara wọn kuro. Ẹbẹ ni ẹgbẹ agbabọọlu Arsenal fi ranṣẹ si awọn ololufẹ wọn ninu lẹta ti wọn kọ ni gbangba si awọn ololufẹ wọn, pe awọn ti gbọ igbe wọn, awọn si ti ṣetan lati jawọ ninu aṣemaṣe ti wọn ṣe pẹlu ẹgbẹ tuntun ti wọn darapọ mọ. Alaga ẹgbẹ agbabọọlu Tottenham, Daniel Levy ni ki awọn eniyan wọn ma binu si igbesẹ ti wọn gbe. Bakan naa ni Chelsea kede pe awọn ti bẹrẹ si ni yọ ara wọn kuro, amọ o ṣeni laanu wi pe opin ọsẹ to kọja ni awọn ṣẹṣẹ darapọ mọ Idije Super League ọhun. Eyi ti wa mu ki Ajọ Idije Super League naa ni awọn yoo tun ero wọn pa lori bi idije tuntun naa yoo ṣe bu iyi kun ere bọọlu. Ọjọ Isinmi ọsẹ to kọja ni wọn kede Idije Super League onigun mejila ti wọn ṣẹṣẹ gbe kalẹ, amọ awọn eniyan bu ẹnu atẹ lu u. Ninu ọrọ tirẹ, Aarẹ Ajọ Agbabọọlu Ilẹ Yuroopu, UEFA, Aleksander Ceferin ni inu awọn dun si bi awọn ẹgbẹ agbabọọlu mẹfa yii ṣe yọ ara wọn kuro ninu ajọ idije tuntun, Super League naa. Ceferin ni awọn yoo ṣiṣẹ papọ pẹlu awọn ẹgbẹ agbabọọlu lati ri pe UEFA dara ju ti tẹlẹ lọ, ki ifimọsọkan si jọba ni aarin wọn. Amọ, awọn ikọ ẹgbẹ agbabọọlu to ku bii Atletico Madrid, Barcelona ati Real Madrid lati Ilẹ Spain ati AC Milan, Inter Milan ati Juventus lati ilẹ Italy ko i tii sọ boya awọn naa yoo kuro ninu Super League ọhun.	https://www.bbc.com/yoruba/56827228
sports	Ṣé lóòtọ́ ni Lobi Stars fẹ́ ra Christiano Ronaldo lẹ́yìn tí òun àti Man United pínyà?	Ẹgbẹ agbabọọlu Lobi Stars ilu Makurdi ti kede pe ko si ohun to jọ pe awọn n mura lati ra Chritiano Ronaldo lẹyin ti adehun rẹ ati Manchester United wa sopin. Ibẹrẹ ọsẹ ti a wa ni Machester United fopin si adehun rẹ pẹlu Ronaldo lẹyin ifọrọwerọ kan to ṣe pẹlu akọroyin, Piers Morgans. Ninu ifọwerọ naa ni agbabọọlu ọhun ti sọrọ nipa ohun to n lọ ninu ikọ naa ti inu rẹ ko dun si. O tun sọrọ nipa akọnimọọgba ikọ naa, Erik Ten Hag, atawọn eeyan mii, amọ awọn ọrọ to jade ninu ifọrọwerọ naa ko dun mọ ikọ ọhun ninu. Ninu atẹjade kan loju opo Twitter rẹ, ẹgbẹ agbagbọọlu Lobi Stars sọ pe oun ko tii kan si Ronaldo lẹyin ti Man United pinya pẹlu rẹ. Atẹjade naa ni “A fẹ fi akoko yii sọ fun yin pe a ko tii kan si Cristiano Ronaldo lẹyin ti Manchester United tu silẹ.” “Adura wa ni pe Ọlọrun yoo ṣe ọna rẹ ni rere, a ko ni sọ ohunkohun lori igbesẹ yii mọ.” Lati igba ti agbabọọlu naa ati Man U ti pin gari ni oniruru awọn ololufẹ rẹ kaakiri agbaye ti n woye ikọ ti yoo darapọ mọ. Ronaldo wa lara awọn agbabọọlu to n ṣoju orilẹ-ede Portugal ninu idije ife ẹyẹ agbaye Qatar 2022 to n lọ lọwọ. Igbagbọ si wa pe yoo mọ igbesẹ to kan fun lẹyin ifẹ ẹyẹ agbaye ọhun.	https://www.bbc.com/yoruba/articles/c4nr37yp6wvo
sports	Premier League: Tottenham yọ ṣọ́ọ̀kì lẹ́sẹ̀ , ọ̀mì ni wọ́n ta lọ ní pápá ìṣiré Etihad	Ṣe wọn ni ẹṣin ta-ta-ta, o ku, eeyan rin-rin-rin o sọnu, gbogbo agbara emi ni mo to yii ti Manchester city fi gba ife ẹyẹ Premier league ni saa bọọlu to kọja lo sa pẹlu eyi to fi na Westham mọ ile lọsẹ to kọja ṣugbọn pabo lọrọ jasi fun iks naa nigba to gbalejo Tottenham ni gbagede papa iṣire Etihad lọjọ Abamẹta. Raheem Sterling ti n ti n da bi ẹdun rọ bi owe lati igba ti saa bọọlu tuntun ti bẹrẹ bayii lo kọkọ gba bọọlu sinu awọn, eleyi to sọ iye goolu to ti gba sinu awọn di mẹrin. Amọṣa, iks Totenham ko fojuure wo Manchester city lẹyin goolu yii, ni kiakia ni awọn naa daa pada. Eric Lamela lo gba wọle nigba ti ifẹsẹwọnsẹ naa wọ iṣẹju kẹtalelogun. Eyi lo mu ki ikọ Manchester city pariwo ki lo ṣubu lu mi yii? Ni wọn ba ran Sergio Aguero niṣẹ, loun naa ba tun fi ọkan lee fun totenham lo ba di meji fun Manchester city, ẹyọkan fun Tottenham. Awọn agbabọọlu Tottenham naa ba tun da ẹsẹ ru fun Mancity ni Lucas Moura ba tun da ekeji naa pada.	https://www.bbc.com/yoruba/afrika-49382558
religion	Masquerade vs muslims: Atọ́kùn egúngún, ọmọ rẹ̀ àti èèyàn méjì dèrò àtìmọ́lè lórí ẹ̀sùn ìpànìyàn ní mọ́ṣálááṣí	Ile ẹjọ giga ilu Osogbo ti ju atọkun eegun, Oloye Kayode Esuleke, ọmọkunrin rẹ ati eeyan meji si atimọle lori ẹsun ni mọṣalaaṣi. Adajọ Ayo Oyebiyi paṣẹ pe ki wọn gbe wọn lọ si ọgba ẹwọn to wa niluu Ilesha lọjọ Iṣẹgun. Oloye Esuleke, Kola Adeosun, Akeem Idowu, ati Ifasola Esuleke lo n jẹjọ lori ẹsun ipaniyan onikoko mẹtala to da lori ibankanjẹ, dida alaafia ilu ru ati jagidijagan. Amọ gbogbo wọn lo sọ pe awọn ko jẹbi ẹsun ti wọn fi kan awọn. Adajọ sun igbẹjọ naa si ọjọ kọkanlelogun oṣun kẹsan ọdun 2021 yii. Ọjọ jọ kẹtadinlọgbọn, oṣu kẹsan an yii ni awọn eleegun atawọn musulumi ni mọṣalaasi Kamorudeen Society to wa ni Oluode Aranyin, Osogbo kọlu ara wọn. Nibẹ ni a gbọ pe ibọn ti ba Moshood Salawudeen ti o si gba ibẹ dero ọrun nigba ti ọpọ eeyan farapa nibi ikọlu naa. Iroyin sọ pe wọn tun ba mọṣalaaṣi ọhun jẹ nigba tawọn eleegun naa n kọja lọ.	https://www.bbc.com/yoruba/afrika-58567852
religion	Sotitobire latest news: Adájọ́ ṣí àṣùwọ̀n ìfowópamọ́sí Wòlíì Sotitobire, ṣùgbọ́n kò fàyè béèlì sílẹ̀ fún un	Ile ẹjọ giga kan ni ilu Akurẹ ti gbẹsẹ kuro lori aṣuwọn ifowopamọsi pasitọ ijọ Sọtitobirẹ Praising Chapel ni ilu Akurẹ, Wolii Alfa Babatunde. Amọṣa, adajọ to n gbọ ẹjọ ijinigbe ti wọn fi kan Alfa Babatunde atawọn eeyan mẹfa miran, iyẹn Onidajọ Oluṣẹgun Oduṣọla ko faye gba ki wọn gba oniduro rẹ. Wolii Alfa Babatunde ti ọpọ mọ si Wolii Sọtitobirẹ n jẹjọ ẹsun ijinigbe lori ọmọdekunrin ọmọ ọdun kan to sọnu ni ijọ rẹ loṣu kọkanla ọdun 2019 lasiko ijọsin nibẹ. Ọmọdekunrin naa, Gold Kọlawọle ni oun ati iya rẹ lọ si ileejọsin naa lọjọ naa ki iṣẹlẹ ọhun to waye. Ni ọjọ kẹrinlelogun oṣu kẹfa ọdun 2020 ni agbẹjọro fun Wolii Sọtitobirẹ, Amofin Oluṣọla Oke lo pẹjọ fun gbigba beeli wolii naa atawọn mẹfa miran ti wọn jijọ n jẹjọ lori ẹsun naa ti Onidajọ Oduṣọla si sun igbẹjọ lori boya ki wọn gba beeli rẹ tabi rara siwaju. Nigba to n gbe idajọ kalẹ lori rẹ, Onidajọ Oduṣọla ṣalaye wi pe oun ko ni fọwọ si gbigba beeli wolii  Sọtitobirẹ atawọn ọmọ ijọ rẹ mẹfa ti wọn n jẹjọ pẹluu rẹ. Ile ẹjọ ni ọna ti Wolii Sọtitobirẹ n gba beere fun beeli ko si ni ibami pẹlu ofin. Amọṣa adajọ ni ki wọn gbẹsẹ kuro lori aṣuwọn ifowopamọsi rẹ eyi ti wọn ti sọ agadangodo si lati igba ti igbẹjọ naa ti bẹrẹ. Eyi fihan pe wolii Alfa Babatunde yoo lee na owo inu aṣuwọn ifowopamọ si rẹ bayii, amọṣa yoo ṣi wa ninu ahamọ ọgba ẹwọn to wa titi di igba ti idajọ yoo fi waye lori ẹsun ti wọn fi kna an. Oludasilẹ ijọ Sọtitobirẹ ni ilu Akurẹ, Wolii Babatunde Alfa atawọn mẹfa miran ti fi ẹnu ẹjọ wọn jona sibikan bayii ti wọn si n reti bi idajọ ile ẹjọ giga nilu Akurẹ yoo ṣe ri fun wọn. Gbajugbaja wolii, Babatunde Alfa atawọn mẹfa kan ninu ijọ rẹ n jẹjọ lọwọ lori bi ọmọdekunrin ọmọ ọdun kan ti orukọ rẹ n jẹ Kọlawọle Gold ṣe poora ni ileejọsin naa ni oṣu kọkanla ọdun to kọja. Adajọ to n gbọ ẹjọ naa ti kede ọjọ kẹrinla, oṣu kẹsan an, ọdun 2020 gẹgẹ bi ọjọ ti awọn agbẹjọro olupẹjọ ati olujẹjọ yoo gbe apilẹkọ awijare wọn kalẹ niwaju ile ẹjọ naa ki Adajọ lee ṣe idajọ to ba yẹ. Amọṣa Adajọ naa ti laago ikilọ fun awọn agbẹjọro to n lọwọ ninu igbẹjọ naa to ba fẹ gbẹyinbẹbọjẹ lori ẹjọ naa. Onidajọ Oluṣẹgun Oduṣọla ni idajọ ododo loun wa fun nitori naa agbẹjọro yoowu to ba fẹ daṣọ bo otitọ lori ẹjọ naa lee kan idin ninu iyọ nitori oun ko ni faye gba irufẹ igbesẹ bẹẹ. Agbẹjọro ijọba lori ọrọ Woli Sotitobire ti ni ọwọ adajọ lo ku si lati sọ bọya Sotitobirẹ jẹbi ẹsun ti wọn fi kan an. Agbẹjọro naa ni Woli Sotitobirẹ ti sọ wi pe ohun ko mọ nkankan nipa iijnigbe Gold Kọlawole ti wọn jigbe lọ ni Ile Ijọsin rẹ ni Akure. O ni lasiko ifọrọwanilẹnuwo, Woli Sotitobirẹ sọ wi pe aago mẹta ọsan ni oun to gbọ wi pe wọn n wa ọmọ to sọnu ni ile ijọsin oun. Agbẹjọrọ ijọba naa fikun pe ijinigbe ọmọ naa ko ni nkankan ṣe pẹlu oun, nitori naa ko kan oun. Amọ, iya ati baba ọmọ ti wọn jigbe lọ fi ẹsun kan Woli Sotitobirẹ pe ko bikita nipa ọmọ ti wọn jigbe lọ naa ni wọn ṣe fun ra sii. Sugbọn, Woli Sotitobirẹ ni idi ti oun ko fi kọ ibi ara si ọrọ awọn obi ọmọ ti wọn jilọ naa ni wi pe, awọn obi ọmọ naa bu oun pe oun ko sin Olorun to ni ọmọ naa fi di awati ni ile ijọsin rẹ. Nínú ìgbẹ́jọ́ tó ń lọ lọ́wọ́ lóri ọmọ tó sọnu nínú ilé ìjọsin Sotitobirẹ nílùú Akure, Alfa Babatude ló léwáju láti sọ tẹnurẹ lórí ǹkan tí ó ṣẹlẹ̀ lọ́jọ́ náà. Nílé ẹjọ lónìí, Babatunde ni òun kò jẹ̀bi ẹ̀sùn ti wọ́n fi kan òun. Bákan náà ni ni olùrànlọ́wọ́ pàtàkì fún Deji Akure olóyè Taiwo Fagite náà wà lára àwọn to wá jẹ́rìí nilé ẹjọ́ lónìí. Nínú ọ̀rọ̀ rẹ̀, Fagite ni àwọn òbí ọmọ tó sọnu náà ko ṣe tó bó ti tọ́ àti bó ti yẹ. O ní lẹ́yin ti wọ́n wá rojọ́ fun kábíyèsí tán, ní àwọn òbi ọmọ náà àti àwọn olùkọ ilé ìjọsìn ọmọdé mẹ́rìnlá wa búra ni ààfìn kábíyèsí Deji Akure tún pé Alfa Babatunde àti òbi ọmọ náà, ṣùgbọ́n Alfa Babatunde nìkan ló padà yọju Ẹlẹ́rìí kaarún tó sọ̀rọ̀ nilé ẹjọ́ lónìí Ajíyìnrere Funmilayo Ogunlusi ṣàlàyé pé lẹ́yìn ti wọ́n jí ọmọ náà ní Alfa Babatunde pe fún àdúrà àti ààwẹ ọlọ́jọ́ mẹ́sàn-an pé kí Ọlọ́run ṣàwári ọmọ náà. Lẹ́yìn tí wọ́n gbà ọ̀rọ̀ lẹ́nu gbogbo ẹlẹ́rìí  bi márùn nínú ìgbẹ́jọ náà ni àdájọ Olusegun Odusola ni nítori àwítúnwi ọ̀rọ̀,  òun kò ni pé ẹlòmíràn mọ́. Igbẹjọ lori ẹsun ijọmọgbe ti ijọba n ba Wolii Alfa Babatunde ti ijọ Sotitobire si n tẹsiwaju ni ọjọ Aje to n bọ. Nigba ti igbẹjọ ọhun waye ni Ọjọbọ, Agbẹjọro agba ati Kọmisana feto idajọ nipinlẹ Ondo, Adekola Olawoye, lo soju ijọba ipinlẹ Ondo lori ẹjọ naa. Olawoye ni ijọba Ondo ti setan lati ri idi okodoro ọrọ to wa nidi ẹjọ yii, ti igun olupẹjọ ko si ni gba ki wọn fi akoko sofo lori ẹjọ naa rara. Nigba to bẹrẹ igbẹjọ ọhun, agbẹjọro fun ikọ olujẹjọ, Olusola Oke salaye pe ogun ẹlẹrii ni yoo ma jẹri gbe onibara oun. Amọ o sọ fun Adajọ Olusegun Odusola to n gbọ ẹjọ naa pe ẹlẹrii mẹta ni olujẹjọ naa yoo ko yọju sile ẹjọ ọhun lana. Lara awọn olujẹjọ naa si la ti ri aya olori ijọ Sotitobire, Arabinrin Abisola Alfa. Wayi o, adajọ Odusola ti wa sun ẹjọ naa siwaju di ọjọ Aje, ọjọ kọkandinlọgbọn osu Kẹfa ọdun 2020, eyiun ọsẹ to n bọ. Ninu awọn ẹlẹri ogun ti yoo jẹri gbe wolii ati olori ijọ Sotitobire, Alfa Babatunde lonii, mẹta ti yọju sile ẹjọ. Ninu awọn ẹlẹrii mẹtẹẹta naa, ẹlẹri akọkọ ti yoo kọkọ sọrọ ni iyawo Woli Sọtitobirẹ, Ajihinrere Busola Alfa. Oun si lo n salaye nipa ohun to ṣẹlẹ ni ọjọ ti ọmọ kekere, ọmọ ọdun kan, Kolawole Gold sọnu. Agbẹjọro agba ati Kọmisọna fun eto idajọ nipinlẹ Ondo, Adekola Olawoye naa ni yoo maa ṣoju ijọba ninu ẹjọ to pe tako olori ijọ Sọtitobirẹ. Alfa Babatunde ati awọn ẹmẹwa rẹ ni wọn n jẹjọ iwa ajinigbe onikoko mẹta, to fi mọ ẹsun iditẹmọni ati biba ẹri jẹ. Saaju la ti mu iroyin wa fun yin pe lonii Ọjọru, ọjọ Kẹẹdọgbọn osu kẹfa ọdun 2020, ni igbẹjọ ẹsun ijọmọgbe tun n tẹsiwaju nile ẹjọ pẹlu olori ijọ Sotitobire, Alfa Babatunde. Ni deede aago mẹwa ku isẹju diẹ ni olujẹjọ naa ati awọn afurasi yoku to n jẹjọ pẹlu rẹ de sile ẹjọ, ninu asọ ọgba ẹwọn alawọ eweko ti wọn maa n wọ. Nibamu pẹlu akoko yii, awọn olujẹjọ naa fọ ọwọ wọn pẹlu ọṣẹ ati omi ti wọn gbe siwaju abawọle ile ẹjọ, ti wọn si tun fi ibomu-bonu bo imu ati ẹnu wọn. Ni báyìí, agbẹjọro fún olórí ẹni afẹsunkan, Olusola Oke tí ṣàlàyé fún ilé ẹjọ́ báyìí pé, àwọn ẹlẹri ogun tí dé lati jẹri, ṣùgbọ́n, mẹta péré ni yóò farahàn niwaju adajọ loni. Igbẹjọ naa ti bẹrẹ nile ẹjọ bayii, bo ba si se n lọ, la maa mu iroyin naa wa fun yin. Yatọ si ọkan o jọkan awọn ẹlẹri to n jẹri lori ẹjọ, fidio wolii Babatunde Alfa ti ọpọ mọ si Sọtitobirẹ ni wọn tẹ pẹpẹ rẹ sita nile ẹjọ lọsẹ yii gẹgẹ bi ara awọn ẹsibiiti ti olupẹjọ fẹ tẹ siwaju ile ẹjọ. Bi ẹ ko ba ni gbagbe, Wolii Alfa Sọtitobirẹ n jẹjọ pẹlu awọn mẹfa miran lori ẹsun ijọmọgbe ti wọn fi kan an nipa ọmọdekunrin jojolo Gold Kọlawọle to sọnu ni ile ijọsin rẹ loṣu kọkanla ọdun 2019. Nibi igbẹjọ to waye l'Ọjọbọ, awọn olupẹjọ pe ẹlẹri lara awọn oṣiṣẹ ajọ DSS atawọn ẹlẹri miran. ṣaaju ni adajọ to n gbọ ẹjọ naa, Onidajọ Oluṣẹgun Oduṣọla ti kọkọkoro oju si bi awọn oṣiẹ ọgba ẹwọn ṣe pẹ ni gbigbe awọn afunrasi naa wa si ile ẹjọ. Inu ojo ti ọwọ rẹ le kikankikan ni wọn gbe wolii sọtitobirẹ atawọn afunrasi yooku wọ ile ẹjọ lowurọ ọjọbọ. Wọn sún igbejo sì ọjọ́ karundinlogbon, ọjọ́ kokandinlogbon àti ọgbọ́n ọjọ́ Oṣù Kẹfà, ọdún yìí. Pasitọ Babatunde Alfa ti ọpọ mọ si sọtitobirẹ ti gunlẹ si ileẹjọ bayii nibi ti yoo ti tẹsiwaju igbẹjọ ẹsun ijọmọgbe ti wọn fi kan an. Eyi ni awọn aworan igba ti o gunlẹ si ileẹjọ giga nilu Akurẹ lowurọ ọjọ Aje. Wolii ijọ Sọtitobirẹ Prayer Minisitry nilu Akurẹ, Alfa Babatunde, ti ọpọ mọ si Wolii Sọtitobirẹ yoo pada si ile ẹjọ loni, ọjọ Aje ọjọ Karundinlogun oṣu kẹfa. Gbajugbaja iranṣẹ Ọlọrun naa yoo maa fojubale ẹjọ ni itẹsiwaju igbẹjs ẹsun ijọmọgbe ti wọn fi kan an niwaju ile ẹjọ giga kan nilu Akurẹ. Wolii Alfa Babatunde Sọtitobirẹ atawọn oṣiṣẹ ẹka ileejọsin awọn ọmọde ni ileejọsin naa ni wọn n jẹjọ ti ile ẹjọ si n gbọ awijare awọn olupẹjọ fun ijọba lọwọ bayii. Ni ọjọ kẹwaa oṣu kẹfa ti ẹjọ naa waye kẹyin niwaju Onidajọ Oluṣẹgun Oduṣọla ni awọn ileeṣẹ Agbofinro DSS n ṣe alaye idi to fi jẹ awọn lo n ṣe iwadii ẹsun naa dipo awọn ọlọpaa to kọkọ bẹrẹ iwadii rẹ. Pasitọ ijọ Sotitobire, Alfa Babatunde njẹjọ lori ọmọ ọdun kan to poora ninu ile ijọsin rẹ lọdun 2019. Ọpọ eeyan lo ti n beere ibeere lori idi to fi jẹ pe awọn ẹṣọ agbofinro ọtẹlẹmuyẹ apapọ, DSS lo n ṣe ẹjọ ijinigbe ti wọn n fi kan ilumọọka wolii Alfa Babatunde Sọtitobirẹ ni ilu Akurẹ. Amọṣa ileeṣẹ agbofinro DSS ti bọ si gbangba walia lati ṣalaye idi to fi jẹ awọn gan an lo n ṣe kokaari ẹjọ naa. Lọjọ Aje ni igbẹjọ miran tun waye nile ẹjọ giga to n gbọ ẹjọ ti ijọba fi kan Wolii Alfa Sọtitobirẹ nilu Akurẹ, Nibẹ ni ọkan lara awọn oṣiṣẹ ajọ naa ti wọn pe gẹgẹ bii ẹlẹri olupẹjọ nibi igbẹjọ naa ti ṣalaye nipa idi to fi jẹ pe ajọ DSS lo n ṣe ẹjọ naa. O ni pe iwe ifisun ti awọn eekan ilu ati lajọlajọ bii ileegbimọ aṣofin ipinlẹ Ondo, ajọ ajafẹtọ ọmọniyan, Nigeria Human rights commission, atawọn ajọ miran kọ si ileeṣẹ agbofinro ọtẹlẹmuyẹ DSS lẹyin ti iṣẹlẹ naa ṣẹlẹ loṣu kọkọanla, ọdun 2019 lo le awọn oṣiṣẹ ajọ naa lati ti ẹsẹ bọ iwadii ọrọ ọhun. Bi a ṣe n sọrọ yii awọn agbofinro ti gbẹsẹ le aṣuwọn ifowopamọsi Wolii Alfa Babatunde Sọtitobirẹ eleyi ti awọn agbẹjọro fun Wolii naa ti kọwe si ile ẹjọ naa lati tako o. Bakan naa ni ile ẹjọ tun ti tẹwọ gba iwe iforukọsilẹ awọn ọmọde ni ileejọsin awọn ọmọde to wa ni ileejọsin fasiti Adura, Sọtitobirẹ gẹgẹ bi ọkan lara awọn ẹri niwaju ile ẹjọ naa. Ninu eyi ni wọn si tun ti fi idi rẹ mulẹ pe orukọ ọmọdekunrin Gold Kọlawọle ti wọn n wa naa wa ni nọmba kẹtadinlaadọrun ninu iwe ọhun. Onidajọ Oluṣẹgun Oduṣala to n gbọ ẹjọ ọhun wa sun igbẹjọ si ọjọ Aje to n bọ tii ṣe ọjọ karundinlogun osu yii. Ileẹjọ giga ipinlẹ Ondo to wa niluu Akure ti sun igbẹjọ Pasitọ ijọ Sotitobire, Alfa Babatunde si ọjọ Aje to n bọ tii ṣe ọjọ kẹẹdogun oṣu kẹfa ọdun 2020. Alfa Babatunde Sotitobire lo mn jẹjọ pẹlu awọn mẹfa mii lori ẹsun igbimpọ lati ji ọmọ ọdun kan, Gold Kolawole gbe lọdun 2019. Ileẹjọ fidi rẹ mulẹ pe iwe iforukọ silẹ awọn ọmọde eyi ti orukọ Gold wa nibẹ fihan pe lootọọ lọmọ naa wa ni ṣọọṣi lọjọ to di awati. Adajọ Olusegun odusola kọ eti ikun ẹbẹ agbẹjọro Alfa Babatunde lati ṣi apo ifowopamọ rẹ marun un eleyi ti ajọ ọtẹlẹmuyẹ DSS tipa. Adajọ tun sun igbẹjọ beeli awọn afurasi naa di ọjọ kẹtalelogun oṣu kẹfa yii kan naa. Igbẹjọ Pasitọ ijọ Sotitobire n lọ nileẹjọ giga l'Akure Pasitọ ijọ Sotitobire, Alfa Babatunde ti wa nile ẹjọ giga ilu Akure bayii, ni itẹsiwaju igbẹjọ ọmọ ọdun kan to poora ninu ile ijọsin rẹ lọdun 2019. Ni dede aago mẹsan an ku iṣẹju mẹwaa owurọ ọjọ Aje ni wọn gbe pasitọ naa atawọn mẹfa mii de lati ọgba ẹwọn Olokuta to wa ni ilu Akure. Alfa Babatunde Sotitobire tún fojú balé ẹjọ́ lọ́nìí, ni itẹsiwaju igbẹjọ rẹ niwaju ile ẹjọ giga ni ilu Akurẹ lori sun igbimpọ lati ji mọ gbe. Ilé ẹjọ́ tí sún igbejọ lori ẹsun ijọmọgbe ti wọn fi kan gbajugbaja wolii kan ni ilu Akurẹ, Alfa Babatunde ti p eeyan m si Sọtitobirẹ siwaju di ọjọ́ kẹjọ oṣù kẹfà ọdún yìí láti jẹ ki igbejo náà yà kíákíá. Leyin ọ̀pọ̀lọpọ̀ atotonu àwọn agbejoro fun wòlíì Babatunde Alfa Sọtitobirẹ ni ile ẹjọ́ àgbà tí ìpínlè Ondo to fikalẹ si ilu Akurẹ lọjọru, ilé ẹjọ́ gba ẹri àwọn agbofinro ọtẹlẹmuyẹ àjọ DSS wọlé pé, wọn fi ẹ̀sùn méjì kan àlùfáà náà tí ó dà lórí ijinigbe àti ifowosowopo láti ṣíṣe láabi náà Ẹlẹ́rìí àwọn àjọ DSS, Khadijat Oriyomi ṣàlàyé pé, ní ọjọ́ Kejìlá Oṣù Kejìlá Ọdún 2019, ní wón mú ọkàn lára àwọn afunrasi naa, arábìnrin Margaret Oyetola, tí ó sì kọ ìwé sílè pé Lóòótọ́ ni iṣẹlẹ náà ṣẹlẹ̀ ṣùgbọ́n tí kò ye ohun bóyá Lóòótọ́ ni àlùfáà náà jí ọmọ gbé ati pé lóòótọ́ ni ọkàn lára wọn, Peter Anjorin fò fóònù mọ́lẹ̀ èyí tí ó jẹ ti àlùfáà Babatunde níwájú àjọ náà. Bàbá ọmọ ọdún kan tí wọ́n jígbé ni ilé ìjọsìn Praising Chapel Akure ní inú oṣù kọkánlá ọdun tókọja, Temitope Kolawole ti jẹri níbi ìgbẹ́jọ tó n lọ lọ́wọ́ láàrín òun àti olórí ìjọ náà wòlí Alfa Babatunde àti àwọn mẹ́fà míràn. Adájọ́ Olusegun Odusola to gbọ́ ẹjọ́ náà gbà pé ẹ̀rí ni ọ̀rọ̀ Temitope Kolawole  jẹ́ níwájú ilé ẹjọ́ èyí tó ti fi lélẹ̀ lásìkò ti àwọn ẹka ọlọ́pàá tó n rí sí ijínigbé fọ̀rọ̀ wáa lẹ́nuwò. Ìròyìn  sọ  pé Alfa Babatunde àti àwọn tó kù ti padà sí inú ẹ̀wọ́n Olokuta  ní Ondo  láti tẹ̀síwájú ìgbẹ́jọ lọ́la Sáájú ni Temitope Kolawole tó jẹ́ bàbá ọmọ tó sọnù sọ fún ilé ẹjọ́ pé àwọn olólùfẹ́ Alfa Babatunde pébò òun ti wọ́n sì fa aṣọ òun ya kí òun tó sá lọ ba Deji Akure láti ṣe àwárí ọmọ òun. Bákan náà ni àwọn ọgbà ẹ̀wọn ní kí àwọ́n ẹlẹ́wọ̀n tẹlé ìlànà ìmọ́tótó ki wọ́n tó wọ ilé ẹjọ́ tó fi mọ Alfa Babatunde. Ilé ẹjọ́ dá pásítọ̀ ìjọ Sotitobire àti àwọn tókù padà sọ́gbà ẹ̀wọ̀n, ó sún ẹjọ́ síwájú di ọ̀lá Ile ẹjọ giga ilu Akure to n gbọ ẹsun ijinigbe ti wọn fi kan pasitọ ijọ Sotitobire, Alfa Babatunde ti sun ẹjọ naa si Ọjọ Kẹfa, oṣu kẹrin ọdun 2020. Adajọ ile ẹjọ naa, Olusegun Odusola sun ẹjọ naa lẹyin wakati mẹjọ gbako ti wọn ti wa nile ẹjọ ọhun, lati le faye gba awọn ẹlẹri mẹrin ijọba lati wa sọ tẹnu wọn. Gbọingbọin ni awọn ololufẹ pasitọn naa wa nile ẹjọ titi di igba ti ẹjọ ọhun pari. Ni bayii, wọn ti da pasitọ naa atawọn mẹfa mii ti wọn fẹsunkan ṣogba ẹwọn Olokuta to wa nilu Akure titi di Oṣu Kẹrin ti igbẹjọ mii yoo waye. Iroyin lati ile ẹjọ to n gbọ ẹjọ ijinigbe ti wọn fi kan gbajugbaja iranṣẹ Ọlọrun kan niluu Akurẹ ẹni ti ọpọ mọ si Baba Sọtitobirẹ, Wolii Alfa Babatunde n jẹ ko di mimọ pe gbaragada ni iya ọmọ naa, arabinrin Modupẹ Kọlawọle bu s'ẹkun ni ile ẹjọ naa loni nigba to n jẹri lori ẹjọ naa. Awọn akọwe ile ẹjọ naa ni ṣe aajo rẹ lẹyin to fidijanlẹ sori aga. Oludasilẹ ijọ Sọtitobirẹ Miracle center nilu Akurẹ, Woli Alfa Babatunde pada si ile ẹjọ lori iṣẹlẹ ọmọdekunrin kan to sọnu ni ileejọsin naa loṣu kọkanla ọdun to kọja. Awọn oṣiṣẹ ileejọsin naa mẹfa miran n jẹjọ pẹlu woli Babatunde lori ẹsun ijinigbe ati igbimọpọ huwa ijinigbe. Ireti wa pe iya ati baba Gold Kọlawọle ni yoo ṣiwaju awọn ẹlẹri marun tawọn agbẹjọro ijọba yoo pe jade loni nile ẹjọ. Nibi ijoko ile ẹjọ naa to waye lọjọ Aje to kọja, iya-iya ọmọ naa ati mọlẹbi rẹ kan wa lara awọn ti wọn pe gẹgẹ bi ẹlẹri nibi igbẹjọ ọjọ naa. Ni bi a ṣe n sọrọ yii, gba-gba-gba lawọn agbofinro wa nikalẹ lati mojuto eto abo ni ile ẹjọ naa.	https://www.bbc.com/yoruba/afrika-51957233
politics	Àṣẹ ni Ààrẹ Buhari pa fún àwọn gómìnà kò bẹ̀bẹ̀ lórí yíyàn ààrẹ Naijiria lọ́dún 2023- Festus Adedayo	Ọ̀rọ̀ n bọ̀rọ̀ bọ̀ lori ase Buhari fawon gomina. Onimọ nipa ọrọ eto oṣelu ni Naijiria, Festus Adedayo  ti ni ko tọna bi Aarẹ Buhari ṣe kesi  awọn gomina lati dibo yan ẹni ti oun yoo fa silẹ lati rọpọ oun gẹgẹ bi aarẹ orilẹede Naijiria. Eyi ko ṣẹyin ipade ti Aarẹ Buhari ṣe pẹlu awọ̣n gomina lati inu ẹ̣gbẹ̣ oṣelu APC, pe ki wọn fun oun ni  aaye ati ifọwọ̣sowọpọ pẹlu oun lati yan ẹni ti yoo gbe asia ẹgbẹ oselu naa ninu ẹto idibo abẹle ti o n bọ. Adedayo to jẹ onwoye oṣelu ni aarẹ Buhari sọrọ bi ẹni pe oye idile ni ipo aarẹ lorilẹede Naijiria, ti eniyan si le fa ẹni to ba wu u silẹ,  o ni aarẹ ko lẹtọ lati ṣe eyi. ‘’Ṣe oye idilẹ ni aarẹ Buhari fẹ sọ oṣelu Naijiria da ni? Eto oṣelu  tiwantiwa la n ṣe ni Naijiria  kii ṣe ijọba ologun.’’ ‘’Ninu iṣẹ awọn ologun, nkan ti aarẹ ba sọ ni abẹ gẹ. Ni ti temi, aarẹ fẹ ka pada si ẹsẹ aarọ, nipa ti ologun’’ ’Aarẹ fẹ ṣe bi Ologun le awọn eniyan lori, eto oṣelu tiwantiwa ko si fi aye gba nkan ti aarẹ Buhari fe ̣se’’ ‘’Gbogbo awọn gomina ti aarẹ Buhari jọ ṣe ipade pẹlu, ko si ẹni to le gbena woju aarẹ ninu wọn.’’\n\n‘’Lerefe, o dabi ẹni pe aarẹ n rọ wọn ni, amọ ti a ba wo oro naa finifini,oun pase fun won ni. ‘’ Bakan naa ni onimọ nipa eto oṣelu naa bu ẹnu atẹ lu ọrọ ti Aarẹ sọ lati gboriyin fun iwa aitọ ti awọn gomina n sẹ ni ipinlẹ wọn. O ni iwa lati ma a yan ẹni ti o ba wu wọn lati rọpo wọn ti wọn ba kuro ni ipo ko dara to, to si ni nkan ti wọn n ṣe ni awọn ipinlẹ wọn naa ni oun fẹ sẹ.’’ ‘’Aarẹ fi ontẹ tẹ iṣẹ laabi ti awọn gomina n ṣe ni iṣakoso ipinlẹ wọn ni.’’ ‘’Awọn ti wọn fẹ di ipo mu ti  bẹrẹ si ni na owo -nara, amọ ṣadede ni gomina ilu a sọ wipe ẹni bayii ni oun fẹ ti yoo si jẹ ẹni ti yoo ba wọn fi ọwọ bo gbogbo kudiẹ-kudiẹ iṣejọba wọn ni.’’ Onimọ nipa eto oṣelu naa wa fikun un pe ohun ti awọn eniyan kan n sọ ni pe aarẹ fẹ bu omi tutu si ọkan awọn eniyan. O ni pe eyi ko seyin nitori ẹni to fẹ ko jẹ aarẹ kii ṣe ẹni ti awọn gomina fẹran, to si dabi ẹni pe aarẹ fẹ fi ontẹ lu ẹni naa.	https://www.bbc.com/yoruba/articles/cd1gxr3gjl7o
health	Ondo Rape: Pásítọ̀ ní ẹ̀mí èsù ló gbé òun wọ̀ títí òun fi fi ipá bá olóyún oṣù mẹ́jọ lòpọ̀!	Ọwọ ti tẹ pasitọ ẹni ọdun mẹrindinlọgọta, Festus James to fi ipa ba oloyun osu mẹjọ sun ni agbegbe Agbabu nipinlẹ Ondo. Agbẹnusọ Ileeṣẹ ọlọpaa nipinlẹ Ondo, Funmilayo Odunlami to fi idi iṣẹlẹ naa mulẹ ni pasitọ ọhun jẹwọ pe lootọ ni oun ṣe aṣemaṣe naa. Arabinrin Odunlami ni pasitọ naa lọ si ilu Agbabu lati ipinlẹ Ọyọ lati lọ ṣe isọji agbaiyanu nibẹ ti ọpọ ero si pe jọ. Lasiko isoji naa ni pasitọ ni ẹmi mimọ kọ si oun pe obinrin oloyun naa ni ẹmi esu pe ki o si tẹle oun lọ gbadura lati yọ ẹmi buruku naa kuro ninu rẹ. Arabinrin oloyun naa to jẹ ẹni ọdun mejilelogun lo tẹle pasitọ wọ yara to wa ni ''mission house'' to si fi ipa ba a lọpọ. Pasitọ lasiko to n wi ti ẹnu rẹ fun awọn oniroyin ni ko fi igba kankan sọ wi pe oun ko jẹbi ẹsun naa, amọ o ni oun ko mọ nkan to gbe oun wọ lati hu iru iwa bẹẹ. O ni wi pe oun ti ba obiinrin naa lopọ tan ki iye rẹ to sọ pe iwa buruku ni oun ṣẹṣẹ wọ tan. Pasitọ naa ni o dabi ẹni pe ẹmi ẹsu gbe oun wọ, amọ oun ti oun le e sọ ni pe oun ko mọ bi iṣẹlẹ naa ṣe waye afi igba ti oun pari ifipabanilopọ naa. Agbẹnusọ ọlọpaa naa wa fikun un pe awọn n gbe pasitọ James naa lo si ileẹjọ ni aipẹ lati foju wina ofin lori ẹsun ifipabanilopọ naa.	https://www.bbc.com/yoruba/media-59344403
entertainment	Ayinla Kollington: Ìyàwó mí títí láéláé ni Salawa Abẹni	Gbajugbaja olorin Fuji nni, Alhaji Ayinla Kollington ti kede fun araye pe titi aye ni akọrin Waka nni, Alhaja Salawa Abẹni yoo maa jẹ iyawo oun, ti awọn yoo si jọ pẹ fun ara awọn. Kollington, ẹni to kede eyi lasiko to n dahun ibeere lori eto BBC Yoruba, tun salaye pe obinrin to bi ọmọ fun ni, ti kuro ni ale ẹni, ọmọ mẹta si ni Salawa Abẹni bi fun oun, nitori naa, iyawo oun nii se. O tun fikun pe, laipẹ ni oun ati Salawa Abẹni yoo dijọ se awo orin jade, koda, ọmọ awọn to n kọ orin takasufe, Big Chef, ti oun gan yoo se awo orin naa papọ pẹlu awọn mejeeji. Bakan naa ni Kollington kede pe baba Kebe ni oun, baba 'Yuppie', nitori pe to ba di ere lọkọlaya, ara oun si n ta kebe, eegun oun si tun n le. Nigba to n salaye nipa ẹni to da orin Fuji silẹ nilẹ Yoruba, Kollington kede pe, oun ati Alhaji Sikiru Ayinde Barrister ni awọn dijọ bẹrẹ orin Fuji ni akoko kan naa tawọn dijọ wa ninu isẹ ologun, bi o tilẹ jẹ pe orin Fuji ti wa tipẹ ki awọn to bẹrẹ si ni gbe larugẹ. Kollington, ẹni to gbosuba fun Barrister to wa wọ kuro lẹnu isẹ sọja, wa kan saara si oloogbe naa pe, ti kii ba se ti Barrister ni, isẹ asọna ni oun ko ba maa se. O fikun pe ọpọ ija ti oun ati Barrister maa n ja kii se pe awọn n se ọta, amọ ija orogun owo lasan ni, ti awọn si maa n lọ sile ara awọn lati jẹun eyi ti ko han si ọpọ ololufẹ awọn to n tori awọn mejeeji ja lainidi. Kollington tun salaye pe awọn ololufẹ awọn lo maa n da ija silẹ laarin oun ati Barrister nitori iwa gbọyi-sọyi ti wọn maa n se, ti wọn si maa n ti awọn lati fi orin owe bu ara awọn. Kollington tun yannana rẹ pe oun n selede lẹyin Barrister, ti oun ko si jẹ ki ile rẹ daru, koda, awọn ọmọ rẹ gan ti ri oun bii baba wọn, ti wọn si maa n wa fi ọrọ ati ise wọn lọ oun lati tọ wọn sọna. Baba Alatika wa kede pe oun n fẹ ọjọ ọla rere fun orin Fuji, ti oun ko si fẹ ki olorin Fuji kankan ja mọ nitori orogun owo, bakan naa lo si gba awọn olorin iwoyi nimọran lati mase maa fi ede ajeji kọ orin Fuji nitori tiwa n tiwa, akisa ni ti aatan. Kollington lasiko to n gba ijọba ilẹ wa ni imọran, gba awọn olori wa nimọran, lati maa ranti mẹkunnu, nipa ipese awọn ohun eelo amayedẹrun, papa atunse oju popo. Kebe n Kwara, ẹni to ni ko yẹ ki orilẹede Naijiria tii gba ominira, wa gba awọn araalu nimọran lati sugba ijọba Buhari nitori pe ilu ko rọ̀run nigba ti Buhari gba ijọba pẹlu afikun pe iwa ajẹ́banu ko lee tan lara awọn ọmọ Naijiria.	https://www.bbc.com/yoruba/afrika-49046364
sports	Premier league: VAR gba ẹ̀tọ́ Aubameyan fún un ní Old Trafford, ọ̀mì ni Manchester United, Arsenal ta	Agbababọọlu Manchester united, Scott McTominay lo kọkọ gba goolu wọle nigba ti ifẹsẹwọnsẹ naa wọ iṣẹju karundinlaadọta 45'ki wọn to lọ iṣinmi aarin ifẹsẹwọnsẹ naa. Ariwo ayọ nla lo sọ lẹnu awọn ololufẹ Manchester United. Ko pẹ ti wọn wọle fun abala keji ni Arsenal da ẹyọ kan naa pada nigba ti Bukayọ Saka gba bọọlu fun Aubameyang lati gba sinu awọn ni ariwo ba ta tun sọ geee. Lati ọpọ ọdun sẹyin ni ija orogun ti wa laarin Manchester United ati Arsenal; tobẹẹ gẹẹ to fi jẹ wi pe nigba kugba ti awọn  ẹgbẹ agbabọọẹu mejeeji yii ba ti koju ara wọn  ni lala maa n lu. Itakangbọn laarin olukọni ẹgbẹ agbabọọlu mejeeji tẹẹẹ, iyẹn Alex Ferguson ati Arsene Wenger tun mu ki ifẹsẹwọnsẹ laarin awọn mejeeji yii o maa legba kan jọrin lọ. Ifẹsẹwọnsẹ to waye laarin Manchester United ati Arsenal yii ni igba...ti awọn mejeeji yii yoo ma koju ara wọn ni idje Premier League. ṣaaju ifẹsẹwọnsẹ yii, ipo kẹrinla ni Manchester United wa lori atẹ igbelewọn Premier league. Ipo kẹjs si ni Arsenal wa lori atẹ naa. ṣaaju ifẹsẹwọnsẹ yii, ifẹsẹwọnsẹ kan ṣoṣo ni manchester United ṣi bori ninu mẹfa ti wọn ti gba ṣaaju ni saa yii. Bakan naa ni Arsenal ko tii bori ifẹsẹwọnsẹ kankan ni papa iṣire Old Trafford to jẹ ibuba ẹgbẹ agbabọọlu Manchester United. Nigba to n ba awọn oniroyin sọrọ ṣaaju ifẹsẹwọnsẹ naa, olukọni ikọ Arsenal, Unai Emery ni erongba ti awọn gbe wa si Old Trafford ni lati bori. O ni awọn si ti gbaradi niwaju ati ni ẹyin lati mu erongba yii wa si imuṣẹ. Gbajugbaja agbabọọlu Manchester United ni, Paul Pogba ati marcus Rashford bẹrẹ ifẹsẹwọnsẹ naa lẹyin ti wọn gbọnra nu kuro ninu bi wọn ṣe fara ṣeṣe. Awọn ikọ mejeeji lo jẹwọ ọmọọkọ ni ibẹrẹ ifẹsẹwọnsẹ naa.	https://www.bbc.com/yoruba/afrika-49886227
