sports	Stade de France: Wo pápá ìṣiré tí yóò gbàlejò àsekágbá ìdíje Champions League lẹ́yìn ìkọlù tí Russia ṣe sí Ukraine	"Papa iṣere Stade de France ni Paris ni yoo gbalejo aṣekagba idije UEFA Champions League ọdun 2022. Eyi ko si ṣẹyin bi Uefa ṣe yọwọ Russia lawọ gẹgẹ bi olugbalejo idije naa nitori ikọlu ti wọn ṣe si Ukraine. Lọjọ Kejidinlọgbọn oṣu Karun ọdun yi lo yẹ ki aṣekagba idije yi waye ṣugbọn lẹyin ipade pajawiri ti Uefa ṣe lọjọ Ẹti, wọn ni Russia ko ni gbalejo idije naa. Uefa sọ fun aarẹ ilẹ Faranse Emmnanuel Macron pe o ṣeun fun atilẹyin rẹ ati ifarajin lati ri pe wọn gba idije yi lorileede rẹ lasiko laasigbo to n waye yi. Pẹlu iranwọ  ijọba ilẹ Faranse,Uefa lawọn yoo ri pe a gbaruku ti awọn alakoso ere bọọlu lati ri pe wọn gbe awọn agbabọọlu ati mọlẹbi wọn to ba n koju wahala nitori ikọlu yi. Igba akọkọ kọ niyi ti ajọ ere bọọlu yoo yi aaye igbalejo aṣekagba idije Champiosn League pada. Lọdun 2020 wọn yi aaye igbalejo aṣekagba kuro lati Istanbul ni Turkey lọ si Lisbon ni Portugal nitori ajakalẹ arun Coronavirus. Turkey y ko gbalejo idije naa lọdun to kọja ṣugbọn wn gbe kuro nibẹ lọ si Portugla nitori Covid-19. Igba ẹlẹkẹẹta ree ti Uefa yoo paarọ aaye igbalejo idije yi ṣugbọn eleyi niiṣe pẹlu wahala ikọlu to nwaye ni Ukraine to tati ọwọ Russia wa. Awọn onwoye ere idaraya  ati oloṣelu ni Russia ti bẹnu atẹ lu igbesẹ Uefa  lati gba anfaani igbalejo idije yi ni St Petersburg kuro lọwọ wọ Aarẹ ajọ ere bọọlu Russia Alexander Dyukov to wa ninu igbimọ alaṣẹ Uefa sọ pe ''oun ko ni le faramọ igbesẹ yi'' O sọ pe ''A nigbagbọ pe nitori ọrọ oṣelu ni wọn fi gbe igbesẹ yi. Ajọ ere bọọlu Russia RFU maa n ri pe a ko da ere idaraya pọmọ oṣelu'' Agbẹnusọ ileeṣẹ aarẹ  Dmitry Peskov fi kun pe ''idojuti nla ni pe wọn gbe iru igbesẹ yi. Wọn ko ba rii pe St Peters Petersburg lo yẹ laaye igbalejo naa'' Akọwe aṣa ni ilẹ Gẹẹsi, Nadine Dorries ninu esi rẹ sọ pe inu oun dun ''pẹlu igbesẹ to mọ́ranyin ti Uefa gbe'' "" A ko gbọdọ jẹ ki Russia fọwọ ọla lo idije ere bọọlu yi lati ṣe afọmọ ikọlu alainidi ti wọn ṣe si orileede to da wa labẹ ofin'' Nibo ni awọn ẹgbẹ agbabọọlu Russia yoo ti gba ifẹsẹwọnsẹ wọn to ku? Nibi ipade ọjọ Ẹti Uefa paṣẹ ki ikọ agbabọọlu Russia ati awọn ẹgbẹ agbabọọlu to n kopa ninu idije Champions League lati gba ifẹsẹwọnse wọn laaye miran. Spartak Moscow ni ikọ to wa lati Russia to ṣi wa ninu idije Europa League.Wọn yoo koju  RB Leipzig labala komẹsẹoyo. Gbogbo awọn ẹgbẹ agbabọọlu ni Russia ati Ukraine yoo maa gba ifẹsẹwọnsẹ wọn laaye ibomiran titi di igba ti aṣẹ yi yoo fi yi pada. Aarẹ ajọ ere bọọlu Russia sọ pe awọn ko faramọ igbesẹ yi tori pe ao tako ilana ere bọọlu to si tun tẹ ẹtọ awọn agbabọọlu mọlẹ."	https://www.bbc.com/yoruba/ere-idaraya-60535314
entertainment	Wo àwọn gbajúmọ̀ òṣèré Yorùbá tó jẹ́  ọmọ ẹ̀yà míì àti orílẹ̀èdè míì	Lagbo oṣere Yoruba, ẹ o le ṣai ma gbadun oniruuru nnkan to maa n waye, latori awọn fiimu wọn titi de awọn iroyin ati iṣẹlẹ nipa igbe aye wọn ti ko farapamọ fun araalu. Ara ọtọ ni agbo Tiata Yoruba to bẹẹ to jẹ wipe ẹ ko tilẹ le kọkọ maa wa ilu ibi ti eeyan kan ti wa tori ọpọlọpọ wọn lo dantọ ninu oniruuru iṣẹ wọn. Koda o fẹ to bẹẹ to faaye gba ẹnikẹni lati maa kopa ti awọn to n ṣe iṣẹ miran gan tun n fi iṣẹ Tiata kun iṣẹ wọn ti wọn si tun ko ipa oniruuru ninu aye awọn ololufẹ wọn. Agba iyalẹnu ibẹ ni pe ko tun ki n ṣe dandan ki awọn oṣere naa wa lati ilu Yoruba kan pato, kikii ki wọn ṣaa ti mọ iṣẹ daadaa ki wọn si lee sọ ede to da gbogbo wọn papọ. Lorilẹede Naijiria, ọpọlọpọ oṣere ti ko wa lati ẹya kan pato wa lara awọn to n gberi gan nibẹ. Wọn ti bẹrẹ tipẹ ti ẹsẹ wọn si ti mulẹ. Lara wọn ni: Odu ni Fathia Williams kii ṣe aimọ fun oloko lagbo oṣere Yoruba amọ ọpọ ni ko mọ rara pe kii ṣe ọmọ Yoruba. Urhobo ni ipinlẹ Delta ni Fathia ti wa amọ o ti goke agba ninu agbo fiimu Yoruba to bẹẹ ti ọpọ n kọ iṣẹ latara rẹ. O fi igba kan jẹ iyawo ile gbajumọ oṣere mii, Saidi Balogun amọ wọn ti tuka. Ko si ẹni to lee fọwọ rọ Ibrahim Chattah sẹyin lagbo oṣere Yoruba tori bo ti wu ko ri, o ti ṣe iṣẹ rẹ silẹ. O n kọrin, o n dari ere, o n kọ ere. Chattah bẹrẹ ere itage gẹgẹ bi ọdọ langba to si ti lo ọpọlọpọ ọdun lagbo oṣere Yoruba bayii. Bi o ṣe wa gbọ ede Yoruba to to si n lo ninu iṣẹ, ọmọ bibi ẹya Nupe ni Chattah, wọn bi i ninu Oṣu Kẹwa Ọdun 1970 eyi to tumọ si pe o ti pe ọdun mejilelaadọta lọdun 2022. Regina Chukwu jẹ ọmọ ipinlẹ Enugu amọ ti wọn mọ ọ fun ọpọlọpọ ipa to ti ko ninu fiimu Yoruba to si ti di gbajugbaja laarin wọn ju awọn ọmọ Yoruba mii gan lọ. Agbegbe Iyana Ipaja ni Eko ni wọn ti bi Regina ni Eko lọdun 1980 amọ ọmọ Enugu lawọn obi rẹ. Regina ka ile ẹkọ Girama ni Alimosho Grammar School to si pada ka ẹkọ giga ni ile ẹkọ gbogboniṣe ti ipinlẹ Eko. Ẹni ọdun mejilelogoji ni Regina. Ọdun 2003 ni Regina darapọ mọ awọn oṣere to bẹrẹ gẹgẹ bii aṣoju loge. Bo tilẹ jẹ ọmọ Igbo, ọpọlọpọ fiimu rẹ lo jẹ ede Yoruba. Ọmọ ipinlẹ Delta ni oṣere Kelvin Ikeduba amọ to ti di eeyan nla sinu agbo fiimu Yoruba nigba to kọkọ kopa ninu ere lọdun 2000. Kia lọdun 2014, o ti gba ami ẹyẹ Oṣere to wa lati ẹya mii. “World Best” tabi “Queen of Box Office” wa lara awọn inagijẹ ti wọn maa n  pe gbajugbaja oṣere Toyin Abraham. Olutoyin Aimakhu gangan ni orukọ abisọ rẹ, wọn si bii ni ilu Auchi ni ipinlẹ Edo ṣugbọn o lo igba kekere rẹ ni ilu Ibadan to si tun dagba si ilẹ Yoruba. Lọdun 2013 ni Toyin di gbajumọ lagbo oṣere nigba to kọkọ gba ami ẹyẹ funipa to ko ninu ere “Ebi mi ni”. O wa lara awọn ti wọn n pe ni ni to mọ iṣẹ rẹ daadaa bayii lagbo oṣere. Orukọ ọkọ rẹ ni Kolawole Ajeyemi ti oun naa jẹ oṣere Yoruba ti wọn si ni ọmọ kan papọ. Ilu Eku ni ipinlẹ Delta ni gbajumọ oṣere to ti di oloogbe bayii, Rachael Oniga ti wa to si jẹ oju mimọ lagbo awọn oṣere elede Gẹẹsi ati ti Yoruba. Oniga gbọ ede Yoruba de bi pe o n ṣe ere abule. Fiimu Yoruba to gbe e jade ni “Owo Blow” lọdun 1993. Clarion Chukwura jẹ ọmọ ipinlẹ Anambra to si maa n kopa ninu fiimu Yoruba ati ti Ede Gẹẹsi naa daadaa. Liz DaSilva kii ṣe ọmọ Naijiria raa, ọmọ ilẹ Togo ni amọ o n ko ipa gidi ninu fiimu Yoruba.\nLọdun 2016, o gba ami ẹyẹ City People Movie Award. O si n kopa ninu ọpọlọpọ ere tiata Yoruba. Inu Oṣu Kẹfa Ọdun 1976 ni wọn bi gbajugbaja oṣere fiimu Yoruba to n jẹ Adunni Ade. Adunni Adewale gangan ni orukọ rẹ amọ pẹlu irisi rẹ, ọpọlọ n  ro o pe kii ṣe ọmọ Yoruba. Bẹẹ ni, Adunni Ade ko fi gbogbo ara jẹ ọmọ Yoruba tori pe ọkan lara awọn obi rẹ jẹ ọmọ orilẹede Germany. Ẹwẹ, Adunni Ade jẹ ọkan lara awọn arẹwa oṣere obinrin ti awọn eeyan fẹran lati maa wo fiimu to ba ti kopa gidi gan. Lara awọn oṣere mii ti kii ṣe ọmọ Yoruba amọ ti wọn ti mọ ile saarin awọn oṣere Yoruba ni:\n\nMercy Aigbe\nRose Odika\nNkechi Blessing\nDoris Simeon\nRykardo Agbor	https://www.bbc.com/yoruba/articles/cjmvl39lg43o
entertainment	Yollywood: Ṣé Iyabo Ojo ń gbèrò láti ṣe ìgbéyàwó? Wo àwọn ohun tó sọ nípa olólùfẹ́ rẹ̀	"Ọ̀rọ̀ ìfẹ́ bí àdánwò ni, Yorùbá sì bọ̀ wọ́n ní bí ọmọdé bá tó lọ́kọ́ ó máa ń lọ́kọ́ ni, tí ọmọdé bátó ládàá, ó máa ń ládàá ni. Tí ó bá ti ń tó àkókò kan nínú ìgbésí ayé ọmọnìyàn, ìgbéyàwó a máa múmú lọ́kàn tọkùnrin tobìnrin. Gbajúgbajà òṣèré tíátà, Iyabo Ojo ti tú àṣírí rẹ̀ wí pé òun ní olólùfẹ́ tí òun àti rẹ̀ dìjọ ń jáde ṣùgbọ́n òun kò ní ṣe àfihàn ẹni náà àyàfi tí àwọn bá ṣe ìgbéyàwó. Iyabo Ojo ní ó dìgbà tí àwọn bá parí gbogbo ayẹyẹ ìgbéyàwó kí òun tó mú ẹni náà yọjú lórí ayélujára. Ní ọdún 1999 ni Iyabo Ojo kọ́kọ́ ṣe ìgbéyàwó àkọ́kọ́ lẹ́ni ọdún makànlélógún. Ọdún 1999 àti 2001 ló bí àwọm ọmọ rẹ̀ méjéèjì ṣùgbọ́n tí ìgbéyàwó náà túká lẹ́yìn tó bí ọmọ rẹ̀ kejì. Iyabo Ojo wá ṣàlàyé pé òun àti olólùfẹ́ òun tuntun ti wà fún bí ọjọ́ mẹ́ta kan ṣùgbọ́n òun kìí sọ̀rọ̀ nípa rẹ̀ nítorí ẹni náà kò fẹ́ràn láti máa wà lórí ayélujára. ""Olólùfẹ́ mi gbàgbọ́ wí pé bí àwọn ènìyàn ṣe máa ń bú mi lórí ayélujára ti pọ̀jù, kò sì fẹ́ kí àwọn ènìyàn bẹ́ẹ̀ tún wá mú òun papọ̀ mọ́ gbogbo èyí tí wọ́n máa ń ṣe fún mi"". ''Ó jẹ́ ẹni tí kò fẹ́ràn láti máa wà lórí ayélujára, ó fẹ́ràn láti máa gbé ara rẹ̀ pamọ́"". Njẹ́ Iyabo Ojo ń gbèrò láti tún ṣe ìgbéyàwó mìíràn? Iyabo Ojo ní kí òun tó le gbé ẹnìkan gẹ̀gẹ̀ láti ṣe àfihàn ẹnìkan gẹ́gẹ́ bí olólùfẹ́ lórí ayélujára, á jẹ́ wí pé àwọn ti ṣe ìgbéyàwó. Ó làá mọ́lẹ̀ wí pé òun kò rò wí pé ó ṣeéṣe fún òun láti gbèrò tàbí dámọ̀ràn dídán ilé ọkọ wò mọ́. Ó ní bí ó tilẹ̀ jẹ́ pé òun ní ẹnìkan tí àwọn jọ ń ṣeré ìfẹ́, òun kò gbàá lérò láti tún máa ṣe aya ní ọ̀dẹ̀dẹ̀ ọkùnrin kan. Bákan náà ló ní bí ó tilẹ̀ jẹ́ pé òun kìí sọ̀rọ̀ nípa ọ̀rọ̀ olólùfẹ́ òun àmọ́ òun ní ẹni tí òun ń fẹ́. ""Báwo ni ọmọbìnrin tó rẹwà bí  tèmi kò ṣe ní ní ọkùnrin kan nínú ayé rẹ̀."""	https://www.bbc.com/yoruba/afrika-61052608
health	Ilé  ẹjọ́ ti gbà pé arákùnrin tí aṣòfin àgbà Nàìjíríà kan gbé lọ  UK láti lo ẹ̀yà ara rẹ̀ kìí ṣe ọmọdé	Aṣofin kan lorilẹede Naijiria ati iyawo rẹ fara han niwaju ile ẹjọ loni lori ẹsun gbigbimọ pọ lati gbe eeyan kan wa si orilẹede UK lati yọ ẹya ara rẹ fun lilo. Adajọ to gbọ ẹjọ naa nile ẹjọ Majisireeti Westminster Magistrates Court nilu London ti tẹwọ gba awijare pe olupẹjọ ninu ẹjọ naa kii ṣe ọmọde rara. Gbagbagba ni ile ẹjọ naa kun pẹlu awọn ololufẹ aṣofin naa, aṣoju ileeṣẹ aṣoju ijọba orilẹede Naijiria ni UK pẹlu awọn mọlẹbi aṣofin agba naa ati iyawo rẹ. Ni ọjọ karun un oṣu karun un ọdun 2022 ni ọrọ naa de ọdọ ọlọpaa nigba ti olupẹjọ de agọ ọlọpaa. Laarin ogun iṣẹju ti igbẹjọ naa fi waye, Onidajọ Tan Ikram to gbọ ẹjọ naa  ti taare rẹ si ẹkun Old Bailey fun itẹsiwaju igbẹjọ naa lọjọ kẹrin oṣu kẹjọ. Amọṣa, aṣofin agba naa ati iyawo rẹ yoo ṣi wa ni ahamọ awọn agbofinro titi di igba ti igbẹjọ naa yoo fi tẹsiwaju. Adajọ Ikram tun gbẹsẹ kuro lori ofin [ẹ maa kọ iroyin nipa rẹ’ ti ile ẹjọ fi de olupẹjọ naa nitori bi wọn ṣe n fi oju majeṣin wo o tẹlẹ bi o tilẹ jẹ pe nitori irufẹ ẹjọ ti ipẹjọ naa da le lori, wọn ko gbọdọ darukọ rẹ.	https://www.bbc.com/yoruba/articles/c5170xdzky0o
religion	Mesach Oyediran: Ọba ni Dafidi tó ń lu dùùrù, tó sì kọ sáàmù, ta ni èmi tí kò ní le yin	Ọpọ oriade nilẹ Yoruba ni maa n pe ara ni ọlọrun kekere, alasẹ igbakeji orisa, bẹẹ ni wsn kii fi oribalẹ fun ẹnikan. Amọ ọba alaye kan ree to n fi ori ade tẹ duuru nile ijọsin lai boju wẹyin. Nigba to n ba BBC Yoruba sọrọ lori idi to se n tẹsiwaju lati maa tẹ duuru nile Ijọsin, Ọba Mesach Oyediran tii se Olulalokun tilu Yakoyo ni oun n fi ọwọ oun yin Ọlọrun logo ni. Ọba Oyediran ni ọdun mejidinlọgbọn niyi ti oun ti n lu duuru, baba oun tii se alufa si lo se iwuri isẹ naa fun oun. Oriade naa ni ọpọ ọrẹ oun lo ti n fapa janu pe o yẹ ki oun ti dẹkun titẹ duuru ni sọọsi gẹgẹ bi ọba alaye amọ ti oun ko da wọn lohun. O ni ọba naa ni Dafidi to fi n tẹ duuru, to si kọ saamu, ta wa ni oun ti ko ni le tẹsiwaju lati maa fi ọwọ oun yin Ọlọrun logo nitori pe oun jẹ ọba.	https://www.bbc.com/yoruba/afrika-59167257
sports	European Super League: Arsenal, Man United, Man City, Real Madrid, Barcelona fẹ́ dá ìdíje líìgì tuntun sílẹ̀ ní Yúróòpù	"Ni ọjọ Aiku ni iroyin kan gbode lagbe ere bọọlu lagbaye, papaa julọ nilẹ Yuropu pe awọn eekan ẹgbẹ agbabọọlu kan ti fẹ yapa. Wọn ni wọn fẹ lọ da liigi agba tuntun silẹ nilẹ Yuroopu eyi ti wọn pe ni European Super league. Iroyin naa burẹkẹ sii pẹlu bi awọn agba ọjẹ ẹgbẹ agbabọọlu mẹfa lati liigi Premiership ni ilẹ Gẹẹsi ṣe kede ati darapọ mọ liigi tuntun naa. Awọn ẹgbẹ agbabọọlu mẹfa naa ni Arsenal, Chelsea, Manchester city, Manchester United, Liverpool ati Tottenham. Ni oṣu kẹwaa, ọdun to kọja ni igbesẹ kọkọ bẹrẹ pẹlu ijiroro to lọwọ ileeṣẹ iṣuna kan ti orukọ rẹ n jẹ JP Morgan ninu. Koko apero naa ni lati gbe idije kan kalẹ lati rọpo idije Champions League ni ilẹ Yuroopu ti owo ori rẹ yoo si to biliọnu mẹfa o le ẹgbẹta miliọnu pọun. Ajọ UEFA gbe igbesẹ lati gbe idije Champions League tuntun pẹlu awọn ẹgbẹ agbabọọlu mẹrindinlogoji. Eyi n waye pẹlu awọn atunṣe tuntun ti wọn gbero lati kede lọjọ Aje, ọjọ kọkandinlogun oṣu kẹrin. Kini erongba wọn fun liigi tuntun yii? Ero wọn ni pe eyi yoo wawọ erongba idije Super league tuntun naa bọlẹ ṣugbọn ko dabi ẹni pe awọn atunto naa de agbeji ara agba ọjẹ ẹgbẹ agbabọọlu mejila to wa nidi idasilẹ liigi agba tuntun naa. Arsenal, Chelsea, Liverpool, Manchester United, Manchester City ati Tottenham wa lara awọn ẹgbẹ agbabọọlu mejila to ti buwọlu idasilẹ liigi tuntun naa. Awọn ẹgbẹ agbabọọlu liigi Premiership ti ilẹ Gẹẹsi naa yoo dara pọ mọ awọn ẹgbẹ agbabọọlu bii AC Milan, Athletico Madrid, Barcelona, Inter Milan, Juventus ati Real Madrid fun idasilẹ ẹgbẹ agbabọọlu naa. Ajọ idasilẹ liigi tuntun ọhun ti wọn pe ni European Super league, ESL ni awọn ẹgbẹ agbabọọlu naa ti gba lati da liigi naa silẹ ti ifẹsẹwọnsẹ wọn yoo si maa waye ni aarin ọsẹ. Kini yoo ṣẹlẹ lẹyin idasilẹ naa? Amọṣa wọn yoo ṣi maa tẹsiwaju lati kopa ninu idije liigi orilẹede ọkọọkan wọn. O ni liigi tuntun naa yoo bẹrẹ ni kanmọkia ti aaye rẹ ba ti yọ ati pe wọn n reti awọn ẹgbẹ agbabọọlu mẹta miran lati darapọ laipẹ. Bakan naa ni wọn tun n gbero ati da idije tawọn ẹgbẹ agbabọọlu obinrin silẹ pẹlu. Liigi agba ọjẹ ilẹ Yuroopu naa, European Super league, ESL yoo fi aaye silẹ fun ẹgbẹ agbabọọlu ogun lati kopa. Egbẹ agbabọọlu mejila ti wa nikalẹ, pẹlu mẹta miran ti wọn n reti ṣugbọn ti wọn ko tii darukọ wọn, atawọn marun miran ti yoo maa kopa pẹlu bi wọn ba ṣe kogoja si lọdọọdun. Isọri meji ni wọn yoo pin wọn si pẹlu ẹgbẹ agbabọọlu mẹwaa-mẹwaa ni isọri kọọkan lati maa figagbaga bẹrẹ lati oṣu kẹjọ ọdọọdun. Awọn mẹta to ba moke ni ọkọọkan isọri naa yoo wọle fun ipele kọta faina. Ipele yii ti awọn ẹgbẹ agbabọọlu to ba wa ni ipo kẹrin ati ikarun lawọn isọri mejeeji yoo tun forikori lati mu meji  ti yoo daraps mọ awọn mẹfa akọkọ ni ipele kọta faina. Lati ibẹ lọ ifẹsẹwọnsẹ rẹ yoo farajọ ti idije Champions League to wa nilẹ bayii. Ajọ iṣakoso ESL ni owo ti yoo maa wọle yoo gbe pẹẹli ju ti Champions league lọ, eyi to tumọ si owo pupọ si fawọn ẹgbẹ agbabọọlu to nkopa. Ajọ to n ṣakoso ere bọọlu nilẹ Yuroopu, ajọ to n ṣamojuto bọọlu liigi premiership nilẹ Gẹẹsi pẹlu olotu ijsba ilẹ Gẹẹsi, Boris Johnson wa lara awọn to ti bu ẹnu atẹ lu igbesẹ naa. Ajọ UEFA ni oun yoo lo ""gbogbo ọna to ba yẹ"" lati fi dawọ igbesẹ naa duro. Bẹẹni iroyin n jẹ ko di mimọ pe inu awọn eekan lagbo iṣakoso ere bọọlu ni UEFA ko dun si igbesẹ naa. Olotu ijọba ilẹ Gẹẹsi, Boris Johnson ni igbesẹ naa yoo ""ṣe akoba fun ere bọọlu"" ati pe ijọba ilẹ Gẹẹsi yoo ṣe atilẹyin fun awọn alaṣẹ ere bọọlu ""ninu igbesẹ gbogbo ti wọn ba fẹ gbe"" O fi kun un pe ""Gbogbo awọn ẹgbẹ agbabọọlu ti ọrọ kan gbọdọ jẹjọ niwaju awọn ololufẹ wọn ati gbogbo ololufẹ ere bọọlu lagbaye ki wọn to tun gbe igbesẹ yoowu lori rẹ."" Aarẹ ẹgbẹ agbabọọlu Real Madrid, Florentino Perez, to jẹ alaga akọkọ fun ajọ liigi bọọlu ni Yuroopu, ESL ṣalaye pe idije tuntun naa ""yoo ṣe iranwọ fun ere bọọlu lẹka gbogbo."" Alaga ẹgbẹ agbabọọlu Juventus Andrea Agnelli ṣalaye pe awọn ẹgbẹ agbabọọlu mejila naa"" parapọ lasiko to ṣe pataki yii lati mu ayipada ba ere bọọlu ni ilẹ Yuroopu, lati gbe ẹsẹ ere idaraya ti a fẹran le pepele to dara fun ọjọ iwaju."" Alaga ẹgbẹ agbabọọlu Manchester United, Joel Glazer ni yoo jẹ igbakeji  liigi tuntun naa. O ni: ""Liigi Super League yoo ṣina tuntun fun ere bọọlu nilẹ Yuroopu, nipa ṣiṣeto idije ti ko lẹlẹgbẹ lagbaye, pẹlu afikun owo fun idagbasoke ere bọọlu."""	https://www.bbc.com/yoruba/afrika-56797710
sports	Cristiano Ronaldo: Gbajugbaja agbábọ́ọ̀lù Juventus àti Portugal ti lùgbàdì àrùn Coronavirus	Coronavirus ti nawọ gan ilumọọka agbabọọlu nii Cristiano Ronaldo. Ajọ elere bọọlu ilẹ Portugal Portuguese Football Federation, FPF, lo fi ikede yi sita. Atẹjade ti wọn fi sita sọ pe agbabọọlu ni dun marundinlogoji naa n ṣe daada ni iyasọtọ ti ko si ṣe afihan arun naa kankan Orileede Portugal yoo koju Sweden ninu ifẹsẹwọnṣe idije Nations League lỌjọru. Awọn akẹgbẹ rẹ to ku ti wẹ yankankan lẹyin ayẹwo Covid-19 ti wọn yoo si kopa ninu ifẹsẹwọnsẹ wọn. Portugal ati France gba ọmi ninu ifẹsẹwọnsẹ ti wọn gba kẹyin lọjọ Aiku ti awọn ati France si jọ ni iye ami ayo kan naa lori afara. Nitori iyasọtọ yi, Cristianno Ronaldo ko ni le kopa fun ẹgbẹ agbabọọlu rẹ Juventus lọjọ Kẹtadinlogun oṣu Kẹwa pẹlu Crotone. Bakan naa ko ni le kopa ninu ifẹsẹwọnsẹ Juve ati Dynamo Kiev ninu Champios League logunjọ oṣu Kẹwa.	https://www.bbc.com/yoruba/ere-idaraya-54530241
sports	World Cup qualifier: Senegal àti Egypt yóò wáàkò fún tíkẹ́ẹ̀tì ife ẹ̀yẹ àgbáyé Qatar 2022	Ẹgbẹ agbabọọlu Senegal ati Egypt ni yoo koju ara awọn ninu ifẹsẹwọnsẹ ati pegede fun idije ife ẹyẹ agbaye ni Qatar lọdun 2022 yii. Eyi tumọ si pe Mohamed Salah ati Sadio Mane ti wọn jọ jẹ ọmọ agbabọọlu Livrepool yoo koju ara wọn. Ikọ Super Eagles Naijiria yoo koju Black Stars Ghana ninu ifẹsẹwọnsẹ ati pegede fun idije ife ẹyẹ agbaye ti yoo waye ni Qatar lọdun 2022 yii. Lonii ọjọ Abamẹta niluu Douala ni Cameroon wọn kede bi awọn ifẹsẹwọnsẹ naa yoo ṣe lọ nilẹ Afirika. Laarin ọjọ kọkanlelogun si ọjọ kọkandinlọgbọn ni ifẹsẹwọnsẹ mejeeji gbọdọ waye laarin Naijiria ati Ghana. Ninu awọn ifẹsẹwọnsẹ mii, Mohamed Salah ati Sadio Mane yoo koju ara wọn nigba ti Egypt ati Senegal yoo maa waako. Cameroon to n gbalejo idije AFCON lọwọ yoo maa na tan bi owo pẹlu Algeria. Mali ati Tunisia yoo jọ maa ṣalaye fun ara wọn ẹni ti yoo lọ si idije ife ẹyẹ agbaye bi Qatar. Ikọ agbabọọlu DR Congo ati Morocco yoo jọ waako bakan naa.	https://www.bbc.com/yoruba/ere-idaraya-60096976
politics	May 29: Àwọn ọmọ Naijiria yóò mọ rírì Ààrẹ Buhari lẹ́yìn tó bá kúrò lórí oyè tán - Ìjọba àpapọ̀	"Ijọba Naijiria ti sọ pe awọn araalu yoo mọ ipa iṣejọba Aarẹ Muhammadu Buhari lẹyin to ba pari saa rẹ tan lọdun 2023. Amugbalẹgbẹ Aarẹ lori iroyin ati ipolongo, Femi Adesina lo sọ ọrọ naa ninu atẹjade kan to fi lede lati ṣami si ọdun kẹfa Buhari lori alefa. O ni ""o ku ọdun meji ki ijọba yii pari, lagbara Ọlọrun, gbogbo awọn to n bu ẹnu atẹ lu ijọba yii ni yoo ṣi gbe oriyin fun un."" Gẹgẹ bi Adesina ṣe sọ, ohun ribiribi ti ijọba Buhari ti gbe ṣe ko lonka. Amugbalẹgbẹ naa mẹnuba awọn akanṣe iṣẹ ti Aarẹ Buhari ti ṣe bii awọn ohun amayedẹrun, idagbosoke igbeaye ọmọniyan atawọn iṣẹ takun-takun mii ni oniruru ẹka. Adesina ṣalaye pe ""Lati ori awọn ohun amayederun si eto iṣuna, eto ẹkọ, eto ilera, ere idaraya, gbigbogunti iwa ajẹbanu, ọrọ epo rọbi ati bẹẹ nẹẹ lọ, awọn aṣeyọri wọnyii yẹ ko wu awọn ọmọ Naijiria lori."" ""Awọn eeyan kan n sọ pe awọn ko ri nnkankan ti a n ṣe ati pe awọn ko gbọ nipa aṣeyọri kankan, lara awọn aṣeyọri wa ree."" Lẹyin naa lo bẹrẹ si n tọka si awọn nnkan ti ijọba to wa lode yii ti ṣe lẹsẹsẹ. Lara awọn nnkan to mẹnuba ni awọn akanṣẹ iṣẹ bii ọkọ oju irin lati Eko si Ibadan, Itakpe si Warri, ati bẹẹ bẹẹ lọ. O tun mẹnuba awọn atunṣẹ papakọ ọkọ ofurufu bii ti ilu Eko, Abuja, Kano ati Port Harcourt. Ọpọ awọn ọmọ naijiria lo ti bẹrẹ si fi erongba wọn lede lori atẹjade naa, bi awọn kan ṣe n ki Aarẹ ku iṣẹ takuntakun, lawọn mii n sọ pe nnkan ti bajẹ ju ti igba ti Aarẹ kọkọ gori alefa lọ. Oni ọjọ kọkandinlọgbọn oṣu karun un ọdun 2021 lo pe ọdun mẹfa ti Aarẹ Muhammadu Buhari di aarẹ orilẹede Naijiria labẹ ijọba awarawa. Ẹgbẹ oṣelu PDP lo ti ṣejọba lati ọdun 1999 ti Naijiria ti pada si ijọba awarawa titi di 2015 ti Buhari wọle ibo aarẹ labẹ asia ẹgbẹ oṣelu APC. Ọjọ kọkandinlọgbọn oṣu karun un ọdun 2015 ni wọn bura wọle fun Buhari gẹgẹ bi aarẹ lẹyin to fẹyin Goodluck Jonathan gbalẹ ninu ibo gbogbogbo ọdun naa. Buhari tun wọle ẹẹkeji lọdun 2019 nigba ti oludije PDP mii, Atiku Abubakar tun fidi rẹmi ninu ibo aarẹ. Aarẹ Buhari ṣeleri lati pese eto aabo to mọyan lori ati itaji ọrọ aje Naijiria lẹyin to wọle tan. Ṣugbọn ero awọn eeyan ṣọtọọtọ lori ijọba Buhari lati bii ọdun mẹfa sẹyin. Nigba to n sọrọ ni tiẹ, oluranlọwọ aarẹ lori ọrọ iroyin ati ilukoro, Femi Adesina ṣapejuwe Buhari gẹgẹ bi ẹni to ti ṣe aṣeyọri nla laarin ọdun mẹfa to gori aleefa. Ninu atẹjade ti Adesina fi sita, o ṣalaye pe awọn ti wọn ko ba ni ki ọrọ oṣelu bọ nikan lo le ri aṣeyọri ti Buhari ti ṣe lati ọdun 2015 si akoko yii. Adesina ni lai ṣe ani-ani ọpọ eeyan to fi mọ awọn alatako gan an ni yoo gboriyin fun Buhari nigba ti ijọba rẹ ba pari lọdun 2023. O ni ijọba Buhari ti ṣiṣẹ ribiribi lẹka eto ẹkọ, eto inawo, ere idaraya, ileegbe, igbayegbadun araalu ati awọn ẹka mii. Amọ, awọn ọmọ ẹgbẹ oṣelu to kere julọ nile igbimọ aṣoju-ṣofin niluu Abuja ti sọ pe ijọba Buhari ti kuna fun ọdun mẹfa. Awọn aṣofin naa ni ni gbogbo ọna ni ijọba Buhari ko ni ṣe aṣeyọri lati ọdun mẹfa to ti wa lori oye. ''Laye ijọba Buhari ni eto abo mẹhẹ ti ko si ri ojutu sii, iwa ajẹbanu ti pọ sii ni ijọba Buhari, ọrọ aje Naijiria dẹnu kọlẹ, bakan naa ni ẹlẹyamẹya tun pọ sii. Bi ijọba Buhari ti n ṣe nkan pẹlu igboya ta ni yoo mu mi, bi ko ṣe tẹ le ofin nigba mii, bi wọn ṣe n ṣe èrú ninu ibo, ati bi ijọba APC ṣe n fi ẹtọ awọn araalu dun wọn n kọ wa lominu gẹgẹ bi aṣofin. Awọn eto ti APC n ṣe labẹ ijọba Buhari ti jẹ ki airi ṣiṣẹ ṣe pọ si, gbogbo nkan lo wọn gogo, owo naira ko ni itumọ kankan mọ. Orilẹede Naijria ti di ibi ti iṣẹ ati oṣi ti n ba awọn eeyan finra julọ lagbaaye labẹ ijọba Buhari. Ijọba Buhari ko nilo lati ṣe ayẹyẹ tabi ayajọ ọjọ to de ijọba, ohun ti Buhari nilo ni pe ko fi asiko yii ronu ati wa ojutu si iṣoro to n koju Naijiria lọwọ yii,'' olori ẹgbẹ oṣelu to kere nile, Ndudi Elumelu lo ṣalaye ọrọ yii ninu atẹjade to fi sita."	https://www.bbc.com/yoruba/afrika-57291440
religion	Ticket to Heaven: Ọwọ́ ọlọ́pàá tẹ Pásítọ̀ tó ń ta tíkẹ́ẹ̀tì sí ìjọba ọ̀run ní $500 èèyàn kan	"Ara meeriri, mo rí ori olongbo lori atẹ ni iṣẹlẹ kan to waye lorilẹede Zimbabwe laipẹ yii.Pásítọ̀ kan àti aya rẹ ni ọwọ awọn ọlọpaa tẹ pe wọn n gba awọn eeyan lati wa ra tíkẹ́ẹ̀tì sijọba ọrun ni ẹẹdẹgbẹta dọla.Pásítọ̀ Tito Wats lo sọ fun ẹgbẹlẹgbẹ ọmọlẹyin rẹ pe Jesu lo fun oun ni awọn tíkẹ́ẹ̀tì naa, ti wọn yoo lo wọ ọrun rere. ""Ko kan mi ohun tawọn eeyan tabi ọlọpaa n sọ nipa mi, wọn n ṣe inunibini si mi ni tori pe mo n ṣiṣẹ Ọlọrun.Jesu funra rẹ lo yọju si mi, to si ko awọn tíkẹ́ẹ̀tì naa le oun lọwọ, ti wọn jẹ kikida wura. O ni ki n ta wọn fun awọn eeyan to ba n fẹ igbala.""Iroyin naa ni ẹgbẹlẹgbẹ awọn eeyan lo n fi ẹhonu han tori bi wọn ṣe mu si ahamọ, wọn ni ki ọlọpaa fi silẹ ni.Pásítọ̀ naa ni wọn lo sọ pe goolu pọnbele ni wọn fi ṣe tíkẹ́ẹ̀tì naa, eyi ti yoo pese aaye nijoba ọrun fun ẹnikẹni to ba ni lọwọ."" N ko fẹ mọ ohun ti awọn ọlọpaa n sọ. Goolu pọnbele ni awọn tikẹẹti naa, kii se eyi ti mo ge funra mi, ti mo si fi omi goolu pa lara. Jesu funra rẹ lo fun mi lẹyin KFC, to si ni ki n lọ ta lati ri owo gba aaye to tobi si. Mo si ti pade ajeji kan to n jẹ Stevie. O ti wa seleri pe ti mo ba le ko awọn owo naa pap, oun yoo fi baalu kekere rẹ gbe emi ati iyawo mi lọ si aye miran to jẹ kikida eroja Cocaine nikan lo wa nibẹ. Ẹ le fin gbogbo Cocaine to wa nibẹ tẹba fẹ, ọfẹ ni. Ẹ wa ran alaisẹ ni ẹwọn, kẹ wa ri nnkan ti yoo sẹlẹ. O yẹ kẹ lọ mu Jesu naa nitori oun lo fun mi ni awọn tikẹẹti onigoolu ọhun lati ta wọn. Mo si setan lati fa Jesu silẹ pẹlu."" Lara awọn nnkan ti awọn ọlọpaa ba ninu ile wọn ni ẹgbẹrun mẹwa dọla owo beba, awọn ọpa ati ọmọ Anta."	https://www.bbc.com/yoruba/afrika-57756103
politics	Ondo Governorship Election: Díẹ ló kú kí wọn yọ Akeredolu ní ip`o Gomin`a, orí ló koyọ	Adajọ mẹrin ninu meje, lo fọwọ sii pe ki gomina Akeredolu wa nipo ti mẹta si sọ wi pe ko lẹtọ lati di ipo naa mu(4-3). Agbẹjọro Agba, Festus Keyamo ti kesi ẹgbẹ oselu APC lati ṣọra lori idibo abẹle to yẹ ko wale ni opin ọṣẹ lati yan awọn adari ẹgbẹ ni wọọdu ati ni ipinlẹ kọọkan. Eyi ko ṣeyin idajọ ileẹjọ to gaju lo lorileẹde Naijiria lori ẹjọ ti oldije lẹgbẹ oṣelu PDP fun ipo gomina nipinlẹ Ondo, Eyitayọ Jegede pe lati sọ wi pe Gomina ipinlẹ Ondo, Oluwarotimi Akeredolu ko laṣẹ lati di ipo gomina mu nitori alaga ẹgbẹ fidiẹ, Mala Buni jẹ gomina ipinlẹ Yobe. Keyamo to jẹ ọmọ ẹgbẹ oṣelu APC ati minisita fun ọrọ igbanisiṣẹ ninu atẹjade to fi ṣọwọ si ẹgbẹ APC, amọ ti awon oniroyin gbe jade ni Gomina Akeredolu ko ba kuna ni ileẹjọ kani Jegede pe ẹjọ mọ Gomina Buni lasiko to lọ si ileẹjọ kotẹmilọrun. ''Kekere bayii loku ki Akeredolu sọ ipo rẹ nu ni idajọ ileẹjọ to gajulọ nitori ko ba ofin mu ki ẹnikẹni ti wọn di ibo yan si ipo lorilẹede Naijiria ṣi ma a ṣe iṣe miran tabi di ipo mu, eleyii ti o mu ki Gomina Buni tapa si ofin pẹlu bo ṣe di ipo gomina ati alaga ẹgbẹ oṣelu APC mu.'' ''Adajọ mẹrin ninu meje, lo fọwọ si pe ki gomina Akeredolu wa nipo ti mẹta si sọ wi pe ko lẹtọ lati di ipo naa mu''. ''Ileẹjọ giga ninu idajọ wọn sọ wi pe o lodi sofin bi Gomina Buni ṣe dari eto idibo si ipo gomina nipinlẹ Ondo, amọ nitori Jegede ko pe e ni ẹjọ ni Akeredolu ṣe bori ni ilẹejọ'' ''O ni ipo Buni tapa si aṣe iwe ofin orilẹede Naijiria, ẹka 183 ti ọdun 1999 pe gomina to wa ni ipo ko gbogbo di ipo alaṣẹ miran mu lorilẹede Naijiria.'' '' Kani Jegede pe ẹjọ mọ Buni ninu ipẹjọ rẹ ni, Eyitayo Jegede ati ẹgbẹ oṣelu PDP  iba gba ipo gomina mọ Akeredolu lọwọ nitori aibọwọ fun ofin ti Buni tapa si.'' ''Nitori adajọ mẹrin ninu meje, lo fọwọ si pe ki gomina Akeredolu wa nipo ti mẹta si sọ wi pe ko lẹtọ lati di ipo naa mu nitori Gomina Yobe to di ipo alaga ẹgbẹ oṣelu APC mu.'' Nitori naa, Keyamo kesi ẹgbẹ lati tete pe ipade pajawiri ki ọrọ naa ma bẹyin yọ nitori idibo sipo aaṛ ati idibo gbogboogbo to nbọ ni ọdun 2023. Minisita naa ni ti wọn ko ba ṣọra ṣe ki wọn tete yọ Buni kuro ni ipo naa, awọn ẹgbẹ alatako yoo lo lati fi dabaru eto idibo to n bọ lọdun 2023 ati wi pe Buni ko lẹtọ lati pe ipade gbogboogbo kankan. Keyamo wa rọ ẹgbẹ oṣelu APC lati dawọ idibo abẹlẹ ti wọn fẹ ṣe kaakiri ipinlẹ lati yan awọn adari wọọdu ''congress'' ati awọn alaṣẹ ẹgbẹ naa ni ipinlẹ duro nitori yoo lẹyin ti wọn ba tẹsiwaju. Ọjọ Kọkanlelọgbọn, Osu Keje, ọdun  2021 lo yẹ ki idibo lati yan adari wọọdu ati ipinlẹ kaakiri orilẹede Naijiria yẹ ko wayẹ ni ẹgbẹ oṣelu APC. Amọ, iroyin ni ababọ idajọ ileẹjọ gigajulọ lorilẹede Naijiria ti mu ki awọn gomina labẹ ẹgbẹ oṣelu APC kaakiri Naijiria pe ipada pajawiri lati jiroro boya yoo waye tabi ki wọn sun si iwaju.	https://www.bbc.com/yoruba/media-58024327
politics	Nigeria population: Buhari tako ọmọ bẹẹrẹ òṣì bẹẹrẹ ní Nàìjíríà, ó ṣàgbékalẹ̀ ètò láti dẹ́kun rẹ̀	Aarẹ Muhammadu Buhari ti ṣe agbekalẹ eto ti yoo ṣe adinku ọmọ bẹẹrẹ oṣi bẹẹrẹ lorilẹede Naijiria. Buhari to ṣe agbekalẹ eto naa niluu Abuja sọ pe o ṣe pataki bayii lati mu ifeto sọmọ bibi lọkunkundun. Buhari tun ṣe agbekalẹ eto mii ti yoo ṣe iranwọ lori ati dẹkun bi awọn eeyan ṣe n pọ sii ni Naijiria. Buhari ṣe agbekalẹ eto ifeto sọmọ bibi Aarẹ Buhari ṣalaye pe ohun to bi eto ifeto sọmọ bibi wa ni lati mu ibayegbadun ba awọn ọmọ Naijiria. Buhari ni eyi wa lara awọn eto ijọba ẹgbẹ oṣelu APC to wa lode bayii. Eto yii yoo ṣe iranwọ lori bi adinku yoo ṣe ba bi ọpọ eeyan ṣe n bi ọmọ silẹ lọpọ yanturu. Ara awọn ọna ti ijọba fẹ gba lati ṣe eto ọhun ni nipa ilanilọyẹ lori ifeto sọmọ bibi. Aarẹ Buhari gbagbọ pe eto yii yoo ran ọpọ eeyan lọwọ lati fi alafao si aarin awọn ọmọ wọn. Buhari kọminu lori bi Naijiria ṣe pọ julọ l'Afrika Aarẹ Buhari ni orilẹede naijiria lo pọ julọ nilẹ Afirika nigba to tun jẹ orilẹede to wa ni ipo keje lagbaye. Buhari ni Naijiria wa lara awọn orilẹede diẹ lagbaaye to ni ọdọ julọ. Aarẹ ni ida mejilelaadọrin ninu ọgọrun awọn ọdọ yii ni ọjọ ori wọn ko to ọgbọn ọdun. Bakan naa ni Buhari sọ pe idaji awọn obinrin ninu awọn ọdọ yii lo wa ni asiko ti wọn ṣe abiamọ tori ọjọ ori bẹrẹ lati ọdun mẹẹdogun si ọdun mọkadinlaadọta. Ọna abayọ si ọmọ bẹẹrẹ oṣi bẹẹrẹ Buhari ni ijọba ko ni dẹkun lilo eto ẹkọ to peye lati maa la awọn eeyan lọyẹ. Aarẹ ni eto ẹkọ yoo ṣe iranwọ papaa julọ fawọn obinrin to ba jẹ ọmọde tori awọn ni wọn le gboyun nigba kugba. Buhari tun sọ pe eto ikaniyan to n bọ yoo tun ṣe iranwọ lati mọ ọna lati mu adinku ba ọmọ bẹẹrẹ oṣi bẹẹrẹ. Ni bayii, akọsilẹ fihan pe eeyan to wa ni Naijiria le ni ẹgbẹrun lọna igba eleyii yoo si tun pọ sii lọjọ iwaju.	https://www.bbc.com/yoruba/afrika-60226802
entertainment	Davido: Davido ní Wema Bank ń pe òun fún ìpàdé nítorí ẹ̀dáwó N1milion tó pè sí àṣùwọ̀n wọn	"Gbajumọ akọrin takasufe, David Adeleke ti ọpọ mọ si Davido ti n da ori ayelujara ru lati Ọjọru to ti ke sawọn ọrẹ rẹ pe ki wọn da milọnu kọọkan naira fun oun ni ti ọjọ ibi oun to n bọ lọna. Ere ati awada lọpọ eeyan pe ara ti 'ọmọ baba olowo' gbe sita yii, ṣugbọn ka to wi ka to fọ ni ojo owo ti bẹrẹ si ni rọ si aṣuwọn ifowopamọsi ti Davido fi sita fun awọn ọrẹ rẹ naa o. Amọṣa ko pẹ pupọ ti ojo owo rọ ti okiki tun pe pe gbajums olorin naa ti sọrọ sita pe Banki Wema Bank to lo aṣuwọn ifowopamọsi wọn fun idawojọ naa n pe oun fun ipade. Koda bi ikowojọ yii ṣe n gbona janjan naa ni ileefowopamọsi Wema Bank naa kanlu agbo rẹ tawọn pẹlu gbee sita pe, ""Na bank wey Davido dey use we go dey use now."" Eyi to tumọ si, banki ti Davido n lo lemi naa fẹ maa lo bayii. Gbajumọ olorin Takasufe Davido ti gbe ọna kan kalẹ lati da awọn ọrẹ rẹ tootọ mọ. O ni asiko to ti oun yoo mọ awọn gan to jẹ ọrẹ oun atawọn ti ọwọ epo laraye n bani la laarin wọn. Ninu fidio kan to fi sita, ilumọọka akọrin takasufe naa ṣalaye pe ki ọkọọkan awọn ọrẹ oun o fun oun ni miliọnu kan naira gẹgẹ bi ara ọna lati mọ awọn to jẹ ọrẹ ootọ ninu wọn. Davido ni oun fẹ ko awọn ọrẹ oun jọ sinu lati lee lọwọ ninu riran awọn eeyan lọwọ gẹgẹ bi oun pẹlu ti ṣe maa n ṣe lati ọjọ pipẹ wa. ""Gbogbo ẹyin ọrẹ mi, miliọnu kan-kan naira!"" Iroyin kaakiri awọn ileeṣẹ iroyin abẹle n sọ pe, bi a ṣe n sọrọ yii, iye owo to ti n wọ aṣuwọn akọrin naa ti kọja aadọrun miliọnu naira. Lara awọn eekan to ti fifẹ han si OBO bayii ni Mr Eazi, Emoney, Raimi Lateef Abiola,Nengi ti Big Brother, dorathybachor,diamondplatnumz, focalistic lati south Africa, stanleyenow lati cameroun ati bẹẹlọ. Awọn ikorodu bois naa fi ẹgbẹrun marun ranSẹ. Gbajumọ olorin naa ni miliọnu mẹwaa loun ti ri laarin isẹju meje. O ni awọn to ba lee fun oun ni miliọnu kan naira lara awọn ọrẹ oun loun mọ ni ọrẹ tootọ Davido ni ọgọrun miliọnu naira loun nilo ni ikowojọ naa."	https://www.bbc.com/yoruba/afrika-59324219
health	Lady sleeping with dog update: Obìnrín tó bá ajá ní ìbálòpọ̀, kíni ọlọ́pàá sọ nípa ìròyìn ikú rẹ̀ tó gbòde	"Iroyin to gbode laipẹ yi pe arabinrin kan ni Ibalopọ pẹlu aja tun ti gba ọna mii yọ bayi. Ohun taa tun gbọ ti o n mu awuyewuye wa sí ní pe arabinrin naa ti dagbere faye lẹyin iṣẹlẹ naa. Ileesẹ ọlọpaa n'ipinlẹ Eko naa gbọ nipa iroyin yi ti wọn si ti fesi pe ko si ootọ ninu iroyin yi. Bóo bá ma ń la ẹnu kalẹ̀ lójú oorun, wo ìpèníjà tí o lè ní Alukoro ọlọpaa ni Eko Benjamin Hundeyin fi ọrọ yi lede ninu atẹjade kan to si ṣe alaye lori ohun ti iwadii awọn gbe jade. Hundeyin ni nigba t'awọn gbọ nipa iroyin to sọ pe arabinrin naa ku nipasẹ kiko aisan latara Ibalopọ pẹlu aja, awọn kan si arakunrin to gbe iroyin yi si'ta ninu iwe iroyin Independent Newspapers. Gẹgẹ bo ṣe salaye, arakunrin Kayode Ajiboye ni lootọ loun gbe iroyin jade nipa iku arabinrin naa ṣugbọn oun naa kan gbe iroyin naa loju opo mi ni lalai ṣe iwadii to yẹ.Iléeṣẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá ""Yatọ sí pe arakunrin yi kọ lo ni ọrọ to gbe jade yi ko bikita lati ṣe iwadii ọfintoto lori ọrọ yi. Tori naa, o fi ara rẹ sí ipo biba wọn Pin iroyin ofege lawujọ."" O tẹsiwaju pe iwa to hu yi fihan pe o ṣeéṣe ki o maa lẹdi apo pẹlu arabinrin naa lati sa mọ awọn agbofinro lọwọ. Bi a ko ba gbagbe ileesẹ ọlọpaa Eko n ṣe iwadii lori arabinrin yi ti wọn sì ni àwọn n wa lati wa sọ tẹnu rẹ lori iwa to hu ni itako si ofin Naijiria. Ofin yi ni eleyi to lodi sí kí eeyan mọọmọ ni Ibalopọ pẹlu ẹranko. Yala ajá tàbí ẹranko mìíràn ofin Naijiria fi ijiya ẹwọn ọdun mẹrinla le'lẹ fun ẹnikẹni tó bá ni Ibalopọ pẹlu ẹranko. Lawujọ Naijiria lóde oni, awọn onwoye ni eyi to sunmọ òtítọ ni pé àwọn tó n ba ẹranko ni Ibalopọ n ṣe bẹ nitori pe ki wọn fi ṣe oogun owo. Iru ihuwasi sí yi ni ìpalára fun ẹni to ba n ṣé iru rẹ nitori pé wọn lè ko aisan oríṣi nipa Ibalopọ pẹlu ẹranko."	https://www.bbc.com/yoruba/afrika-61447905
religion	Sotitobire Update: Agbẹjọ́rò Pásítọ̀ Alfa Babatunde láwọn ṣetán láti yí ìdájọ padà nilé ẹjọ́ Kòtẹ́milọ́rùn	Awọn agbẹjọro to n soju Pasitọ Alfa Bataunde ti ijọ Sotitobirẹ ti n ṣalaye fawọn akọroyin bi wọn yoo ti ṣe yi idajọ rẹ pada. Ile ẹjọ Kotẹmilọrun to wa nilu Akure ni igbẹjọ Sotitobirẹ tuntun yi ti n gbera sọ lati yi idajọ ile ẹjọ giga to dajọ ẹwọn gbere fun Pasitọ Bababtunde. Losu Kẹwa ọdun to kọja ni ile ẹjọ gbe idajọ kalẹ lori ẹsun pe Pasitọ Babatunde mọ si bi ọmọ ọdun kan Gold Kolawole ti ṣe di awati nile ijọsin rẹ loṣu Kọkanla ọdun 2019. Pasitọ Babatunde ati awọn eeyan marun un mii lo gba idajọ lẹyin igbẹjọ oloṣu mẹwa to waye laarin oṣu Kini ati Oṣu Kẹwa 2020. Agbẹjọro agba Gboyega Awomọlọ ni o lewaju awọn to ṣoju Pasitọ Babatunde ti arabinrin Bola Joel Ogundadegbe ati John Dada Joshua soju ijọba. Ninu ọrọ rẹ Awomolo gba iyọnda ile ẹjọ lati fi iwe mẹta sọwọ eyi ti o fẹ fi tako agbara ile ẹjọ to gbẹjọ Sotitobirẹ ati aikajuoṣunwọn iwadii ajọ ọtẹlẹmuyẹ DSS. Iwe mẹta yi la gbọ pe awọn agbẹjọro  ijọba  to ṣẹjọ Sotitobirẹ niwaju ile ẹjọ giga lẹyin ti awọn ikọ ọtẹlẹmuyẹ mu Pasito Babtunde ko tako. Adajọ to n gbẹjọ ọhun Rita Nosakhare Pemu ni awọn funj awọn agbẹjọro Sotitobire ni ọjọ mọkanla lati ṣatunto gbogbo iwe ti wọn ba fẹ kọ wa siwaju ile ẹjọ. Lasiko ti wọn n ba awọn akọroyin sọrọ, agbẹjọro Pasito Babatunde ọgbẹni Awomolo sọ fawọn akọroyin pe gbogbo ipa lawọn yoo ṣa lati ri pe Pasitọ naa gba itusilẹ. Bẹẹ naa ni agbẹjọro ijọba arabinrin  Ogundadegbe ni wamuwamu lawọn ti gbaradi lati ṣẹjọ naa niwaju adajọ. Wolii Babatunde ati awọn ti wọn jijọ fẹsun kan ko yọju sile ẹjọ amọ iwadii wa fi han pe o ti kọwe lati yọju sawọn igbẹjọ mi ti yoo waye lẹyin toni. Woli Sotitobire tún yọjú! Ó ní ilé ẹjọ́ Kòtẹ́milọ́rùn yáá lónìí láti tún ẹjọ́ dá Lẹyin oṣu mẹta ti wọn dajọ pe o jẹbi ẹsun gbigbimọpọ ti ọmọde kan, Gold Kolawole fi poora ni ijọ rẹ ninu oṣu kọkanla ọdun 2019, nkan mii ti wu jade bayii o. Atẹjade kan ti o jẹ pe BBC Yoruba nikan ni anfani lati foju ganni rẹ ti fihan pe igbẹjọ mii lorii Woli Sotitobire yoo tun bẹrẹ lonii, ọjọ kẹjọ oṣu keji ọdun 2021. Ọjọ ti pẹ ti awọn alatilẹyin ati ololufẹ oludasilẹ ijọ Sotitobire Praising Chapel ni ilu Akure, Woli Babatunde Alfa ti n foju sọna fun ohun ti yoo pada ṣẹlẹ lori idajọ rẹ. Boya o ti n wa sopin ni o, boya o tun n tẹsiwaju ni o, ọrọ tun ti yipada bayi pẹlu bi Pasitọ naa ṣe pinu lati gba ile ẹjọ kotẹmilọrun lọ lati sọ pe ko tọ bi ile ẹjọ giga ṣe fi oun sẹwọn gbere. Gẹgẹ bi aridaju ti a ni lọwọ, agbẹjọro agba Naijiria meji, Oloye Gboyega ati iyawo rẹ, Victoria ni yoo dari agbẹjọro mẹfa mii lati koju aridaju ti Pasitọ naa sọ pe oun ni pẹlu awọn olukọ ọmọde marun mii ni ijọ rẹ ti wọn jọ n foju wina ofin lẹwọn. Awọn atẹjade naa fihan wipe wọn ti kọkọ pe ẹjọ kotẹmilọrun ninu oṣu kọkanla ọdun 2020 pẹlu ẹri marun ti wọn ni, bakan naa wọn tun fi ipẹjọ mii ṣọwọ pẹlu ẹri mejila ni ọjọ kejila oṣu kejila dun 2020. Woli Alfa sọ pe adajọ to kọkọ da ẹjọ ti wọn fi ju oun sẹwọn ṣe ohun aitọ nile ẹjọ nitori wipe ile ẹjọ ko ni aṣẹ lati gbọ ẹjọ naa bẹẹ si lo ni ajọ ọtẹlẹmuyẹ naa ko ni agabara kankan lati maa tọpinpin ati ṣewadii ọrọ to yẹ ki ọlọpaa mojuto. Nibayii, wọn ti da ọjọ Aje, ọjọ kẹjọ oṣu keji ọdun 2021 lati gbọ ẹjọ rẹ ni ile ẹjọ kotẹmilọrun ti ilu Akure. Iwadii tun fihan pe awọn tọrọ kan koda to fi mọ ile iṣe to n ri si eto idajọ lo ti mọ nipa igbesẹ tuntun yii ti wn si ti gbaradi lati bẹrẹ igbẹjọ lakọtun lori ẹjọ yii to jẹ ọkan pataki ninu iwe itan eto idajọ ipinlẹ Ondo. Ijọ Sotitobire Praising Chapel ti Woli Babatunde Alfa Babatunde jẹ oludasilẹ ati alakoso fun jẹ ijọ ti ero ti maa n wọ ju niluu Akure ko to wa di pe o kagbako iṣẹlẹ aburu yii nigba ti Gold Kolawole, ọmọ ọdun kan nigba naa lọhun dede poora lasiko ti isin n lọ lọwọ ninu oṣu kọkanla ọdun 2019. Lẹyin eyi ni awọn agbofinro ọtẹlẹmuyẹ DSS lọ gbe Wolii naa ti wọn si wọ ọ lọ ile ẹjọ majisireeti ni Akure to tun wa di ero ile ẹjọ giga nibi ti wọn ti da ẹjọ fun un lori ẹsun gboogi meji to da lorii ijọmọgbe ati igbimọpọ ati lilọwọ ninu ijọmọgbe. Nkan bii oṣu mẹwaa gbako laarin oṣu Sẹẹrẹ si oṣu Ọwara ọdun 2020 ni fa ki n fa ẹjọ naa waye ti idajọ sọ pe Woli Sotitobire atawọn olukọ ọmọde marun jẹbi ẹsun ti wọn fi kan wọn, wn si ran wn lọ si ẹwọn gberee labẹ idajọ Adajọ Olusegun Odusola ni ibamu pẹlu aṣẹ ẹri ti ẹjọ ti adajọ agba tẹlẹri ni Ondo, Adekola Olawoye dari.	https://www.bbc.com/yoruba/afrika-55976363
religion	Osun Masqurade attack: Kayode Esuleke, olórí egúngún to bá àwọn musulumi jà ní Osogbo wà láhámọ́ ọlọ́pàá	"Rogbodiyan to waye laarin awọn ẹlẹsin musulumi ti ijọ Kamorudeen Society Central Mosque ati eleegun nilu Osogbo ni ọjọ Àìkú ti gba ọna miran yọ. Idi ni pe ileesẹ ọlọpaa ni ipinlẹ Ọṣun ti mu olori awọn eleegun naa, oloye Kayode Eṣuleke si ahamọ. Gẹgẹ bi iroyin abẹle kan ṣe sọ,  ikọ ọtẹlẹmuyẹ fun ọga agba ọlọpaa, IG Intelligence response Unit, lo ranṣẹ pe oloye Esuleke si ileeṣẹ wọn nilu Osogbo fun ifọrọwanilẹnuwo nibẹ, ti wọn si ti fi si ahamọ. Lẹyin rogbodiyan to waye laarin awọn eleegun atawọn ẹlẹsin Musulumi niluu Osogbo, awọn ti ọrọ naa ṣoju wọn ti baba BBC Yoruba sọrọ lori ohun ti oju wọn ri. Lasiko ti BBC Yoruba ṣabẹwo si agbegbe naa, ọkan lara awọn Musulumi ọhun, Salahudeen Yusuf sọ pe adura ki Naijiria le dara ni awọn n gba lọwọ, ki awọn eleegun naa to kọlu awọn. O ni ""Bi a ṣe kirun Aila tan ni awọn eleegun naa n lulu kọja, lẹyin naa ni wọn duro lagbegbe mọṣalaṣi wa."" ""Ka to wi ka to fọ, wọn ti bẹrẹ si n sọko si wa, ti wọn si bẹrẹ si n yinbọn si wa."" ""Ibọn ba baba agbalaga kan lara wa, awọn miran ti ibọn ba ṣi wa nile iwosan LAUTECH bayii nibi ti wọn ti n gba itọju lọwọ."" Obinrin kan lara awọn Musulumi naa tun ṣalaye fun BBC pe, awọn ọlọpaa wa lara awọn elegun naa, ṣugbọn gbogbo akitiyan awọn lati rọ awọn ọlọpaa ọhun lati pana rogbodiyan naa, lo ja si pabo. O ni awọn ko mura ija, bẹẹ ni awọn ko ba awọn eeyan naa ja nitori adura lawọn n gba, ṣugbọn awọn eleegun naa lo kọlu awọn, ninu eyii ti ẹmi kan ninu wọn ti sọnu. Ẹwẹ, BBC kan si aṣoju idile awọn eleegun naa, Fasola Esuleke, to si sọ pe eegun idile wọn kii ṣe eegun oni jagidijagan. Gẹgẹ bo ṣe sọ, awọn elegun naa n kọja lọ lagbegbe ti Mọṣalaṣi ọhun wa ni, ki awọn Musulumi ọhun to tọ ija awọn. Fasola ni awọn kan n kọja lọ ni, kii ṣe awọn ya lọ ba awọn Musulumi naa. O ni ""Igba ti a n bọ ni gbogbo wọn kọlu wa to fi mọ awọn ọmọde to wa lara awọn."" ""Wọn ko ada, igo ati okuta to fi mọ ibọn, koda wọn dana silẹ ti wọn si pe awọn yoo sun ẹku eegun."" ""Nibi ti a ti n du ki wọn ma farakan egungun, ni ọkan lara wọn gbiyanju lati ṣi ẹku egun kuro loju rẹ ṣugbọn egun ọhun salọ."" Fasola tẹsiwaju pe kii ṣe igba akọkọ ree ti awọn Musulumi naa ati olori wọn yoo kọlu awọn. O fi kun pe pupọ ninu awọn ni wọn ṣe leṣe, koda o ni wọn gun ọmọ kan lara wọn lọbẹ ti ifun rẹ fi tu jade. Aṣoju eleegun naa pari ọrọ rẹ pe awọn ko gbọ pe ẹnikẹni jade laye lasiko rogbodiyan naa. Alukoro ileeṣẹ ọlọpaa ipinlẹ Osun, Yemisi Opalola ṣalaye fun BBC pe wọn ti fi ọrọ naa to awọn leto, lootọ si ni ikọlu waye ṣugbọn awọn ko tii le sọ ẹni to kọkọ kọlu ara ninu igun ẹgbẹ. Opalola ṣalaye pe lootọ ni ẹnikan ba iṣẹlẹ naa lọ ṣugbọn awọn ko tii mọ irufẹ ẹni ti ẹni naa jẹ, nitori awọn mọlẹbi rẹ ko tii wa sọdọ awọn. O fi kun pe awọn ti fi ṣikun ofin mu awọn eeyan kan, ṣugbọn o ni oun ko tii le sọ ni pato iye eeyan ti awọn ti mu. Opalola pari ọrọ rẹ pe kii ṣe awọn Fulani lo wa nidi iṣẹlẹ naa, ṣugbọn iwadii ti bẹrẹ lati mọ ohun to ṣokunfa iṣẹlẹ ọhun. Ki lo ti ṣẹlẹ sẹyin? Saaju la ti mu iroyin wa fun yin pe rogbodiyan kan bẹ silẹ nilu Osogbo lọjọ Aiku ana eyi ta gbọ pe o mu ẹmi eeyan kan lọ nigba ti ọpọ eeyan miran sese pupọ. Bi o tilẹ jẹ pe a ko tii lee fidi ohun to fa wahala yii mulẹ amọ gẹgẹ bi iwe iroyin Osun Defender ti wi, awọn egungun kan to dihamọra pẹlu ohun ija oloro lo fa sababi isẹlẹ naa. A gbọ pe awọn egungun yii lo ti kọkọ n dun mahuru-mahuru tẹlẹ pẹlu awọn janmọ Mọsalasi kan ti ijọ wọn n jẹ Kamorudeen Islamic Society. Asiko ti awọn ijọ ẹlẹsin Islam yii, to wa ladugbo Oluode Aranyin nilu Osogbo, si n se adura lọwọ ni wahala ọhun fọnna soju ni deede aago meji abọ ọsan. Se la gbọ pe awọn egungun yii, to ti kọkọ n paraaro agbegbe ti mọsalasi naa wa, ti wọn n lọ, ti wọn n bọ, ba sadede bẹrẹ si sọ okuta lu awọn to n kirun nibẹ. Osun Defender, to ba ọkan lara awọn to fara gbọgbẹ nibi isẹlẹ naa sọrọ, jabọ pe awọn egungun ọhun lo de si adugbo naa pẹlu ikọ ọlọpaa ati Amotekun. Amọ bawọn ikọ agbofinro naa se fi agbegbe ọhun silẹ, ni awọn egungun naa fa ibọn yọ, ti wọn si n yin lakọ-lakọ. Asiko ti ibọn yii si n dun, la gbọ pe ibọn ba Baba ijọ Mọsalasi naa, Moshood Salawudeen, to si jade laye loju ẹsẹ. Nigba to n bawọn akọroyin sọrọ, Imaam Mọsalasi naa, Quyum Yunus ẹni to fidi isẹlẹ naa mulẹ salaye pe, awọn egungun yii lo ni awọn n seto adura fun orilẹede Naijiria tori aabo to mẹhẹ. Ileesẹ ọlọpaa ipinlẹ Osun ko tii sọ ohunkohun lori isẹlẹ yii amọ BBC Yoruba yoo tẹsiwaju lati tanna wadi isẹlẹ yii, ta si mu abọ rẹ wa fun yin laipẹ."	https://www.bbc.com/yoruba/afrika-57634108
entertainment	Jude Chukwuka: Wò ó bí oríkì àwọn ìlú Yorùbá ṣe yọ̀ lẹ́nu ọmọ Igbo jú ọmọ onílùú lọ	Jude Chukwuka, tii se ọmọ Igbo, amọ to gbọ ede Yoruba tun ti gbe tuntun de. Lọtẹ yii, Oríkì Ooni, Alaafin, Eko àti Ọlọ́fàmọjọ̀ ni Chukwuka fi n panu, eyi to yọ lẹnu rẹ ju tawọn ọmọ onilu lọ. Chukwuka ninu fidio yii ki ilu Ile Ife, Oyo, Eko ati ọba wọn, bakan naa lo ki awọn ọmọ Ọlọfamọjọ titi, ti ori eeyan fi wu. Iyalẹnu si ni yoo jẹ fun ojulowo ọmọ Yoruba ti ko mọ oriki ilu tabi ọba alade kankan, pe ọmọ ẹya Igbo tun mọ awọn oriki Yoruba ju ọmọ Kaarọ Oojire lọ. Àwọn ìtàn mánigbàgbé tì ẹ leè ní ìfẹ̀ síí:	https://www.bbc.com/yoruba/afrika-55868614
sports	Champions League: Àwọn ohun tóyẹ kí ẹ mọ̀ nípa ti sáà yíí	Njẹ o ṣeeṣe ki ẹgbe agabọọlu Ilẹ Gẹẹsi jawe olubori ninu idije UEFA Champions League ti saa yii bi?  Awọn ti La Liga nkọ? Bawo ni igberadi ikọ Ajax? Ninu idije Champions League ti yoo bẹrẹ loni yii ni ẹgbẹ agbabọọlu jankọ jankọ yoo ti gbena woju ara wọn. Aṣalẹ oni ni Liverpool yoo rinrin ajo lọ si Napoli, lati lọ koju ikọ ọhun, ti Chelsea yoo si gba ikọ Valencia lalejo. Bakan naa ni ikọ Dotmund yoo gba ikọ Barcelona lalejo loni. Lọjọru ni ikọ Juventus yoo lọ waako pẹlu Atletico Madrid, ti Paris St-Germain yoo si sare kadara pẹlu Real Madrid. Meji lara awọn mẹta ninu ẹgbẹ agbabọọlu ti awọn onwoye bọọlu alafẹsẹgba n ro pe yoo gba ife ẹyẹ ti saa ni ikọ Liverpool ati ikọ Manchester City, to jawe olubori ninu idije Premier League. Ikọ Liverpool ni afojusun lati ṣe oun tẹnikan o ṣe ri lati igba ti idije naa ti pawọda si Champions League lọdun 1992, eyi ni lati gba ife idije naa lẹkan sii. Awọn kan tun fi oju mii wo ikọ Manchester City bi ẹgbẹ agbabọọlu ti yoo gba ife ẹye naa fun igba akọkọ lẹyin ti Joao Cancelo ti dara pọ mọ ikọ ọhun, ti Kevin de Bruyne si ti gbaradi fun ere ori papa lẹyin ti ara ti mokun sii. Ikọ Tottenham naa ko ni gbéyin, ni bi ikọ naa ti kẹkọọ lẹyin ti ikọ Liverpool fẹyin wọn janlẹ ni saa to kọja. Bi o tilẹ jẹ pe ikọ naa ko ra atamatase kankan ti Harry Kane si ti sese, sugbọn agbo to fẹyin rin, agbara lo lọ muwa. Frank Lampard ni yoo jẹ akọnimọọgba fun igba akọkọ nigba ti o yoo ko awọn ẹgbẹ agbabọọlu Chelsea sọdi wa si idije naa. Lampard to gba ife ẹyẹ European Champions League lọdun 2012 lo rọpo  Maurizio Sarri lọdun yii gẹgẹ bi olukọni funn Chelsea.	https://www.bbc.com/yoruba/media-49728457
entertainment	Naira Marley: Pásítọ̀ Omatsola tún kìlọ̀ fáwọn ọ̀dọ́ láti yé pe ara wọn ní Marlians	Gbajugbaja olorin takasufe, Afeez Fashola ti ọpọ eeyan mọ si Naira Marley, ti fesi si ọrọ Pasitọ Chris Omashola to pe ni ẹlẹmi Eṣu. Ojiṣẹ Ọlọrun naa ti sọ tẹlẹ pe, Ọlọrun lo fi iran han oun pe ẹlẹmi Eṣu ni Naira Marley. Ọkunrin kan ti orukọ rẹ n jẹ @omo_billionaire loju opo Twitter, lo bi awọn eeyan leere pe kin ni idajọ lori ọrọ pasitọ Omashola ati Naira Marley. Lẹyin naa ni Naira Marley funra rẹ fi ọrọ kan naa lede loju opo Twitter tiẹ naa. Ṣugbọn orin ni Naira Marley fi fesi si ọrọ yii lẹyin to sọ pe ''Se bi omo jesu niwo, gbese ko Tesumole 🎶.'' Ero ọpọlọpọ awọn ololufẹ Naira Marley lo jọra wọn lori ọrọ naa, n ṣe ni awọn naa fi orin ''Se bi omo jesu niwo, gbese ko Tesumole 🎶'' bọ ẹnu ni idahun wọn si esi Naira Marley. Amọ, ero awọn kan ṣọtọọtọ lori ọrọ naa, fun apẹrẹ, @funshi ni oniyẹyẹ ni pasitọ Omashola, o ni pasitọ naa ko riran pe Fashola Azeez lẹmi Eṣu. Ẹlomiran, @mubaraq_a tun kin ọrọ @funshi lẹyin, o ni Naira Marley nikan ni Ọlọrun fihan ojiṣẹ Ọlọrun naa. Epe rabandẹ lawọn kan tiẹ n fi ranṣẹ si pasitọ Omashola, wọn ni ko mọ ohun to n sọ. Laipẹ yii ni Pasitọ Omashola sọrọ loju opo Twitter rẹ, nibi ti o ti kọ orukọ awọn eeyan to ro pe wọn ko le wọ ijọba ọrun ninu eyi ti Naira Marley wa loke tente. Pasitọ Omoshola fikun ọrọ rẹ pe Naira Marley ni lati ronu piwada ni kiakia ko too pẹ fun un. O ni awọn orin ti Naira Marley n kọ ni imisi Eṣu ninu, eyi to le ṣakoba fun ọjọ iwaju ati ayanmọ awọn ọdọ ni Naijira. Bakan naa ni ojiṣẹ Ọlọrun Omoshola kilọ fawọn ọdọ wi pe, ki wọn ye pe ara wọn ni ''Marlians.''	https://www.bbc.com/yoruba/afrika-51024954
health	Fayose dèrò ilé ìwòsàn, ó ṣiṣẹ́ abẹ méjì láàrín oṣu márùn ún	Gomina ipinlẹ Ekiti nigba kan ri, Ayodele Fayose ti dero ile iwosan bayii lẹyin to ṣiṣẹ abẹ. Iroyin ni ẹyin Fayose ni wọn ti ṣiṣẹ abẹ naa ti o ṣẹṣẹ ṣe. Gẹgẹ bii ohun ti a gbọ, igbakeji ree ri Fayose yoo ṣe isẹ abẹ laarin oṣu marun un sira wọn. Bo tilẹ jẹ pe a ko le sọ ile iwosan ti isẹ abẹ naa ti waye, agbẹnusọ Fayose, Lere Olayinka ni iṣẹ abẹ naa waye nitori bo ṣe farapa lẹyin ikọlu ti awọn kan ṣe si lasiko eto idibo ọdun 2018. Ninu fido kan to fa ori ayelujara ya lẹyin ikọlu naa lọdun naa lọhun, ni Fayeṣe ti ke gbajare pe oun wa ninu irora ti ko ṣe fẹnusọ, amọ ọpọ eeyan lo  ṣe yẹyẹ lẹyin ti wọn ri fidio naa tan. Gẹgẹ bii ohun ti Lere Olayinka sọ, inu oṣu keji ọdun yii ni iṣẹ abẹ akọkọ waye, nigba ti wọn ṣe iṣẹ abẹ keji bayii. O ni “Iṣẹ abẹ meji laarin oṣu marun un sira wọn, iṣẹ abẹ akọkọ ni wọn ṣe ni ọrun rẹ loṣu keji, nigba ti wọn ṣiṣẹ abẹ miran bayii ni ẹyin rẹ.” “Iṣẹ abẹ yii ko ṣẹyin ikọlu ti wọn ṣe si lasiko eto idibo gomina to waye lọdun 2018.” Lẹyin naa lo ki Fayosem, to si gbadura pe ki Ọlọrun fun ni alaafia ni kankan. Ayodele Fayose ni gomina ipinlẹ Ekiti laarin ọdun 2003 si 2006 ati ọdun 2014 si 2018.	https://www.bbc.com/yoruba/articles/c4n90348r13o
politics	Ewú ńlá ni Peter Obi àti Kwankwaso jẹ́ fún PDP ní ìdìbò 2023 – Fayose	Gomina ana nipinlẹ Ekiti, Ayodele Fayose, ti sapejuwe awọn oludije sipo aarẹ labẹ asia ẹgbẹ oṣelu Labour Party ati NNPP gẹgẹ ewu nla fun aṣeyori ẹgbẹ oṣelu PDP ninu eto idibo lọdun 2023. Fayose, nigba to n sọrọ lori tẹlifisan Channels salaye pe Obi ati Kwankwaso ni agbara lati le ṣe idiwọ fun ẹgbẹ oṣelu ẹgbẹ PDP lati bori ninu eto idibo aarẹ. Gẹgẹ bii o ṣe sọ , o ni oun ko ni igbagbọ pe Obi le ri ida mẹdọgbọn ibo kojọ ninu eto to n bọ ati pe ko le bori ibo apa guusu iwọ oorun ati guusu ila oorun orilẹede Naijria. “Ọmọ ẹgbẹ oṣelu PDP ni mii, olori ni mi sugbọn mo ti n sọ fun tin tipẹ, a ko gbọdọ ma otitọ ọrọ. Ewu ni Obi jẹ fun wa sugbọn n ko ni igbagbọ pe yoo ni ida mẹdọgbọn ibo awọn ipinlẹ. N ko tako Obi, mo nifẹ rẹ, olori to daa ni. “Ẹ jẹ ki sọ fun yin, aarun jẹjẹrẹ ni Obi jẹ fun ẹgbẹ oṣelu PDP, ko si aniani nibẹ. E jẹ ki salaye nkan fun yin, ni guusu iwọ oorun, awọn eyan le ma fẹ gbọ otitọ ọrọ sugbọn n ko ri bii ẹgbẹ oṣelu PDP ṣe fẹ bori ibo ni apa ibi. “Ẹni to ba tan wa, ko tẹsiwaju. Koda n ko ri ibi a ṣe le bori ni guusu ila oorun orilẹede yii pẹlu. O ni sugbọn oludije sipo aarẹ labẹ asia ẹgbẹ oṣelu NNPP, eyiu Rabiu Kwankwaso ni agbara lati mu inira ba bibori ni apa ariwa ila oorun bakan an. “Ni apa  aarin ariwa, ko si isẹ pupọ lati ṣe nitori oludije PDP ati APC ko wa lati ibẹ  sugbọn a ko gbọdọ gba gbe Kwankwaso, aarun jẹjẹrẹ miiran. Fayose salaye siwaju pe anfani wa fun ẹgbẹ oṣelu PDP ba le fọwọsowọpọ pẹlu Peter Obi ti Labour Party, ki wọn si tun bu omi pa awọ pẹlu gomin ipinlẹ Rivers, Nelson Wike. O﻿ ni igbesẹ yii yoo fun ẹgbẹ oṣelu PDP ni ọpọlọpọ anfani lati bori ninu eto idibo lọdun 2023. “Fifi ọwọ sowọpọ pẹlu Obi jẹ nkan to da pupọ, ti wọn ba si omi pa awọ to wa laarin ẹgbẹ oṣelu PDP ati Gomina Nelson Wike ti ipinlẹ Rivers.” Gomina ipinlẹ Ekiti tẹlẹ, Ayodele fayose ti sọ pe oun ko ni sọrọ kobakungbe si oludije fun ipo Aarẹ ninu ẹgbẹ oṣelu APC, Bola Tinubu. Fayose, to jẹ eekan ninu ẹgbẹ oṣelu PDP lo sọ bẹẹ ninu ifọrọwerọ kan pẹlu ileeṣẹ iroyin abẹle, Channels. O ni “Jẹ ki n sọ fun ọ, ti awọn eeyan ba n reti ki n sọrọ kobakungbe nipa Tinubu lati fi han pe mi o ṣatilẹyin fun,mi o ni ṣe bẹẹ rara.” Fayoṣe ni, bo tilẹ jẹ pe awọn gomina atawọn oloṣelu kan ni iha Ariwa ni ariyanjiyan pẹlu Aarẹ Muhammadu Buhari, wọn kii sọrọ kobakungbe si. Gẹgẹ bii ohun to sọ, Tinubu jẹ ọkan lara awọn aṣaju ilẹ Yoruba, nitori naa oun ko ni maa sọrọ abuku si nitori wọn ko si ninu ẹgbẹ kan naa. Gomina Ekiti tẹlẹri naa ṣalaye pe oun ko ni bu Tinubu lailai. O ni “To ba jẹ pe ọna kan ti mo le fi han gbogbon eeyan pe ọta Tinubu ni mi ni ki n maa bu gẹgẹ bii ọmọ Yoruba, mi o ni ṣe bẹẹ lailai.” “Ọjọ ori Atiku Abubakar ati Bola Tinu ti le ni aadọrin ọdun, ki lo de ti awọn mejeji fi n joko papaọ lati jiroro ti wọn ko si maa yọ ada si ara wọn? Ẹ yọ mi kuro lara awọn ti yoo maa bu Tinubu.” “Mi o ni bu Atiku.... bẹẹ naa ni mi o ni bu Tinubu.” Fayose sọ pe lootọ ni ipo Aarẹ tọ si iha Guusu Naijiria ni bayii ti Buhari to wa lati Ariwa yoo pari saa rẹ to lẹyin ọdun mẹjọ. O pari ọrọ rẹ pe oun yoo ṣiṣẹ fun ẹgbẹ oṣelu PDP bo tilẹ jẹ pe aarin ẹgbẹ ọhun ko gun rege.	https://www.bbc.com/yoruba/articles/cj7zlvk42z9o
politics	Kí ló fàá tí àwọn olóṣèlú kò fi ń lo àwòrán Buhari lórí ìwé ìpolongo ìbò wọn?	Bi ipolongo ibo fun idibo apapọ lorilẹede Naijiria lọdun 2023 ṣe n sun mọ dẹdẹ bayii, ara ohun kan ti eeyan lee ṣe akiyesi rẹ ni pe ọpọ awọn oludije. Pàápàá lẹgbẹ oṣelu APC ni wọn ko lo aworan aarẹ Naijiria Muhammadu Buhari pẹlu aworan tiwọn mọ ninu iwe ipolongo ibo alatẹka wọn. Tẹlẹ, paapaa lasiko idibo apapọ ọdun 2015 ati 2019, ọpọ awọn oloṣelu lo n tẹ aworan Buhari pẹlu aworan ara wọn lati fi ṣe apejuwe rẹ gẹgẹ bi olotitọ eeyan gẹgẹbi awọn naa ṣe fẹ ki awon eeyan o maa fi oju wo awọn pẹlu. Amoṣa ọrọ naa da bi eyi ro ti yipada nitoripe nibi yoo wu to le lọ bayii ko daju pe o lee ri Oludije kankan ti yoo lo aworan aarẹ Naijiria Muhammadu Buhari pẹlu aworan ara rẹ. Pupọ ninu awọn oloselu to gbagbọ ninu ohun ti Aarẹ Buhari duro fun at’awọn eto ari ilana iṣejọba rẹ paapjulọ ni ipinlẹ Kano ni wọn ti dẹkun lilo aarẹ lati fi polongo fun awọn oludibo lati dibo fun wọn. Kini o n ṣẹlẹ ni Kano bayii? Bi o tilẹ jẹ pe ipinlẹ Kano ni ipinlẹ ti wọn ti fẹran aarẹ Buhari julọ, nibayii o dabi ẹni pe nnkan ti yi pada, bi o ba lọ kaakiri ipinlẹ Kano bayii, aworan awọn ti o le ri ni aworan awọn oludije fun ipo aarẹ, gomina tabi ẹlomiran lẹgbẹ oṣelu APC leyan yoo ri bayii. Awọn olugbe ipinlẹ naa kan sọ fun BBC pe iṣejọba aarẹ Buhari ti su awọn, idi niyi ti awọn ko fi tara si boya ẹni kan fi fọto aarẹ sara iwe ipolongo rẹ tabi ko fi sii. Amọṣa o awọn olugbe ipinlẹ naa miran ṣi tun sọ fun BBC pe bo ti wu ko ri, ninu ẹrun, ninu ojo, awọn ko le dẹkun ati maa fẹran rẹ. Wọn ni bi awọn ba fẹ gbe apoti ibo kankan, awọn yoo lo aworan aarẹ pọ mọ aworan tiwọn ni. Ọjọgbọn Kamilu Sani Fagge, to jẹ olukọni ni fasiti Bayero University to ba BBC sọrọ sọ pe ọrọ naa lee nii ṣe pẹlu awọn ijakulẹ atẹyinwa lẹyin ti Buhari ni ki wọn di gbogbo ibo ipele gbogbo fun ẹgbẹ oṣelu rẹ. O ṣalaye pe, “ni igba kan ri, awọn eeyan kan maa n fi aworan aarẹ Muhammadu Buhari da aṣọ wọ nibi ti wọn fẹran rẹ de ti wọn si n dibo fun ẹnikẹni ti wọn ba mọ mọ ọ laifẹ mọ boya onitọhun kun oju iwọn tabi rara. Amọ nisiyi ti aarẹ Buhari ko fi bẹ niyi mọ loju ọpọ, awọn oludije naa ti mọ pe bi awọn ba so ara wọn mọ ọ ko si anfani kankan to lee fun awọn. Bi o tilẹ jẹ wi pe awọn ọmọ orilẹede Naijiria kan ko fi bẹẹ fẹran Buhari mọ, awọn kan ṣi wa to fẹran rẹ bi iṣan ọrun. Igba kan wa to jẹ wi pe lati kansilọ de gomina lo n fi aworan aarẹ Buhari ṣe ipolongo kaakiri awọn patako ipolongo ti awọn kan si n gbagbọ pe ẹnikẹni to ba sun mọ Buhari ẹni pipe ati olododo.	https://www.bbc.com/yoruba/articles/c51qxn9nk2zo
health	World Sleeping Day: Bo bá ṣe le è ṣùn tó, ni ẹmí rẹ yóò ṣe gùn sí	"Ayajọ oorun sunsun lagbaye mii tun ko ni oni ọjọ Ẹti, ọjọ kejidinlogun osu kẹta ọdun 2022. Akori ayajọ ti ọdun yii ni ""Oorun to poju owo, ọkan to pegede ati aye to kun fun ayọ."" To ba fẹ ni ẹmi gigun, ati ilera to peye, o ko gbọdọ yan oorun lodi rara, o si gbọdọ maa ba oorun sisun se ọrẹ ni. Eyi ni ero onimọ kan nipa ihuwasi ẹda ati imọ sayẹnsi nipa ọpọlọ, Matthew Walker, to wa lọgba fasiti California. Awọn onimọ isegun naa si ni o kere tan, a gbọdọ sun oorun wakati mẹjọ, o kere tan, ni ọjọ kan, ki agọ ara wa le peye. Wọn fikun pe ọpọ aisan to n ba awọn eeyan finra lo ni ohun se pẹlu iye wakati ti ẹda kan ba fi n sun lojumọ. Awọn onimọ isegun naa wa fọwọ gbaya pe aisan yoo dinku lagọ ara ẹni to ba n sun daadaa ju ẹni ti kii sun deede lọ. Sugbọn bi oorun sisun ti se pataki to yii fun igbe aye to peye, ọpọ eeyan ni kii ri oorun sun bo se yẹ, boya ni ọsan tabi ni oru. Aisan si ni awọn onisegun pe asa airi oorun sun, ti awọn oloyinbo n pe ni Insomnia To ba lee maa ji, ko si maa sun ni akoko kan naa lojoojumọ, eyi too ran ọ lọwọ lati maa mọ iye wakati to fi n sun, ti oorun yoo si maa kun ọ, ti akoko to yẹ ko sun ba ti ko. A nilo lati wa ninu okunkun, ki ara si balẹ, ki omoonu kan, ti wọn n pe ni Release Melatonin, to n fa oorun sisun, lee sisẹ rẹ. Sugbọn ọpọ wa la n gbe ni ayika ti imọlẹ ti yi wa ka, sugbọ o le seranwọ fun ara  rẹ nipa mimu adinku ba imọlẹ to wa ni ayika rẹ, nigba to ba ku wakati kan to fẹ sun. Iwadi ti wa fidi rẹ mulẹ pe, aisun maa n ni ipa to buru julọ lori ọpọlọ ati ẹya ara wa. Gbogbo awn aisan bii jẹjẹrẹ, aisan ọkan, ara asanju, atọgbẹ, ironu ati iwa gbigba ẹmi ara ẹni, to maa n tete ran awọn eeyan sọrun ni awọn orilẹede to ti goke agba lagbaye, lo ni nkan se pẹlu oorun sisun. Amọ, oorun yii gbọdọ wa funra rẹ ni, kii se afioogun pe, eyi to lee sokunfa aisan jẹjẹrẹ, kokoro ti a ko lee fi oju ri ati iku aitọjọ. Oorun sisun kii se ka gbe ori le irọri nikan, tori kii se ọpọ eeyan lo lee tete sun lati ipasẹ eyi nikan. Sugbọn awọn onimọ ni ta ba lee mu ayipada ba awọn iwa kan to ti di baraku fun wa, a maa sun bo se yẹ."	https://www.bbc.com/yoruba/agbaye-47607892
health	Ojisẹ Ọlọ́run fún osere tíátà ni ₦8m láti ṣiṣẹ abẹ	Yoruba ni ori ẹni nii gbe alawo rere ko ni, bi ori ba si pẹ nilẹ, yoo di ire ni. Bi ọrọ se jẹ ree pẹlu osere tiata kan, Clem Ohamese ẹni to ri aanu miliọnu mẹjọ naira gba lati ọwọ ojisẹ Ọlọrun kan. Bẹẹ ba gbagbe, BBC Yoruba ti kọkọ mu iroyin wa fun yin saaju nipa Ohamese to kede pe oun fẹ sisẹ abẹ nitori pe oun ko le rin daadaa. O ni ijamba ọkọ ti oun ni, lo ti se akoba fun awọn ọmọ ika ẹsẹ oun, tawọn dokita si ni oun nilo isẹ abẹ, ko to di pe oun yoo le rin daadaa. Ìdí sì rèé tí Clem Ohamese ṣe gbé fídíò kan síta pé òun fẹ́ ṣiṣẹ́ abẹ, kí àwọn èèyàn gbà àdúrà fún òun. Fídíò yìí ni ọkàn lára àwọn gbajugbaja ojisẹ Ọlọ́run kan, Wolii Jeremiah Omotofufeyin ri, to ṣe na ọwọ aanu si osere tiata naa. Wolii Omotofufeyin gbe ẹ̀bùn Milíọ̀nù mẹ́jọ náírà fún Clem Ohamese láti fi ṣiṣẹ abẹ ọhun. Ẹ̀bùn owó náà, to jẹ kikida beba sì ni wòlíì Omotofufeyin gbé kalẹ lásìkò ìsìn tó wáyé nínú ìjọ rẹ lọ́jọ́ Aiku níbi tó ti fún osere tíátà náà ni owo beba. Clem Ohameze, òṣèré tíátà ní àìlera, ó ń bẹ̀bẹ̀ àdúrà lórí iṣẹ́ abẹ O kere o pọ, ki Eleduwa ma jẹ ki aisan ṣe wa, ko ma ṣe ẹni ti a mọ. Gbajugbaja osẹre tiata Nollywood, Clem Ohameze lo n bẹbẹ adura lọwọ awọn ọmọ Naijiria bi o ti fẹ lọ fun iṣẹ abẹ ẹyin rẹ. Ohameze ṣalaye ninu fidio kan ti o fi si ori ayelujara, lo ti sọ pe oun fi eegun ẹyin ṣeṣe ninu ijamba ọkọ to ṣẹlẹ si oun. O sọ pe ijamba ọkọ naa ti oun fi ẹyin ṣeṣe lawọn dokita sọ fun oun pe o ti ṣakoba fun ẹsẹ oun. Eyi ni ko le jẹ ki o le rin bayii, ṣugbọn pẹlu iṣẹ abẹ ti o fẹ ṣe, o yẹ ki ara rẹ le pada bọ sipo. Amọ, o sọ ninu fidio to fi lede lori ayelujara pe iṣẹ abẹ ọhun n ba oun lẹru. ''Mo nilo iranlọwọ awọn ọmọ Naijiria nipa adura bi mo ṣe n lọ fun iṣẹ abẹ yii. Ayẹwo ti wọn ṣe fun mi lẹyin ti ijamba ọkọ ṣẹlẹ si mi tan, lo fihan pe koko eegun kan ninu eegun ẹyin mi ti yẹ le omiran. Eleyii lo mu ki ẹru pọ lori eegun ẹyin mi ti ko si le jẹ ki n rin. Wọn tọju mi fun igba diẹ, mo gbadun diẹ, ṣugbọn laipẹ si akoko yii mo ṣe akiyesi pe mo n ni inira ti mo ba ti n rin. Mo pada lọ si ile iwosan nibi ti mo ti ṣe ayẹwo MRI lori ẹyin mi. Lẹyin ayẹwo yii ni awọn dokita sọ fun mi pe mo nilo iṣẹ abẹ lati ya koko eegun ẹyin mi meji to wa lori ara wọn ki n le maa rin daadaa. Ṣugbọn ẹru ba mi nigba ti wọn sọ fun mi ọna ti wọn maa n gba ṣe iṣẹ abẹ naa. Wọn ṣalaye fun mi pe wọn maa ni lati la ọrun mu lẹyin ki wọn lanfani lati ya koko egungun to sun lera wọn sọtọ. Amọ, bi ọjọ ṣe n gori ọjọ, mo ri pe ara inira naa n pọ si fun mi lati rin. Lẹyin naa ni mo pinnu lati ṣe iṣẹ abẹ ti wọn sọ yii ki n le maa rin pada. Ọkan mi daru gan an, ailera mi yii si ti ṣakoba iṣẹ mi ni gbogbo ọna. Loṣu to n bọ ni mo maa lọ fun iṣẹ abẹ yii, mo si mọ pe adura yii yoo gba lori mi, Ọlọrun yoo si ko mi yọ,'' Ohameze lo ṣalaye bẹẹ.	https://www.bbc.com/yoruba/afrika-59398770
religion	David Oyedepo pe Biodun Fatoyinbo si ìsìn Shiloh, ọmọ Nìíjíríà fárígá	"Lẹyin ọdun kan, awọn ọmọ orilẹ-ede Naijiria tun ti hu ọrọ ẹsun ifipabanilopọ ti wọn fikan gbajugbaja pasitọ ijọ COZA, Biodun Fatoyinbo, sita. Eyi ko ṣẹyin bi iroyin ṣe jade sori ayelujara pe Fatoyinbo yoo ṣe iṣẹ iranṣẹ ninu eto Shiloh to n lọ lọwọ ninu ijọ Living Faith 'Winners Chapel', to jẹ ti Pasitọ David Oyedepo. Ọdọọdun ni akanṣe isin Shiloh ma n waye ninu ijọ Winners, oriṣiriṣi awọn pasitọ ati akọrin si lo ma n ṣe iṣẹ iranṣẹ nibẹ. Iroyin sọ pe Pasitọ Oyedepo lo kede lasiko eto isin kan ni Ọjọbọ, pe Biodun Fatoyinbo yoo farahan ninu isin Shiloh, gẹgẹ bi alejo pataki. Ikede yii si ni ko ba awọn ọmọ Naijiria kan lara mu loju opo Twitter. Eyi si mu ki wọn o tun bẹrẹ si ni ṣọ ọrọ nipa ẹsun ifipabanilopọ ti ayaworan, to tun jẹ iyawo gbajugbaja akọrin, Timi Dakolo, Busola, fikan Fatoyinbo. Ọdun 2019 ni Busola Dakolo jade si gbangba pẹlu ẹsun pe Pasitọ Biodun fi ipa ba oun lopọ ninu ile awọn obi oun nilu Ilorin, ni ọdun diẹ sẹyin. Ọrọ naa da awuyewuye silẹ. Koda, ọpọ eeyan lo ṣe iwọde lọ si awọn ẹka ile ijọsin COZA nilu Abuja, Eko, ati Port Harcourt. Wọn n fẹ ki Fatoyinbo fi ipo rẹ silẹ gẹgẹ bi Pasitọ Agba ijọ naa. Ṣugbọn, Fatoyinbo kọ lati ṣe bẹ ẹ. O sọ pe irọ ni ẹsun ti Busola fi kan oun. Ọrọ naa ṣi wa nile ẹjọ bayii nilu Abuja. Lọtẹ yii, ohun ti ọpọ eeyan n sọ lori Twitter ni pe Fatoyinbo ti wọn fi ẹsun ifipabanilopọ, ko yẹ ni ẹni to yẹ ki wọn o pe si iru isin bi i Shiloh. Ẹni to ṣe e ṣe ko pilẹ ọrọ naa lori Twitter, Bowale @Son_of_a_O, sọ pe oun n wo isin Shiloh lori ayelujara ni alẹ Ọjọru. Ṣugbọn, o ya oun lẹnu nigba ti Pasitọ Oyedepo pe Biodun Fatoyinbo sori pẹpẹ, lati ba ijọ sọrọ. Igbesẹ yii lo mu ki oun fi opin si wiwo isin naa. Ẹlomii, @MrLewinOkotie, sọ pe ""Biodun Fatoyinbo mura daadaa, to si joko si aaye ti wọn ya sọtọ fun awọn pasitọ ni Shiloh. Koda, Biṣọọpu Abioye tun kede rẹ gẹgẹ bi ara awọn pasitọ to wa fun isin naa."" O ni ko si ẹṣẹ ti Ọlọrun kii dariji, abi? @Hermosa_Reinaa ni tiẹ sọ pe bi Fatoyinbo ṣe jẹ alejo pataki ni Shiloh jẹ ara idi ti oun ko ṣe fẹ ẹ ni nkankan ṣe pẹlu ẹsin Kristiẹni ni Naijiria. Ṣugbọn, eero awọn eeyan kan yatọ. Fun Ogbe Enhakkore @MyNameIsOgbe, o ni oun mọ pe bi wọn ṣe yẹ Fatoyinbo si, ni shiloh, bi ọpọ eeyan ninu. O ni amọ, ibinu naa tumọ si pe wọn ko ni oye bi ẹsin Kristiẹni ṣe ri ni. O lo apejuwe iṣẹlẹ obinrin oni pansaga kan, ti Jesu doola ninu Bibeli, lọwọ awọn to fẹ sọ ọ ni okuta pa. O ni idariji ẹṣẹ ni koko pataki ẹsin Christiẹni. ""Bi a ṣe n ba Fatoyinbo wi, ẹ jẹ ko a yẹ ara wa naa wo, boya a ko ni ẹṣẹ kankan."""	https://www.bbc.com/yoruba/awon-iroyin-miran-55270408
