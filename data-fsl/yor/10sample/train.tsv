sports	Nigeria vs Benin: Paul Onuacha ló fi góòlù ra iyì fún Super Eagles	Ẹgbẹ agbabọọlu agba Naijiria, Super Eagles ti na Squirrels ti Benin Republic. Bi wọn ṣe bori ninu idije naa to waye ni papa iṣere Stade Charles de Gaulle ni Poto Novo, Benin, ti mu ki wọn o koju oṣuwọn lati kopa ni nations cup. Ami ayo kan si odo ni Super Eagles fi fẹyin Squirrels janlẹ. Asiko ti ifẹsẹwọnsẹ naa wọ iṣẹju mẹtalelaadọrun ni Paul Onuacha gba bọọlu sinu awọn, lẹyin ti ẹgbẹ agbabọọlu mejeeji ti ta ọmi odo. Ṣaaju asiko yii, ami kan pere ni Naijiria nilo lati koju osuwọn fun Nations Cup, ti yoo waye ni ọdun to n bọ ni Cameroon.	https://www.bbc.com/yoruba/ere-idaraya-56552154
religion	Myth of Witchcraft: Ṣé ìwọ mọ̀ pé Olodumare lè lo Aje láti gbé ẹ lọ síbi ire?- Abiodun Fatomilola	Mọ̀ síi nípa bí Babalawo ṣe ń rán Esu níṣẹ́ nítorí ìṣòro àwọn Ẹ̀dá láyé- Abiodun Fatomilola Kikọ ni mimọ ni ọrọ ile aye. O yẹ ki eeyan maa wa imọ kun imọ ni. Abiodun Fatomilola mẹnuba ipo ti Olodumare fi awọn alagbara aye si ati bi o ṣe n lo awọn ẹlẹyẹ lori awọn eeyan gẹgẹ bii paṣan ati gẹgẹ bii ọna lati ṣoriire lawujọ. Oloye Abiodun Fatomilola ogbontarigi olukọ ninu ere itage, Ifa ati aṣa Yoruba ba BBc sọrọ lori pataki nini imọ nipa Ifa ti ko nii ṣe pẹlu ẹsin. O sọ nipa ajọṣepọ to wa laarin awọn Eleye, Babalawo ati eeyan nile aye. Ati pe ibi gbogbo lati n ko adiyẹ alẹ ni ọrọ awọn ajẹ jẹ lai yọ awọn orilẹ-ede bii China ati Japan silẹ. Abiodun Fatomilola tun sọ ipo ti Ifa wa gẹgẹ bi imọ fun ẹda. O ni Ifa ni ilana imọ kii ṣe ẹsin rara. Ati pe iyatọ wa laarin Adahunse, Babalawo, Onisegun ati Onifa. Bakan na  lo sọ nipa bi wọn ṣe wọ inu ara wọn. O ni gbogbo Oriṣa kọ ni ibọ ṣugbọn gbogbo ibọ ni Oriṣa. Fatomilola ni Orunmila nikan ni ko ni iboji oku ninu awọn oriṣa nitori pẹ ẹyẹ Asa idi lo gbe Orunmila pada si ọrun to kọ awọn eeyan ni Ifa lati ni imọ lori ọna abayọ si iṣoro wọn.	https://www.bbc.com/yoruba/media-58840016
entertainment	Mike Bamiloye: Inú bí mi sí fíìmù ayé tí Ogunde, Baba Sala àti Ade-Love máa ń ṣe ni mo fi bẹ̀rẹ̀ sinimá ẹ̀mí	"Gbajúgbajà òṣèré sinimá nilana ẹsin Kristẹni, tii tun se olùdásílẹ̀ ẹgbẹ osere Mount Zion Ministry, Mike Bamiloye, tí ṣàlàyé lórí bí òun ṣe bẹ̀rẹ̀ ṣíṣe sinimá àti àwọn ìpèníjà tí òun ti kojú nígbà náà. Bamiloye, tii se ẹni ọdún mọ́kànlelọ́gọ́ta náà ló bọ́ sójú òpó instagram rẹ̀ láti ṣàlàyé bí ó ṣe bẹ̀rẹ̀ ìrìnàjò ìdásílẹ̀ ileesẹ iransẹ Mount Zion Ministry. Ó ní ọmọ ọdún márùn-úndinlọ́gbọ́n ni òun, nígbà tí òun wo fíìmù India kan tí ó ń fi títóbi oṣó àti ajẹ́ hàn nínú sinimá náà, àti pé èyí ló bí òun nínú láti gbaná jẹ fún Ọlọ́run. ""Àkòrí fíìmù náà ni ""WHEN THE POWER CHANGE Hands"", mo wo sinima naa nígbà tí mo wà ní ọmọ ọdún márùn-úndinlọ́gbọ́n lọdún 1985, mò si ń gbóná fún Ọlọ́run pẹ̀lú ìran àgbàyanu láti sìn. A ṣẹ̀ṣẹ̀ dá Mount Zion Ministry silẹ ni, a ṣẹ̀ṣẹ̀ ń ṣe ètò ìpàdé àdúrà ni. Mo ní amóhùnmáwòràn aláwọ̀ dúdú àti funfun nígbà náà, tí mo gbé si ori àpótí nínú yàrá kan tí mo ń gbé. Ní alẹ́ ọjọ́ kan, mo wo sinimá India kan tí ó sì ká mì lára láti ìbẹ̀rẹ̀ de òpin. Láti ìbẹ̀rẹ̀ eré náà dé òpin ni mo fi ọkàn sí ṣùgbọ́n nígbà tí mo wòó tán, mo bú sẹ́kún, mo sá lọ sí àárín ọ̀dẹdẹ̀ ilé mi mo wa n kígbe lóhùn rara. ""Jésù! lo mi! Jésù! Mo fẹ́ ṣe sinimá fún ọ! Na ọwọ rẹ lé mi kì ó lò mi! Ràn mí lọ́wọ́ láti ṣe sinimá fún ọ!"" Bamiloye ni kò ye òun bí òun yóò ṣe wo sinimá tí kìí se tí ẹ̀mí, tí ìsọjí yóò sì bẹ́ sílẹ̀ nínú ayé oun. Ó ní òun ti o wu òun jùlọ ni láti ṣe sinimá fún Ọlọ́run, ti èyí sì ń gbòòrò sì lojojumọ́ ""Inú ń bí mi sí gbogbo àwọn sinimá ayé tí wọ́n ń ṣe nígbà yẹn, kò tíì sí Nollywood nígbà náà"" Ṣùgbọ́n àwọn sinimá Hubert Ogunde bí Aiye, Jayesinmi, Aropin-Nteniyan, Ayanmo. Àti fíìmù Moses Olaiya (Baba Sala) bi: Mosebolatan, Orun Mooru, Diamond, àti àwọn fíìmù tí  Ade Afolayan (ADE Love) ṣe bi  Taxi Driver."" Gbajúgbajà òṣèré tó ṣe sinimá Abejoye tun ṣàlàyé pé, ní àsìkò náà kò sí Nollywood ṣùgbọ́n iná Jésù ń jó gidi nínú òun. O ni inu a máa bí òun sì àwọn sinimá tí wọn máa fi ń hàn ní ilé ìjọsìn lásìkò ìsọjí, tí ènìyàn kò ní gbọ́ nnkan ti àwọn oyinbo ń sọ, tí ẹni tó ṣe òngbifọ̀ náà yóò máa sọ ń kan tó bá bọ́ síi lẹ́nu Ó ní èyí gan ni àwọn nǹkan tí ó má ń bí òun nínú, ti oun se fẹ́ sinimá tí Naijiria fún àwọn Kristẹni. ""Mo lọ sí ọgbà ilé ẹ̀kọ́ Fáṣítì Ife ni gbọ̀ngàn Odùduwà nígbà naa, lati lọ wo sinimá Hubert Ogunde tí àkọlé rẹ ń jẹ́ AIYE. Lẹ́yìn tí sinimá náà tan ní bí aago mọ́kànlá alẹ́, mo jáde ní gbọ̀ngàn náà báyìí, ọkàn mi kún fún èrò láti ṣe nǹkan fún Jésù ni, inú mi bajẹ́ gidi."" Amọ lẹyin akoko naa ni Mike Bamiloye gbe ọpọ sinima ẹmi jade, ninu rẹ si ni sinima olokiki ‘Agbara Nla’, to se afihan bi agbara Jesu se ju agbara awọn mi okunkun lọ."	https://www.bbc.com/yoruba/afrika-58410705
sports	Mason Greenwood: Ẹgbẹ́ agbábọ́ọ̀lù Man U dá Greenwood dúró lẹ́yìn tí ọ̀rẹ́bìnrin rẹ̀ sọ pé ó lu òun	"Ẹgbẹ agbabọọlu Manchester United ti kede pe agbabọọlu wọn, Mason Greenwood ko ni i pada si ibudo igbaradi tabi kopa ni ifẹsẹwọnsẹ kankan titi di igba ti awọn ko ti i le sọ. Ọjọ Aiku ni fidio, fnran ohun ati aworan jade sori ayelujara pe Greenwood lu obinrin kan bii bara. Obinrin naa to jẹ ọrẹbinrin rẹ, Harriet Robson, fi awọn nkan yii si ori ayelujara Instagram rẹ, ṣugbọn o ti pada yọ wọn kuro. O kọ akori si abẹ rẹ pe ""Fun gbogbo ẹni to fẹ ẹ mọ nkan ti Mason Greenwood ma n sẹ fun mi"". Ileeṣẹ ọlọpaa Greater Manchester sọ pe oun ri awọn aworan ati fidio naa. Manchester United ti kọkọ fi ikede sita pe oun ko faramọ iwa ipa kankan, to si ni oun ti ri awọn ẹsun ti wọn fi kan Greenwood. Wọn ti kọkọ ni awọn ko ni sọ ohunkohun lori isẹlẹ naa titi wọn o fi ri okodoro ọrọ. Mason Greewood funra r ko ti i sọ nkankan nipa awọn ẹsun naa. Oṣu Kẹta, ọdun 2019 ni ẹni ogun naa bẹrẹ iṣẹ pẹlu Man United, to si tọwọ bọ adehun ọlọdun mẹrin pẹlu wọn ni oṣu Keji, ọdun 2021 lẹyin to ti gun awọn ipele igbega ni ile ẹkọ United Academy."	https://www.bbc.com/yoruba/agbaye-60190687
politics	Election Tribunal: INEC ní òfin kò ní kí èsì ìbò ààrẹ wà lórí ''server''	Ala ti ko lee ṣẹ ni ''server'' ti oludije ipo aarẹ fẹgbẹ oṣelu PDP, Atiku Abubakar n beere fun. Atiku n beere esi idibo ibo aarẹ orilẹ-ede Naijiria to waye ninu oṣu keji, ọdun 2019. Kọmiṣọna ajọ eleto idibo INEC, Festus Okoye lo ṣalaye ọrọ naa nigba to ba BBC sọrọ lọjọ Ẹti. Ọgbẹni Okoye sọ pe esi ibo aarẹ ko si ninu ''server'' INEC tabi ẹrọ kọmputa nibi kankan. O ṣalaye pe ofin eto idibo lorilẹ-ede Naijiria ko sọ pe ki ajọ INEC ko esi idibo aarẹ sinu ''server'' kọmputa INEC. Okoye ni ọwọ ni wọn fi kọ esi ibo ni gbogbo ibudo idibo kaakiri orilẹ-ede Naijiria, eleyi ti gbogbo awọn aṣoju ẹgbẹ osẹlu to wa nibẹ foju ri ti wọn si ni ẹda rẹ. O sọ pe awọn esi ibo yii ni wọn fi ṣọwọ si ajọ INEC lawọn ipinlẹ to fi de olu ile iṣẹ INEC nilu Abuja. Ẹwẹ, l'Ọjọbọ ni ajọ INEC ṣi aṣọ loju ọrọ yii nigba to sọ fun igbimọ igbẹjọ ibo aarẹ l'Abuja pe oun ko ni ''server'' ti Atiku ati PDP n beere fun.	https://www.bbc.com/yoruba/afrika-48637089
health	Hymen and virginity: Wo àwọn nǹkan tí ó máa ń ṣẹlẹ̀ sí ara obìnrin tí kò bá ní ìbálòpọ̀ fún ọjọ́ pípẹ́	"Tí ó bá ti pẹ́ tí ènìyàn ti ní ìbálòpọ̀, àyípadà máa ń bá ẹ̀yà ara, tí àwọn onímọ̀ sì fi ìdí rẹ̀ múlẹ̀ pé ara yóò mọ́ yàtọ̀ tí èèyàn bá tún bẹ̀rẹ̀ padà. Àwọn onímọ̀ ni onírúurú àyípadà tí àìní ìbálòpọ̀ ọlọ́jọ́ pípẹ́ máa ń fà sí àgọ̀ ara jẹ́ èyí tó máa ń fojú hàn sí ẹni bẹ́ẹ̀ pẹ̀lú àwọn àpẹẹrẹ orísìírísìí. Tí obìnrin bá ṣe tán láti máa ní ìbálòpọ̀ padà, ẹ̀rù le máa bà á lórí bí yóò ṣe rí lára rẹ̀, tí yóò sì tún rí àpẹẹrẹ ohun tí àwọn onímọ̀ ìlera ń pè ní ""post hiatus"" èyí tó túmọ̀ sí pé ó ti ní ìbálòpọ̀ fún ọjọ́ pípẹ́. Gẹ́gẹ́ bí ọ̀rọ̀ àwọn onímọ̀, èyí kò túmọ̀ sí pé ènìyàn padà sí ipò ìbálé. Wo ọ̀nà tí obìnrin tó ti ní ìbálòpọ̀ tẹ́lẹ̀, ṣe le sọ ara rẹ̀ di ‘Virgin' lẹ́ẹ̀kejì Mo kan wàhálà lálẹ ọjọ ìgbeyàwó torí ìbálé mi kò ṣe ẹ̀jẹ̀ - Ìyàwó ọ̀sìngín Wo bí àṣà ìbálé lálẹ́ ìgbeyàwó ṣe ń dọdẹ àwọn obìnrin òde òní kiri Ẹlẹ́ṣin tó gbé òkú Ọba Wukari pọ̀n wọ inú igbó rèé o! Ó sọ ìrírí rẹ ó sì tún já irọ ìròyìn orí ayélujára nípa rẹ̀ Dókítà Khadijah Abubakar tó jẹ́ onímọ̀ ìṣègùn òyìnbó nípa inú àti abẹ́ tí àwọn òyìnbó ń pè ní Obstetrician and Gynaecology ní Ìpínlẹ̀ Niger sọ fún ikọ̀ ìròyìn BBC pé kò ṣeéṣe kí ènìyàn padà sí ìbálé tí ó bá ti ní ìbálòpọ̀ rí. Ṣe o maa n dun eeyan? Abubakar ní ó ṣeéṣe kí obìnrin jẹ irú ìrora tí ó ní nígbà tó ní ìbálòpọ̀ àkọ́kọ́ nígbà tó bá ti pẹ́ kó tó súnmọ́ ọkùnrin. Nípa pé ṣé ó ṣeéṣe kí ojú ara obìnrin dí padà, dókítà Abubakar ní ó ṣeéṣe nípasẹ̀ iṣẹ́ abẹ ni èyí tí yóò mú kí obìnrin ṣe ẹ̀jẹ̀ tó bá ní ìbálòpọ̀ nígbà àkọ́kọ́ lẹ́yìn tí ó bá ṣiṣẹ́ abẹ náà. Alao Akala: Àhesọ lásán ni déètì ìsìnkú Feb 18 tẹ́ẹ gbọ́ o, ohun tí mọ̀lẹ́bí sọ gangan rè Ọlọ́run Tinubu kìí ṣé Ọlọ́run témi torínáà mi o ní gbè lẹyìn rẹ̀ ní 2023- Ojudu 'Ìwọ tóo bá ní Sabuké ìwé mẹ́wàá, kò yẹ kóò súnmọ́ dídu ipò òṣèlú kankan' Pẹ̀lú bí Dayo Kujore ṣe fi ayé rẹ̀ sin Nàìjíríà tó, kò sí ẹnìkan tó bá wa kẹ́dùn lẹ́yìn ikú rẹ̀- Ayinke Kujore ""Rara"". Idahun ti Dokita Khadijah fọ nigba ti a bere ibeere yii. O ni ""ko ṣeeṣe ki obinrin pada si ipo aimọ ọkunrin kankan lẹyin ti o baba ni ibalopọ"". Gẹ́gẹ́ bí èrò àjọ onímọ̀ ìlera ilẹ̀ UK, hymen ni ẹ̀yà ara kékeré tó bo ojú ara obinrin, ó máa ń wà ní sẹ̀ǹtímítà kan sí méjì ojú ara obìnrin. Tí obìnrin bá ní ìbálòpọ̀ fún ìgbà àkọ́kọ́ ni hymen yìí máa ń ya tó sì máa ń fa ẹ̀jẹ̀. Àmọ́ ṣá, kìí ṣe ìbálòpọ̀ nìkan ló máa ń fà á tí hymen fi máa ń ya, ó le ya lásìkò eré ìdárayá. Hymenoplasty ni iṣẹ́ abẹ tí a fi ń dá hymen tó bá ti já padà, kìí ṣe pé yóò dá ìbàlé padà ṣùgbọ́n yóò mú kí obìnrin ṣe ẹ̀jẹ̀ tó bá kọ́kọ́ ní ìbálòpọ̀ lẹ́yìn iṣẹ́ abẹ yìí."	https://www.bbc.com/yoruba/60030431
health	Coronavirus: Afurasí aláàrùn coronavirus ní ìpínlẹ̀ Enugu ti wà ní ìyàsọ́tọ̀	Ajọ to n risi idena ajakalẹ aarun ni Naijiria, NCDC, ti sọ pe alaisan kan wa ni ipinlẹ Enugu, ni apa ila oorun orilẹ-ede Naijiria ti wọn fura si pe o ni aarun coronavirus. Gẹgẹ bi ikede kan ti ajọ NCDC fi si ori ayelujara Twitter rẹ lọjọ Aiku, wọn ti fi alaisan naa si iyasọtọ, wọn si ti ṣe ayẹwo ara rẹ, esi yoo si jade lọla, ọjọ Aje. Ṣugbọn, ikede wọn naa ko sọ boya ọkunrin tabi obinrin ni alaisan naa. Ọjọ Ẹti to kọja ni Minisita fun eto ilera ni Naijiria, Ọjọgbọn Osagie Ehanire kede pe ọsẹ yii ni wọn yoo yọnda ọmọ orilẹ-ede Italy to ko aarun naa wọn Naijiria kuro nileewosan. Bakan naa lo sọ pe alaisan keji to ni aarun naa ni ipinlẹ Ogun ko ni aarun naa mọ lẹyin ayẹwo ti wọn pada ṣe fun. Oun naa yoo ma lọ si ile rẹ. Oṣu Keji ni Naijiria kọkọ ni akọsilẹ aarun coronavirus. Gẹgẹ bi akọsilẹ onka agbaye kan, Worldometer, eniyan ti ko din ni ẹgbẹrun maarun o le ẹgbẹrin ati marundinlaadọta eniyan ni aarun naa ti ṣekupa. Awọn papakọ ofurufu ilẹ Amẹrika ti wa ni idarudapọ bayii nitori eto ayẹwo ilera lori arun Coronavirus to bẹrẹ, fun awọn eniyan to n de lati ilẹ Yuroopu. N ṣe ni awọn eniyan to bẹẹrẹ bẹ fun ọpọlọpọ wakati lati sẹ ayẹwo ara wọn, ki wọn o to kọja lọdọ awọn ẹsọ aṣọbode. Ṣaaju asiko yii, Igbakeji Aarẹ, Mike Pence sọ pe, ofin ti wọn fi de awọn arinrinajo lati awọn orilẹ-ede to wa ni ilẹ Yuroopu yoo kan ilẹ United Kingdom ati Ireland lọjọ Iṣẹgun. Awọn alaṣẹ Amerika ti fofin de awọn arinrinajo lati awọn orilẹ-ede mẹrindinlọgbọn to wa ni ilẹ Yuroopu, ṣugbọn ti ki ṣọmọ ilẹ Amerika. Aaye wa fun awọn ọmọ ilẹ Amerika lati wọle, ṣugbọn wọn yoo ṣayẹwo oju wọn. Eniyan to le ni ẹgbẹrun meji ati ẹẹdẹgbẹrin lo ti ni aarun Coronavirus nilẹ America, ti awọn mẹrinlelaadọta si ti ku. Awọn akọroyin n sọ pe idarudapọ lo gbalẹ bayii ni America, pẹlu ibẹru pe o ṣeesẹ ki ibusun alaisan o ma to mọ nileewosan, ati itọju awọn ọmọde ti wọn ti le ọpọlọpọ miliọnu wọn wa sile.	https://www.bbc.com/yoruba/afrika-51898558
sports	Ajibade Babalade: Àwọn ọmọ Naijiria ṣèdárò gbajúgbajù agbábọ́ọ̀lù Super Eagles tó dolóògbè	Awọn ọmọ Naijiria ti n ṣedaro gbajugbaja agbabọọlu Naijiria, Ajibade Babalade to se alaisi ni ẹni ọdun mejidinlaadọta. Babalade to kopa ninu idije Africa Cup of Nations ni ọdun 1992, lo ku lojiji lẹyin ti o ni aisan ọkan. Akẹgbẹ rẹ, Ike Shorunmu ni ileewosan akọkọ ti wọn gbe e lọ kọ ọ, ko to di wi pe wọn gbe lọ si ileewọsan ẹkọni ti ilu Ibadan, tii o si dakẹ ki wọn to wọle sinu ileewosan naa. Ajọ to n risi ọrọ erebọọlu ni Naijiria. NFF lasiko ti wọn n ṣedaro agbabọọlu ọwọ ẹyin to doloogbe naa loju opo Twitter wọn, sọ wi pe ibanujẹ ni iroyin iku rẹ jẹ fun awọn. Awọn ololufẹ rẹ ranti iṣẹ takuntakun to ṣe lati gba ami ẹyẹ lasiko idije Afcon 1992 to waye ni orilẹede Senegal. Nàìjíríà làwọn ní ìfẹ́ sí ìpèsè abẹ́rẹ́ àjẹsára Covid-19 tí Russia ṣe Àwọn dókítà yóò bẹ̀rẹ̀ ìyanṣẹ́lódí lọ́jọ́ Ajé Wo ohun tí ilé ẹjọ́ ní kí wọ́n ṣe fún Sunday Shodipe, afurasí ìṣekúpani l'Akinyele Níbo lọ̀rọ̀ dé dúró nípa iṣẹ́ àwọn tó n wa iṣẹ́ N-Power? Arakunrin Nasiru Suleiman ni Babalade ni laipẹ ki o to ku ni o ṣi fẹran aworan ti oun fi sita nigba ti oun ṣe ayẹyẹ ọjọ ibi ọmọ rẹ akọkọ. Bakan naa ni awọn ololufẹ erebọọlu ni Naijiria fikun wi pe ipa takuntakun ti Babalade ko ninu ẹgbẹ agbọọla Enyinba lo jẹ ki wọn gba ami ẹyẹ CAF Champions League nigba rẹ. Iyawo Ajibade Babalade ati ọmọ rẹ mẹta ti wọn n gbe lorilẹ-ede Amerika lo gbẹyin rẹ. Ni Igba aye rẹ, Babajide Shorunmuti jẹ akọnimọọgba fun ẹgbẹ agbabọọlu Niajiria, Shooting Stars. Bakan naa lo gba bọọlu loke okun fun awọn orilẹ-ede bii Ivory Coast (African Sports0 , Korea (Anyang LG Cheetahs), Austria (SK Sturm Graz) ati ẹgbẹ agbabọlu Mohun Bagan AC ni orilẹ-ede India.	https://www.bbc.com/yoruba/ere-idaraya-54039864
sports	Odion Ighalo: Ó di 2021 kí Ighalo tó fi Manchester United	Ẹgbẹ agbabọọlu Manchester United ti sọ idi ti wọn fi ṣe adehun tuntun pẹlu ẹlẹsẹ ayo, Odion Ighalo eyi ti yoo mu un di oṣu ọdun 2021 pẹlu ikọ naa. Lori opo ayelujara ikansiraẹni Twitter ni Man U ti fidi ọrọ naa mulẹ lọjọ Aje. Lasiko ti ọja rira agbabọọlu ṣi silẹ ninu oṣu kinni ọdun 2020 ni Ighalo darapọ mọ Manchester United lati ikọ agbabọọlu China, Shanghai Shenhua. Ighalo ti gba goolu mẹrin sawọn lẹẹmẹrin ninu ifẹsẹwọnsẹ mẹjọ to lanfaani lati ṣoju Man U ninu rẹ ki o to di wi pe wọn so ere bọọlu rọ nilẹ Gẹẹsi nitori ajakalẹ aarun coronavirus. Ẹwẹ, ẹgbẹ agbabọọlu Man U ti sọ loju opo Twitter pe ohun to jẹ kawọn ṣe adehun tuntun pẹlu Ighalo ni pe o farajin ṣiṣẹ atawọn goolu to ti gba sawọn. Ti ẹ ko ba gbagbe, Ighalo gan an fun ra rẹ ṣalaye laipẹ yii bi o ti fi owo ounjẹ ọsan rẹ lọ wo ere bọọlu Man U. O ni oun atawọn ẹgbọn ati aburo oun maa n ya owo sọtọ ninu owo ounjẹ lati le lanfaani wo Manchester United. Akọnimọọgba ẹgbẹ agbabọọlu Man U, Ole Gunnar Solskjaer sọ pe oun fẹ ki Ighalo gba ife ẹyẹ pẹlu Man U ko to fi ẹgbẹ agbabọọlu naa silẹ.	https://www.bbc.com/yoruba/media-52887815
sports	UCL results: Wo ìdí tí ó fi rọrùn fún Chelsea láti bu ìfọ́jú lu Manchester City lẹ́ẹ̀mẹẹ̀ta léra wọn	Yoruba bọ, wọn ni paa lẹẹkinni, paa lẹẹkeji, paa lẹẹkẹta. Bi oju ọhun ko ba fọ, yoo di bai bai. Bayii ni Chelsea ṣe dijgbaju olooyi ru Manchester City nini ifẹsẹwọnsẹ aṣekagba UEFA Champions to waye lalẹ ọjọ Abamẹta ọjọ kọkandinlọgbọn oṣu karun ọdun 2021. Ninu idije Premier League ni Chelsea ti kọkọ fagba han Man City lẹyin ti Thomas Tuchel di akọnimọọgba Chelsea. Kẹrẹ kẹrẹ, Man City ati Chelsea tun pade nini ipele to kangun si aṣekagba idije FA Cup, iya naa lo tun bade fun Man City lọwọ Chelsea. Ọpọ lo ti ro pe ina eṣi ko le jo Man City nigba mẹta lere wọn, amọ ina yii jo wọn raurau nio. Aṣeju Pep Guardiola ṣakoba fun Manchester City Ọpọ onimọ nipa ere bọọlu ni wọn ti di ẹbi ru olukọni Man City, Pep Guardiola fun aṣeju nipa bi o ṣe maa n to awọn agbabọọlu to maa n lo fun awọn ifẹsẹwọnsẹ to lamilaaka. Iru iṣẹlẹ yii ti ṣẹlẹ fun igba meji ninu idije Champions League nigba ti ẹgbẹ agbabọọlu Lyon ati Monaco lo City jade ninu idije naa lai ro tẹlẹ. Ohun to ya gbogbo eeyan lẹnu to fi mọ olukọni Chelsea fun ra rẹ, Tuchel ni pe Guardiola ko fi agbaọjẹ agbabọọlu arin gbungbun rẹ Fernandinho sara awọn to bẹrẹ ifẹsẹwọnsẹ aṣekagba Champions League ọjọ Abamẹta. Ohun to tumọ si nipe ko si agbabọọlu to le di aarin mu fun City ni wọn igba ti o jẹ pe Rodri tabi Fernandinho ko si nibẹ. Eyi lo ṣakoba fun City nitori ti wọn ba ti lọ siwaju bayii ni Chelsea ri ọna lọ si ile wọn lati ṣe wọn ni suta. Apa keji ere bọọlu naa ni Guardiola gbe Fernadinho wọle, ṣugbọn ẹpa ko boro mọ.	https://www.bbc.com/yoruba/ere-idaraya-57297671
religion	SK Abiara rumoured death: Ṣé ẹ mọ̀ npé onígbàgbọ́ ni wá, ohun táa ṣe fún oníròyin náà nìyìí	"""Afi ki Ọlọrun dari ji awọn to n gbe iroyin aburu kiri pe mo jade laye!"". Oludasilẹ ijọ Christ Apostolic Church, Agbala Itura, Woli Samuel Abiara ti ni irọ patapata ati iroyin ofege lasan ni awọ́n iroyin ti awọn kan  n gbe kiri nipa iku rẹ. Ninu ọrọ ti ọmọ Woli Abiara, Woli Elijah Abiara to n gbe ni ilu Amẹrika sọ fun BBC Yoruba lori ẹrọ ibanisọrọ, o ni lootọ ni iroyin ọhun tan ka, lootọ si ni pe awọn gẹgẹ bii ẹbi ti fesi pe ofuutu fẹ́ẹ̀tẹ̀ irọ gbaa ni. ""Lootọ ni ọrọ naa, amọ oniroyin to kọ ọ ti wa tọrọ aforiji lọwọ wa, a si ti fi ọrọ sita lori eyi"". Woli Elijah nigba to n fesi boya ẹbi Baba Abiara dari ji ẹni to ṣe iṣẹ aburu yii abi wọn yoo ti ọrọ ofin bọ ọ bii ki wọn gbe e lọ ile ẹjọ o ni, ""ṣe ẹ mọ pe onigbagbọ ni wa, a o ni ṣe gbogbo iyẹn. O ti tọrọ aforiji a si ti dari ji i"". Ninu atẹjade ti mọlẹbi fi sita, Wolii Abiara gbadura pe ki Ọlọrun dari ji awọn to wa nidii iroyin naa. Alufa naa ni o ya ni lẹnu pe latọwọ oniroyin gaan to yẹ o maa sọ ootọ naa ni iru iroyin yii ti jade. ""Iroyin ofege ni eleyii o si ya ni lẹnu pe oniroyin lee gbe irọ sita lai ṣewadii. Oniroyin to jẹ pe o yẹ ka ba nidii iroyin otitọ o yẹ ko maa wa ninu iru iroyin irọ bayii"". O tẹsiwaju pe, ""ọrọ yii ti kan kaakiri aye. Iroyin ofege kọ ni ọna lati ni eero pupọ to n ka iwe iroyin rẹ tabi tẹle ọ lori ayelujara. Nitorinaa, a pe fun ki iwe iroyin naa faa yo kuro patapata tabi ki o polongo aforiji rẹ lori iwe iroyin kan naa laarin wakati mẹrinlelogun ko maa baa ri oju ofin"". Eyi ni atẹjade ti iroyin ni ẹbi Abiara fi sita. Abiara ni Ajihinrere agba ni ijọ CAC Agbala Itura ti o si ni oun wa laye o, kokoko lara oun le. Lọgan ti ohun ti wọn beere fun yii jade naa si oniwe iroyin naa lọ yọ iroyin aburu to jẹ irọ hun kuro to si tun polongo rẹ jade pe awọn ṣe aṣiṣe ni, awọn oniroyin naa si ti n gbe tuntun yii kiri."	https://www.bbc.com/yoruba/57573064
sports	"IAAF World Championships: Abiyamọ kan di lobìnrin tó leè sáré ""100 meters"" jùlọ l'àgbáyé"	Obinrin ọmọ ọdun mejilelogun kan lati orilẹ-ede Jamaica ti wọ inu iwe itan gẹgẹ bi obinrin to lee sare ori papa oniwọn ẹsẹ ọgọrun un julọ l'agbaye. Shelly-Ann Fraser-Pryce to jẹ ọlọmọ kan tun ni ẹni to dagba ju l'gbaye to gba ife ẹyẹ naa lẹyin to gba ife wura ni idije agbaye to n lọ lọwọ ni Doha, lorilẹ-ede Qatar. Dalemoṣu yii lo sa ere ori papa naa larin iṣẹju mẹwaa o le diẹ, lati gba ife ẹlẹẹkẹjọ iru rẹ ti yoo gba. Lẹyin to gba ife ẹyẹ naa tan, o ni inu oun dun gidigidi. O ṣalaye siwaju sii pe, aṣiri aṣeyọri oun ni iwa irẹlẹ ti oun ni ati bi oun ṣe mu iṣẹ oun lokunkundun. Bi o tilẹ jẹ pe ọpọlọpọ awọn ololufe ere ori papa ni ko yọju lati wo Shelly-Ann ni igba to n sa ere naa, o ni oun ko bikita rara. Ṣaaju akoko yii ni Shelly-Ann ti kopa ninu awọn idije agbaye miran bii; idije Olympic ti Beijin lọdun 2008, idije agbaye Berlin lọdun 2009, idije Olympic ti Londo lọdun 2012, ati bẹẹbẹẹ lọ.	https://www.bbc.com/yoruba/afrika-49898089
religion	Masquerade vs muslims: Atọ́kùn egúngún, ọmọ rẹ̀ àti èèyàn méjì dèrò àtìmọ́lè lórí ẹ̀sùn ìpànìyàn ní mọ́ṣálááṣí	Ile ẹjọ giga ilu Osogbo ti ju atọkun eegun, Oloye Kayode Esuleke, ọmọkunrin rẹ ati eeyan meji si atimọle lori ẹsun ni mọṣalaaṣi. Adajọ Ayo Oyebiyi paṣẹ pe ki wọn gbe wọn lọ si ọgba ẹwọn to wa niluu Ilesha lọjọ Iṣẹgun. Oloye Esuleke, Kola Adeosun, Akeem Idowu, ati Ifasola Esuleke lo n jẹjọ lori ẹsun ipaniyan onikoko mẹtala to da lori ibankanjẹ, dida alaafia ilu ru ati jagidijagan. Amọ gbogbo wọn lo sọ pe awọn ko jẹbi ẹsun ti wọn fi kan awọn. Adajọ sun igbẹjọ naa si ọjọ kọkanlelogun oṣun kẹsan ọdun 2021 yii. Ọjọ jọ kẹtadinlọgbọn, oṣu kẹsan an yii ni awọn eleegun atawọn musulumi ni mọṣalaasi Kamorudeen Society to wa ni Oluode Aranyin, Osogbo kọlu ara wọn. Nibẹ ni a gbọ pe ibọn ti ba Moshood Salawudeen ti o si gba ibẹ dero ọrun nigba ti ọpọ eeyan farapa nibi ikọlu naa. Iroyin sọ pe wọn tun ba mọṣalaaṣi ọhun jẹ nigba tawọn eleegun naa n kọja lọ.	https://www.bbc.com/yoruba/afrika-58567852
politics	PDP NEC 2023 decision: Àríwá Nàìjíríà ní alága PDP yóò tí wà ṣùgbọ́n lórí ọ́rọ́ 'Zoning' ipò ààrẹ...	Ẹgbẹ oṣelu Peoples Democratic Party ti fẹnuko pe awọn yoo yan alaga ẹgbẹ lati ariwa orileede Naijiria. Eleyi jẹ ọkan lara abajade ipade ti wọn ṣe nilu Abuja lỌjọbọ. Ọrọ ibi ti wọn yoo gbe ipo alaga ẹgbẹ si jẹ eleyi ti awọn eeyan ti n sọ iriwisi ọtọọtọ le lori lẹnu ọjọ mẹta yi. Sẹnẹtọ Ibrahim Tsauri to jẹ akọwe agba ẹgbẹ naa sọ fun BBC pe koko mẹrin pataki lawọn ipinu le lẹyin ipade naa. Awọn ipinnu mẹrin naa ree: Ipinnu yi wa ni ibamu pẹlu aba ti igbimọ to da lori pinpin ipo ti Gomina Ifeanyiu Ugwuanyi  dari rẹ da. Kola Ologbondiyan to jẹ akọwe ipolongo ẹgbẹ sọ pe lori ọrọ ibi ti wọn yoo gbe oludije  ipo aarẹ si awọn ko ti fẹnu ko tan. O ni gbogbo ọmọ ẹgbẹ ni yoo sọ ẹni ti yoo lanfaani lati dije dupo aarẹ. Atiku Abubakar to jẹ ọkan lara awọn eekan ẹgbẹ ti ṣaaju sọ pe ki ẹgbẹ ma ṣe lo ilana zoning lati fi yan ẹni ti yoo dije ipo aarẹ. O sọ pe ọrọ ibi ti aarẹ ba ti wa ti n da wahala silẹ lati ọjọ to ti pẹ ''Ko si nkan to n jẹ aarẹ to wa lati Guusu tabi lati ariwa aarẹ kan ṣoṣo lo wa eyi si ni aarẹ Naijiria fun Naijiria fawọn ọmọ Naijiria''. Oni, ọjọ keje, oṣù Kẹwaa, ọdún 2021 ni ẹgbẹ oṣelu PDP n ṣe ìpàdé awọn adari rẹ èyí tí ọ le yọri sí itẹsiwaju tabi ifasẹyin ẹgbẹ náà. Ireti wa pé àwọn adari ẹgbẹ ọhun yóò jíròrò lórí gbígbé ipò Ààrẹ lọ sí ẹlẹkunjẹkun eyiti ti igbimọ kan ti gomina Ifeanyi Ugwuanyi darí rẹ daba. Lasiko to n tẹwọ gba esi ìpàdé igbimọ náà, alaga fidihẹ ẹgbẹ ọhun, Yemi Akinwonmi sọ pé ìpàdé tí yóò waye lonii ni yóò ṣàpèjúwe ọjọ iwájú ẹgbẹ oṣelu PDP. Igbimọ náà ti kọkọ sọ ṣáájú pe kí wọn paarọ ipo awọn adari ẹgbẹ náà, ki awọn èèyàn òkè ọya paarọ ipò wọn pẹlu awọn èèyàn ìhà gúsù. Ti awọn adari ẹgbẹ náà bá gbe aba yìí wọlé, ọ n túmọ sí pé apa oke ọya ni alaga tuntun ẹgbẹ náà yóò ti wa. Awọn ipò míràn yóò tún lọ sí òkè ọya, bíi ipo akápò gbogbogbò, ati bẹẹ bẹẹ lọ. Nigba ti akọwe gbogbogbo yóò wá láti ìhà gúsù, to fi mọ alukoro, atawọn ipo mii. Ẹwẹ, awọn èèyàn kan ninu ẹgbẹ ọhún ti n fapajanu pe imọran igbimọ náà dára, sùgbón kò ṣe é tẹle. Wọn ni imọran naa kii se fun itẹsiwaju ẹgbẹ oṣelu PDP, bi ko ṣe fún apo awọn èèyàn kan nínú ẹgbẹ náà.	https://www.bbc.com/yoruba/media-58825526
entertainment	Nkechi Blessing: Ọ̀pọ̀ ọ̀gá òṣèré ló ń bèèrè ìbálòpọ̀, kí obìrin tó gba eré tíátà lọ́wọ́ wọn	"Yoruba ni bi ọrọ ba se n pẹ nilẹ, gbigbọn ni yoo maa gbọn si. Bẹẹ ni ọrọ ri nipa isẹlẹ to waye si Baba Ijesha, ẹni ti wọn fi ẹsun sise asemase pẹlu ọmọkan kan, to si n jẹjọ lọwọ. Lọtẹ yii, ọkan lara awọn osere tiata lobinrin, ti ọrọ naa ka lara pupọ, Nkechi Blessing Sunday tun ti sọrọ lẹẹkan si nipa isẹlẹ naa. Nkechi, lasiko to n kopa lori ifọrọwanilẹnuwo kan lori Instagram pẹlu Jude Jideonwo salaye idi ti ọrọ naa se ka lara. Ninu alaye rẹ, Osere tiata lobinrin naa ni ọmọ ọdun mẹtadinlogun ni oun wa nigba ti ọkunrin kan fẹ fi tipa ba oun lopọ. O salaye siwaju pe oun finu wenu nigba naa ni, amọ Ọlọrun nikan ni ko jẹ ki oun jẹ iwọ. ""Mo sọ fun ẹgbọn mi obinrin kan pe n ko ti mọ ọkunrin ati pe ko si akọ kankan to tii si mo ni asọ wo ri amọ o ni irọ ni mo n pa. Nigba naa, ọti bia ni iya mi maa n ta, ti mo si maa n jo gan. Lọjọ kan ni anti mi yii wa ni ka jọ lọ sile ọrẹkunrin rẹ, ti mo si tẹle amọ n ko mọ pe o tan mi lọ sibẹ ni lati fidi ootọ mulẹ boya lootọ ni n ko mọ ọkunrin. Ko pẹ ta de ibẹ ni wọn fun mi ni ọti ẹlẹrindodo, ti mo si mu, ti anti mi si ni oun fẹ sare de ibi kan, to si ku emi ati ọrẹkunrin rẹ ninu ile."" Nkechi tẹsiwaju pe bi anti oun se jade ni ọkunrin naa n gbe sunmọ oun, to si wa joko si ẹgbẹ oun pẹki-pẹki. O ni ni kete ni skan oun lọ sibi ọrọ ajọsọ oun ati anti naa nipa pe oun ko mọ skunrin, ti ara si bẹrẹ si fu oun nitori oun ti ni oye nipa ibalopọ nigba naa. O fikun pe ẹrun bẹrẹ si ni ba oun, ti oun si dide pe oun n lọ amọ ti ọkunrin naa dide lati di oun lọwọ mu, to si ni oun ko le lọ amọ ti oun yari mọ lọwọ. Nkechi ni igba yii ni oun wa beere lọwọ ọkunrin naa pe se o fẹ fi tipa ba oun ni ajọsepọ ni? Eyi si lo ni o ya lẹnu pupọ, ti oun si ri ọna sa jade nibẹ. ""O yẹ ki wọn se idajọ iku fun awọn afipabanilopọ ni, ko si yẹ ki wọn maa gbe wọn lọ sile ẹjọ, ni kete ti ọkunrin kan ba ti fipa ba obinrin kan lopọ, ni ki wọn lu pa."" Ninu ifọrọwerọ naa ni Nkechi tun ti si agbada lori ọrọ kan to ni se pẹlu ipa ti ẹgbẹ osere TAMPAN ko lasiko ti isẹlẹ Baba Ijesha waye. Nkechi ni lootọ ni oun bu ẹnu atẹ lu awọn asaaju ẹgbẹ osere naa, ti Alagba Bolaji Amusan, ti ọpọ eeyan mọ si Mr Latin ko sodi nitori pe wọn ko tete sọrọ lori isẹlẹ naa. Amọ o ni nigba to ya ni Latin se fidio kan pe awọn ko le le Baba Ijesha kuro ninu ẹgbẹ TAMPAN nitori kii se ọmọ ẹgbẹ awọn, ti awọn si fara mọ ohun to sọ. ""Amọ tẹ ba fẹ mọ idi ti ọpọ wọn se dakẹ jẹ nigba ti ọrọ Baba Ijesha sẹlẹ, idi ni pe iru kan naa ni wọn. Ko fẹ ẹ si ọga elere kankan ninu ẹgbẹ TAMPAN to le sare jade sọrọ lori ẹsun ifipabanilopọ nitori ọpọ wọn ni wọn maa n kọkọ beere lati tu obinrin ni asọ wo, saaju ki wọn to fun ni ipa kan lati ko ninu ere. Bi wọn ba si fi sare sọrọ pẹrẹ, gbogbo awọn eeyan ti wọn ti fi ere gba asọ lara wọn ni yoo jade lati wa fi ẹsun kan awọn naa. Lana kan abi omiran, gbogbo wọn ni wọn jẹbi ẹsun iwa ti Baba Ijesha hu, ti ẹnu wọn ko si le to ọrọ. Wọn yoo fi ọwọ gbaya pe ti osere binrin kan ko ba sun pẹlu awọn, awọn ko ni gbe ipo kan fun ninu ere ti wsn ba fẹ se. Nkechi Blessing wa ni isẹlẹ to ti waye saaju si oun lo mu ki oun gba ọrọ ẹsun Baba Ijesha naa kanri."	https://www.bbc.com/yoruba/afrika-58613853
health	Coronavirus in Nigeria: Ǹjẹ́ àwọn arúgbó nìkan ni ààrùn coronavirus ń mú?	Oriṣiiriṣii nnkan lawọn eeyan n sọ nipa aarun coronavirus to n ṣọṣẹ kaakiri gbagbo agbaye bayii. Awọn kan gbagbọ tẹlẹ pe awọn oyinbo alawọ funfun nikan ni aarun n mu wi pe kii mu awọn alawọdudu ilẹ Afirika. Awọn miiran tiẹ sọ awọn arugbo lo n mu, kii mu awọn ọmọde. Loju awọn mii, aarun olowo ni coronavirus jẹ, kii mu talika. BBC Yoruba ṣe alaye lẹkunrẹrẹ lori igbagbọ awọn kan pe awọn arugbo ni covid-19 maa n mu.	https://www.bbc.com/yoruba/afrika-52232926
entertainment	Iya Ife: Said Balogun, Kemi Afolabi àtàwọn òṣèré míràn ń ṣèdárò Iya Ife tó fayé sílẹ̀	Ẹgbẹ awọn oṣere tiata ni Naijiria tun ti n ṣọfọ lẹyin ọjọ diẹ ti agba oṣere nni, Orisabunmi jade laye. Ẹgbẹ awọn oṣere tiata Yoruba ti kede iku Ashabi Ayantunde, ti ọpọ eeyan mọ si Iya Ife. Iya Ife jẹ ọkan gboogi lara awọn oṣere tiata Yoruba to dantọ to si mọ ere ṣiṣe, ede Ile Ife si lo maa n sọ ninu ere tiata. Gẹgẹ bii ohun ti agbọ, obinrin naa dagbere faye laarin wakati diẹ to yẹ ko ṣe ayẹyẹ ọjọ ibi rẹ. Lara awọn akẹgbẹ rẹ nidii iṣẹ tiata to kede iku rẹ sọ pe, o jẹ ohun ibanujẹ gidi fun awọn ẹbi atawọn akẹgbẹ rẹ nidi iṣẹ ọhun. Nigba ti Bukky Smart n ṣedaro rẹ loju opo Instagram rẹ, o ni bi iya ni Iya Ife jẹ si oun, lẹyin naa lo gbadura pe ki Ọlọrun dari ẹṣẹ rẹ jin, ko si tun tẹ si afẹfẹ rere. Oṣere miran to tun kẹdun iku rẹ ni Adigun to sọ pe nnkan bii aago mẹta oru ni oun ṣi n ki oloogbe ọhun ku oriire ọjọ ibi rẹ lai mọ pe ọlọjọ ti de. Ọpọ awọn gbajumọ oṣere miran lo ti bẹrẹ si n kẹdun iku Iya Ife lori ayelujara. Lara awọn oṣere naa  ni, Saidi Balogun, Damola Olatunji, Kemi Afolabi, ati bẹẹ bẹẹ lọ. Kemi Afolabi ni iya naa maa n fi ifẹ nla han si oun, to so maa n pariwo ọmọ ti wọn n sọ nigbakuugba to ba ri oun loko ere tiata. Titi di akoko ti a n ko iroyin yii jọ, ko sẹni to le sọ ni pato ohun to ṣokunfa iku oṣere naa. A gbadura pe ki Ọlọrun tẹ si afẹfẹ rere.	https://www.bbc.com/yoruba/afrika-56729521
politics	PDP Crisis: Ologbondiyan ní ìjà inú ẹgbẹ́ náà kò sẹ̀yìn ìbò 2023, kìí ṣe nǹkan bàbàrà	"Iṣẹlẹ  to n waye lọwọ ninu ẹgbẹ People's Democratic Party  (PDP) jẹ nnkan ti o ma n waye ni gbogbo ẹgbẹ paapaa julọ ti o ba ti sunmọ asiko ti idibo miran n bọ. Eyi ni alaye Kola Ọlọgbọdiyan, to jẹ akọwe ipolongo ẹgbẹ oṣelu PDP nilu Abuja lasiko ifọrọwerọ pẹlu BBC News Yoruba. Kọla Ologbondiyan ni, gbogbo ọmọ ẹgbẹ naa ni o maa n fẹ ki ipo ẹni ti yoo jẹ alaga ẹgbẹ fun saa miiran bọ sọdọ rẹ, nitori naa gbọmisi-omi-oto to n lọ lọwọ yii yoo bẹ silẹ. Bakan naa lo fikun pe àwọn to ti jẹ mínísítà tabi gomina tẹlẹ ti parapọ bayii, lati ri daju pe wọn mu alaafia wọ inu ẹgbẹ ati lati ṣe nnkan ti iwe ofin ẹgbẹ sọ laarin osu mẹrin to ku fun ipade gbogboogbo. O wa pe fun ifẹnuko awọn ọmọ ẹgbẹ lojuna lati mu ki awọn ọmọ Nàìjíría le bọ nínu oko iya ti wọn wa. O ni ẹgbẹ ko gbọdọ fi han pe aarin awọn ko gun, ki wọn le mọ pe awọn setan lati dije, sùgbọn ọpọ lo n reti lati ṣe nnkan ti yoo han si gbogbo eniyan. ""Saaju ọdun 2015, iwa jagidijagan ni ẹgbẹ oṣelu All Progressive Congress (APC) n hu nitori pe wọn fẹ gba ijọba sugbọn gẹgẹ bi ẹgbẹ to ti sinlu ri, ẹgbẹ oṣẹlu PDP mọ ilu tò nitori pe nigba ti wọn wa nipo aye, ko nira fun ara ilu bi asiko yii"" Ologbondiyan ni gbogbo nnkan ti ẹgbẹ oselu APC sọ pe awọn yoo se lasiko ti wọn n pologo ibo, lati bi ọdun mẹfa si asiko yii, ko si eyi ti wọn mu ṣẹ. Akọwe Ipolongo ẹgbẹ oṣelu PDP ni ""ti a ba ni ki a gbe ẹgbẹ oṣelu APC si ori iwọn, òdo pọnbele ni wọn gba nitori ko si larija aseyọri kankan paapaa julọ lori ọrọ eto aabo. Ologbọndiyan naa oju ọmọ Naijiria ti la ju pe ki eniyan maa se nnkan to pinu lati ṣe i ko ba ṣe awọn ọmọ Naijiria yoo yọ danu. O rọ awọn ọdọ ati obinrin lasiko yii lati wa dije nitori pe ẹgbẹ PDP ti fi aaye silẹ lati mu ki nnkan ki o rọrun fun wọn. O ní ni asiko yii, owo ìkanlẹkun nikan ni PDP n gba bayii lojuna lati mu ki awọn eniyan le darapọ mọ ẹgbẹ, ki wọn si le kopa ninu eto oselu. Ibi ti ọrọ alaga ẹgbẹ oselu Peoples Democratic Party,Uche Secondus yoo ja si ko ti foju han pẹlu bi ipade awọn Gomina ẹgbẹ naa ko se fẹnu ko lori ọrọ rẹ. Nibi ipade to waye ni Abuja lọjọ Aje lo yẹ ki wọn ti sọ boya Secondus yoo si wa lori ipo tabi ki wọn yọ saaju ipade gbogbogbo ẹgbẹ losu Kọkanla ọdun. Amọ a gbọ pe ipade igbimọ amusẹya ẹgbẹ naa ko panupọ sọna kan lori ọrọ yii. Ninu awọn ọmọ igbimọ naa, awọn mẹfa kan ni ko kọwe fipo silẹ tawọn iyoku ko si faramọ, amọ eyi ko tan sibẹ. Awọn ọmọ ẹgbẹ to wa nile asojusofin naa ko fimọ sọkan lori iyọninipo Secondus. Bi a ko ba gbagbe lỌ́jọbọ to kọja yii ni igbimọ majẹkobaje ẹgbẹ da si ọrọ awọn ọmọ igbimọ alasẹ ẹgbẹ meje to kọwe fiposilẹ. Ninu awọn to lewaju ki Secondus fipo silẹ ni Gomina Nyesom Wike ti ipinlẹ Rivers, to ni Secondus n pete pero lati tun dije dupo alaga lasiko ipade apero ẹgbẹ to n bọ lọna ni. Lẹyin ti wọn se eleyi tan, wọn ba awọn akọroyin sọrọ, ti wọn si ni awọn yoo jiroro laarin ọrọ mẹta lori bi wọn yoo se yanju aawọ to n koju ẹgbẹ naa. Abalọ ababọ ijiroro yi ni eleyi taa tun gbọ pe wọn ko ti fẹnu ko lori boya Secondus yoo si wa lori oye tabi ko ko ẹru rẹ kuro gẹgẹ bi alaga ẹgbẹ. Ni ọjọ Aje yii kanna, awọn Gomina kan ti wọn wa lẹyin Secondus ti Aminu Waziri Tambuwal Gomina ipinlẹ Sokoto lewaju wọn, si duro gbọin lẹyin Secondus pe ko pari saa rẹ gẹgẹ bi alaga ẹgbẹ. Tambuwal, lasiko to n ba awọn akọroyn sọrọ ni awọn yoo si tẹsiwaju pẹlu ipade naa, tawọn yoo si yanju ọrọ ni tunbi n nubi. Nibi ti gbogbo eleyi ti n waye naa ni awọn ọmọ ẹgbẹ yii kan ti se iwọde pe dandan ni ki Secondus fipo silẹ gẹgẹ bi alaga. Niwaju olu ileesẹ ẹgbẹ naa tii se Wadata Plaza, ni iwọde ifẹhonuhan yii ti waye. Labẹ asia ikọ ti wọn pe orukọ rẹ ni Save PDP group mii, wọn ti ko ara wọn jọ pe ki Secondus fipo silẹ nitori pe ko kaju osunwọn. Saaju ka to sọ nkan ti Secondus naa sọ, o tọ ka fi lelẹ pe Gomina Seriake Dickson tipinlẹ Bayelsa wa lara awọn to duro bi ike lẹyin Secondus. Bẹẹ naa ni awọn Gomina kan ninu ẹgbẹ ni dandan, ki Secondus pari saa rẹ gẹgẹ bi alaga ati pe ipade gbogbo gboo ẹgbẹ nikan lo lagbara lati yọ ni ipo. Ipade gbogboogbo yii lawọn to fẹ yọ Secondus lawọn ko le duro de nitori Secondus yoo fidi ẹsẹ rẹ mulẹ nipo alaga. Ninu atẹjade tiẹ, Secondus sọ pe oun ko se nkankan to yẹ ki wọn fi yọ kuro nipo alaga. O fi ọrọ yi sita ninu atẹjade to pe akori rẹ ni ''Idi ti mi o le fi fipo silẹ'' Ike Abonyi to jẹ agbẹnusọ rẹ lo fi sita lọjọ Aje ni Abuja. Ni soki nkan ti Secondus sọ ninu atẹjade naa ni pe, ki awọn eeyan perete to n pe fun ifiposilẹ rẹ jade sita lati wa sọ fun araye idi ti wọn fi fẹ ki oun si ipo silẹ. Ipade awọn Gomina si n tẹsiwaju loni tii se ọjọ Isẹgun."	https://www.bbc.com/yoruba/afrika-58155599
entertainment	Kí ló fa ìfaǹfà láàrín Biola Adekunle, gbajúmọ̀ òṣèré àti alágbàtà fíìmù tó fi bú sẹ́kún?	Gbajúmọ̀ òṣèré tíátà, Biola Adekunle ti ké gbàjarè sí àwọn ọmọ orílẹ̀ èdè Nàìjíríà láti gba òun kalẹ̀. Ńṣe ni gbajúmọ̀ òṣèré náà bẹ̀rẹ̀ sí ní wa ẹkún mu nínú fídíò kan tó fi sójú òpó Instagram rẹ̀. Ohun tó ń pa òṣèré náà lẹ́kún gẹ́gẹ́ bó ṣe sọ nínú fídíò náà ni pé alágbàtà eré sinimá kan jẹ òun lówó láti bíi ọdún mélòó kan sẹ́yìn tí onítọ̀hún sì kọ̀ láti san owó náà padà fún òun. Ó ní alágbàtà eré náà ni òun ta eré kan tí òun ṣe ní ọdún 2018 fún àmọ́ tí onítọ̀hún kọ̀ láti san owó òun padà láti ìgbà náà. Biola Adekunle ṣàlàyé pé nínú mílíọ̀nù kan náírà tí òun ta fíìmù náà fún alágbàtà ọ̀hún, ọdún tó kọjá ló tó san ẹgbẹ̀rún lọ́nà àádọ́ta náírà fún òun padà nígbà tí òun fi pípè dà á láàmú. Ó ní gbogbo ìgbìyànjú láti gba owó òun padà ló já sí pàbó, tí alágbàtà náà sì ń sọ fún òun pé kí òun ṣe ohun ti òun bá fẹ́  ṣe. Ó ní ìdí nìyí tí òun fi ń ké gbàjarè sí àwọn ọmọ Nàìjíríà láti bá òun bẹ alágbàtà náà kó san owó òun padà fún òun kí òun le rí fíìmù mìíràn gbé jáde láti ọdún yìí. Yàtọ̀ sí owó tirẹ̀ ó ní gbajúmọ̀ òṣèré mìíràn tí ọ̀pọ̀ mọ̀ sí Ìyá Ibeji Ọmọ aráyéle náà kówó lé sinimá naa. O ni òun ni òun dá owó náà padà fún wọn pẹ̀lú èlé nígbà tí alágbàtà náà kọ̀ láti san owó náà padà fún òun lásìkò. Yàtọ̀ sí àwọn nǹkan tí Biola Adekunle sọ nínú fídíò náà, gbajúmọ̀ òṣèré náà tún kọ ṣojú òpó Instagram rẹ̀ pé òun kò fẹ́ jà ṣùgbọ́n kí wọ́n bá òun bẹ́ẹ̀ láti san owó òun padà.	https://www.bbc.com/yoruba/articles/c72rz76r3nlo
health	Snail Slim Soap: Wo ọ̀pọ̀ àǹfààní tó wà nínú lílo ọ̀ṣẹ tí wọn fi omi ìgbín ṣe láti fọ ojú	Ara meeriri ree, a ti ri oju ologbo lori atẹ, paapaa nidi oge sise. Gẹgẹ bẹẹ se mọ pe awọn obinrin kii fi oge sise sere rara, paapaa nidi ohun ti yoo ba mu ki awọ ara wọn jọlọ, ti oju wọn yoo si gun rege. Boya eyi lo mu ki ọkunrin kan se iwadii, to si gbe esi iwadi rẹ sita nipa amulo omi ara igbin, ti yoo mu ki oju gun rege. Ọkunrin onisẹ iwadii naa, Damien Desrocher, tii se ọmọ ọdun mejidinlọgbọn lati ilẹ Faranse jẹ ara eeyan mẹta to n fi omi igbin se ọsẹ ifọju. Awọn igbin to le ni ẹgbẹrun lọna ọgọta ni Damien n sin, to si tun n gbero lati pese ọsẹ omi igbin bii ẹgbẹrun mẹta lọdun yii. Nigba to n ba BBC sọrọ, Damien salaye pe awọn kii pa igbin kankan lara lasiko ti wsn ba n yọ omi ara wọn, ti awọn omi igbin naa si wulo fun iwosan. Àwọn ìtàn mánigbàgbé tì ẹ leè ní ìfẹ̀ síí: O fikun pe omi ara igbin ni eroja ti wọn n pe ni Collagen ati Elastin, ti kii jẹ ki oju eeyan tete gbo.	https://www.bbc.com/yoruba/afrika-57373685
religion	VPN, FG suspends Twitter: Pásítọ̀ Enoch Adeboye sọ̀rọ̀ lórí bí ìjọba ṣe gbégilé ojú òpó Twitter	"Olori ijọ Redeem lagbaye, Pasitọ Enoch Adeboye ti sọrọ lori aṣẹ ijọba apapọ to gbegile oju opo Twitter ni Naijiria ati igbeṣẹ wọn lati fi iya jẹ ẹnikẹni to ba tapa si ofin naa. Pasitọ Adeboye ni kii ṣe orilẹede Naijiria nikan ni ẹka ile ijọsin oun wa, nitori naa ijọba ko le e da awọn duro lati maṣe lo oju opo Twitter. Ọrọ yii ko ṣẹyin ẹsun ti wọn fi kan Baba Adeboye wi pe oun tẹ oju ofin Naijiria mọlẹ nipa lilo oju opo Twitter lẹyin ti wọn gbegile ni Naijiria. O ni lilo Twitter tẹlẹ ofin Aj Iṣọkan Agbaye, UN to fun awọn ọmọ eniyan laṣẹ lati fi ohun wọn lede ni gbogbo igba. Bakan naa ni Baba Adeboye fihan pe awọn ni ẹgbẹgbẹrun miliọnu eniyan lagbaye ti wọn n tẹle wọn ni oju opo ikansiraẹni Twitter. ''Ijọ Redeemed Christian Church of God wa ni orilẹede aadọsan ni agbaye, ti lilo oju opo Twitter wa si tẹle aṣẹ Ajọ Iṣọkan Agbaye ni Article 19 ti UN universal declaration of Human Rights."" Minisita fun eto iroyin ni Naijiria , Lai Mohammed lo kede pe awọn ti fofin de oju opo ikansiraẹni Twitter ni Naijiria. Lai Mohammed ni ijọba ti paṣẹ fun ileeṣẹ ijọba to n sakoso eto iroyin ni Naijiria,NBC lati fofin de awọn oju opo kọọkan ni Naijiria. Lati igba ti ijọba ti ti oju opo naa, ni ẹgbẹgbẹrun miliọnu ọmọ Naijiria ko ti laṣẹ si oju opo ikansiraẹni Twitter naa, ti wọn si n wa ọna miran lati le lo oju opo naa. Ẹsun ti ijọba apapọ fi kan Twitter ni pe wọn n fari apa kan da ikan si pẹlu bi wọn ṣe yọ 'ọrọ ti aarẹ Buhari kọ si oju opo rẹ nitori o sọ wi pe awọn kan n kọ lẹta si ogun ni Naijiria. Agbẹjọro Agba ni Naijiria to tun jẹ minisita fun eto idajọ, Abubakar Malami ti paṣẹ pe ki wọn o fi oju gbogbo awọn to ṣi n lo ayelujara ibaraẹnidọrẹ Twitter wina ofin. Ọjọ Ẹti ni ijọba Naijiria kede pe oun ti fi ofin de Twitter ni Naijiria nitori pe awọn ọmọ Naijiria n lo o lati ma tako ijọba. Eyi waye lẹyin ti awọn alaṣẹ Twitter, to jẹ ileeṣẹ ilẹ America, pa ọrọ ti Aarẹ Muhammadu Buhari sọ nipa ogun Biafra to waye lọdun 1967. Ninu atẹjade kan to tẹ BBC lọwọ, Malami paṣẹ fun Oludari ẹka  to n gbe ọdaran lọ sile ẹjọ ni ileeṣẹ eto idajọ ti ijọba apapọ, lati bẹrẹ isẹ ni kiakia lori fifi ofin mu awọn to tako aṣẹ ijọba lori lilo Twitter ni Naijiria. Ikede ifiyajẹni yii waye nitori bi awọn eeyan kan ṣi ṣe n lo Twitter pẹlu imọ ẹrọ ayelujara Virtual Private Network Malami ni ki ẹka naa ṣiṣẹ pọ pẹlu ajọ to n mojuto ibaraẹnisọrọ, National Communication Commission, ileeṣẹ ijọba apapọ fun ibaraẹnisọrọ ati okoowo ori ayelujara, ati awọn ajọ mii lati ri pe wọn tete gbe awsn arufin lọ si ile ẹjọ. Ki wa ni VPN? VPN tumọ si virtual private network ti awọn to n lo ayelujara nilo lati lo yatọ si ti gbogboogbo ti wọn n pe ni  public internet connection. Gẹgẹ bi akọṣẹmọṣẹ Kehinde Akinseli ṣe ṣalaye fun BBC, O ni laisi VPN ko si be eeyan ṣe tun fẹ wọn Twitter lai lo awọn ileeṣẹ ẹrọ ibanisọrọ bii MTN, Etisalat, GLo ati awọn to ku. O  ni eyi tumọ si pe awọn eeyan Naijiria to n lo Twitter yoo dinku jọjọ. Bawo lo ṣe le ri VPN gba? Akinseli Kehinde Kayode ṣalaye pe VPN yii ni yoo fun ọ laaye lati le de ori Twitter lati orilẹ-ede mii. O ni eyi tun tumọ si pe ero Naijria ko ni pọ mọ lori Twitter. O mẹnuba ewu ki awọn eeyan maa ja wọ inu ibi ifipamọ ẹni ninu lilo VPN ẹlomii. Kehinde ni VPN da bii IP ti a jijọ n ṣapinlo ni ti ko wa fun ẹnikan ṣoṣo. Ati pe nipa lilo VPN, oṣeeṣe ki awọn eeyan mii maa mọ ohun ti o n ṣe lori ẹrọ ayelujara rẹ. Ati pe o rọrun ki awọn eeyan maa ṣe ẹ̀dà ohun ti o n ṣe lọwọlọwọ. Ìjọba àpapọ̀ dá iléeṣẹ́ Twitter dúró lórílẹ̀èdè Nàìjíríà lẹ́sẹ̀kẹsẹ̀! Ijọba apapọ orilẹede Naijiria ti paṣẹ dida ileeṣẹ oju opo ikansiraẹni ayelujara Twitter duro ni Naijiria. Minisita to n ri si iroyin ati aṣa, Lai Mohammed lo kede rẹ ninu atẹjade kan to fi sita lọjọ Ẹti niluu Abuja. Lai Mohammed ṣe apejuwe bi wọn ṣe n lo oju opo ikansiraẹni naa fun awọn ilo to lee da ibagbepọ alafia orilẹede Naijiria jẹ. Bi ẹ ko ba gbagbe, l'Ọjọbọ ọsẹ yii kan naa ni ileeṣẹ Twitter yọ ọrọ ti aarẹ Buhari sọ to jọ mọ didunkoko mọ awọn ọmọ Naijria lori ọrọ abo kuro loju opo naa. Amọ lọgan ni ijọba naa fesi ti wọn si fi ẹsun kan pe alagabagebe ni ileeṣẹ Twitter pẹ̀lú oniruuru apẹrẹ ọrọ ti ijọba wu jade. Wo ohun tó yẹ kí o mọ̀ nípa bí 'twitter' tíjọba dá dúró ní Nàijíríà yóò ṣe kan ọ Saaju ni ijọba Naijiria ti da ileeṣẹ Twitter duro ni Naijiria lẹyin to yọ 'Tweet' Aarẹ Buhari kuro Ìdí rèé tí Twitter kò fi le gbé ìdájọ́ Trump lé Ààrẹ Buhari Lẹyin naa ni ọpọ ọmọ Naijiria n woye pe ki lo n ṣẹlẹ bayii ti ero wọn si ṣotọọtọ Twitter kò dá sí ọ̀rọ̀ IPOB àti Nnamdi Kanu, bó ṣe wù wa la ṣe lè darí Nàìjíríà- Lai Mohammed Bawo wa ni idaduro Twitter yii ṣe kan iwọ funra re? Eyi lo mu ki BBC kan si akọṣẹmọṣẹ nipa lilo ẹro ayelujara, Akinseli Kehinde lori ohun ti yoo ṣẹlẹ bi ijọba Naijiria ṣe fofin de Twitter yii. O ni ọna kan ṣoṣo ti erongba ijọba fi le wa si imuṣẹ lori ofin yii ni pe ki ijọba paṣẹ fun awọn Internet Service Providers to wa ni Naijiria lati yọ IP Address to n wa lati Naijiria lọ si oju òpó Twitter. O ni eyi tumọ si pe ileeṣẹ bii MTN, GLO, Etisalat ati awọn to ku ko ni jẹ ki awon eniyan Naijiria de oju opo Twitter nipase ileeṣẹ erọ ibanisọro ti wọn mọ. Akinseli ni eyi ja si pe MTN, GLO, Etisalat ati awon to ku ko ni jẹ ki awọn eniyan Naijiria le de oju opo Twitter lati ọdọ ti wọn bi o ṣe yẹ. Akosemọṣẹ yii tun salaye pe ọna kan ṣoṣo miran ti eeyan tun fi le de oju opo Twitter ti ko ba lọ nipasẹ ISP ni nipa lilo VPN. Bakan naa, minisita ti paṣẹ pe ki ajọ to n bojuto igbohunsafẹfẹ ni Naijiria ki wọn bẹrẹ si ni fun awọn alagbata itakun ayelujara laṣẹ lati ṣiṣẹ. Ẹwẹ, awọn Naijiria o jẹ ko balẹ tabi tutu rara ti wọn ti n fun ijọba apapọ lesi. Ọpọlọpọ eeyan lo ni ""Ẹ da ileeṣẹ Twitter duro, Twitter ọhun naa si lẹ lo lati fi ọrọ yii sita. Ni ti Usman @UIncorp, adura lo gbe ṣe fun aarẹ Buhari, Lai Mohammed ati orilẹede Naijiria lapapọ. Agada Stephen Michael @agadastephenmic ni Twitter kan naa ti wọn fi yi irọ mọ aarẹ ana, Goodluck Jonathan naa ni wọn tun wa ni o ni ero ibi si Naijiria. Ẹwẹ, ko tii si ẹni to lee fi aridaju ohun ti itumọ igbesẹ yii jẹ gangan sitta. Ninu iwoye, wọn lee gbe igi di oju opo Twitter lori adirẹsi itakun agbaye Naijiria eyi to tumọ si pe oo nilo VPN koo to le lọ soju opo Twitter ṣugbọn ko sẹni to tii sọ eyi. Laipẹ yii naa ni Twitter gbe olu ileeṣẹ wọn ni Afirika lọ si orilẹede Ghana."	https://www.bbc.com/yoruba/media-57364616
sports	World Cup qualifier: Senegal àti Egypt yóò wáàkò fún tíkẹ́ẹ̀tì ife ẹ̀yẹ àgbáyé Qatar 2022	Ẹgbẹ agbabọọlu Senegal ati Egypt ni yoo koju ara awọn ninu ifẹsẹwọnsẹ ati pegede fun idije ife ẹyẹ agbaye ni Qatar lọdun 2022 yii. Eyi tumọ si pe Mohamed Salah ati Sadio Mane ti wọn jọ jẹ ọmọ agbabọọlu Livrepool yoo koju ara wọn. Ikọ Super Eagles Naijiria yoo koju Black Stars Ghana ninu ifẹsẹwọnsẹ ati pegede fun idije ife ẹyẹ agbaye ti yoo waye ni Qatar lọdun 2022 yii. Lonii ọjọ Abamẹta niluu Douala ni Cameroon wọn kede bi awọn ifẹsẹwọnsẹ naa yoo ṣe lọ nilẹ Afirika. Laarin ọjọ kọkanlelogun si ọjọ kọkandinlọgbọn ni ifẹsẹwọnsẹ mejeeji gbọdọ waye laarin Naijiria ati Ghana. Ninu awọn ifẹsẹwọnsẹ mii, Mohamed Salah ati Sadio Mane yoo koju ara wọn nigba ti Egypt ati Senegal yoo maa waako. Cameroon to n gbalejo idije AFCON lọwọ yoo maa na tan bi owo pẹlu Algeria. Mali ati Tunisia yoo jọ maa ṣalaye fun ara wọn ẹni ti yoo lọ si idije ife ẹyẹ agbaye bi Qatar. Ikọ agbabọọlu DR Congo ati Morocco yoo jọ waako bakan naa.	https://www.bbc.com/yoruba/ere-idaraya-60096976
health	Beer Belly: Wo ohun tó yẹ ko mọ̀ nípa ikun rẹ tó ń to tobi	Njẹ o jẹ eeyan to maa n mu ọti bia (Beer), abi o mọ ọti bia funra rẹ? To ba ri bẹẹ, iroyin yii kan ọ. Aye ijọhun ni wọn maa n ri ọjọ ori gẹgẹ bii ami fun ọrọ ti ẹda ni, ti ọpọ si maa n fi ikun titobi yangan ni awujọ. Sugbọn bayii, inu fẹ́lẹ́ ti ti ebi kọ ni awọn eeyan n fẹ ninu eyi ti ọpọ ọkunrin si maa n gba ibudo ere idaraya lọ lati mọ bi wọn se ri, ki wọn si din ọra ikun wọn ku. Awọn ọpọ ọdun ta maa n ri awọn baba ati arakunrin wa ti wọn maa n gbe bia kiri ti waye sẹyin. Bia ta n gbe kiri yii, ni awọn oloyinbo ni pe o ni ohun ti a n pe ni 'Calorie' eyi to n mu ki eeyan sanra, ti ohun mimu naa si wuwo ninu ara. Nitoripe awọn ọkunrin kan maa n mu ju igo ọti kan lọ nibudo imuti kan, ti wọn ko si ni lero lati se ere idaraya lẹyin mimu ọti yii naa maa n fi kun 'Calorie'ara ni. Sugbọn laarin awọn obinrin, wahala yii maa n tọ ara wọn ja ni, ti yoo si wọ wọn de ori ẹsẹ wọn. A si lee pe akoko ti bia lee ba ara mu ni igba ewe si ọdun marundinlogoji, lati akoko yii lọ, isọwọ sisẹ eroja to n mu ki ounjẹ tete da ninu ara, ko ni sisẹ bo se yẹ mọ. Nigba ti ounjẹ ko ba si da bo se ni kiakia gẹgẹ bo se maa n se tẹlẹ lasiko ti eeyan wa ni ọdọ, itumọ eyi ni pe onitọhun ko sisẹ asekara to yẹ, ti yoo si maa ba ikun rẹ ja. Ọti bia nikan kọ lo n sokunfa bi ikun se n tobi, amọ eroja ọra kan ti wọn pe ni 'Visceral' lo n sokunfa ikun to tobi. Bakan naa, awọn eeyan to ni aisan atọgbẹ tabi itọ suga, aisan ọkan atawọn oniruuru aisan miran to maa n sediwọ fun eroja insulin lati sisẹ ninu ara, naa maa n fa ki ikun tobi. Awọn dokita ati onimọ nipa ounjẹ asaraloore ni ọra ikun naa lee maa pọ si to ba se ayipada awọn eroja ounjẹ to n jẹ, paapa apọju awọn ounjẹ to ni eroja suga atawọn ounjẹ afun ara lagbara. Kini ọna abayọ? Ọna abayọ to wa fun ọ, to ba ni ikun to tobi ni pe ko se adinku suga ati ounjẹ afara lagbara to n jẹ, taa mọ si Carbonhydrate, jẹ ounjẹ niwọn tun wọnsi, ko si maa sinmi.	https://www.bbc.com/yoruba/agbaye-51499516
politics	“Mo ṣetán láti fi ọ̀kan nínú kíndìnrín mi sílẹ̀ fún ọmọ Ekweremadu”	"Arabinrin kan Martha Uche ti kede fun araye pe oun setan lati fi ọkan ninu kindinrin oun silẹ fun Sonia, ọmọ Ike Ekweremadu to n saisan nilu ọba. Fidio kan to gba ori ayelujara kan lo sisọ loju ikede naa ati idi ti arabinrin naa se fẹ se iranwọ ọhun. Martha salaye pe oju oorun ni oun ti ri pe oun gbọdọ seranwọ fun ọmọbinrin to n saisan naa. “Mo gbọdọ ran obinrin naa lọwọ nitori pe o n ku lọ. Wọn ti fi han mi loju oorun pe mo gbọdọ ran obinrin naa lọwọ. Ọjọ pẹ ti mo ti ri, wọn ti fi han mi loju oorun, mo si gbọdọ se kankan nipa igbesẹ mi ọhun. N ko beere ohunkohun lasiko yii, mo kan setan lati doola ẹmi obinrin naa ni, ohun to kọkọ se pataki si mi ree. Bẹẹ ba gbagbe, ileesẹ ọlọpaa ilẹ Gẹẹsi lo mu igbakeji aarẹ ile asofin agba nigba kan ri, Ike Ekweremadu ati iyawo rẹ, Beatrice, ti wn si gbe wọn lọ sile ẹjọ. Ẹ̀sun ti wọn fi kan wọn ni pe wọn mu mọde wa silu ba lati wa yọ awọn ẹya ara rẹ Igbakeji aarẹ ileegbimọ aṣofin agba tẹlẹ lorilẹede Naijiria, Sẹnetọ Ike Ekweremadu ati iyawo rẹ Beatrice Nwanneka Ekweremadu yoo ṣi wa ni atimọle awọn ọ̀lọpaa ilẹ Gẹẹsi titi di ọjọ keje oṣu keje ọdun yii. Awọn ọlọpaa ilẹ Gẹẹsi mu awọn mejeeji lọ siwaju ile ẹjọ Majisireeti kan lọjọbọ lori ẹsun pe wọn n fi ẹya ara eniyan ṣowo. Awọn mejeeji yii fara han niwaju ile ẹjọ majisireeti Uxbridge fun igba akọkọ igbẹjọ wọn ni Ọjọbọ, ọjọ kẹtalelogun oṣu kẹfa. Olupẹjọ, Damla Ayas ṣalaye fun ile ẹjọ naa pe lori ẹsun ti wọn wọn fi kan Ekweremadu ati aya rẹ naa, yoo nilo ki amofin agba o buwọlu “ọjọ mẹrinla nileeṣẹ ọbabinrin si gba wọn laaye lati ri aṣẹ naa gba” Awijare olupẹjọ naa lo mu ki wọn sun igbẹjọ naa siwaju fun ọjọ mẹrinla lẹyin ti wọn ṣe e lalaye fun un pe tọkọtiyawo lawọ olujẹjọ mejeeji. Pupọ ẹsun ti wọn ṣẹ si naa lo waye lori ilẹ Gẹẹsi, gẹgẹ bi wọn ṣe fi to ileẹjọ naa leti. Ni ọjọ Iṣẹgun, ọjọ kọkanlelogun ni wọn mu awọn eekan ọmọ Naijiria mejeeji naa. Ileeṣẹ Ọlọpaa Met ṣalaye ninu atẹjade kan ti wọn fi ṣọwọ si BBC pe, “ẹsun igbimọpọ ṣeto irinajo silẹ okeere fun eeyan kan pẹlu erongba lati fi ẹya ara onitọhun ṣowo” ni wọn kan awọn mejeeji Atẹjade naa ni awọn ọtẹlẹmuyẹ bẹrẹ iṣẹ nigba ti wọn ta wọn lolobo nipa igbesẹ kan to tako ofin owo ẹru igbalode ti osu karun un ọdun 2022. Ileeṣẹ ọlọpaa ilẹ Gẹẹsi ni awọn ti gba ọmọ naa fun idaabobo, ti awọn si n ṣiṣẹ pọ pẹlawọn ajọ aṣeranwọ kan fun itọju rẹ Ijọba UK ni Ekweremadu ati iyawo rẹ gbimo po lati gbe ọmọ kan wọ orile-ede naa lati ko àwọn ẹyẹ ara ọmọ naa. Ekweremadu ẹni ọgọ́ta ọdun pẹlu ẹni marundilogota ni ọwọ tẹ wọn lẹyin iwadi ti Metropolitan Police Specialist team ṣe lati ṣe afihan pe wọn lọwọ ninu iwa ọdaran naa.\n\nNinu atesita kan ti ileeṣẹ ọlọpaa Met fi ransẹ si ile ise BBC News Yoruba Wọn ní ""Beatrice Nwanneka Ekweremadu, ẹni ọdun marundilogota ni iwadi fihan pe o ledi apupo pẹlu awọn kan lati mu ọmọ kan wa lati ko ifun."" ""Ike Ekweremadu, ẹni ogota ọdun  ni iwadi fihan pe o ledi apupo pẹlu awọn kan lati mu ọmọ kan wa lati ko ifun."""	https://www.bbc.com/yoruba/articles/cj5rmyd3j6do
religion	King of Satan: Mọ̀ si nípa Ọba Sátánì tó fẹ́ ìyàwó 57 kí ó tó jáde láyé	"Alagba Simon Simon Odo, ti ọpọlọpọ eeyan mọ si Ọba Satani , (King of Satan) ti jade pipo. Alagba Odo fẹ iyawo mẹtadinlọgọta, 57 ki o to jade laye lẹni ọdun mẹrinlelaadọrin, 74. Ọjọ Iṣẹgun, ọjọ kẹrinla oṣu kejila ọdun 2021 ni alagba naa jade laye. Ọmọbinrin baba naa, Uchenna Odo lo fi to BBC leti pe nnkan bii agogo mẹta owurọ ni baba oun jade laye lẹyin aisan ranpẹ. Ilu Aji, ni ijọba ibilẹ Igbo-Eze North nipinlẹ Enugu ni wọn bii si. Tani ni Ọba awọn Satani yii gan an? Alagba Odo ṣalaye fun BBC pe oun paapaa ko mọ ni pato iye ọmọ ti oun atawọn iyawo oun bi. Gbajumọ oniṣegun ibilẹ ni nigba aye rẹ ti awọn eeyan si mọọ gẹgẹ bi ọba Satani. Ninu ifọrọwerọ kan to ṣe pẹlu BBC Igbo ko to jade laye, Alagba Simon Odo ṣalaye pe "" emi gangan ni ọba Satani. Bi o ba gba mi leti emi naa a gba temi"" O ni ilu iya oun loun ti kọ ohun ti oun n ṣe. Inu ijọ Katoliki ni wọn bi alagba Odo si, kii ṣe isegun ibilẹ lo bẹrẹ aye rẹ pẹlu. "" Ni ọdun 1956 ni wọn ṣe iribọmi fun mi mo si ṣe igbọwọle ni ọdun 1958, mo ṣiṣẹ isin katoliiki lati ọdun 1959 si 1960."" Ki lo sọ ọ di Oniṣegun ibilẹ? Fun ọdun marun lo ni oun fi ba ikọ fehe (Tuberculosis) finra ti oun si gbagbọ pe wọn fi ṣe oun nigba naa ni. Lẹyin eyi lo ni oun tun dubulẹ aisan miran. ""Lati ori ikọ fehe ọdun marun yii ni wọn tun ti ṣe ogun simi, mo wa yarọ fun ọdun marun"" Gbogbo aisan yii lo mu ki alagba Simon Odo di ero ilu Ijẹbu nibi to ni oun ti wa ṣe awari rẹ pe eeyan lo wa nidi ọrọ oun kii ṣe aisan latọwọ Ọlọrun. Ilu Ijẹbu Ode lo wa fun ọdun meje ki o to pada si ilu rẹ lati lọ maa ṣe iwosan fun awọn eeyan O ni agbara ti oun ni ko si fun pipa eeyan rara. O ni, "" bi eeyan ba mu ọdunrun miliọnu dọla wa pe ki ki n pa eeyan tabi fun oun ni majele lati pa ẹnikẹni, maa sọ fun iru ẹni bẹẹ pe ko le ṣeeṣe. Ọjọ ti mo ba ṣe e ni maa ku"""	https://www.bbc.com/yoruba/afrika-59669798
health	Àwọn dókítà ṣe ìpínyà ìbejì tí orí wọn lẹ̀pọ̀ láti orílẹ̀-èdè méjì ọ̀tọ̀tọ̀ pẹ̀lú ẹ̀rọ Virtual Reality	Awọn dokita lorilẹ-ede Brazil to ṣe ipinya awọn ibeji ti wọn lẹpọ lati ori pẹlu imọ ẹrọ Virtual Reality, VR. Wọn ṣe iṣẹ abẹ naa fun awọn ọmọde ọhun ti wọn jẹ ọmọ ọdun mẹta, Bernardo ati Arthur Lima nile iwosan kan niluu Rio de Janeiro pẹlu itọsọna lati ile iwosan miran,  Great Ormond Street Hospital, to wa niluu London. Ikọ to ṣiṣẹ abẹ naa lo ọpọlọpọ oṣu lati kẹkọọ nipa bi wọn yoo ṣe ṣiṣẹ abẹ ọhun lẹyin ti wọn ti kọkọ ya aworan awọn ọmọ naa pẹlu ẹrọ CT ati MRI. Ajọ kan ti kii ṣe ti ijọba ti wọn ṣe onigbọwọ bi wọn ṣe pin awọn ọmọ ọhun, Gemini Untwined, ni ipinya naa jẹ eyii to lagbara ju ti awọn tii ṣe. Adari ajọ naa, ọgbẹni Jeelani sọ pe o jẹ igba akọkọ ti awọn dokita yoo wa ni orilẹ-ede ọtọtọ ti wọn yoo si ṣiṣẹ abẹ ninu yara kan naa lori ẹrọ Virtual Reality. Igba meje ọtọtọ lawọn ibeji naa ṣiṣẹ abẹ eyii ti ko din ni wakati mẹtadinlọgbọn, nnkan bii ọgọrun oṣiṣẹ lo si wa nibẹ nigba ti wọn n ṣẹ eyii to kẹyin. Nigba ti yoo sọrọ lori bi iṣẹ abẹ naa ṣe waye lori ẹrọ VR, ọgbẹni Jeelani sọ fun ileeṣẹ iroyin PA pe “Ohun iyalẹnu ni iṣẹ abẹ naa jẹ, ara meeriri ni pe a le maa wo ohun ti yoo ṣẹlẹ ki a si le ṣiṣẹ abẹ naa lori kọmputa ko to di pe a fi awọn ọmọ naa sinu ewu kankan.” “Awọn eeyan kan gbabọ pe irufẹ iṣẹ abẹ bayii lo lewu julọ ninu iran tiwa yii amọ bi a ṣe ṣiṣe abẹ naa lori Virtual Relaity dabi igba ti eeyan ba lọ sinu aye miran lori Mars ni.” Ni bayii, awọn ibeji naa ti wa  nile iwosan nibi ti wọn ti n gba itọju lẹyin iṣẹ abẹ ọhun. Awọn dokita sọ pe oṣu mẹfa gbako ni wọn yoo lo nile iwasan naa lẹyin iṣẹ abẹn ọhun ki ara wọn le mokun daadaa. Ẹwẹ, ajọ Gemini Untwined sọ pe ẹyọkan ninu ẹgbẹrun lọna ọgọta ibeji lagbaye ni wọn maa n lẹpọ lati ori.	https://www.bbc.com/yoruba/articles/ckky6dpxkn7o
politics	Nigeria population: Buhari tako ọmọ bẹẹrẹ òṣì bẹẹrẹ ní Nàìjíríà, ó ṣàgbékalẹ̀ ètò láti dẹ́kun rẹ̀	Aarẹ Muhammadu Buhari ti ṣe agbekalẹ eto ti yoo ṣe adinku ọmọ bẹẹrẹ oṣi bẹẹrẹ lorilẹede Naijiria. Buhari to ṣe agbekalẹ eto naa niluu Abuja sọ pe o ṣe pataki bayii lati mu ifeto sọmọ bibi lọkunkundun. Buhari tun ṣe agbekalẹ eto mii ti yoo ṣe iranwọ lori ati dẹkun bi awọn eeyan ṣe n pọ sii ni Naijiria. Buhari ṣe agbekalẹ eto ifeto sọmọ bibi Aarẹ Buhari ṣalaye pe ohun to bi eto ifeto sọmọ bibi wa ni lati mu ibayegbadun ba awọn ọmọ Naijiria. Buhari ni eyi wa lara awọn eto ijọba ẹgbẹ oṣelu APC to wa lode bayii. Eto yii yoo ṣe iranwọ lori bi adinku yoo ṣe ba bi ọpọ eeyan ṣe n bi ọmọ silẹ lọpọ yanturu. Ara awọn ọna ti ijọba fẹ gba lati ṣe eto ọhun ni nipa ilanilọyẹ lori ifeto sọmọ bibi. Aarẹ Buhari gbagbọ pe eto yii yoo ran ọpọ eeyan lọwọ lati fi alafao si aarin awọn ọmọ wọn. Buhari kọminu lori bi Naijiria ṣe pọ julọ l'Afrika Aarẹ Buhari ni orilẹede naijiria lo pọ julọ nilẹ Afirika nigba to tun jẹ orilẹede to wa ni ipo keje lagbaye. Buhari ni Naijiria wa lara awọn orilẹede diẹ lagbaaye to ni ọdọ julọ. Aarẹ ni ida mejilelaadọrin ninu ọgọrun awọn ọdọ yii ni ọjọ ori wọn ko to ọgbọn ọdun. Bakan naa ni Buhari sọ pe idaji awọn obinrin ninu awọn ọdọ yii lo wa ni asiko ti wọn ṣe abiamọ tori ọjọ ori bẹrẹ lati ọdun mẹẹdogun si ọdun mọkadinlaadọta. Ọna abayọ si ọmọ bẹẹrẹ oṣi bẹẹrẹ Buhari ni ijọba ko ni dẹkun lilo eto ẹkọ to peye lati maa la awọn eeyan lọyẹ. Aarẹ ni eto ẹkọ yoo ṣe iranwọ papaa julọ fawọn obinrin to ba jẹ ọmọde tori awọn ni wọn le gboyun nigba kugba. Buhari tun sọ pe eto ikaniyan to n bọ yoo tun ṣe iranwọ lati mọ ọna lati mu adinku ba ọmọ bẹẹrẹ oṣi bẹẹrẹ. Ni bayii, akọsilẹ fihan pe eeyan to wa ni Naijiria le ni ẹgbẹrun lọna igba eleyii yoo si tun pọ sii lọjọ iwaju.	https://www.bbc.com/yoruba/afrika-60226802
entertainment	Peter Fatomilola: Àsìkò ti tó kí ìpinyà wa, kí kaluku mójútó ọ̀rọ̀ ajé rẹ̀- Peter Fatomilola	Owó táwọn Òyìnbó jẹ Babańlá Yorùbá ní àwọn ọmọ Yahoo-yahoo ń gbà padà- Peter Fatomilola 'Robbery' burú ju Yahoo lọ, iṣẹ́ ọpọlọ lọmọ Yahoo fi ń gba owó ìran baba wọn padà lọ́wọ́ Oyinbo amúnisìn Oyinbo ko iran baba nla Yoruba lẹru fun ọdun 500 pélu ọpọlọpọ iya- Peter Fatomilola Agbaọjẹ oṣere ati olukọ Yoruba, Alagba Peter Fatomilola lo sọrọ nipa awọn ọmọ Yahoo ati ọrọ ki Yoruba da duro. O ni iṣẹ ọpọlọ lawọn ọmọ Yahoo n ṣe lati gba owo ti iran oyinbo jẹ baba nla iran Yoruba ti wọn ko lẹru. O ni ọmọ Yoruba ko ṣa a deede maa ṣe yahoo. airise se lo n fa a. Fatomilola ni Obi. alagbatọ ati Ijọba lo fa ohun to n sun awọn ọdọ si iṣẹ yahoo. Peter Fatomilola ni gbogbo ọna loun fi faramọ 'Yoruba Nation' O ni ko si ohun to buru ninu ti iran Yoruba, Igbo ati Hausa ba ni ki onikaluku lọ da ọmọ iya ẹ gbe. O ni ti onikaluku ba pin lọtọọtọ, ẹnu a ka awọn adari wa, a maa le fẹnuko ba wọn wi. Lori ọrọ Sunday Igboho: Sunday Igboho kii ṣọmọ ale rara ni Peter Fatomilọla fi bẹrẹ ọrọ lori ọrọ Sunday Igboho ti apeja rẹ n jẹ Oloye Sunday Adeyemọ. Peter Fatomilola ni gbogbo ara ni oun fi faramọ ijijangbara awọn akoni ọdọ Yoruba bii Sunday Igboho. Peter Fatomilola ni igba gbogbo ni oun maa n gbadura fun Sunday Igboho nitori pe Yoruba Nation se koko bayii. O ni ki a kọkọ ja fun orilẹ-ede ti wa ki a to maa yanju ọrọ tani yoo ṣe olori orilẹ-ede Yoruba Nation.	https://www.bbc.com/yoruba/57579871
health	Kóo tó pé 30, o lè wọ ‘menopause’, ohun tó yẹ kóo tètè mọ̀ nìyí	Atẹjade kan lati ọọfisi ile igbimọ aṣofin ilẹ Gẹẹsi ti sọ pe o yẹ ki awọn obinrin maa ṣe ayẹwo ‘menopause’ wọn ti wọn ba ti wọ ọdun marundinlaadọta. Ẹgbẹ kan, Menopause All-Party Parliamentary Group, lo sọ bẹẹ lẹyin iwadii ti wọn ṣe fun ọdun kan gbako. Aṣofin kan, Carolyn Harris sọ pe oniruru idẹyẹsi lawọn obinrin ti wọn ko ri nnkan oṣu wọn maa n koju, eyii to maa n ṣakoba fun wọn lẹnu iṣẹ, laarin awọn ọrẹ ati ẹbi ati lọdọ ololufẹ wọn. Akoko yii jẹ igba ti awọn obinrin ko ni le ṣe nnkan oṣu wọn mọ, eyii to tun n tumọ si pe wọn ko ni le loyun. ‘Menopause’ yii maa n waye ti obinrin ba ti n dagba, o si maa n bẹrẹ lati ọdun marundinlaadọta si ọdun marundinlọgọta. O tun le waye nipa iṣẹ abẹ, eyi ti wọn n pe ni ‘hysterectomy.’ Ti obinrin ko ba ri nnkan oṣu rẹ fun oṣu mejila gbako, o n tumọ si pe o ti wọ ‘menopause’ niyẹn. Iye ọjọ ori ti obinrin ko fi ni ri nnkan oṣu rẹ mọ bẹrẹ lati ọdun mọkanlelaadọta, amọ o ṣeeṣe ki awọn obinrin kan ti ọjọ ori wọn ko tii wọ ọgbọn ọdun naa wọ menopause. Ipele ti obinrin fi n wọ menopause ni wọn  pe ‘Perimenopause.’ Awọn obinrin kan maa n ri apẹrẹ lara wọn pe menopause ti n sumọle, amọ awọn obinrin mii ki n ri titi di igba ti wọn ko fi ni ri nnkan oṣu naa mọ. Awọn apẹrẹ menopause ati perimenopause ni ipa nla ninu aye obinrin, paapaa lori iṣẹ ati ibaṣepọ wọn pẹlu awọn ẹlomiran. Amọ awọn apẹrẹ naa ko dọgba, nitori oniruru eeyan lo maa n ri oniruru apẹrẹ tirẹ to si yatọ si ti ẹlomiran. Awọn apẹrẹ naa maa jade fun ọpọ ọsẹ tabi oṣu ko to di pe nnkan oṣu naa ko ni waye mọ. Apẹrẹ akọkọ ni pe nnkan oṣu irufẹ obinrin bẹẹ yoo maa ṣe segesege. Bakan naa, o ṣeeṣe ki irufẹ obinrin naa maa binu si awọn eeyan ti ko yẹ ko binu si ati ni akoko ti ko yẹ ko binu. Onimọ nipa nnkan oṣu obinrin, Heather Currie sọ pe ko yẹ ki awọn obinrin foya ti wọn ko ba ri nnkan oṣu naa mọ. Lara awọn nnkan to sọ ni pe wọn le lo awọn oogun to le dipo awọn ẹya ara wọn bii osetrogen ati progesterone to n jẹ ki nnkan oṣu wa. O tun mẹnuba jijẹ awọn ounjẹ aṣaraloore ti wọn n pe ni ‘balanced diet.’ Dokita naa sọ pe ere idaraya ṣe pataki. Lẹyin naa lo gba awọn obinrin niyanju lati sọra fun siga ati ọti mimu.	https://www.bbc.com/yoruba/articles/cz49e9n209zo
religion	Christmas: Ṣé à ń lọ s'ílé ọ̀dún pọndandan? Ohun tó yẹ kóo mọ̀ rèé- Olatunbosun Bolarinwa	'Má lọ wọ sọọ̀lẹ̀ lásìkò ọdún yìí o! Gbọ́ àwọn ìkìlọ̀ yìí' Ẹ gbọ́ kìí ṣe gbogbo ìrìnàjò ló pọn dandan. Bi o ba wa pọn dandan fun ẹ paapaa lasiko ọdun yii, wo fọnran to wa ninu iroyin yii fun ẹkunrẹrẹ alaye awọn koko pataki to yẹ ki o mọ koo to gbera irinajo. Ni kanmọ kanmọ, Ogbeni Olatunbosun Bolarinwa to jẹ onimọ nipa eto aabo nilẹ Naijiria fa awọn eeyan leti bi wọn ba ti rii pe afi dandan ki wọn rinrinajo. Asiko pọpọṣinṣin ọdun Keresi mu ki awọn eeyan gbagbọ pe o ma n mu ọpọ ewu dani. Nitorinaa onimọ Bolarinwa ni: 5. Gba nọmba aladugbo rẹ ki o si fun wọn ni tirẹ. 6. Ni nọmba ọga ọlọpaa adugbo rẹ tabi nọmba ti ijọba gbe kalẹ fun eto abo ladugbo rẹ. Eyi ko nilo owo lati pe. 7. Ibi ti o dagbere ni ki o lọ... Ẹwẹ, onimọ nipa aabo, Bolarinwa tun sọ awọn ikilọ pato fun awọn obinrin tori iṣẹda wọn.	https://www.bbc.com/yoruba/afrika-50889787
religion	2022 prophecies and church watch words: Oyedepo, Adeboye, Olukoya àtàwọn Pásítọ̀ míì tó ti sọ àsọtẹ́lẹ̀	"To ba ku ọjọ perete ti ọdun to ba n kogba wọle lọ pari ni ọrọ sisọ asọtẹlẹ fun ọdun tuntun maa n mumu lookan aya awọn eeyan. Iha meji lo saba maa n kọ, ti awọn to nigbagbọ ninu awọn asọtẹlẹ ati ti awọn to n tako awọn asọtẹlẹ ọhun pe irọ ni awọn Pasitọ to sọ wọn n pa. Nibayii, fun ọpọlọpọ ijọ awọn Kristẹni, kete ti wọn ba ti ke ""Hapi Nuu Yiaa"" ni ago mejila oru ọjọ kinni oṣu kinni ọdun tuntun ti adari ijọ si ti sure fun wọn ni awọn ọrọ asọtẹlẹ maa n jade. Igbesẹ ti pupọ awọn adari ijọ yii ṣalaye pe awọn gbe ṣaaju akoko ti wọn sọ asọtẹlẹ yii ni pe wọn ti ba Ọlọrun sọrọ ninu adura lati wo oju Ọlọrun fun igbesi aye awọn ọmọ ijọ wọn, ilu ti wọn wa, orilẹede ati agbaye lapapọ. Eyii si ni ọpọlọpọ awọn mii maa n tako gidi ti ero wọn yoo maa jade lori ayelujara kii sii ṣe ni Naijiria nikan, iṣẹlẹ yii maa tan ka awọn orilẹede agbaye miiran tori fun apẹrẹ ni orilẹede Ghana, ijọba ṣẹṣẹ fi fofin de sisọ asọtẹlẹ ọdun tuntun ni ti Ọlọpaa Ghana si fi ikilọ jade fun awọn adari ẹsin. 'Ẹ ṣọ́ ẹnu yín pẹ̀lú ọ̀rọ̀ àsọtẹ́lẹ̀ nípa ọdún 2022, àwọn ọlọ́pàá kìlọ̀ fáwọn òjíṣẹ́ Ọlọ́run bí bẹ́ẹ̀ kọ́...' 'Àwọn olóṣèlú Nàìjíríà náà máa n ṣàbèwò sí àwọn wòólì, wọn kò lè fòfin de àsọtẹ́lẹ̀ ọdún tuntun' Mo kìlọ tó fún àwọn ọmọ Nàìjíríà pé kí wọn má dìbò fún Buhari ní 2015 sùgbọn wọn kò gbọ- Pásítọ̀ Oyedepo Aláìnímọ̀ ló ní kò sí àsọtẹ́lẹ̀ nínú Islam - Sabitu Olagoke Àwọn àsọtẹ́lẹ̀ tó já s'ófo lórí ìdìbò 2019 Ẹwẹ, ko sofin to de eyi lorilẹede Naijirira o gẹgẹ bi ẹgbẹ awọn agbẹjọro kan ṣe fesi si ohun ti ijọba Ghana ṣe pe iru eyi ko le ṣẹlẹ lai lai ni Naijiria tori pe awọn to wa ni ijọba gaan n duro de asọtẹlẹ gẹgẹ bi wọn ṣe ṣapejuwe wọn pe onibara awọn adari ẹsin to n sọtẹlẹ ni ọpọ awọn to wa ni ijọba ati awọn oloṣelu. Sibẹ sibẹ, awọn Pasitọ kan to jẹ ilumọọka ti sọ asọtẹlẹ ti wọn ba bọ latibi adura wọn pẹlu Ọlọrun gẹgẹ bi wọn ṣe sọ ọ fun ọdun 2022: Redeem Church (Pasitọ Enoch Adejare Adeboye) ""A o ki n ṣe eyijẹ-eyiojẹ ninu asọtẹlẹ to ba wa latọdọ Ọlọrun. Emi o si ki n ṣe Wolii, Pasitọ ni mi ṣugbọn mo maa n gbọ latọdọ Ọlọrun lẹẹkọọkan"". Nigba ti o sunmọ ago kan oru lẹyin ti Pasitọ Adeboye dari awọn ọmọ ijọ rẹ, RCCG ninu akoko adura, ati pe gẹgẹ bi ireti ọpọ, o mẹnu ba ọrọ asọtẹlẹ amọ ko kan sọ ọ lasan, ṣe ni ti ọdun yii tun ba ohun aa ṣe si asọtẹlẹ to ba jẹ buburu eyii tii ṣe kiko ẹgbẹ aladura oni wakati mejilelaadọrin jọ. ""Mo nilo eeyan ẹgbẹrun kan pere lati darapọ pẹlu mi lati gba awẹ ati adura oni wakati mejilelaadọrin"". Háà, àṣé Pastor Adeboye kò léè dá èékánná ara rẹ̀ gé, àwọn ọmọ Nàìjíríà kan pariwo Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Pasitọ Adeboye ni ọrẹ oun kan lawọn jọ n sọrọ lori ki ni ọna abayọ si iṣoro Naijiria ti oun si sọ fun un ni iranti awọn asọtẹlẹ ọdun bii meji sẹyin pe ohun to yẹ ki Naijiria ṣe ni ko tọrọ aforijin lọdọ Ọlọrun amọ Naijiria ko ṣe e to si ni oun ko ni le s asọtẹlẹ mii nipa Naijiria toripe bi oun ba ni bayii lo yẹ ki Naijiria ṣe lati ri oju aanu Ọlọrun, awọn adari a ni ko di ibi ti wọn pe e si mu. Adeboye ran awọn eeyan leti igba to sọtẹlẹ pe gbogbo agbaye yoo ṣe bii ọmọ tuntun to n bi gọọrọ to si ni ko tii gbẹ tan nilẹ loun ṣe ni adura lo yẹ ki Naijiria gba. ""Ọrẹ mi ọhun ba ni ṣe bi iwọ ni Pasitọ wa, jọwọ ba wa gbadura. Eyi lo bi ọrọ ẹgbẹ aladura eleeyan ẹgbẹrun kan ti Pasitọ naa fẹ ko jọ. Asọtẹlẹ Pasitọ Adeboye fun 2022: 1. Yoo le ni iṣẹ akanṣe ida aadọsan ti ẹ bẹrẹ lọdun 2022 ti yoo yọri si rere. 2. Irawọ ara ọtọ aimọtẹlẹ ri yoo yọju lọdun yii. 3. Bo ti wu ki gbogbo nkan ri, yoo jẹ ọdun lilaluyọ jantirẹrẹ. Ẹwẹ̀, fun Naijira, owe elede oyinbo kan ni Adeboye fi pa fun oye kikun: ""ko si boo ṣe le se nkan jijẹ ""Omlette"" lai kọkọ fọ ẹyin"" to si gbadura pe Ọlọrun yoo fun wọn ni itumọ rẹ. Fun agbaye: 1. Ọrọ irinajo lọ soke okun yoo gba ọna mii yọ lọdun yii. 2. Iji alaburu nla meji yoo ja lọdun yii. Ọkan lati apa ibi Atlantic ati ekeji lati apa ibi Pacific. Fun awọn ọmọ ijọ rẹ o ni iroyin ayọ gbaa ni amọ Pasitọ ijọ kereje wọn ni ki wọn lọ ba ti yoo jiṣẹ fun wọn. Mountain of Fire Ministries (Pasitọ D.K Olukoya) Ni tirẹ, Pasitọ ati oludasilẹ ijọ Mountain of Fire Ministries, Pasitọ Daniel Olukoya ya aworan awọn asọtẹlẹ rẹpẹtẹ to fi sita fun ọdun 2022 to si n lọ bii mẹtadinlogoji lonka. Awọn asọtẹlẹ ijọ MFM pọ gidi amọ diẹ lara rẹ ni pe: 1. Ọdun 2022 jẹ ọdun ti awọn ọmọ Ọlọrun tootọ yoo lẹnu ọrọ. 2. O ni ẹ rii daju pe ẹ si Ọlọrun tọkan tọkan tori ọdun nkan tuntun to tun dara sii ni fun awọn ọmọ Ọlọrun. 3. Ọlọrun ni awọn asọtẹlẹ ""bẹẹ gẹ́lẹ́ bi Oluwa ṣe sọọ yoo jade kii ṣe bii ti alakọsilẹ taa ni lakoko yii. 5. A ni lati gbadura gidi gan lodi si irin odi ati riru omi, ojo, odo ati okun lọna abami. 6.Ọdun too gbudọ mọ ohun too n ṣe pẹlu Ọlọrun ni, yanju ọrọ ara rẹ koo si ṣe aye rẹ bo ṣe tọ. Ma ṣe ba Ọlọrun ta ayo lọdun 2022. 7. A ni lati dena arun mii to tun fara jọ Covid-19 tabi iṣẹlẹ mii to jọ ọ. 8. Awọn ẹmi omi n tu awọn ẹmi apani meje sita - iwakiwa ibalopọ, ẹmi aimọ, ẹmi were, iporuru ọkan, irọ ati ẹmi aisan, ẹmi Mamonii, idamu ati aawọ. 9. Fifọ ijọ Ọlọrun mọ yoo ṣẹlẹ, iwọ too ba n wa lati fi Ọlọrun ta eyin, ṣere, ko ni ri bẹẹ lọdun yi o too ba n fi nkan ti Ọlọrun ta eyin, o n fi ẹmi rẹ wewu lọdun yii. 10. Ijọ ni lati gbadura ki Ọlọrun gbe awọn oloṣelu bii Daniẹli ati Josẹfun dide. Ẹ wo àwọn adarí ìjọ ní Naijiria tó tako abẹ́rẹ́ àjẹ́sára Covid-19 àti àwọn tó faramọ Ni ijọ Living Faith ti Biṣọọbu David Oyedepo jẹ adari fun, ọkan lara awọn nkan ti Pasitọ naa ni ẹmi dari wọn lati ṣe ni fifọ ẹsẹ awọn ọmọ ijọ ati ninu u pẹlu tanwẹẹli gẹgẹ bi Jesu Kristi ṣe ṣe fun awọn ọmọ ẹyin rẹ ninu bibeli. Eyi ni wọn ṣe ninu ijọ lasiko isin aisun ọdun lasiko isin yii naa ni awọn asọtẹlẹ jade. Awọn bii melo kan ti Biṣọọbu naa gbe jade ni: 1. Ohun ayọ ko ni dakẹ nile rẹ. 2. Ọdun yii yoo jẹ ọdun idupẹ ninu ile rẹ. 3. Gbogbo amọ to n pẹgan rẹ yoo wa laaye lati ri ogo Ọlọrun ninu aye rẹ. 4. Bi a ṣe n fọ ẹsẹ yin laṣalẹ yii, yoo ṣaami ibẹrẹ ọtun. 5. Ohun gbogbo to ba tẹle ọ wa, nipasẹ fifọ ẹsẹ yoo momi yoo ninu omi naa ni. 6. Ko ni si ọfọ ninu ile rẹ. 7. Ọlọrun yoo ṣe iyatọ laarin iwọ atawọn ẹlẹṣẹ. 8. Gbogbo obi ni yoo jẹ igbadun eso laalaa wọn. Mi ò le tòṣì láéláé! Ẹni tó bá ń bínú kàn ń bínú lásán ni- Oyedepo Ẹ ò lè rí Covid-19 nínú ìjọ mi, ẹ má fi abẹ́rẹ́ rẹ̀ lọ̀ mí - Oyedepo Daddy Freeze túbá! Wo ìdí tó fi tọrọ àforíjì fún ọ̀rọ̀ ẹ̀gbin tó sọ sí Pásítọ̀ David Oyedepo Ọrọ apemọra ẹni laa pe temi di ire lawọn ijọ kan Dunamis Church International: Ọdun oreofẹ ati ogo to n kun akunwọsilẹ COZA Global Church: Gbigbe ninu eyi to dara ju ti Ọlọrun DayStar International ni tiwọn maa n ni awọn afojusun lọdọọdun ti gbogbo ọmọ ijọ yoo rii pe wọn ṣe. Ti ọdun yii ni nini afojusun nipa irinajo ẹmi, isuna, ilera, idile tabi ọrẹ kiko, eto ẹkọ tabi iṣẹ tabi owo."	https://www.bbc.com/yoruba/59845917
politics	Mo ní ìbọ̀wọ̀ fún ẹ̀sìn Kristẹ̀ní àmọ́ ìdí tí mo fí yan Mùsùlùmí gẹ́gẹ́ bí ìgbákèjì rèé – Tinubu	Oludije lẹgbẹ oṣelu APC fun ipo aarẹ, Asiwaju Bola Ahmed Tinubu ti sọ pe oun ni ibọwọ to peye fun ẹsin mejeeji to tobi julọ ti wọn n ṣe lorilẹede Naijiria. Ahmed Tinubu sọ eyi lẹyin to yan gomina ipinlẹ Borno tẹlẹ, Kashim Shettima gẹgẹ bi igbakeji oludije lẹgbẹ oṣelu APC. O ni yiyan ti oun yan an ko nii ṣe pẹlu pe oun ko bọwọ fun ẹsin Kristẹni, nitori oun bọwọ fun ẹsin naa ti oun ko si fi ọwọ rọọ si ẹyin. Bakan naa lo ni oun gbọ gbogbo ẹdun ọkan awọn ti ko lọwọ si yiyan ẹlẹsin musulumi gẹgẹ bi igbakeji amọ o ni ilọsiwaju orilẹede Niajiria lo pọn dandan. ‘’Gbogbo ẹyin ti inu yin ko dun si ẹni ti mo yan nitori ẹsin, ẹma binu amọ kii ṣe pe mi o kọ ibi ara si ẹsin Kristẹni.’’ ‘’Mi o ni lailai tabuku ẹsin kankan ni Naijiria nitori mọ mọ bi o ṣe ri lara awọn ọmọ Naijiria’’ ‘’Mo si fi iye si gbogbo ẹdun ọkan awọn ẹniyan lori yiyan ti mo yan igbakeji.’’ Amọ Tinubu ni ko gbọdọ maa lọ lailai ki oun gbogbo ti ijọba ba fẹ ṣe gbọdọ jẹ nipa ẹsin tabi ẹya. O ni ipenija orilẹede Niajiria lọwọlọwọ n beere fun ki awọn eniyan fi ọkan si ẹni to ba pegede ju ọrọ ẹsin lọ. Tinubu ni awọn ọmọ Naijiria gbọdọ bẹrẹ si ni fi oju si ẹni ti yoo mu idagbasoke ati aṣeyọri ba orilẹede Naijiria, kii ṣe ọrọ ẹsin. Oludije sipo Aarẹ ninu ẹgbẹ oṣelu APC, Bola Ahmed Tinubu, ti kede sẹnetọ Kashim Shetima, gẹgẹ bii igbakeji rẹ ti wọn yo jọ dije. Tinubu lo fi ikede yii sita lasiko to n ba awọn akọroyin sọrọ niluu Daura, tii ṣe ilu Aarẹ Muhammadu Buhari. Shetima ni gomina ipinlẹ Borno laarin ọdun 2011 si 2019. Ṣaaju ni Tinubu ti kọkọ ṣe ipade pẹlu Aarẹ Muhammadu Buhari ninu ile rẹ naa ni Daura fun nnkan bii wakati kan ko to jade lati fi ikede ọhun sita. Gẹgẹ bii ohun ti Tinubu sọ, o yan Shettima  nitori o jẹ ẹnikan to jafafa, to ṣe fọkan tan, ati ẹni to mọ ohun to n ṣe. Lara awọn to ba Tinubu lọ si Daura ni Gomina Aminu Masari lẹyin ti ọkọ ofurufu to gbe Tinubu balẹ si papakọ ofurufu ti Umaru Musa Yar’Adua ni Katsina. Nigba ti so n sọrọ lori ikede naa, minisita eto igbanisiṣẹ, Festus Keyamo, juwe Kashim Shettima gẹgẹ bii ẹni to tọ fun Tinubu lati yan gẹgẹ bii igbakeji rẹ. Ninu atẹjade kan to fi soju opo Twitter rẹ, Keyamo sọ pe Tinubu ko ṣe aṣiṣẹ nipa yiyan Shettima. O ni “Oṣiṣẹ ile ifowopamọsi to dantọ ati onimọ nipa eto ọrọ aje to ṣe mu yangan” ni Shettima. “Shettima gan ni ẹni to tọ fun Tinubu lati yan gẹgẹ bii igbakeji rẹ.” Ẹwẹ, ẹni ti wọn kọkọ yan lati ṣe igbakeji Tinubu, Ibrahim Masari ti ni oun ko ṣe mọ. Ninu atẹjade kan to fi ṣọwọ si awọn akọroyin lọjọ Aiku, o ni lẹyin ijiroro pẹlu awọn ti ọrọ kan, oun ti jawọ ipo igbakeji naa. Lẹyin naa lo gbadura ki Ọlọrun jẹ ki ipo Aarẹ ti Tinubu n du bọ si lọwọ gẹgẹ bii ero ọkan rẹ.	https://www.bbc.com/yoruba/articles/cj7n4ymkpz2o
sports	Chinonso Eche: Mo fẹ́ dà bíi Messi, Ronaldo àti Okocha	Ọmọ ti yoo ba jẹ Aṣamu, kekere ni yoo ti maa jẹ ẹnu ṣamuṣamu. Chinonso Eche, tii se ọmọ ọdun mọkanla ree, to jẹ elege ara nilu Warri, ko si si elege to dabi rẹ. Lati ọmọ ọdun mẹjọ ni Chinonso ti bẹrẹ ege gige, to si fẹ dabi Messi, Ronaldo ati Okocha. O tun fẹ di ilumọọka agbabọọlu fun awọn gbajugbaja ẹgbẹ agbabọọlu agbaye bii Super Eagles ilk wa, Barcelona, Real madrid ati Chelsea. Ẹ wo fidio yii lati mọ iru ara ti Chinonso n fi bọọlu da nidi ege gige.	https://www.bbc.com/yoruba/afrika-49705756
health	Lady sleeping with dog update: Obìnrín tó bá ajá ní ìbálòpọ̀, kíni ọlọ́pàá sọ nípa ìròyìn ikú rẹ̀ tó gbòde	"Iroyin to gbode laipẹ yi pe arabinrin kan ni Ibalopọ pẹlu aja tun ti gba ọna mii yọ bayi. Ohun taa tun gbọ ti o n mu awuyewuye wa sí ní pe arabinrin naa ti dagbere faye lẹyin iṣẹlẹ naa. Ileesẹ ọlọpaa n'ipinlẹ Eko naa gbọ nipa iroyin yi ti wọn si ti fesi pe ko si ootọ ninu iroyin yi. Bóo bá ma ń la ẹnu kalẹ̀ lójú oorun, wo ìpèníjà tí o lè ní Alukoro ọlọpaa ni Eko Benjamin Hundeyin fi ọrọ yi lede ninu atẹjade kan to si ṣe alaye lori ohun ti iwadii awọn gbe jade. Hundeyin ni nigba t'awọn gbọ nipa iroyin to sọ pe arabinrin naa ku nipasẹ kiko aisan latara Ibalopọ pẹlu aja, awọn kan si arakunrin to gbe iroyin yi si'ta ninu iwe iroyin Independent Newspapers. Gẹgẹ bo ṣe salaye, arakunrin Kayode Ajiboye ni lootọ loun gbe iroyin jade nipa iku arabinrin naa ṣugbọn oun naa kan gbe iroyin naa loju opo mi ni lalai ṣe iwadii to yẹ.Iléeṣẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá ""Yatọ sí pe arakunrin yi kọ lo ni ọrọ to gbe jade yi ko bikita lati ṣe iwadii ọfintoto lori ọrọ yi. Tori naa, o fi ara rẹ sí ipo biba wọn Pin iroyin ofege lawujọ."" O tẹsiwaju pe iwa to hu yi fihan pe o ṣeéṣe ki o maa lẹdi apo pẹlu arabinrin naa lati sa mọ awọn agbofinro lọwọ. Bi a ko ba gbagbe ileesẹ ọlọpaa Eko n ṣe iwadii lori arabinrin yi ti wọn sì ni àwọn n wa lati wa sọ tẹnu rẹ lori iwa to hu ni itako si ofin Naijiria. Ofin yi ni eleyi to lodi sí kí eeyan mọọmọ ni Ibalopọ pẹlu ẹranko. Yala ajá tàbí ẹranko mìíràn ofin Naijiria fi ijiya ẹwọn ọdun mẹrinla le'lẹ fun ẹnikẹni tó bá ni Ibalopọ pẹlu ẹranko. Lawujọ Naijiria lóde oni, awọn onwoye ni eyi to sunmọ òtítọ ni pé àwọn tó n ba ẹranko ni Ibalopọ n ṣe bẹ nitori pe ki wọn fi ṣe oogun owo. Iru ihuwasi sí yi ni ìpalára fun ẹni to ba n ṣé iru rẹ nitori pé wọn lè ko aisan oríṣi nipa Ibalopọ pẹlu ẹranko."	https://www.bbc.com/yoruba/afrika-61447905
religion	Pásítọ̀ Enoch Adeboye ṣàlàyé ìdí tó fi jọ́sìn ní C&S Wòlíì Esther Ajayi	"Pasitọ Agba ijọ RCCG, Enoch Adeboye ti ṣalaye idi to fi lọ si ibi ayẹyẹ ṣiṣi ile ijọsin Love of Christ Worship Centre, nilu Eko. Ọjọ Aiku, ọjọ karun-un, oṣu Kẹsan-an, ni wọn ṣi ile ijọsin Kerubu ati Serafu ọhun, to jẹ ti gbajugbaja wolii obinrin, Esther Ajayi, ni adugbo Victoria Island nilu Eko. Nibi ayẹyẹ naa si ni Pasitọ Adeboye ti waasu, to si rọ awọn ọmọ ijọ lati kesi Ọlọrun fun ojuutu laarin rogbodiyan aye. Lasiko iwaasu naa lo ti sọ pe ẹnikan beere lọwọ oun ni ọjọ Satide, ti ayẹyẹ ile ijọsin naa ku ọjọ kan pe ""ṣe o da yin loju pe ẹ fẹ ẹ lọ waasu niru ile ijọsin yẹn'. Pasitọ Adeboye ni ẹni naa sọ pe o ṣoro fun oun lati gbagbọ, amọ mo sọ fun pe ""o jẹ gbagbọ"". O tẹsiwaju lati sọ ninu iwaasu rẹ pe Ọlọrun lo ni ki oun lọ fun ayẹyẹ naa. ""Ti Ọlọrun ba si ti sọ pe ki n lọ si ibi kan, o le jẹ nitori eeyan kan ṣoṣo to fẹ ẹ fun ni anfaani ikẹyin ni. O le jẹ iwọ. Mo bẹ ọ, yọnda aye reẹ fun Jesu."" Ẹ wo bí ìyàwó Pasitọ Adeboye ṣe sàpèjúwe rẹ̀ Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Mi ò bú Baba Adeboye, mo kàn gégùn-ún fún àwọn tí kò ṣàtìlẹyìn fún Oduduwa Republic ni- Sunday Igboho À ń ṣe ìwádìí lọ́wọ́ bí ''candle'' ṣe pa Kayode Badru ní ìpínlẹ̀ Eko - Ọlọ́pàá Kikopa ti Pasitọ Adeboye kopa nibi eto isin ijọ C&S ọhun ti n fa oriṣiriṣi awuyewuye lori ayelujara, paapaa laarin awọn eeyan ti ko lero pe o le lọ si iru ijọsin bẹẹ. Lara awọn eekan ilu to tun kopa nibi ijọsin naa ni Oloye Olusegun Obasanjo, Ooni Ile-Ife, Oba Adeyeye Ogunwusi, Oluwo ti Iwo, Oba Abdurasheed Adewale, Rochas Okorocha, ati awọn miran."	https://www.bbc.com/yoruba/media-58469137
politics	Obasanjo àti Adebanjo lọ sí Enugu, wọ́n ní kò sí gìrì lórí olùdíje táwọn ń tẹ̀lé	Aarẹ Naijiria nigba kan ri, Oloye Olusegun Obasanjọ tun ti fọwọ gbaya nipa oludije sipo aarẹ to n se atilẹyin fun lati bori ibo lọdun 2023. Obasanjo sisọ loju ọrọ yii ninu fidio to jade sita lasiko to wa ni ibujoko ẹgbẹ Ohaneze Ndigbo to wa ni Enugu. Oloye Obasanjo ati eekan kan ninu ẹgbẹ Afenifere, Alagba Ayo Adebanjo pẹlu Peter Obi si ni wọn se abẹwo solu ile ẹgbẹ Ohaneze Ndigbo naa. Obasanjo ati Adebanjo si ni wọn se abẹwo si Enugu lati se abẹwo ibanikẹdun lori iku Minisita feto irina ofurufu ni saa oselu alagbada akọkọ, Mbazulike Amaechi. Aarẹ tẹlẹ naa, to wọ asọ ibilẹ ẹya igbo, ni ẹnu awọn ọmọ Naijiria ti n kun saaju pe Peter Obi, tii se oludije aarẹ fẹgbẹ iselu Labour, lo n se atilẹyin fun lati bori ibo aarẹ lọdun 2023. Bẹẹ ni Olusegun Obasanjo wa fọwọ gbaya ninu akọtun fidio to jade sita naa pe ko si ẹnikẹni to le halẹ mọ oun lori oludije aarẹ ti oun n satilẹyin fun. Obasanjo ni “Mo ti ta ẹjẹ mi silẹ fun isọkan orilẹede Naijiria, ti mo si tun ti se ẹwọn ri, nitori naa, ko si ẹnikẹni to to bẹẹ lati dun mahuru-mahuru mọ oun lori oludije ti oun ba pọn lẹyin rẹ. “Ki wa ni wọn fẹ maa fi dẹru ba mi? Ohun kan soso ti ẹgbọn mi, Ayo Adebanjo ko tii se ni tiwọn ni pe ki wọn ta ẹjẹ wọn silẹ amọ awọn naa ti lọ se ẹwọn ri, a si fi itan naa silẹ di igba mii.” Oloye Obasanjo wa woye pe isoro orilẹede yii kọja ti ẹlẹyamẹya, gbogbo Naijiria ni ọrọ yii kan. Aarẹ Naijiria tẹlẹ naa wa n fi ika hanu pe aisi asaaju to ni iwa rere ti yoo tu ọkọ orilẹede yii gan ni isoro kan gboogi, to n wa ọkọ orilẹede yii sẹyin. O fikun pe ti oun ba gbe ọwọ le eeyan kan lori, o tumọ si pe oun n se afiwe onitọun pẹlu awọn ẹlomiran ni. O ni oun ti ri pe ọpọ anfaani wa lara onitọun ni, eyi ti yoo se orilẹede Naijiria loore.	https://www.bbc.com/yoruba/articles/cd1djr5w1eko
entertainment	Wo àwọn ode eré tí Davido ti pa tì nínú oṣù Kọ́kànlá yìí látàrí ikú Ifeanyi ọmọ rẹ̀	Gbajugbaja olorin takasufee Naijiria, Davido, ti wọgile ọpọ ode to yẹ ko ti lọ kọrin lẹnu ọsẹ diẹ sẹyin lẹyin iku ọmọ rẹ, Ifeanyi. Lati ibẹrẹ oṣu Kọkanla yii lo ti fi ori ayelujara silẹ, ti ọpọ awọn ololufẹ rẹ ko si ri ni ita gbangba. Koda, lọjọ to pe ẹni ọgbọn ọdun loke eepẹ, ko sọ nnkankan, bẹẹni awọn ololufẹ rẹ ko gbọ ọrọ kankan lati ọdọ rẹ. Lọjọ kọkanlelogun to pe ẹni ọgbọn ọdun naa, ọpọ awọn ololufẹ rẹ lo ki oriire, ti ọpọ wọn si sọ pe awọn n saaro rẹ. Ṣaaju iku ọmọ rẹ ni Davido ti kọkọ sọ pe oṣu Kọkanla ọdun yii maa yatọ, nitori inu oṣu naa ni yoo pe ẹni ọgbọn ọdun. O sọ pe oun ti ni awọn alakalẹ eto fun inu oṣu naa gẹgẹ bii atẹjade to fi lede loju opo Twitter rẹ. Lara awọn eto ti Davido ti pati ree lẹyin iku ọmọ rẹ; Ilu Atlanta, Georgia lo yẹ ki eto A.W.A.Y yii ti waye lọjọ kejidinlogun, oṣu Kọkanla ti a wayii nilẹ Amẹrika. Lara awọn olorin to yẹ ko ṣere nibẹ ni Kizz Daniel, Oxlade, Adekunle Gold, atawọn mii. Ọjọ kan lẹyin  ọjọ to yẹ ki eto naa waye ni awọn to n ṣagbatẹru re kede pe awọn ti sun siwaju pẹlu ọdun kan ki Davido le ri aye kẹdun pẹlu awọn ẹbi rẹ. Oṣu Kejila ọdun 2021 ni iroyin gbode pe Davido ti tọwọ bọwe adehun pe ileeṣẹ Puma lati jẹ oju ileeṣe naa. Lati inu oṣu Kẹwaa ọdun yii si ni Davido ti n sọrọ lori ibaṣepọ rẹ ati ileeṣẹ ọhun. Amọ ileeṣẹ naa ti wa kede pe awọn bata tuntun ti wọn fẹ gbe jade ni ibaṣepọ pẹlu Davido ni ko ni waye mọ lasiko yii, awọn si ti ṣetan lati da owo awọn eeyan to ti san owo awọn bata naa ṣaaju pada. Awọn ololufẹ Davido ko gbọ nnkankan lati ọdọ rẹ lọjọ ibi rẹ to pe ọgbọn ọdun laye. Iroyin ni o ti n mura lati ṣe ajọyọ nla fun ọjọ ibi naa ṣaaju iku ọmọ rẹ. Lasiko ayẹyẹ ọjọ ibi rẹ lọdun to kọja lo ke si awọn ololufẹ rẹ pe ki wọn fi owo ṣọwọ si oun lati gbe ọkọ bọgini kan wọ Naijiria, ninu eyii ti awọn araalu ti fi nnkan bii igba miliọnu naira sọwọ si, amọ awọn ọmọ alailobi lo fun ni owo naa ni ikẹyin. Ni bayii to ku ọjọ perete ti wọn yo burawọle fun ẹgbọn Davido, Ademola Adeleke gẹgẹ bii gomina tuntun ni ipinlẹ Osun, ko si ẹni to tii le sọ boya Davido yoo yọju ibi iburawọle naa. Ti ẹ ko ba gbagbe, Davido wa lara awọn mọlẹbi gomina tuntun naa to gbe ipolongo ibo rẹ lori. Davido sọ fun BBC lẹyin eto idibo naa niluu Ede pe oun n ṣatilẹyin fun ẹgbọn oun nitori ẹbi ṣe pataki si oun gidi.	https://www.bbc.com/yoruba/articles/c87ek4e2r5zo
entertainment	Bolanle Ninalowo: Azeez ní súná mi àmọ́ ìrírí ayé kan ló sọ mi di Krístẹ́nì	"Yoruba ni iriri aye kii ti ni titi, ko ti ni pa, ọgbọn naa ni yoo fi kọ ni. Bẹẹ si ni bi iriri aye ba de ba ẹ́da kan, awọn ọ̀na ti yoo gba yọ kuro nibẹ ni yoo maa wa lasiko naa, ki ọkan rẹ le balẹ. Ohun to sẹlẹ ree pẹlu gbajugbaja oṣere tiata Yoruba kan, Bolanle Ninalowo, ẹni to ṣalaye idi to ṣe fi ẹsin Islam silẹ di ọmọlẹyin Kristi. Ninalowo sọrọ yii ninu ifọrọwerọ kan to se lori ẹrọ Instagram. Gẹgẹ bo ti salaye, idile musulumi gidi ni wọn bi Ninalowo si, amọ o ṣalaye pe oun yipada sí Kristẹni nitori iriri kan ti ko dara ti oun ni. Ninalowo ti orukọ musulumi rẹ n jẹ Azeez sọ pe, awọn obi oun, to fi mọ awọn ẹbi ti wọn jẹ musulumi, ko le gba oun nigba ti iṣoro de. Gbajumọ oṣere naa ni iwe mimọ Bibeli nikan lo gba oun ninu iṣoro naa, eyi ti ko salaye rẹ faraye. O ni lati igba naa, ni oun ti n ka Bibeli nigba gbogbo, ti oun si di ọmọlẹyin Kristi bi o tilẹ jẹ pe oun kii lọ sile ijọsin rara lati jọsin. ""Ni kete ti mo gba bibeli mu, o di iwe to n tọ mi sọna ni igbesi aye mi lati igba naa,"" Ninalowo lo sọ bẹẹ. Arẹwa ọkunrin oṣere naa ni, oun ko le gbagbe bi oun ti ri ojutuu sí iṣoro ti o n ba oun finra nigba naa ninu Bibeli. Ninalowo sọ pe ẹẹkan pere ni oun bawọn jọsin ni sọọsi ri sugbọn o salaye pe ojoojumọ ni oun maa n ka Bibeli ni akaye."	https://www.bbc.com/yoruba/afrika-56769707
politics	Makinde vs Adelabu: Makinde ní ìjọba Ọyọ yàtọ̀ sí ti Ọṣun àbí Ekiti tí APC lé dànù	Ẹsẹ ko gba ero nile ijọba to wa nilu Ibadan loni nigba ti ọpọ ero wa se abẹwo awa lẹyin rẹ si gomina Seyi Makinde lati safihan ifẹ ti wọn ni si. Nigba to n gbalejo awọn ọgọọrọ eeyan naa, Gomina Seyi Makinde ni se ni ẹgbẹ oselu APC dabi afomọ ti ko ni gbongbo, to si n wa gbongbo ti yoo dirọ mọ pẹlu asẹ ile ẹjọ. O fikun pe ohun to n waye ni ipinlẹ Ọyọ ko lee dabi awọn isẹlẹ to ti waye sẹyin nipinlẹ Ọsun ati Ekiti nibi ti idajọ ile ẹjọ ti le ijọba to wa lori aleefa kuro.	https://www.bbc.com/yoruba/afrika-50399017
health	Wo ewu tó rọ̀ mọ́ tí o kò bá bẹ̀rẹ̀ sí ní jẹ oúnjẹ́ aṣaralóòre lẹ́yìn ti oyún ti dúró sí ọ lára	Oúnjẹ́ aṣaralóòre nìkan kò tó ò tí o bá n gbèèrò láti lóyún tàbí tí ó bá lóyún Ko jẹ tuntun lati gbọ ki awọn eeyan o ma a gba alaboyun ni imọran pe ki wọn o ma a jẹun daadaa nitori ki wọn o le bi ọmọ ti ilera ara rẹ pé. Koda, oriṣiriṣi ounjẹ ni awọn obinrin miran ti ẹ maa n jẹ lasiko ti wọn ba loyun nitori eyi. Ṣugbọn, njẹ ẹ mọ pe bi ounjẹ jijẹ ninu oyun ṣe ṣe pataki si, naa ni iru ounjẹ ti obinrin ba n jẹ ko to o loyun ṣe pataki, lati le ran an lọwọ fun iloyu, ati fun ọmọ to ba bi. Oriṣiriṣi iwadii lo ti fihan pe iru ounjẹ ti obinrin ba n jẹ ko to o loyun ṣeeṣe ko ni ipa ninu bi ọmọ rẹ yoo sẹ tobi si, tabi ko bi ọmọ lai pe ọjọ. Awọn ọmọ ti wọn ba bi laipe ọjọ wa ninu ewu iku nigba ti wọn wa ni ìkókó. Gẹgẹ bi onimọ nipa iloyun ati ibimọ obinrin, Ọjọgbọn Adetunji Adeniji, lati Fasiti Ladoke Akintola, nilu Ogbomoso, ṣe sọ fun iwe iroyin Tribune, , bi obinrin ba ṣe tin-in-rin tabi sanra si naa ma n ni ipa lara rẹ ati oyun ọmọ to ba ni. Wọn ni ti obinrin ba tin-in-rin ju bi o ṣe yẹ lọ, o le bi ọmọ ti ko tobi, ti oṣu rẹ ko pe, tabi ki ọmọ naa o ma a ni gìrì ni ìkókó. Bakan naa ni wọn sọ pe jijẹ ounjẹ aṣaraloore naa ni ipa to n ko ninu idena awọn aleebu to le fẹ ẹ ba ọmọ tuntun. Fun apẹẹrẹ, ti eroja folic acid ko ba to nkan ni agọ ara obinrin to loyu, ọmọ inu rẹ wa ninu ewu lati ni aisan spinal bifida - ki ọpọlọ ati ọpa ẹyin ko ma dagba daada. Ọjọgbọn Adeniji tun sọ pe o lewu ti iya ba bẹrẹ si ni jẹ ounjẹ aṣaraloore lẹyin to ti loyun, nitori pe laarin oṣu mẹta akọkọ ni oyun ina ti ma n ni gbogbo nkan to yẹ. Ẹwẹ, o ni idi to tun fi ṣe pataki lati ma a jẹ ounjẹ aṣaraloore ki oyun to o waye ni pe, ọpọ obinrin ni kii tete mọ pe awọn ti loyun, ni ọsẹ mẹjọ akọkọ, to si jẹ pe ko si atunṣe fun kudiẹkudiẹ to ba ti waye lasiko naa mọ. O fi kun ọrọ rẹ pe nitori naa lo ṣe yẹ ki awọn ileewosan ma a ṣe idanilẹkọ ati itọju fun awọn obinrin ki wọn o to loyun, bi wọn ṣe ma n ṣe fun awọn alaboyun. Ni eero ti onimọ nipa ounjẹ ẹdá, lati Fasiti ilu Ibadan, ti oun naa ba Tribune sọrọ, Ọmọwe Oluwaseun Ariyo, sọ pe o dara ki obinrin bẹrẹ si ni lo awọn oogun to le fun un ni eroja folic acid ati iron, lati igba to ba ti balaga, nitori iṣoro aito ẹjẹ to wọpọ ni awọn orilẹ-ede kan, ti ko yọ Naijiria silẹ. Lọwọlọwọ, ajọ eto ilera l'agbaye, WHO, sọ pe ki ipese eroja iron ati folic acid wa fun awọn ọmọbinrin to ti balaga, paapa ni awọn orilẹ-ede ti aito ẹjẹ ti wọpọ to ìdá ogoji. Ti ẹjẹ ko ba pọ to lara obinrin, o le ṣe akoba fun ọmọ inu obinrin naa ninu oyun - bibi ọmọ naa laipe ọjọ, ki ọmọ naa kere ju boṣe yẹ lọ, irẹwẹsi ọkan fun iya , tabi iku fun ọmọ naa ṣaaju tabi lẹyin ti wọn ba bi i. Ọmọwe Ariyo sọ bakan naa pe ounjẹ jijẹ nikan ko to o. O ni ere idaraya , yiyago fun ọti lile, siga tabi awọn nkan oloro miran, naa ṣe koko fun oyun ti ko ni i mu wahala kankan dani.	https://www.bbc.com/yoruba/awon-iroyin-miran-53789519
religion	Lori iro: Evangelist Gbadamosi Ismail, oníwàásù tó di gbajúgbajà ọ̀sán gangan nítorí ìwáàsù apanilẹ́rìn rẹ́	"Ni ibẹrẹ oṣu yii ni fidio kan gba ori ayelujara, eyi to ṣafihan ọkunrin kan to n waasu laarin adugbo, ṣugbọn ti iwaasu rẹ jẹ ara meeriri. Iwaasu naa to jẹ 'apanilẹrin' fun ọpọ eeyan nitori awọn ọrọ ti ọkunrin naa n sọ lo da lori ọrọ ifẹ laarin ọkunrin ati obinrin. Ninu fidio naa, niṣe ni ọkunrin naa n kigbe tantan pe lori irọ ni ọpọlọpọ adehun ati ọrọ laarin awọn ololufẹ, paapaa bi ayajọ ololufẹ, Valentine, ṣe ku ọjọ diẹ ti yoo waye. Lati asiko naa si ni ọrọ iwaasu ọkunrin naa ti bi àṣà tuntun, 'lori irọ', eyi ti ọpọ eniyan n da lori ayelujara. Orukọ ọkunrin yii ni Ajihinrere Gbadamosi Ismail. Gẹgẹ bi akọsilẹ nipa rẹ to wa lori ayelujara Instagram rẹ, @evangismail, o sọ pe oun ma n waasu ihinrere pẹlu gbogbo nkan ti oun ni, ti oun si jẹ. Lẹyin to di gbajumọ lo ṣi oju opo ayelujara Instagram yii ati ti Twitter bakan naa. O ni inagijẹ oun ni ""Baba Lori irọ 1"". Ohun to wọpọ ninu awọn fidio iwaasu ọkunrin naa ni pe pẹlu orin, ijo ati aago lo fi n waasu lọna to pani lẹrin. Ọrọ irọ pipa laarin ololufẹ si lo jẹ afojusun rẹ ninu awọn fidio iwaasu to wa lori ayelujara rẹ. O ni ""mi o mọ pe iru ọjọ bayii yoo wa, ti gbogbo fidio ti awọn eeyan ma n ya lasiko ti mo n waasu, yoo di ilumọọka, ti yoo si wulo. ""Ọpọ lo n ya fidio naa nitori ki wọn le rẹẹrin, awọn miran lati fi mi ṣe ẹlẹya, ati fun awọn mii lati gbọ otitọ to wa ninu iwaasu mi."" O ni ṣugbọn oun ko bikita fun idi ti wọn fi ya a, to ba ṣa a ti jẹ ọna lati jiṣẹ ti mo ran iwaasu mi."" Oriṣiriṣi awọn ileeṣẹ agbohunsafẹfẹ lo si ti n fi iwe pe e fun ifọrọwanilẹnuwo lati igba to ti di gbajumọ oniwaasu. O ṣe apejuwe awọn ifọrswanilẹnuwo naa gẹgẹ bi awọn ilẹkun tuntun, ti oun dupẹ lọwọ Ọlọrun fun."	https://www.bbc.com/yoruba/awon-iroyin-miran-56037642
entertainment	Burna Boy Twice as Tall: Ǹkan tí ó yẹ ki o mọ̀ nípa Damini Ebunoluwa Ogulu Rex (Burna Boy) ti orin rẹ̀ lu ìgboro pa báyìí	Bí ilẹ̀ ṣe mọ́ lónì ni òkìkí kan lórí ayélujára pé Burna Boy bi ọmọ tuntun. Ayọ̀ abara tíntín, àwo orin tuntun ni ọmọ ti Burna Boy bí, bí àwọn olólùfẹ́ rẹ ṣe ń ki náà ni àwọn ọ̀rẹ́ àti ojúlùmọ̀ náà ń kíi kú oríire. Sùgbọ́n, Tani Burna Boy? Damini Ebunoluwa Ogulu Rex tí gbogbo ènìyàn mọ si Burna Boy ni  a bí ni ìlú Port Harcourt ni ọjọ́ kejì, oṣù keje, ọdún 1991. Bàbá rẹ̀  jẹ́ òṣìṣẹ ilé iṣẹ́ jórin-jórín, nígbà ti ìyá rẹ̀ Bose Ogulu  jẹ́ ń ṣe iṣẹ́ ògbífọ̀. Burna Boy dàgbà sí ìhà ìlà-oorun Gúúsù Nàìjíríà tí o sì bẹ̀rẹ̀ iṣẹ́ orin ti o pè ni Fruity Loops. Ìyá rẹ̀ ló dúro gẹ́gẹ́ bí olùdàrí iṣẹ́ orin to yàn láàyò. Ó lọ sí ilé ìwé girama Corona ní Agbara, láti ibẹ̀ ló gbà lọ sí ìlú ọba níbi tó ti tẹ̀síwájú nínú ẹ̀kọ́ rẹ̀. Ebunoluwa lọ́ si fásitì Sussex láti kan Media Technology, lẹ́yìn náà ló tú lọ sí fásitì Oxford Brooks nibi tó ti ka Media Communication àti Culture. Àkójọpọ̀ orin àkọ́kọ́ tí Burna Boy gbé jáde ní ilé ìporin pọ̀ ni o pe àkọ́lé rẹ̀ ni L.I.F.E , ó jáde ní ọjọ́ kejìlá, oṣù kẹjọ, ọdún 2013, sùgbọ́n  o ti kọ́kọ́ gbé àwo kan jáde to pe àkọle rẹ̀ ni Mixtape Burn Identity. Àkọ́jọpọ̀ to gbé jade náà ta ẹgbẹ̀rún lọ́nà ogójì lọ́jọ ti ó kọ́kọ́ jáde. Nínú agbo olórín lórílẹ̀ -èdè Nàìjíríà lọ́nìí àkjọ́jọpọ orin náà ni ó wà ní ipò kẹwàá tí o si pe àwọn olórin bi 2face Idibia, M.I Timaya, Olamide, Reminisce àti Wizkid. Orin Fela Kuti ló pọ̀ nínú àkojọpọ̀ orin Burna Boy  tí wọ́n si dibo pé ki o gba àmì ẹ̀yẹ lọ́dun 2014 Ti se akójọpọ̀ awo orin to le ni mẹ́jọ, yàtọ̀ sí àwọn orín ẹlẹ́yọ kọ̀ọ̀kan, àti àwọn eyi to darapọ̀ mọ́ àwọn ènìyàn láti kọ. Àwọn àmìn ẹ̀yẹ ti Burna Boy ti gbà Burna Boy ti gba àmì ẹ̀yẹ tó le ni ogún  ti wọ́n sì ti yàn-án fún ọ̀kẹ́ àìmọye omíràn ti kò kẹ́sẹjárí. Ayẹyẹ      Àmì ẹ̀yẹ tó jẹ́	https://www.bbc.com/yoruba/afrika-53782129
politics	Seyi Makinde: 'Ẹ yé bú Seyi Makinde, owó rẹ̀ ló fí ra Ọkọ bọ̀gìní fún Alhaja Abosede Adedibu, Taye Currency, Mutiat Ladoja'	Ijọba ipìnlẹ Ọyọ ti ni ko si otitọ ninu iroyin to n ja nilẹ ranyin pe owo ijọba ni Seyi Makinde fi ra ọkọ bọgini fun awọn ololufẹ rẹ. Iroyin kan lo jade pe awọn eekan kan ni ẹgbẹ oṣelu PDP ti bẹrẹ si ni fi apa janu lẹyin ti Seyi Makinde ra ọkọ fun awọn ololufẹ ari alatilẹyin rẹ ninu ẹgbẹ oṣelu PDP ati awọn ọmọ ile Igbimọ Aṣofin ipinlẹ kọọkan. Gẹgẹ bi iroyin naa ṣe sọ, lara awọn ti gomina fi ọkọ bọgini da lọla ni Alhaja Abosede Adedibu to jẹ iyawo gbajugbaja oloṣelu ni ipinlẹ Oyo, oloogbe Lamidi Adedibu. Bakan naa ni o fun olorin Fuji, Taye Currency ni ọkọ naa ati Mutiat Ladoja to jẹ iyawo gomina ipinlẹ Oyo tẹlẹri, Rasheed Adewolu Ladoja. Amọ, agbẹnusọ fun gomina ipinlẹ Oyo, Taiwo Adisa ni ko si otitọ kankan ninu ẹsun ti awọn oniroyin ẹlẹjẹ fikan gomina Seyi Makinde nitori owo ara rẹ lo fi ra ọkọ fun awọn ololufẹ rẹ. Taiwo Adisa ni: ''Gomina Seyi Makinde ko fi owo ijọba ra ọkọ fun ẹnikẹni, bẹẹ si ni ko ya owo lati ra ọkọ fun awọn ololufẹ rẹ'' ''Owo ara rẹ lo fi ṣe oore fun awọn ololufẹ rẹ nitori nkan ti eniyan ba ni lo fi n ṣe alejo.'' ''Bẹẹ si ni ẹ̀ni ti ko ba kan loni, o le e kan ni ọla.'' Oni kọ ni gomina ti n fun awọn eniyan ni ọwọ iranwọ ẹkọ ọfẹ ati ọkọ bogini lọdọọdun fun awọn ololufẹ rẹ.'' Bakan naa ni ijọba ipinlẹ Oyo wa rọ awọn eniyan lati ma a wadii ohun gbogbo daju daju, ki wọn to ma a gbe iroyin ẹlẹjẹ fun awọn eniyan.	https://www.bbc.com/yoruba/55887211
health	Coronavirus in Nigeria: Esì àyẹwò ọmọ ati ìyáwọ ọmọ Atiku ti jáde	"Ninu atẹjade ti ileeṣẹ ijọba ipinlẹ Bauchi fi sita ni a ti rii pe oun nikan ni aarun naa mu laarin awọn mẹfa ti wọn jọ kọwọrin. Wọn ṣalaye pe iwadii ti fidiẹmulẹ pe awọn ọmọ ati ẹbi rẹ wa ni alaafia lai ni aarun coronavirus. Ajọ NCDC si ti gbe igbesẹ to yẹ lati ya gomina Bala muhammed sọtọ bayii ki o ma baa le tan aarun naa kalẹ. Gomina Bala Muhammad yii lo ti figa kan jẹ minista fun olu ilu Naijiria, Abuja ki o= to dije dupo gomina ipinlẹ Bauchi. Ẹ wo ǹkan to sẹlẹ̀ sí ọmọ àti ìyàwó ọmọ Atikú tó lùgbàdì ààrun Coronavirus Ìdúnú subú láyọ fún ẹbi àtikù nígbà ti èsì ayẹwò Coronavirus ìyáwó ọmọ Atiku àti ti àwọn ọmọ jáde ti wan ko si ni ààrun náà. Ọmọ Atiku Mohammed ti wọ́n fi si ipamọ ni ilé ikwosan ikọni to wà ni Gwagwalad nilú Abuja nítori pé àyẹwo fi han pé o ni ààrun Coronavirus lọ́jọ́ Aiku. Mohammed fẹ Badriyya to jẹ ọmọ gomina Bauchi Ahmed Muazu to tun jẹ alága ẹgbẹ́ òṣèlú PDP tẹ́lẹ ri. Lásìkò to n ba àwọn onírolyin sọ̀rọ̀ ọgbẹni Zakari Aliyu to jẹ igbakeji alaga ilé igbé rẹ sàlàyé pé ko si ibẹru bojo nítori pe ẹbi ẹni ti wọ́n n sọrọ gan ko ni ààrun náà. Aliyu ni "" ọkunrin ti wan gbé lọ ni dédé àgo kan oru yẹn ni à[run Coronavirus, sùgbọ́n ìyáwó àwti àwọn ọmọ rẹ ko ni, sùgbọ́n o àwọn náà yóò wà ni igbélé fún ọjọ mẹrinla, mo si dúpẹ lọ́wọ́ ìyàwó rẹ pe o fọwọsowọpọ pẹlu wá"". Ọmọ Atiku ni ìròyìn sọ pé o de láti orilẹ̀-ède Switzerland si orill-èdè naijiria ti o si jẹ ọkàn lára àwọn orilẹ̀-è[de ti o n bààrun Coronavirus fira Mò n lọ fun ìgbélé nítori mo ṣe alábapàdé ọmọ Atiku- Gomina Bauchi Gomina ìpínlẹ̀ Bauchi, Bala Muhammed ti kéde pé òun náà yóò lọ fi ara òun si ìgbélé, lẹ́yìn ti ìgbákeji ààrẹ àná lórilẹ̀-èdè Naijiria fi léde pé pé ọmọ oun ti lugbàdi ààrun Coronavirus. Gómìnà ìpínlẹ̀ Bauchi sàlàyépé òun àti ọmọ Atiku 'sun pàde àra àwọn nínú ọkọ bàlú láti ilú Eko lọ si ilú Abuja ti àwọn si bọ ara àwọn lọ́wọ́ Oludári ilé iṣẹ́ radio naijiria nígbà kan ri Ladan Salihu fi idí èyí mull lori àtẹjiṣẹ́ twitter rẹ̀ pé gbogbo àwọn ti àwọn ba ọmọ náà rin irin ajò ni àwọn ti lọ fi ara àwọn pamọ. O ní àwọn ti fi ara àwọnnkalẹ fun àyẹwò báyìí ti àwọn si ni ìgbàgbọ́ pé akan ni èsì rẹ yóò jásí. Nínú àtẹjjáde kan ti Gomina Bauchi fi sita láti ọwọ olùrànlọ́wọ́ pàtàkì rẹ lórí iròyìn Mukhtar Gidado, sàlàye pé àwọn jọ wó ọkọ ofurufu Aero Contractor ní to sì jẹ́ri si pé wọ́n jọ bọ́wọ lọ́ja náa. Gómina ko fi àmì kankan hàn báyìí, bákan náà losi ti wọ́gile gbogbo àwọn ìpáde to yẹ ki o ní. Coronaviris in Nigeria: Ọmọ Nàìjíríà kan ẹni ọdún 67 tó kó àrùn COVID-19 ti di olóògbé Ọmọ Naijiria kan ẹni ọdun mẹtadinlaadọrin ti jẹ Ọlọrun ni pe lẹyin to lugbadi arun corona virus. A gbọ wi pe ọkunrin naa ṣẹṣẹ rinrin ajo de lati ilẹ Gẹẹsi ni ki o to tẹri gbaṣọ ni Naijiria. Ajọ NCDC ṣalaye loju opo Twitter rẹ pe ọkunrin naa ti ni awọn aisan kan lara tẹlẹ bi arun itọ ṣuga ati arun ti oloyinbo n pe ni Myeloma. O jẹ ọmọ ọdun mẹtadinlaadọrin. Atẹjade ajọ WHO sọ pe O ṣẹṣẹ de pada lati ilẹ Gẹẹsi laipẹ yii nibi to ti lọ ṣe itọju aisan ara rẹ. Wọn ni ko pẹ to gba itọju ""Chemoteraphy"" tan nile iwosan nilẹ Gẹẹsi to fi pada wa sile. Wọn ni o ti n gba itọju lori awọn aisan naa ki arun COVID-19 to mu lọ. Ajọ NCDC kẹdun pẹlu idile oloogbe naa. O ti di eeyan mẹrindinlogoji to ni ni arun naa ni Naijiria bayii ninu eyi ti awọn meji ti jade nile iwosan. Ọmọkùnrin mi ti kó coronavirus, ẹ bá mi fi sínú àdúrà yín- Atiku Ẹ fi adura ranmi lọwọ nitori ọmọkunrin mi ti lugbadi arun coronavirus to n tan kalẹ kaakiri agbaaye bi ina inu ọyẹ. Oludije fun ipo aarẹ fẹgbẹ oṣelu PDP, Atiku Abuabakar lo fọrọ yii lede loju opo Twitter rẹ lalẹ ọjọ Aiku. Atiku ṣalaye pe oun ti sọ fun ajọ to n gbogun ajakalẹ arun ni Naijiria, NCDC, ati pe ọmọ naa ti n gba itọju nile iwosan olukọni fasiti Abuja to wa ni Gwagwalada. ''Inu mii yoo dun ti ẹ ba le fi ọmọ mi sinu adura yin, ki onikaluku rọra maa ṣe nitori otitọ ni pe arun coronavirus wa nita,'' Atiku lo sọ bẹẹ. Atiku tun gboriyin fawọn oṣiṣẹ ile iwosan kaakiri orilẹede Naijiria fun iṣẹ takuntakun ti wọn n ṣe lasiko ajakẹlẹ arun covid-19 yii. ''Mo rọ gbogbo ọmọ Naijiria pe ki wọn maa mi kan ti a o fi ṣẹgun arun coronavirus ni Naijiria,'' Atiku lo woye bẹẹ. Ọgbọn eeyan lajọ NCDC ti kede pe wọn ti ni arun coronavirus ni Naijiria, ninu eyi ti awọn meji ti ri iwosan."	https://www.bbc.com/yoruba/afrika-52000803
politics	Irọ́ lo pa! Ariwo Yorùbá Nation rẹ̀, ọgbọ́n àti dá ọmọ Yorùbá sínú láàsìgbò ni - Tinubu fún Akintoye lésì	Ikọ̀ ìpolongo ipò Ààrẹ Tinubu/Shettima ti fún Ọ̀jọ̀gbọ́n Banji Akintoye lésì lórí àtẹ̀jáde tí ó fi síta wí pé àwọn kò ṣe àtìlẹyìn fún ìdíje Tinubu láti dupò Ààrẹ Nàìjíríà. Nínú àtẹ̀jáde kan tí agbẹnusọ ikọ̀ ìpolongo náà, Bayo Onanuga fi síta ní ọ̀rọ̀ ara Banji Akintoye ló ń sọ kìí ṣe wí pé ó ń gba ẹnu gbogbo ọmọ Yorùbá sọ̀rọ̀. Onanuga ní irọ́ lásán ni gbogbo ìdúnkokò tí Akintoye ń dún wí pé ẹ̀yà Yorùbá ń gbèrò láti ya kúrò lára Nàìjíríà nítorí kò sí ìjókòó kankan tó wáyé níbi tí àwọn Yorùbá ti ní àwọn ti ṣetán láti kúrò. “Kò sí ibi kankan tí àpapọ̀ ọmọ Yorùbá ti jókòó tí wọ́n wá yan Ọ̀jọ̀gbọ́n Banji Akintoye àti ikọ̀ rẹ̀ láti ṣe ìdásílẹ̀ Ilana Yoruba láti fi gba ìran Yorùbá kúrò lára orílẹ̀ èdè Nàìjíríà.” Ó ní gbogbo ìgbìyànjú Akintoye láti da àwọn ọmọ Yorùbá sínú làásìgbò tàbí jẹ́ kí irúfẹ́ ohun tó wáyé ní Rwanda wáyé ní Nàìjíríà ni kò ní wá sí ìmúṣẹ. Nígbà tó ń lórí ẹ̀sùn tí Banji Akintoye fi kan Tinubu wí pé kò ní àǹfàní kankan tí yóò ṣe fún Nàìjíríà lórí ipò ààrẹ tó ń wá, Onanuga ní gbogbo ẹnu ni òun fi sọ wí pé Asiwaju Bola Tinubu ní ìfarajìn sí iṣẹ́ ìsìn ọmọnìyàn ló ṣe gbégbá láti di Ààrẹ Nàìjíríà. Ó ní ìgbàgbọ́ Tinubu nínú ìṣọ̀kan àti ìdúróire Nàìjíríà níbi tí gbogbo ènìyàn orílẹ̀ èdè yìí yóò ti jẹ múkùndún ìjọba àwaarawa láìfi ẹ̀yà tàbí ẹ̀sìn ṣe ló ṣe gbégbá láti di ààrẹ. Ó fi kun pé gbogbo àwọn ohun tí Ọjọgbọn Akintoye sọ wí pé ó jẹ àwọn lógún ni Tinubu ti ṣaájú sọ wí pé òun yóò gbájúmọ́ tí òun bá di ààrẹ Nàìjíríà nígbà tó ń ṣàfilọ́lẹ̀ àwọn nǹkan tó fẹ́ ṣe tó bá di ààrẹ. Onanuga tẹ̀síwájú pé Tinubu mọ̀ wí pé agbára tó sodo sọ́wọ́ ìjọba àpapọ̀ ti pọ̀ púpọ̀ jù ló fàá tí àwọn ìpínlẹ̀ kò fi gòkè tó bó ṣe yẹ tó sì ṣèlérí láti ṣiṣẹ́ pẹ̀lú àwọn ilé ìgbìmọ̀ aṣòfin láti fi ààyè gba àwọn ìjọba ìbílẹ̀ láti le wà ní ààyè ara wọn ju bí wọ́n ṣe wà lásìkò yìí lọ. Ó ní ó jẹ́ ohun ìyàlẹ́nu fún àwọn wí pé Ọ̀jọ̀gbọ́n Banji Akintoye tó ti fìgbà kan rí jẹ́ sẹ́nétọ̀ ní Nàìjíríà ló yẹ kó jẹ́ atọ́nà fún àwọn ọ̀dọ́ tó ń bọ̀ lẹ́yìn dípò ṣíṣi àwọn ènìyàn lọ́nà. Bákan náà ló ní ikọ̀ ìpolongo Tinubu kò lo fídíò Banji Akintoye kankan láti fi ṣe ìpolongo ìbò fún Tinubu tàbí ẹnikẹ́ni. Ẹ o ranti pe a mu iroyin wa fun-un yin pe ẹgbẹ to n ja fun idasilẹ orilẹede ẹya Yoruba, Ilana Ọmọ Oodua ti sọ pe oro nla lawọn ọmọ ilẹ Yoruba gbogbo to ba kopa ninu eto idibo 2023 lorilẹede Naijiria n da fun awon mọlẹbi wọn. Adari apapọ ẹgbẹ Ilana ọmọ Oodua, Ọjọgbọn Banji Akintoye to sọ eyi ninu atẹjade kan to fi sita sọ pe bi orilẹede Naijiria ṣe wa bayi, ko si anfani kankan ti ẹya Yoruba lee ri jẹ lara rẹ. O ni oniruuru ifasẹyin ni apapọ orilẹede Naijiria ti mu ba oniruuru igbesẹ idagbasoke bii ẹkọ ofe, igbayegbadun araalu, ilera ọfẹ ati bẹẹbẹ lọ ti awọn Akin ọmọ Yoruba ti gbe kalẹ fun ẹya Yoruba. Bakan naa lo fi kun un pe nṣe lawọn ọmọ Yoruba to n dije, paapaa Aṣiwaju Ahmed Bola Tinubu to n dije fun ipo aarẹ Naijiria lẹgbẹ oṣelu APC n ba ọjọ iwaju Yoruba jẹ ati pe ogun ti yoo mu itinu ba atiranderan lo nle.  Adari ẹgbẹ Yoruba naa ṣalaye pe oun ko si lẹyin eyikeyi awọn ọmọ Yoruba to n dije fun ipo oṣelu gbogbo lọdun 2023, ṣugbọn ohun wa lẹyin awọn ọdọ to n lepa ati gba orilẹede wọn pada lọwọ awọn adari to n ṣe ṣuta fún wọn. Ọjọgbọn Akintoye ni lootọ loun ti fi igba kan ri kan sara si Tinubu gẹgẹ bi ẹni to kun oju oṣuwọn lati dari Naijiria nigba kan ri ti ina ko tii jo de ori koko ṣugbọn iṣẹlẹ lọwọlọwọ yii fun Yoruba lorilẹede Naijiria fihan pe nnkan ti yi pada. O ni ohun to bani ninujẹ pupọ ni lati ri ilẹ Yoruba to n lewaju pẹlu awọn ohun amayedẹrun ni Afrika wa di eyi ti gbogbo ohun elo amayedẹrun rẹ wa dẹnukọlẹ. “Awọn opopona ijọba apapọ n ba ọrọ aje ẹkun wa jẹ. Fasiti wa ni ilu Ifẹ ti ṣe kẹrẹkẹrẹ di ẹgẹrẹmiti. A ko lee kọ ẹkọ imọ nipa ita wa mọ lawọn ile ẹkọ. A ko le kọ ede wa mọ lawọn ile ẹkọ wa gbogbo. A ti di ẹru ni Naijiria. A ko si lee maa ba bayi lọ.”	https://www.bbc.com/yoruba/articles/cz5vkrkxvpko
entertainment	World theatre Day: Kosoko ní ètò adójútòfò wà fọ́jọ́ alẹ́ àwọn onítíátà	Agba ọjẹ kan nidi isẹ tiata, to jẹ odu, ti kii se aimọ fun oloko laarin awọn osere tiata, Ọmọọba Jide Kosọkọ ni ẹgbẹ awọn osere ori itage lede Yoruba, taa mọ si TAMPAN, ti n se gudugudu meje, ati yaya mẹfa fun eto adojutodo fawọn ọmọ ẹgbẹ naa. Kosoko ni amọ irufẹ eto adojutofo yii ko ba ti waye tipẹ fawọn osere tiata Yoruba, bi kii ba se ọpọ wọn to pagi dina eto naa nigba naa, apẹyinda iwa aidaa yii si ni ọpọ wọn to n saisan n jẹ loni yii. Jide Kosoko wa tun rọ awọn ọmọ ẹgbẹ osere tiata lede Yoruba lati maa tọju ara wọn, ki wọn ma si lo gbogbo owo ti wọn n ri lati fi jẹnu tan, amọ ki wọn pọn omi silẹ de oungbẹ fun ọjọ alẹ.	https://www.bbc.com/yoruba/afrika-47716370
entertainment	Duncan Mighty: Ọlọ́pàá fi pampẹ́ mú olórín tàkasúfèé lórí ẹ̀sùn jíbítí mílíọ̀nù mọ́kànlá	Ajọ ọlọpaa ipinlẹ Imo ti fi pampẹ ofin mu gbajugbaja olorin takasufe Duncan Mighty, nipinlẹ ọhun lori ẹsun jibiti. Alokoro ọlọpaa ipinlẹ naa, Ikeokwu Godson Orland fi idi ọrọ naa mulẹ fun BBC. O ni, kii ṣe pe wọn ji olorin ọhun gbe gẹgẹ bi iroyin ẹlẹjẹ ti awọn kan n gbe kiri lori itakun agbaye, ṣugbọn ahamọ ọlọpaa lo wa. Ikeokwu ṣalaye pe wọn ko ṣẹkẹṣẹkẹ si Duncan Mighty lọwọ lẹyin to gba miliọnu mọkanla lọwọ ipinlẹ Imo fun iṣẹ orin ati awọn nnkan mii, ti ko si ṣe iṣe ọhun. O ṣalaye pe olorin kan to ṣẹṣẹ n bọ, M2 lọ kọwe ẹsun ti wọn fi gbe e. Ikeokwu tẹsiwaju pe wọn ti gbe Duncan Mighty ṣaaju akoko yii, to si jẹwọ pe lootọ ni oun gba owo naa. Ọlọpaa sọ pe olorin ọhun ni oun ko lee da owo iṣẹ naa pada ayafi ti ijọba ipinlẹ Imo ba fagile adehun iṣẹ ọhun. Agbẹmusọ ajọ ọlọpaa pari ọrọ rẹ pe, ijọba ti wọgile adehun iṣe naa ṣugbọn Duncan Mighty kọ lati da owo pada. Eredi ree ti wọn ṣe fi ofin mu.	https://www.bbc.com/yoruba/50795323
sports	World Cup 2022 - Bí ó ṣe ń ṣẹlẹ̀ lọ́wọ́lọ́wọ́ ní ìdíjé Ife Agbaye	Ọgunjọ, Osu Kọkanla ni ife ẹyẹ agbaye, Qatar 2022 yoo bẹrẹ ni ọjọ kejidinlogun, oṣu kejila, ni ọdun 2022. Igba kejilelogun ti idije yii yoo ma waye niyii. Eleyii si jẹ igba akọkọ ti wọn yoo gba bọọlu naa ni orilẹede Arabu. BBC ṣe akojọpọ bi ifẹṣẹwọnṣẹ yoo ṣe lọ  ati esi ifẹwọnsẹ ni idije Ife Ẹyẹ agbaye Qatar, 2022.	https://www.bbc.com/yoruba/ere-idaraya-63643388
sports	Euro 2020 update: Italy gba ife ẹ̀yẹ lẹ́yìn tó ná England pẹ̀lú àmì ayò 3-2	Orilẹ-ede Italy ti di ikọ agbabọọlu to pegede julọ nilẹ Yuroopu lẹyin ti wọn dana iya fun ikọ agbabọọlu ilẹ Gẹẹsi pẹlu ami ayo mẹta si meji. Adele Italy, Gianluigi Donnarumma gba ikọ rẹ silẹ lẹyin to mu bọọlu kọju simi ki n gba si ọ lati ọwọ Bukayo Saka, eyii to mu ikọ naa bori. Ṣaaju ni ikọ mejeji ti kọkọ gba bọọlu fun ọgọfa iṣẹju ti ko si eyikeyi to bori ninu wọn, ki wọn to fi kun asiko ifẹsẹwọnsẹ naa, ti ipele bọọlu kọju simi ki n gba si ọ si tẹle. Igba keji ree ti aṣekagba ifẹsẹwọnṣe idije bọọlu ilẹ Yuroopu yoo wọ ipele bọọlu kọju simi ki n gba si ọ nitori bi ikọ memeji ṣe pari ifẹsẹwọnsẹ naa si ọmi ayo kọọkan. Ni ibẹrẹ pẹpẹ ifẹsẹwọnṣẹ naa, o jọ bi ẹni pe ikọ England yoo rọwọ mu pẹlu bi Luke Shaw ṣe kọkọ ta biọ biọ. Ṣugbọn lẹyinorẹyin iya lo ba de fun ikọ ilẹ Gẹẹsi lẹyin ti ifẹsẹwọnsẹ naa pari, ti Italy si gba ifẹ ẹyẹ pẹlu ami ayo 3-2.	https://www.bbc.com/yoruba/media-57801722
religion	Ash Wednesday: Àyájọ́ ọjọ́ eérú t'ọdún yìí bẹ̀rẹ̀ pẹ̀lú aṣọ ọ̀fọ̀	"Ọjọ mimọ ni ayajọ ọjọ eeru jẹ lagbaye fun awọn Kristẹni gẹgẹ bi ọjọ ti wọn n pe ni akoko Lẹnti eyi tii ṣe akoko awẹ ati adura. O jẹ akoko ironupiwada fun ọsẹ mẹfa ṣaaju ọdun ajinde. Aawẹ yii maa n waye fun ogoji ọjọ gẹgẹ bi Jesu Kristi ti gba a ninu bibeli. Lasiko yii lọdun ti a wa yii, awọn ọmọ ijọ Katoliki ni Naijiria n lo ọjọ eeru lati fi ṣ'ọfọ awọn to fara gba ninu gbogbo iwa ipa to damu orilẹede yii. Biṣọọbu agba patapata ti ijọ Katoliki ni ipinlẹ Eko, Arch bishop Adewale Martins sọ fun BBC pe ipade awọn Biṣọọbu ti wọn ṣe kọminu gidi gan lori iṣoro aabo lorilẹede Naijiria. ""O ba ni ninu jẹ gan pe ọpọlọpọ ọmọ Naijiria lo n la ọpọlọpọ iwa ipa kọja latọdọ awọn ẹgbẹ bii Boko Haram, ISWAP, awọn Fulani darandaran ati awọn ẹgbẹ agbesunmọmi mii. Biṣọọbu ni tori naa lawọn ṣe ni awọn yoo ṣe ọjọ eeru wọn lati gba adura fun awọn to fara gba ninu ikọlu ati adura fun ẹmi awọn to ti papoda. ""A ni ki awọ́n eeyan wọ aṣọ dudu, ẹgba ọwọ rọba dudu tabi ohunkohun lati fi han pe a n ṣe ọfọ"". Biṣọọbu agba tun ni igbesẹ yii wa lati  fun'pe si ijọba lori ọ̀rọ̀ yii. ""O tun jẹ ọna ti a fẹ gba lati ke si ijọba pe inu wa ko dun pe ijọba ko ṣe to lati da abo bo ẹmi ati dukia awọn araalu pẹlu gbogbo owo ti wọn ti rọ sinu ọrọ naa ati idaniloju ti wọn n fun wa nigbakugba ti ikọlu ba ṣẹlẹ si awọn eeyan wa. Ju eyi lọ, a tun ro o wi pe o ṣe pataki fun awọn orilẹede agbaye lati ri i pe Naijiria  n woye pe wọn ni imọlara oun ti a n la kọja ki wọn si da si ọrọ naa ki wọn ba wa yanju iṣoro yii tori o da bii wi pe iṣoro yii ti tayọ ijọba atawọn oṣiṣẹ alaabo orilẹede yii"". Biṣọọbu agba ni pẹlu inu mimọ ni ohun ti awọn n ṣe lati fa oju ijọba sinu iṣẹlẹ ọhun kii ṣe lati tako ijọba rara."	https://www.bbc.com/yoruba/media-51641326
