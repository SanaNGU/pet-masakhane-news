politics	Nnamdi Kanu: Ihe Falana, Nwala na Ezeife kwuru maka iji mkparịtaụka udo tọhapụ Nnamdi Kanu	Okwu iji mkparịtaụka udo tọhapụ onye ndu otu 'Indigenous People of Biafra' bụ Nnamdi Kanu ka na-arị ibe ya elu. Kemgbe ndị okenye Igbo sịka Mbazulike Amaechi, Chukwuma Ezeife na ndị ọzọ gachara zute Onyeisiala Buhari maka okwu a, ọtụtụ ndị gbapụtara ihe etinyela ọnụ na ya. Ọkaiwu na-ahụ maka ikike dịịrị onye bụ Femi Falana sị na Gọọmentị Etiti kwesịrị ige ntị n'oku a ha kpọrọ maka iji ụzọ udo tọhapụ Kanu na Sunday Adeyemi a ma dịka 'Sunday Igboho'. O kwuru nke a mgbe ọ na-aza ajụjụ ndị ụlọọrụ mgbasaozi Arise TV jụrụ ya banyere njem ndị a mere. Ọ sị na ọ dị n'Iwu Naịjirịa ma bụrụkwa ikike ọkaiwu Naịjirịa bụ Abubakar Malami ịkagbu ebubo ọbụla gọọmentị boro mmadụ. Falana sị na ọ ga-ara gọọmentị ahụ igosi akaebe n'ebubo ha boro Nnamdi Kanu nke a kpọrọ 'sedition' bụ nke a kagburu n'iwu Naịjirịa n'afọ 1983. Ọ gakwara n'ihu sị na otu ịchọ nnwereonwe ha emegideghị iwu na-achị Naịjirịa n'ụzọ ọbụla. Ọ sị ọ kaara gọọmentị mma iji mkparịtaụka udo n'okwu banyere Nnamdi Kanu na Sunday Igboho. N'otu aka ahụ, onyeisi otu 'Alaigbo Development Foundation' (ADF) bụ Ọkammụta Uzodinma Nwala sịrị na ịtọhapụ Nnamdi bụ otu ihe dị mkpa. Ọ sịrị na o nweghi onye ga-agba nkịtị ma a nwụchie  nwa ya na-emeghi ihe ọbụla banyere ya. Nwala, onye toro ndị okenye Igbo gara hụụ Buhari maka okwu Nnamdi Kanu sịrị na ihe ọzọ kachasị mkpa bụ ileba anya n'ọnọdụ ndị Igbo na Naịjirịa. Ọ sị na e kwesịrị ịnọkọ ọnụ kparịa ụka maka etu a ga-esi mee ka ndị Igbo soro n'ihe a na-eme n'ala Naịjirịa. Onye ọzọ tinyere ọnụ n'okwu a bụ Chukwuemeka Ezeife bụ aka chiburu Anambra Steeti bụkwa otu n'ime ndị so mee njem ahụ. Mgbe ọ na-aza ajụjụ n'Arise TV banyere njem ha, Ezeife sị na o nwere olileanya na Onyeisiala Buhari ga-eleba anya n'arịrịọ ha rịọrọ. Ọ sị na obi dị ha ụtọ etu onyeisiala si nabata ha ma gee ha ntị, na o gosiri na ọ ga-eleba anya n'eziokwu. Ezeife kwukwara na ndị nọ onyeisiala nso mere ka ha mata na olileanya dị na ozi ha ziri anwụrụ ọkụ ga-eru eluigwe. Mana otu dị iche iche si na mpaghara ugwu ekwuola ka Onyeisiala Buhari ghara ige oku a ndị a kpọrọ ntị. Ha sị na e nweghi etu a ga-esi atọhapụ onye ha sị ndị otu ya wakporo ma gbuo ọtụtụ ndị ọrụ nchekwa. Ha gaara n'ihu sị na ọ bụrụ gọọmentị tọhapụ Nnamdi Kanu na ọ ga-abụ ihe ịmaatụ ọjọọ nye Naịjirịa n'ọnọdụ dị etu a. Akụkọ ndị ọzọ ga-amasị gị:	https://www.bbc.com/igbo/afirika-59384470
sports	Women's World Cup 2019: Afrịka, ka emesia	Ndị mba Inglandị e jiri la okpụ gool atọ asataghị ma otu were memilaa olileanya ndi Afrịka nwere mgbe ha na Cameroon zutere n'ubochị taa. Kamerun ji nkata kporo goolu a n'aka Houghton na nkeji 14, White na nkeji 45+4 nakwa Greenwood na nkeji 58. Kamerun nwara ike ha ịsata goolu ndị a mana ọ mịtaghị mkpụrụ. Otu abụọ a zutere onwe ha na Valenciennes i ji mara ndị ga abanye agba nke atọ na asọmpị a. Cheta kwa na ndị otu egwuregwu Cameroon nyere otu gool ma VAR kagburu ya si na ọ bụ 'Off side' . Mmmeri mba Ingland meriri Cameroon agbapụla mba Afrịka niile kpọm kwem n'asọmpị iko Mbaụwa ụmụnwaanyị.	https://www.bbc.com/igbo/egwuregwu-48739405
health	Coronavirus Update: Ihe mere m ji agụrụ ndị m na-agwọ covid 19 egwu- Dọkịta Igwe	A na-ahụ ndị dọkịta ka ndị ọrụ ha bụkarịrị inye ọgwụ, gwọọ ọrịa dgz. Mana dọkịta Michael Igwe bụ dịbia bekee agbanwetụla nke a site n'ijikwu ma egwu wee nyere ndị ọ na-agwọ ọrịa covid- 19 aka ikpalite mmụọ ha.	https://www.bbc.com/igbo/media-52658479
health	Health tips: Ịgụ egwu ọ ga-enyerenwu ọnọdụ ahụike gị aka?	"Ịgụ egwu ga-akpalitenwu mmụọ anyị, mana nchọpụta ekwuola na o nwekwara ike inyere ọnọdụ ahụike anyị aka. O nwekwara ike inyere nkuru ume onye akpaume na-enye nsogbu aka, ma nyerekwa onye nwere ọrịa nchefu a na-akpọ ""dementia"" aka idi ọrịa na-arịa ha. N'ime ihe ruru afọ iri abụọ gara aga, ndị nnyocha agbaala mbọ ịchọpụta ihe a ga-ejide aka sị na ọ bụ akparamagwa maọbụ eburupụtaụwa ahụ jikọrọ egwu na ahụike. Ọkammụta Daisy Fancourt, si na mahadum University College London, kwuru sị na ọtụtụ ihe na-agbanwe n'ahụ mmadụ ma ọ na-agụ egwu: ""Nke a nwereike ịgụnye mbutu n'ihe na-ebute mgbakasị ahụ, nke a kpọrọ cortisol. Anyị na-ahụkwa ihe dị iche n'ọnọdụ endorphin nke na-emetụta mgbanwe ọnọdụ anyị."" Ọkammụta Fancourt emeela nnyocha dị iche iche gbasara uru ịgụ egwu bara, ma kwuo na ọ bara uru dị iche iche. ""Ịgụ egwu bụ ihe e ji enyere ọnọdụ ahụike dị iche iche. Ọtụtụ ihe mejuputara ịgụ egwu. Ịgụ egwu gụnyere igosiputa ihe na-aga gị n'uche, nke anyị ma dịrị ọnọdụ ahụike ụbụrụisi mma. Ọ na-enyekwa aka izi mmekọrịta nwereike iwebilata ọnọdụ mmadụ iche na ọ bụ naanị ya kwụ."" O kwuru na ige egwu nwere ọtụtụ uru ọ baara ahụike. ""N'ime ndị na-aga emume ebe a na-agba egwu, n'agbanyeghi maọbụ egwu tara nchara maọbụ nke 'rock' - anyị chọpụtara na o buturu ọnọdụ mgbakasị ahụ. Nke a gosiri na ọ na-arụ ihe dị iche iche."" Akwụkwọ ndị Canterbury Christ Church University, UK, wepụtara gosiri na ""Ịgụ egwu nwereike inyere ndị nwere ọrịa ụbụrụ na ọrịa ndị ọzọ dị iche iche aka"". Ndị nnyocha tinyekwuru sị ""ịgụkọ egwu n'ọgbakọ karịrị otu onye nwere ọtụtụ uru ọ bara n'inyere aka na mgbake ndị nwere ọrịa ụbụrụ"". Annabel bụ okwe ukwe bi na mba Jamini, kwuru ihe ịgụ egwu mere n'uche nakwa ahụ ya. ""Mgbe ọbụla m na-agụ egwu, ọ na-adị m ka oge ntụgharị uche. M na-etinye onwe m n'ime egwu ahụ. Ọ na-eme ka ahụ dị m mma."" Ọ na-eji awa atọ agụ egwu kwa ụbọchị Tọzde ọbụla. ""Ị na-eji ahụ gị niile agụ egwu. Nke a bụ ihe m na-ekwu mere na anaghị m aga n'ụlọ mmegharị ahụ."" Ọrịa nchefu (Dementia) A na-eji abụ nakwa ịgụ egwu dịka otu usoro e ji enyere ndị na-arịa ọrịa dementia aka. ""Mgbe anyị na-agụ egwu, e nwere akụkụ ụbụrụ anyị ọbara na-aka agaru - akụkụ ndị a na-akpọ precortical - ha bụ ndị nke na-afọkarị n'ụbụrụ onye na-arịa dementia mgbe ọrịa ahụ kpụrụchara akụkụ ndị ọzọ. Ebe ahụ bụ ebe ndị metụtara etu ihe si emetụta mmadụ,"" ka Dkt. Simon Opher kwuru. Dkt Opher si obodo Cheltenham dị n'Ịngland, kwuru sị na ige egwu ""na-akpọte ndị na-arịa dementia ma mee ka uche ha dịrị n'ihe a na-eme."" Mind Song bụ ụlọọrụ efu dị na mba Briten na-eziga ndị ọgụ egwu ha ka ha gaa n'ụlọ ebe a na-elekọta ndị merela agadị, ka ha nwee ike ikpalite mmụọ ndị agadị ahụ ka ha nwee ike na-agụ egwu. ""E nwere uru ndị ị ga-erite site n'iso ndị mmadụ gụọ egwu. Ọtụtụ ndị na-elekọta ndị agadị na-agwa anyị na ha na-anọ n'ọnọdụ obi aṅụrị ruo echi ya,"" ka Maggie Grady, onye na-ahazi iji egwu agwọ ọrịa nke ngalaba a kwuru. Mind Song na-ahazikwa nkuzi egwu maka ndị na-arịa ọrịa akpaume site n'asthma ruo kansa nke akpaume. ""Ha bịachaa mmụta ihe ruru ugboro ise maọbụ isii, ụfọdụ ndị anyị na-akuziri na-agbaketu."" Ule a na-akpọ ""Peak flow"" na-egosi etu ikuku ga-esinwu n'akpaume kupute ọsịsọ - nke bụ otu ụzọ e si ama ndị iku ume na-ara ahụ. Ọ bụghịzị ihe ịtụnanya na ndị ọrịa akpaume na-enye oke nsogbu na-eji ịgụ egwu enyere ọnọdụ ha aka. Colin na-arịa ọrịa a kpọrọ ""idiopathic pulmonary fibrosis"", bụ ọrịa na-enweghi ọgwụgwọ ma na-egbu ndị na-arịa ya n'ime afọ atọ. Mana n'agbanyeghi etu ọrịa ahụ si jọọ oke njọ, o kwuru na ịgụ egwu na-enyere ọnọdụ ya aka. ""Mụ na ihe ruru mmadụ 16 na-agụ egwu. O nyerela m aka ikuzi ume karịa etu m si emebu. M na-eme nnyocha maka ọnọdụ akpaume m oge ọbụla ma chọpụta na o mewela ọfụma."" Ịgụ egwu na-eme ka ahụ nyụpụta endorphins, bụ nke na-eweta obi ụtọ. Ịgụ egwu na-eme ka anyị kuba ume, nke na-akwalite mgbasa ọbara n'ahụ ma na-ewelite ọrụ endorphins na-arụ. Ọ dị ka etu endorphin si agbagharị n'ahụ ma anyị chịa ọchị maọbụ rie chọkọleti. Otu nnyocha gosiri na ị soro ndị mmadụ gụkọọ egwu ihe ruru nkeji 40, na cortisol - bụ mmiri ọgwụ mgbakasị ahụ - na-ada ọsisọ karịa etu ọ gaara ị na-eme. Ogo cortisol anyị na-eru na-ada n'ebe ngwụcha ụbọchị, mana ịgụ egwu na-enyere ya aka ịgasi ike. Nchọpụta gosiri na ndị na-agụ egwu na kwaya na-aka amụpụta mmiri ọgwụ ahụ a kpọrọ oxytocin, bụ nke a na-akpọ ""mmiri ọgwụ ịhụnanya"" mgbe ụfọdụ. Anyị na-anyụpụta ya ma anyị makụọ, ọ na-emekwa ka ntụkwasị obi na mmekọ mmadụ na mmadụ mụbanye. Nke a nwereike ịkọwa ihe mere ndị na-agụkọ egwu na kwaya ji abụkarị ma na-anọkọkarị ọnụ ọtụtụ oge. Ịgụ egwu na-ebutekwa nnyụpụta dopamine, bụ otu ihe na-agwa ụbụrụ egwu. A ma ya dịka ihe na-ewepụta ""obi ụtọ"" ma ihe dịka iri nri maọbụ ịṅụ ọgwụ ike kpalie ya. Nnyụpụta ya na-adị ka nkwado nakwa mkpalite mmụọ. Ndị achọghị ịpụ n'ụlọ ha nwereike isonye ndị na-agụ egwu n'elu kọmputa, ha na-agbalị ime ka ọ dị ka ebe mmadụ so ọtụtụ ndị mmadụ nọ otu ebe na-agụ egwu. Atụmatụ a na-akpọbata ọgụ egwu ndị ọzọ si na mpaghara ụwa dị iche iche ma jiri teknụzụ jikọọ ha. Eric Whitacre bụ onye riterela nturuugo Grammy maka ide na ihazi egwu nwere otu kwaya nke a na-agụ n'elu ịntanetị. Ndị na-agụ egwu n'akukụ ụwa dị iche iche ga-agụ nke ha ma zibata ya, a hazie ya ọfụma ma mee ya ka ọ bụrụ otu nkwepụta. Ndị na-eme nnyocha na-akọwa na mmekọrịta mmadụ na ibe ya nke isonye otu ndị na-ekwe egwu na-ebute nwekwara ike iwedata mmadụ ịnọrọ onwe ya. N'adịghị ka ụmụaka na-amalitekarị ịgụ egwu n'ụlọakwụkwọ, ọ na-ara ọtụtụ ndị okenye ahụ isonye otu egwu. MJ Paranzino kara ndị mmadụ obi were sị: ""Oge mbụ mmadụ na-agụ egwu na-adi ka ụbọchị mbụ mmadu malitere ọrụ. Ọ gagahị adịcha gị mfe,ị nwereike na-eme ihere. Ọ bụ ịka obi ka eji aga n'ihu.  Mana, ewezụga ihere na ihe ndị ọzọ nọchiri gị n'ụzọ, ị ga-achọputa ọwa ọhụrụ mara ezigbote mma. Once you get over those inhibitions, you will discover an amazing new world,"""	https://www.bbc.com/igbo/mba-uba-53850187
entertainment	Merry Christmas: Lee emume eji eme 'Christmas' tupu a mụọ Jizọs	"Ekeresimesi bụ emume ndị okpukperechi Kraịst ji echeta ụbọchị a mụrụ Jesus Christ, bụ onyeisi nakwa onye hibere ya bụ bụ okpukperechi. Nke a pụtara na ụfọdụ kwenyere na tupu a mụọ Jesus Christ, enweghị ihe ọbụla dịka emume Ekeresimesi. Mana ndị ọkammụta na ndị nchọcha na-ekwu na e nwere ọtụtụ ihe ama na-egosi na ndị mmadụ emebuola ememe 'Christmas' ihe dị ka puku afọ asaa tupu amụọ Kraịst. N'akwụkwọ 'Religions of Rome', ndị ọkọ akụkọ ihe mere eme bụ Mary Beard na John North  dere ka ha na-echeta na oge a bụ oge emume 'solstice' chi a na-akpọ Mithra ka eji ya echeta. Akwụkwọ ha kọwara na ọ bụ otu izu ka eji emume a nke na-adị n'etiti ezinụlọ, ọ bụkwa oge eji enye onyinye dị cihe iche n'etiti ndị mmadụ. Ya mere, ọ dịghị ihe dị iche na enmume a na ekeresimesi nke oge a. Site na akụkọ ifo ndị Peshia, Mithra bụ chi amamihe, na-anọchi anya ihe ya na ịdị mma karịa ihe ọjọọ. Mithra bụkwa chi nke ya na anyawnụ na emekọ, akụkọ na emeghịe eme na ekwu na ọ na-anya ụgbọ ịnyịnya ya aga njem kwa ụbọchị na mbara igwe iji weta ihema yie ike ochịchị egwu. Ihe kpatara ya bụ na Eze Ukwu Rom Lucius Domitius Aurelian (214-275), kpebiri ịhazi mmeme dịka etu ndị agha mba Rom  si emebu. Mara na oge ochie, ọ bụ ọtụtụ emume ha na-eme bụ chi ndị dị iche iche ka eji ha echeta. Ụfọdụ mmemme ndị a ka eji echeta oge udu mmiri maọbụ oge ọkọchị. Eziokwu bụ na enweghị onye ma ụbọchị amụrụ Kraịst kpomkwem. Dịka ọkammuta ihe mere eme bụ Gerson Leite de Moraes siri kwuo, "" Anyị amaghị ụbọchị maọbụ afọ amụrụ karaịst. ihe edere n'akwukwọ bịara dịka afọ iri anọ kamgbe kraịst nwụrụ"". Eze mba Rome abụọ bụ Flavio Valerio Constantina (@72 - 337) na Flavio Teodosio (346-395) bụ ndị nyereaka hụ na ehiwere emume Ekeresimesi. Gerson Leite de Moraes kwuru sị, "" Ofufe Kraịst sitere na ofufe ndị a na-achọ ka egbuo were bụrụ ofufe ndị mba Rom niile"". Ọ gara n'ihu kọwaa, "" Dịka a na-ahụ Jesu dịka ihe nke ụwa, e jiri emume eji ncheta ọmụmụ Kraịst were dochie emume ncheta chị Anyanwụ bụ emume a na-akpọ Sol Invictus ( Nke pụtara ọmụmụ anyanwụ) na mba Rom. Nke apụtara na emume ncheta Kraịst nke ụbọchị 25 ọnwa Disemba niile bụ abụghị ihe achọpụtara achọpụta, kama ọ bụ site na nkwekọrịta ka ya bụ emume jiri bido. Gerson Leite de Moraes kwukwara sị, "" Mgbe ụka nke Kraịst na-ebido, ha ji ụfọdụ emume arụsị efe ofufe iji gosi na ụfọdụ omenala ka dịkwa ire. Kama kedụ mgbe a mụrụ Jịsọs Kraịst n'eziokwu? Ndị kammụta kwetara na-enweghị etu a ga-esi chọpụta mgbe a mụrụ Kraịst. Ọkammụta ihe mere eme bụ André Leonardo Chevitarese kwuru sị, "" Anyị amaghị mgbe a mụrụ Jesu Kristi. kama a na-eche na ọ ga-abụ mgbe ọchịchị Eze Herod nke Ukwu na-abịa na njedebe.Ihe dịka afọ nke anọ maọbụ nke isii tupu oge 'Common Era'"". Morase kwuru sị, "" iji emume ofufe ọhụrụ dochie nke omenala bụ ihe a na-eme karị oge ochie"". Ọ bụ Pope Julius nke mbụ hiwere emume Ekeresimesi, dịka o ji ya dochie emume ncheta ụbọchị eji efe anyanwụ dịka iwu n'afọ 350. O ji atụmatụ mekpaa ofufe anyanwụ ahụ."" Chevitarese kwuru sị, "" Dịka ọ dị ugbua, Kraịst na emume Sol Invictus bụ otu make emume a a na-eme n'ụbọchị 25 nke ọnwa Disemba afọ ọbụla."	https://www.bbc.com/igbo/59789208
religion	Aka akparala Pastọ zoro ọtụtụ ụmụaka n'ime ụlọụka ya	"Aka ndị uweojii akparala otu Pastọ e boro ebubo izo ọtụtụ ndị mmadụ n'ime ụlọụka ya, ọtụtụ n'ime ndị a bụ ụmụ ntakịrị. Ndị uweojii Ondo steeti kwuru na ọ bụghị naanị ụmụ ntakịrị ka a chọpụtara e zoro n'ime ụlọụka ahụ. Ọ bụ na mgbede abalị ụbọchị Fraịde, Eprel 1 ka ndị uweojii mere nchọpụta a, na mpaghara a kpọrọ Valentino na 'Ondo town'. Funmilayo Odunlami bụ ọnụ na-ekruru ndị uweojii Ondo steeti kwuru na ha kpọpụtara mmadụ iri asaa na asaa (77) n'ime ụlọụka ahụ. Ndị uwoji kwuru na Pastọ a na-agwa ndị ụka ya na oge eruola mgbe ụwa ga-emebi. Dịka Odunlami si kwuo, ""ụkọchukwu ahụ na-akụziri ndị otu ya na ụwa a ga-abịa n'isi njedebe n'ọnwa Sepụtemba afọ 2022."" ""Nke a mere ha ji kpọchide onwe ha ụzọ n'ime otu nnukwu ọnụụlọ dị n'okpuru ụlọụka ha iji na-akwado ma chere mmebi ụwa."" ""Ọtụtụ n'ime ndị a hụrụ n'ime ụlọụka ahụ bụ ndị ji aka ha hapụ ụlọ ha kamgbe ọnwa ise gara aga."" Ndị uweojii kwuru na ha amalitela nnyocha miri emi gbasara nke a. Cheta na ụdị ihe di otu a emebuola n'ọdị nso a n'Ekiti steeti ebe otu Pastọ aha ya bụ Noah Abraham na-ana ndị ụka ya ego dị narị puku naịra atọ (N300,000) iji duga ha eligwe. Ndị uweojii nwuchiri nwa amadị ahụ n'ọnwa Mee afọ a."	https://www.bbc.com/igbo/articles/c99lx2z1n5yo
religion	Notre Dame Cathedral: Ọkụ agbaala nnukwu ụlọụka Notre Dame	"Akụkọ chara akwụ taa: Akụkọ na-eru anyị ntị ugbua bụ na ọkụ amabeghị ihe butere ya enwurula n'ụlọụka Notre Dame Catheral dị na Paris, mba France. Ndị ọrụ gọọmenti na-ekwu na o nwere ike ọ bụrụna ọrụ e ji n'aka ugbua n'ụlọụka ahụ kpatara ọkụ ahụ . N'afọ gara aga, ụka Katọlik kporo oku ego iji were ruzie ụlọụka ahụ nke na-adakpọ adakpọ. Otu ọnụ na-ekwuru ụlọụka ahụ bụ nke Katọlik kwuru na ihe niile na-agba ọkụ, o nweghị ihe ga-afọ."" Dịka ozi si n'ụlọrụ onyeisiala mba Francce pụta siri kwuo, onyeisiala ha bụ Emmanuel Macron agbahapụla ebe o kwesịrị ịga gawa ebe ihe mere. A na-arụzigharị  Notre Dame Cathedral nke nde kwuru nde ndị njem nleta na-aga ahụ kwa afọ kemgbe a chọpụtara na o nwere akụkụ ya gbawara agbawa. Ozubulu massacre:Ụlọikpe atọhapụla mmadụ abụọ so na ndị anwụchiri Ka anyị malite n'Anambara ebe ụlọikpe ukwu dị n'Awka tọhapụrụ mmadụ abụọ eboro ebubo na aka ha dị na ọchụ ahụ e gburu na St. Phillip Catholic Church Ozubulu. Okaikpe ukwu bụ Jọstis Fidelis Aniukwu kwuru na ya ahụghị ihe gosiri na aka Chinedu Akpunonu na Onyebuchi Mbanefo dị na ya ọchụ e gburu na ụbọchị isii nke ọnwa August afọ 2017. Onyeisi ndị uweojii n'Enugu adọọla ndị ọgbatumtum aka na ntị maka ịda iwu etiri gbasara ịgba ọgbatumtum. Ọzọ dịka ibe ya, cheta na mmachị ọgbatumtum ịgba  ga-dị n'Enugwu steeti. Kọmịshọna ndị uweojii na steeti ahụ bụ Sulaiman Balarabe enyela ndị uweojii iwu ka ha nwụchie  ndị na ada iwu ahụ ma kpachie ọgbatumtum ha ma kpụpụ ha ụlọikpe. N'ofesi e, okeide mmiri sitere na oke mmiri zoro ụbọchị ụka na mba Ghana egbuola mmadụ ise ka ya bụ mmiri zochara naanị awa atọ. Seji Saji bụ osote onye isiọrụ National Disaster Management Organisation gwara BBC nke a mgbe anyị gbara ya ajụjụ ọnụ. N'egwuruegwu, Manchester United akpọpụtala aha dike na dimkpa iri abụọ na abụọ bụ ndị ga-eso sọọ mpi Champions League ha na Barcelona ụbọchị Tuzde na-abịa. Cheta na Barcelona ji otu ọkpụ nyụọ Manchester anya mgbe ha gbara nke agba nke mbụ. Nke mere ya iko mbụ na-abata ya aka kemgbe afọ 2008. Onweghị tinye maọbu mwepụ ego n'abịa na mmanụ agbịdị Gọọmentị Naịjirịa sị gị dere juu makana ha ekpebibeghị ịwepụ atụmatụ Bekee kpọrọ fuel subsidy. Gọọmentị sị na onweghị ihe ọbụla na-eme ga-akpata ka ewepụ ya ugbua. Mmadụ iri na abụọ nwụrụ ebe mmadụ iri na isii merụrụ ezigbote ahụ n'ihe mberede a. Ọnụ na-ekwuru ndị uweojii na Gombe bụ Mary Mallum sị na ọ bụ wa wa wa butere ihe mberede okporo ụzọ a. Ndi agha napụrụ Omar al-Bashir ọkwa na mba Sudan amalitela ịnwụchịkọ ndị ya na ya so chịa mba ahụ. Ndị agha Sundan mere nke a ka ha ka na-ekwekwa nkwa na ha agaghị achụpụ ndi na-eme ngaghari iwe na mba ahụ."	https://www.bbc.com/igbo/afirika-47932881
politics	Rochas enyeela ndị Imo ezumike ọrụ maka PVC	Imo steetị enweela ụbọchị ezumike abụọ! Gọvọnọ Imo steeti bụ Rochas Okorcha kwuru na ụbọchị Wesdee bụ Ọgọóst 15 na Tọọsde bụ Ọgọọst 16 ga-abụ ụbochị ezumike na steeti ha. Nke a bụ maka ị nye onye ọbụla ohere i jee nata akwụkwọ ntulaka ha nke Bekee kpọrọ PVC. Ha mere nghagharị iwe makana ha nụrụ puke puke na ndị na-achị ha chọrọ izipu ha gawa ebe ọ na-ekpo ọkụ n'agha Naịjirịa na Boko Haram. Ndị agha a jiri iwe na-agba egbe na odo ugboelu ma jụọ cha cha na a ghaghị aba ụgbọ elu ha. Mmadụ 39 anwụọla na Idlib n'ime mba Syria Na mba ofesi, akwa ohụrụ na-ebe n'obodo Idlib n'ime Syria dịka ogbunigwe si gbariri otu ụlọ nakwa gbuo mmadụ iri atọ na itoolu. Mmadụ iri na abụọ n'ime ha bụ ụmụaka. Amabeghí ihe kpatara ogbunigwe jiri gba, mana agha ka na-ada na Syria. Ihe niile mere na Premier League N'egwuregwu, Manchester City emeriela Arsenal ọkpụ abụọ na-asaghi ihe n'asọmpị Premeir League ha gbara unyahụ. Liverpool meri kwa West Ham ọkpụ anọ asatara ihe. Gee nkeji anyị n'ụtụtụ a Ihe nkiri nke taa:	https://www.bbc.com/igbo/afirika-45167341
politics	PVC registration: Etu ndị mmadụ si achụso inweta PVC ha	"Oku inweta akwụkwọ e ji atụ vootu nke Bekee kpọrọ 'Permanent Voters Card' (PVC) ebirila ọkụ na mpaghara Naịjiria dị iche iche n'izu ole na ole gara aga. Dịka ihe siri kwụrụ ugbua,ọtụtụ ndị mmadụ ekpebiela na ha ga-esorịrị tụọ vootu a ga-eji họpụta onye ga-achị Naịjiria dịka onyeisiala na ntuliaka afọ 2023 maka  afọ anọ na-eso ya. Dịka ụlọọrụ Independent National Electoral Commission (Inec) si kwuo, ọnụgụgụ ndị na-edebanye aha ha ịnata PVC ha arịwala elu. Ndị mmadụ ewepụtala atụmatụ dị iche iche isi maa ọkwa ma hụ na ndị mmadụ ga-etozu ịtụ vootu na ya bụ ntuliaka a ga-eme n'afọ 2023. Na mpaghara dị iche iche, ndị ntorobia zikọrịtara onwe ha ozi na soshal midia ka ha gbakọọ hụ na ha debanyere aha ma nwee ike inweta ya bụ PVC. N'Enugwu, ọkachasị ndị ntorobịa bụ ndị na-agbakọ n'Okpara Square kemgbe izu  a, dịka ha na-agba mbọ ịhụ na ha debanyere aha ha maka nnata PVC. Na Legọs, ndị ahịa Alaba International Market mara ọkwa ka ndị mmadụ ghara ịbịa ahịa echi bụ Tọzde, abalị itoolu nke ọnwa Juun, 2022. Ha kwuru ka onye ukwu na onye nta na-azụ ahịa ebe ahụ gbaa mbọ gaa nweta PVC nke ha. Onyeisi gburugburu ndị na-azụ ahịa 'Electronics' n'ahịa ahụ bụ Paulinus Ugochukwu, gwara BBC Igbo na ha chọrọ ka ndị na-azụ ahịa nwee ike ịtụ vootu n'afọ 2023, n'ihi na ọ bụ ""ọrụ dịịrị gị dịka nwa amaala"". O kwuru na ọ bụrụ na ha emechighi ahịa na ndị mmadụ agaghị eje nata PVC nke  bụ na ụbọchị ntuliaka ha agaghị ihe ha ga-eji tụọ vootu. Maazị Ugochukwu kwuru na ọ bụ iwu ka ha tinyere, nke ha kpọrọ ""Operation show your PVC"", ma kwuo na ha chọrọ ka ndị ahịa ndị ọzọ ṅomie atụmatụ ha a. O kwuru na oge ga-abịa mgbe ha ga-eme ya ka ọ bụrụ na i jighi PVC gị, agaghị ekwe gị bata ime ahịa. O kwuru na enweghi ihe o mere ma ọ bụrụ na otu ụbọchị fulaghị ha ebe ha na-achụ nta PVC ha, na ha na ndị ahịa nọ na nkwekọrịta. Ụfọdụ ndị mmadụ gụnyere ndị otiegwu a ma ama ewepụtakwuola oge ha na ụbọchị ha iji chụọ nta PVC na mpaghara Legọs dị iche iche. Ha mere ya ka ọ bụrụ na tupu ị bata n'ọgbọ ebe ha ga-anọ eti ya bụ egwu, ị ga-ejirịrị PVC gị."	https://www.bbc.com/igbo/articles/cw0gykgr15jo
entertainment	Atilogwu Dance: Etu egwu Atịịlogwu siri nweta aha ya	"Otu egwu Atiilogwu bụ egwu e jiri mara ndị Igbo. Ya bụ egwu agaala mba niile n'ala Naịjiria nakwa mba ofesi n'aha ndị Igbo. Egwu Atilogwu so n'egwu bụ ọkaibe n'emume 'Festical of Arts and Culture' (Festac) nke e mere na Naịjirịa n'afọ 1977. Ihe ịtụnanya bụ na ya bụ egwu abụghị egwu ọdịnaala, kama ọ bụ egwụ ndị Udi na Ezeagu bi na Legọs malitere kemgbe afọ 1947. Akụkọ kọrọ na obodo abụọ a dị na Enugwu steeti mụrụ ya bụ egwu n'ebe dị icheiche nke gụnyere Awka, n'Anambara steeti n'afọ 1942. Ha gwara ya bụ egwụ ọgwa tinye ya egwu ọdịnaala ndị ọzọ dịka Ogwurogwu, Ugwuọyakanga, Ọganigwe, na Odegere bụ nke mere ka ọ bụrụ ọpụrụiche dị n'egwu. Nke a mere ka ndị mmadụ jụo ka ""etinyere ya ọgwụ"" bụ naara ya aha ruo taa. Akụkọ ọzọ gbasara ebe ya bụ egwu si bịa bụ na otu Dinta nụrụ ka a na-agba ya bụ egwụ n'ọhịa were mụta ya kuziere ndị mmadụ. BBC amaghị ka nke a ọ bụ eziokwu ka ọ bụ ugha, mana ihe doro anya bụ na otu e si agba ya bụ egwu tụrụ ndị mmadụ n'anya nke ukwuu bụ ihe mere e jiri gụọ ya ""Atiilogwu"" n'asụsụ ndị Ezeagu. N'akụkọ nke mbụ, ka ndị obodo abụọ a mụtara ya bụ egwu mechere gbasaa, ndị Ezeagu bi na Lagọs jidesie nke ha ike mee ka ụmụ ha na ụmụụmụ ha mụkwaa ya bụ egwu. Mgbe agha Naịjirịa na Biafra biri, ndị Ezeagu bi na Legọs dịka Sylvester Nwokeocha Nzekwe, Emmanuel Ume, Innocent Ozoeze, Peter Onyema, Christopher Onah na ndị ọzọ buru ya bụ egwu lọta Enugwu bụ be ha nọzị kuziwere ya ndị ọzọ. Akadieze Ambrose bụ onyeisi ndị egwu a so na ndị mụtara ya n'aka ndị a akpọrọ aha ha ma na-etekwa ya ugbua. Ọ kọwaara BBC ka ha siri malite nakwa ka ha sị akuziri ya ndị ọzọ, ihu na ya bụ ọkụ agaghị anyụnahụ ha n'aka. Kirie ya ka ị ịhụ ka ha si eme ya."	https://www.bbc.com/igbo/afirika-61455901
religion	St Valentine's Day: Akụkọ St Valentine bu akụkọ ifo - Ụkọchukwu Katọlik	"Ụbọchị Valentine bụ ụbọchị eji egosi ịhụnanya ọkachasị n'etiti nwoke na nwaanyị. Ọtụtụ ndị na-eji onyinye maọbụ were ihe na-acha ọcha maọbụ ihe na-acha mme mme echeta ya bụ ụbọchị. Anyị na Chika Okpalike Ụkọchukwu na ọkammụta n'African Traditional Religion' tinyere anyị ọnụ na ya bụ okwu. Chika Okpalike kwuru na akụkọ maka Saint Valentine dịka nkọmịrịkọ na nkọkịrịkọ nke bekee nwereike ịkpọ Myth maọbụ Legend. Nke a pụtara na-enweghị ihe a na-atụzịrị aka were sị maọbụ eziokwu maọbụ asị. Kama o kwuru na a na-anabata ya site n'okwukwe na ọ bụ etu o siri mee. Okpalike kwuru na enwere ọtụtụ akụko maka onye bụ Saint Valentine kama ọ bụ abụọ ka ndị mmadụ kacha akọ. Okpalike gwara anyị na ụfọdụ na-akọ na Saint Valentine bụ nwa okorobịa bụ onye nke Kraịst ejidere ka egbuo n'oge ihe dịka 4th century. Ọ kọwara sị "" kama oge ahụ nwa onye ọchichị bụ Emperor nọ n'ọrịa mana Valentine kpere ekpere were gwọọ nwatakịri ahụ ọrịa ya"". O kwuru na akụkọ ga-kwara n'ihu sị na mgbe Valentine gara ị nara ikpe ọnwụ ya, ọ dere nwatakịrị agbọha ahụ akwụkwọ ozi iji kosi ya na ya hụrụ ya n'anya. Chika Okpalike kọwara na-enwere akụkọ ọzọ bụkwa na-enwere Saint Valentine ọzọ onye ụkọchukwu na-agba ndị agha akwụkwọ oge Rome nọ n'ọchịchị ebe dị ukwu. Okpalike kwuru sị, "" Saint Valentine na-agba ndị agha akwụkwọ na nzuzo n'ihi na gọọmentị Rome akwadoghị ndị agha ha ịgba akwụkwọ oge ahụ"". O kwuru na ọ mere nke a amaka ihunanya ọ na-ahụ n'etiti ndị a. Akụkọ ndị a na ndị ọzọ bụ nkọmịrịkọ na nkọkịrịkọ Mmeme ochie nwereike ị bụ ebe emume valentine siri bido Emume Lupercalia: Okpalike kọwara na nke a abụ mmemme ndị Rome na-eme oge gboo. Okplaike kwuru sị, "" Aha Lupercalia sitere n'okwu latin abụọ nke otu n'ime ya bụ Lupus"". O kwuru na Lupus pụtara nkịta ọhịa nke bụ Wolf n'okwu bekee. Ọ kọwara sị, ""Rome oge gboo na-eche na ọ bụ Lupus a zụlịtere ndị chọpụtara mba Rome aha ha bụ Romulus na Remus"". Kama Okpalike kọwara na nyocha agba ọhụrụ na-egosi na Wolf nereike ị bụ ụkpụrụ ezoro ezo nke bụ Code n'okwu bekee. Ọ sị, ""Lupus a pụtara onye akwụnakwụna n'ụzọ ụkpụrụ zoro ezo bụ code"". O kwuru na ihe nke a pụtara n'akụko Lupus nwereike ị bụ na ọ bụ ndị akwụnakwụna zụlitere mmadụ abụọ a chọtara mba Rome. Okpalike kọwara na Lupercalia bụ mmemme ndị Rome na-eme n'ọnwa Febuwarị iji cheta ihụnanya nkịta ọhịa a gosiri Romulus na Remus ndị ha si chọtara mba ha. Okpalike kwuru sị, ""Ọ na-adanye karị sitye n'ime ụbọchị iri na atọ ruo ụbọchị iri na ise nke Febuwarị"". O kwuru sị, ""Ọ bụ chị ha na-efe maka ọmụmu (Fertility) na chi ha na-efe maka ahụike ha ka ha na-emere mmemme a"". Okpalike kwuru na a na-eji uhie ọcha nke pụtara ị dị ọcha na uhie mmemme  eme emume Lupercalia mgbe ochie. Ndị BBC depụtara na emume Saint Valentine danyere n'oge eji echeta ọmụmụ na ihunanya ma gụnye kwa na ọ bụ kwa oge a na-echeta chi Zeus na Hera. Okpalike kọwara na ""Februa bụ aha ụtali esi n'akpụkpa ewu emepụta"". O kwuru na a ụmu nwoke na-eji ya bụ Februa apịatụ ụmụ nwaanyị ndị na-achọ nwa , Ha na-eche kwa na nwa okoroọbịa were ụtalị metụ nwaanyị n'ahụ na nwaanyị ahụ ga-ahụ ya n'anya. Etu Cupid siri bata emume Valentine Okpalike kọwara na Cupid bụ chi Ịhụnanya ndị Greek. Okpalike kọrọ akụko were sị, ""Cupid hụrụ chi ha ọzọ aha ya bụ Apollos n'anya"". O kwuru na akụkọ na-ekwu na Cupid gbara Apollos ụta n'obi ka ọ were hụ ya n'anya. Nke mere na ọtụtụ kwenyere na ọbara si na obi Apollo pụta gosiri ịhụnanya ọ bụ ya mmere eji uwe na ihe na-acha mmemme eme emume Saitn Valentine. Ọ bụ ya mere iji ahụkarị obi na-acha mme mme maọbụ onye ji ụta agba na ya bu obi. Chika Okpalike kọwara na ọ bụ bụ pope Galacius nke mbụ bụ onye bidoro mmemme Saint Valentine n'afọ 496 AD. ụfọdụ na-ekwu na ọ bụ Pope Gelacius wetara emume Lupercalia were nke Saitn Valentine dochie ya. Kama enweghị kwa ihe a ga-eji kwado na ya bụ ihe bụ eziokwu. Kedụ ụka ndị na-eme emume Saint Valentine. Ndị ụka nke CMS bu Angịkan, ndị orthodox na ndị nke Luther na-eme emume Valentine. Ọ bụ emume ncheta Saint Cyril ma Saint Methodius ka ndị ụka katọlịk na-eme. Na-agbanyeghị na Saint Valentine nọ na Kalenda ndị Saint a na-echeta n'ụbọchị ahụ, ndị ụka katọlika anaghị eme mmemme Saint Valentine n'ụbọchị ahụ. Ọkammụta Okpalike kwuru na ugbụa ị ga-ahụta emume ndị Rome ochie ma hụta kwa emume ndị nke Kraịst n'oge valentine ugbua. Okpalike kwuru ma kwusie ya ike were sị na okpukpere chi nke Kraịst  anaghị akwado ịhụnanya mmekọrịta ma ọ bụghị n'etiti di na nwunye. O kwuru sị, "" Ugbua, ihe a na-eme bụ mmekọrịta ihunanya ma nke ụka kraịst na-akwado bụ mgbe nwoke na nwaanyị lụrụ onwe ha"". Kama onye ụkochukwu Katolịk ọzo nke ngalaba Dominican bụ Felix Udolisa kwuru na emume Valentine bụ emume eji echeta ịhụnanya. Udolisa kọwara sị, ""na-agbanyeghị na ọtụtu na-eji ya echeta ihụnanya nke mmekọrịta ahụ, ọkachasị n'etiti ndị ntoroọbịa. E nwere ike iji oge emume valentine kuziere ndị ntorobia ihe bụ ihunanya"". Ọ kọwara na ndị ntorobia a ga-emecha bụrụ nne ma o bụ nna nke mere na ọ ga-ebido n'oge kuziere ha maka ihunanya."	https://www.bbc.com/igbo/afirika-56033310
entertainment	Flavour N'abania: Ihe jikọrọ mụ na Chidimma Ekile	"Flavour Nabania bụ onye ọgụ egwu amaama. Ezigbo aha ya bụ Chinedu Izuchukwu Okoli, mana ndị mmadụ na-etu ya 'Ijele' na 'Flavour of Africa' dịka aha otito ya. Ọ bụ onye Umunze nke dị n'Orumba Saut, n'Anambra state, mana amụrụ ya n'Enugu, ọ bụkwanụ ebe a ka ọ nọ too. Na mkparịtaụka ya na BBC Igbo nwere n'ụbọchị Tọzde, ọ kọwara ọtụtụ ihe, nke otu n'ime ha bụ ihe gbasara ya na otiegwu ọzọ bụ Chidimma Ekile. Cheta na ọtụtụ asịrị efesaala na mmadụọ abụọ a na-eme ọyị nwoke na ọyị nwaanyị. Mana Flavour kọwara na ya na Chidimma dị na mma, mana adịmnamma ha bụ naanị maka iti egwu. O kwuru sị: ""Ihe jikọrọ mụ na Chidimma bụ egwu."" ""Oge anyị susuru ọnụ n'onyonyo, ọ bụkwa egwu, n'ihi na egwu anyị tiri n'oge ahụ bụ egwu ịhụnanya."" ""Isusu ọnụ ahụ dịka ime ejije iji gosipụta ihe anyị na-agụ na ya bụ egwu."" ""Ọ dị ka oge mmadụ nwụrụ n'ime ejije (film). Onye ahụ anwụghị n'eziokwu maka na ị ga-ahụkwa ya na onyonyo ọzọ."" Lee etu ya bụ mkparịtaụka si gaa: Flavour bụ gbazuoagụ n'ihe gbasara iti egwu. Ọ tiela egwu ụka, egwu ọdịnala, egwu oringo, egwu agbamakwụkwọ, na ọtụtụ ụdị egwu ndị ọzọ. Mana ụfọdụ na-ekwu na e ji egwu dị aṅaa mara ya, egwu ndị dịka; 'pantị nọ n'ilo', 'ala dara ada adago' na ndị ọzọ. Ya na ndị ọtiegwụ ndị ọzọ agụọla egwu, ndị dịka Chidimma, Zoro Swagbag, Phyno, Ụmụ Obiligbo na ndị ọzọ. Na mkparịtaụka Flavour na Jessica Nwankwo, onye ntaakụkọ BBC Igbo nwere, ọ gwara ya ihe ndị dị aghaa dịka: Akụkọ ndị ọzọ ga-amasị gị:"	https://www.bbc.com/igbo/afirika-55180835
health	Covid-19 testing:UNTH Enugu amalite ọrụ dịka ebe nnyocha ọrịa Coronavirus	UNTH Enugwu ebidola ọrụ ụbọchị Monde dịka ebe nke abụọ a na-eme nnyocha coronavirus n'mpaghara Ọwụwa-Anyanwụ Naijiria.	https://www.bbc.com/igbo/afirika-53157338
health	Hydroxycholoquine: Ihe ị kwesiri ịma maka etu ọgwụ a si metụta covid-19 - Dkt Ije Akunyili	"Dọkịta Ije Akunyili bụ onye na-agwọ ọrịa mberede nke Bekee na-akpọ ""Emergency Medicine"" na mba Amerịka. Ọ bụ onye na-elekọta ndị na-arịa coronavirus ""n'abalị, n'ụtụtụ nakwa ehihe"", dịka o si kwuo. Dọkịtan Akunyili tinyere ọnụ n'ihe banyere ọgwụ ịba a na-akpọ hydroxychloroquine, Zinc nakwa zithromax, ọkachasị etu ha siri bụrụ ihe ndị eji agwọ covid-19. Dọkịta Akunyili gbadoro ụkwu n'ala kwusie ike na onwebeghị nchọpụta kwadoro atụmatụ iji hydroxychloroquine gwọọ coronavirus. Ọ gakwara n'ihu kwuo na Zinc na Zithromax abụghị ọgwụ a na-aṅụ ma ọ bụrụ na ọ bụghị ndị dọkịta sị mmadụ ṅụọ ha. ""Nsogbu ha na-enye n'ahu ka ihe a na-erite na ha."" Gee ya ntị ọfụma n'akụkọ a o meere BBC Igbo."	https://www.bbc.com/igbo/afirika-53620523
health	Men's Health: Gịnị na-eme ime ahụ nwoke ma o mecha 'Vasectomy'?	"E nwere ọtụtụ ụzọ ndị mmadụ si akwụsị ịmụ ụmụ, ụfọdụ n'ime ha bụ ihe nwoke kwesịrị ime, ụfọdụ kwa dị n'aka nwaanyị. Ndị mmadụ na-agbaso usoro ndị a iji zeere ịmụ ọtụtụ ụmụ karịa ole ha nwere ike ịzụlite nke ọma. Ụfọdụ usoro ndị a gụnyere: Ọ bụ usoro nke ikpeazụ a ka akụkọ a kọwara maka ya. Vasectomy bụ otu n'ime ụzọ nwoke ga-esị hụ na ọgaghị atụwa nwaanyị ime. Dọkịnta na-ahụ maka ịtụrụ ime aha ya bụ Olaitan Boluwatife kọwaara BBC Igbo banyere usoro a. Usoro a gụnyere ịwa akụkụ amụ nwoke ma bepụ maọbụ kechịe akwara nke na-ebu ughe (sperm) si na mkpụrụ amụ gaa ọnụ amụ ebe nwoke ga-esị nyụpụ ya. Akwara a na-ebu ughe nwoke ka Bekee na-akpọ ""Vas Deferens"". Mana ajụjụ ọtụtụ mmadụ na-ajụ bụ: ""Ebepụchaa maọbụ kechịchaa akwara a, kedụzị ebe ughe akpaamụ nwoke na-emepụta na-aga? Usoro 'Vasectomy' a na-emetụta ime ahụ nwoke? Dkt. Boluwatife kwupụtara ihe olemole na-eme n'ahụ nwoke ma emechaa Vasectomy: Nnyocha gosiri na ọtụtụ ụmụ nwoke n'Afrịka amaghi maka usoro a. Ọzọkwa bụ na akụkọ ugha banyere ya dị ọtụtụ nke mere na ọtụtụ ụmụnwoke anaghị enwe mmasị ime ya. Ụfọdụ na-achị ụmụnwoke mere Vasectomy ọchị ma na-enye ha mkparị, na-ekwu na ha abụzighi nwoke Ihe kpatara nke a bụ na ha amaghi mkpa ọ dị nye ndị nwere mmasị ime ya. Otu nwoke na-achọghị ka-akpọọ aha ya gwara BBC na ọ bụ n'ihi nke a mere ya agwaghi ndị mmadụ mgbe o mere 'vasectomy'. O kwuru sị: ""Ndị mmadụ ga-ahụ gị dịka nwoke na-etozughizi oke maka ihe e mere n'amụ m"" Dkt. Boluwatife kwuru na ịkpaso ụdị agwa a nye mmadụ maka mkpebi o mere n'ahụike ya adịghị mma. ""Nwoke ka bụ nwoke tozuru oke ma o mechaa Vasectomy, ọ naghị egbochi maọbụ belata ya ịbụ nwoke,"" ka o kwuru N'izu olemole gara aga otu nwoke mba Saụt Afrịka zipụtara ozi n'akara Twitter ya na-ekwu na ọ mere oke mkpebi dị mkpa dịka nwaokorobịa dị afọ 29. Nwoke a akara Twitter bụ @JagsIsOffline dere: ""E meela m ya. I agaala mee usoro ịwa ahụ 'Vasectomy' nke enweghi ike ịgbanwe"" ""A dị m afọ 29, alubeghi nwunye, enweghi nwa ọbụla, enweghi m mmasị ịmụ nwa ọbụla. Ihe a bụ ihe gụrụ m agụụ ime kamgbe afọ olemole, ọ dị m ka na nrọ"" Ozi a tasuru ọkụ na soshal midia dịka ọtụtụ ndị kwara ya emo, ndị ọzọ kwukwara na ha aghọtaghi ya bụ usoro maọbụ ihe mere o ji mee mkpebi dị etu a. @JagsIsOffline zara ndị jụrụ ya etu o si mee ya bụ ihe, oge ole oriri ya, etu ahụ dịka mgbe o mechara ya bụ usoro nakwa ajụjụ ndị ọzọ. Ọ gara n'ihu kọwara ndị mmadụ na ọ ka tozuru oke dịka nwoke nke bụ na usoro a egbochighi ime ihe ọbụla ọchọrọ ime. Ọtụtụ na mba Afrịka aghọtabeghi maọbụ marakwanụ maka usoro a dịka akwụkwọ ozi nọ n'elu akụkọ a si gosi. Ya kpatara ọtụtụ ndị mmadụ ji akwa ndị ọzọ nwere mmasị ime nke a emo. Onye ọbụla tozuru nwereikikere ime ihe ọ chọrọ n'ahụ ya maọbụrụ na iwu mba ya kwado ya. Ndị ọrụ ahụike kwadokwara usoro a ma kwuo na enweghi ihe ọjọọ maọbụ ọghọm dị na ya nke mere ha ji nabata ya ma na-etinye aka n'usoro ịwa ahụike nke 'Vasectomy'. Ịmata ka usoro ihe si aga bụ otu n'ime ụzọ mmadụ ga-esi nwadobe onwe ya n'ụwa anyị. Nke ọzọ bụkwa ịmata uru usoro ihe ahụ bara nakwa ihe ndị dị mkpa banyere ya. Otu ihe dị mkpa nwoke ga-ama bụ na emecha 'vasectomy' ruo izu ụka olemole, nwoke ahụ ka nwereike ịtụba nwaanyị ime. Nke a bụ maka na ụfọdụ ughe (sperm) nwereike ịnọ n'ime amụ ya nke bụ na ọ nwee mmekọ, ughe ahụ nwereike ịtụba nwaanyị ime. Ndị ọrụ ahụike na-adụ ndụmọdụ ka nwoke mere 'vasectomy' ọhụrụ yiri okpunnabụenyi n'oge ọ na-enwe mmekọahụ. Ọ ga-anọrụ izuụka 12 tupu e nyochaa amụ ya mara ma ughe niile nwereike ịtụba nwaanyị ime asapụchala."	https://www.bbc.com/igbo/afirika-60440539
religion	Ejike Mbaka: Ka onye e ji n'agbụ nwere onwe ya dịka Joseph	"Ụkọchukwu ụka Katọlik  bụ Father Ejike Mbaka ekpeela ekpere ka Chukwu tọhapụ ngwa ngwa onye ọbụla nọ n'agbụ nakwa na mkpọrọ. N'ozi ọ gbasara n'oge ọ na-eme ekpere 'Adoration ụbọchị taa Wenezde n'Enugwu, Fada Mbaka  kpere ekpere ka amara mee n'isi nwaamadi ahụ dịka o mere n'isi Joseph n'Akwụkwọ Nsọ bụ onye o kwuru siri na mkpọrọ bụrụ eze. Mbaka  akpọghị aha onye ọ na-ekwu maka ya mana ozi ahụ na-abịa  ka ọ gachara otu abalị akụkọ gbara na Gọọmentị Naijiria nwụchirị ma kpụlata Naijiria NNamdi Kanu, onye ndu Ipob maka ebubo ịkpa nkata ikewa Naijiria. Ọ gara n'ihu tie n'oke olu, "" O! ndị iro m achịla m ọchị n'ihi na m ga-ekuli ọzọ."" Mbaka onye dọọ aka na ntị na ndị ndu Naijiria akpachaghị anya mee ihe ha kwesịrị ime na Naijiria nwere ike ịgbasa sịrị, ""Ịta ahụhụ abụrụla omenala na Naijiria."" ""Etu Naijiria si aga ugbua, oge na-abịa mgbe aga akpụrụwa ndị ụkọchukwu."" ""Gọọmentị Etiti kpụrụgodi mmadụ niile, ihe na ebe ka ga na- ebe."" ""Ndị ọchịchị were ego ha kwesiri iji nye ndị mmadụ ọrụ ka ha ji ego egbe."" "" Ndị kwesịrị ịnọ na mkpọrọ bụ ndị na-atụnye mmadụ na mkpọrọ."" Mbaka , onye kwuru na  ya zịcha ozi ya, e nwere ike ịkpọ ya oku ọzọ bịa zara ọnụ ya kwuru sị, ""Ịmaja ndị mmadụ agaghị arụ ọrụ. Nnwuchi agaghị egbo nsogbu. Ọ ka mma na gọọmetị gere ndị mmadụ ntị. Enyela nkịta aha ka i were gbuo ya."" Ọ dọrọ ndị gọvanọ Ọwụwa Anyanwụ aka na ntị sị, ""Ndị Gọvanọ ụnụ erela ụmụ n'ihi nkwa ọchịchị ụnụ amaghị ma ọ ga-enwe isi."" Cheta na Mbaka ekpeburola Nnamdi Kanu ekpere  ngozi n'oge ọgbakọ ekpere ""Adoration"" ihe dịka izuụka isii gara aga. Ụka Katọlik mechara  kwsịburu ọrụ dịka onye ndu ọgbakọ ekpere 'Adoration' abalị 30 'iji nye ya ohere ka ọ mee ntụghari uche na ekpere. Mana oge ndị na-eso ahụghị ya n'ọgbakọ ekepere izu ahụ, ha mere ngagharịiwe ma mebie ọtụtụ ihe n'ụlọụka 'Holy Ghost nakwa ụlọ Bishop Enugwu Katọlik bụ Calistus Onaga."	https://www.bbc.com/igbo/afirika-57673398
entertainment	#FaintingDanceChallenge: Ọ bụzị ịma aka ka ụmụ Naịjirịa ji biri?	"Ufodụ ụmụ Naijiria na bụ ụgbọ ọbụla gaferela, ha soro ya gawa. Nke a gụnyere ị ma aka dị iche iche wurulanụ ma gafee na etu o si metụta ụfọdụ ụmụ Naịjirịa. Anyi ga-ebido na nke na-ewu ugbua akpọrọ ""#IdibalaChallenge"" Ọtụtụ mmadụ na-akpọkwa ya ""Fainting dance"" bụ egwu na-eme ka ndị mmadụ dinaa ka ndị kụbiri ume  ebe ọ bụla ha hụrụ onwe ha ma egwu so ya na-akpọ. Ụfọdụ na-edina na mmiri maọbụ na okporoụzọ. Kamgbe ọ pụtachara, ụfọdụ ụmụ Naịjirịa ṅomiri ya ma tinye ya na soshal midia ka ụwa kirie. Ọ bụkwa otiegwu onye mba South Afirịka akpọrọ King Monada tiri egwu a. O kwuru na ọ bụ maka obi enyi ya nwaanyi gbawara mere o ji arịa ọrịa ndatu n'egwu ahụ. Aha Egwu a bụ Malwedhe. #KupeChallenge Kamgbe ụmụ okorọbịa anọ si na mba France wepụtachara ihe onyoonyo ebe ha na-agba egwu ""Kupe,"" social midia nwuuru ọkụ. Kupe bụ egwu otiegwu si mba Ghana akpọrọ Ebonyi tiputere. Mana ndị mmadụ na-ekwu na ihe mere egwu ụmụ okoroọbịa a ji pụọ iche bụ na ha bụ onu gbajie ""ụmụ nwaanyị."" Ụfọdụ ụmụ Naịjirịa ji akara akpọro #KupeChallenge wee gbawa egwu a ụmụ okorọbịa gbara. Nke a mere ka ụmụ okorọbịa a gbara Kupe wuchie na Naịjịrịa. Ọzọkwa kopuru mba ụwa bụ #KikiChallenge#InMyFeelingsChallenge Ị maka aka a bụ ebe mmadụ ga-esi na ụgbọala ya ka na-aga n'ụzọ wụpụ gbawa egwu. O bidoro wube na soshal midia n'ọnwa July nke afọ 2018. Ọ bụ otiegwu ama ama na Kanada tiputere egwu a mana ọ bụghị ya mere ka ndị mmadụ were ya na-eme ị ma aka. Otu onye na-eme ihe nkiri ama ama na mba America bụ Will Smith mebigara nke ya oke. Lekwa nke nwata nwaanyị a: #MannequinChallenge N'afọ 2016, ụmụ akwụkwọ mba Amerika bidoro ị kwụ ka nwa bebi eji akpọsa ahịa akwa ma egwu na-eti. Ọtụtụ mmadụ pụtara mewe ihe a tụmmadị na Naịjirịa. #MannequinChallenge bụ okwu eji mara ya na internet mgbe ahụ. Onweghị ihe achọpụtara na ọ bụ maka ya ka eji wepụta ya bụ ịma aka . Ndị mmadụ na-eche na ọ bụ maka ịkpaọchị ka ndị mmadụ ji eme ya mgbe o wuru. Ndị dịka Hillary Clinton, nwunye onye chiburu Mba Amerika bụ Michelle Obama so na ndị mere ya bụ ịma aka mgbe owuru na soshal midia. #IceBucketChallenge Ihe ọzọ wuru ewu na soshal midia ndị dịka ome ihe nkiri bụ Genevive Nnaji mere bụ nke akpọrọ ""Ice Bucket Challenge"". Ndị mba Amerika wepụtara ihe a ka ha wee mee ka ndị mmadụ mara maka ọrịa agwọta agwọta bụ ""Amyotrophic Lateral Sclerosis"" na-eme na be ha n'afọ 2014. Mana ọtụtụ ụmụ Naịjrịa ga buru ya n'isi. Ndị ama ama so mee ịhe a gụnyere aka chiburu Mba America bụ George W. Bush, Mike Zuckerberg, Don Jazzy, Davido, Ice Prince nakwa ndị ọzọ. @davidoofficial mere nke ya. Ka ọ dị ugbua, ndị mmadụ dịka ha na-eche ka ịma aka pụta ka ha were ya na-eme ihe ịkpaọchị. Ọnye ma nke ga-fịọ ọzọ. Akụkọ ndị ga-amasị gị:"	https://www.bbc.com/igbo/46303153
politics	Etu DSS si kwụsị onye nnọchiteanya mba Briten bịara ịleta Nnamdi Kanu - Ifeanyi Ejiofor	"Otu onye ọkaiwu Nnamdi Kanu bụ Ifeanyi Ejiofor etiela mkpu maka etu ndị uweojii pụrụiche bụ DSS si gbochie ndị mmadụ abụọ ịhụ Kanu. Ndị ahụ e gbochiri bụ Chukwuemeka Ezeife nakwa onye na-anọchi anya mba Briten bụkwa mba ọzọ Kanu si. Ejiofor kọwara na ihe a DSS mere megidere iwu ụlọikpe nyere nke kwuru na mmadụ atọ ọbụla Kanu chọrọ nwereike ịhụ ya. Mgbe onye nnọchiteanya mba Briten si Legọs bịa Abuja ịhụ Kanu, Ejiofor kwuru na ndị DSS gwara ya na o nweghi ike ịhụ Kanu n'ihi na ọ bụ onye mbịarambịara. O kwukwara na ha gbochiri Brue Fein bụ ọkaiwu mba Amerịka bịara ịleta Kanu ugboro abụọ n'ụbọchị 25 nke ọnwa Ọktoba n'agbanyeghi na e zigara aha ya n'aka ndị DSS tupu ha malite njem ịleta Kanu. Cheta na DSS egbochibuola Bruce Fein ịhụ Nnamdi Kanu n'ọnwa Ọgọst mgbe ha si na ezipuru ya ozi pụrụiche. Ifeanyi Ejiofor bụ ọkaiwu Nnamdi Kanu bụ onye ndu otu Indigenous People of Biafra (Ipob), akọwaala etu ndị ọrụ nchekwa si gbochie ha ịhụ ya anya ọzọ. Ejiofor bụ onyeisi ndị ọkaiwu Maazị Kanu kwuru na ndị Department of State Security Services (DSS) ekweghi ya na Bruce Fein bụ ọkaiwu na-ahụ maka okwu Kanu nke si mba Amerịka bịa, ịhụ ya anya. Ọ sị na ha gwara ya na onye (DSS) kwesịrị ịnabata ha ebe ha na-ahụ Kanu anọghị n'ụlọọrụ ha ịnabata ha ""n'ihi na ọ gara ozi pụrụ iche e zipuru ya"". Ejiofor kwuru sị na ihe a ndị DSS kwuru enweghi isi dịka o soghi na usoro ụlọikpe nyere maka ileta Nnamdi Kanu. Ọ gakwara n'ihu kwuo na kemgbe ha na-abịa elete Maazị Kanu na ha ezutetubeghi ụdị ọnọdụ a dịka ha na-eso usoro oge nakwa ụbọchị ndị ọrụ DSS nyere ha ka ha bịa lete ya. N'okwu ya, o kwukwara na kemgbe ha ji abịa njem nlete enwetubeghi mgbe e ji si ha na enwere onye pụrụiche kwesiri i na-anabata ha, nke ka njọ bụ na ndị ọrụ DSS bụ ndị nyere ha ụbọchị abụọ n'izu ka ha bịa lete Maazị Kanụ nke bụ ụbọchị Mọnde na kwa Tọọzde nke gosiri na ọ bibịa ha abughi ihe mere na mberede maọbụ ihe ndenye. Na nchịkọta okwu ya, o kwuru na ka ha na-achụ aja ka ikpe na ama ndị mmụọ na okwu Maazị Kanu, nke bụ na ha ga aga njem nlete n'ụbọchị Mọnde dịka ndị ọrụ DSS si gwa ha. O kwuru na ha na atụ anya na agaghi egbochi ha ịhụ Maazị Kanu anya ọzọ ma kwuo na ha ga agba mbọ zigara ndị ụlọikpe ihe a mere ma zipụtara ọha ozi n'okwu agwaa ọbụla ndị ọrụ DSS kpasara ha. Nnamdi Kanu jail visit: 'Ka ndị DSS si gbachaa anyị ọtọ mgbe anyị gara ịleta ya' - Ejiofor Onye ọkaiwu Nnamdi Kanu bụ Ifeanyi Ejiofor etiela mkpu ọhụrụ gbasara ihe ya na ndị ọkaiwu ndị ọzọ gabigara n'aka ndị uweojii pụrụiche bụ DSS. Nke a mere mgbe ha gara ịleta onye ọ na-anọchi anya ya bụ Nnamdi Kanu n'ụbọchị Monde ebe ndị DSS jichiri ya. N'ozi o wepụtara o kwuru na nke na-aga n'ihu n'agbanyeghi na ha tiri mkpụ maka aka ike ndị DSS mgbe ha gara ịleta Kanu n'izu gara aga. ""Nke a mere anyị ji kwuo na anyị enweghizi ezi nchekwa mgbe ọbụla anyị chọrọ ịleta onye anyị nọchiri anya ya"". ""Ọ na-atụzi anyị ụjọ ma ikpe Nnamdi Kanu a  ka na-aga n'ihu n'ime ọnọdụ a anyị chọtara onwe anyị"" ka o kwuru. Ejioforo gara ihu kọwaa na agwa gosiri na ebumnuche gọọmentị bụ ime ka Kanu ghara ịnweta ikpe ziri ezi n'ebubo gọọmentị etiti boro ya. O kwukwara na Nnamdi Kanu na-ekele ndị nso ya maka etu ha si kwadosie ya ike ma nọgidere ya. Ọkaiwu Nnamdi Kanu bụ Ifeanyi Ejiofor ekwuola na ndị ọrụ nchekwa pụrụiche bụ ""Department of State Services"" (DSS) kpasara ya na ndị ọkaiwu ndị ọzọ na-akwado Maazị kanu agwa na ezighi ezi dịka ha gara ileta ya na ụbọchị Tọọzde. Maazị Ejiofor kwuru nke a n'akwụkwọ ozi o zipụtara, nke isi okwu ya bụ ""Ihe mere ka anyị gara nleta nke ụbọchị iri abụọ na Isii n'ọnwa Ọgọstụ, 2021"" N'ozi ya, o depụtara na ndị ụlọọrụ DSS nyochara ha ka ndị ohi, meenye ha ihere, ma napụ ha akpụ ukwu ha ma nye ha nani ""Slippers"" ka ha yiri ga hụ Maazị Kanu na ụlọ nga ebe ndị ụlọorụ DSS ji ya. O depụtakwara na anapụrụ ha ugegbe anya ha, mkpisi na akwụkwọ ha ji ga ihụ ya. Na nchịkọta okwu ya, Okaiwu Ejiofor sị na ya ezigarala ụlọikpe ozi ka tinye anya na ụdị agwa a DSS kpasara ya dịka ọ bụ ndị ụlọ ikpe nyere ha bụ ndị ọkaiwu ikike ị a leta Maazị Kanu. Agwa a, n'okwu ya, bụ ihe mere ya ji ezipụta ozi a ka ọha nụrụ ihe mere. Maazị Ejiofor depụtara na ha agaghị anabata mmegbụ maọbụ mmaja ọbụla ma ha ga ileta Maazị Kanu ọzo dịka n'okwu o kwuru na ọ ma na ọ bụ atụmatụ ha imenye ha egwụ BBC Igbo kpọrọ ọnụ na-ekwuchitere otu DSS bụ Peter Afunaya na ekwe nti ya taa bụ Fradịdee mana ọ kwuru na ọgaghị etinye ọnụ na ya bụ okwu ma ọ bụ eziokwu ma ọ bụ ugha. Chetekwa na Maazị Ejifor gwara ọha ka njem nleta mbụ ọ mere si gaa, ya bụ n'ụbọchị nke abụọ n'ọnwa Ọgọst nke so ikike ha natara ọkaịkpe nọ n'isi okwu a."	https://www.bbc.com/igbo/afirika-58339105
sports	Akụkọ kachasị n'ụtụtụ a: Atletico etiela Arsenal mmonwu	Atletico Madrid akwatuola Unai Emery na International Champions Aka gbajiri onye na-achịkọta otu Arsenal bụ Unai Emery n'asọmpi ya nke mbụ o du ha ga. Atletico Madrid ji ọkpụ atọ a satara otu tie Arsenal mmonwu n'asọmpí International Champions na-eme ugbua. Willie Obiano ọ chụọla ndị ọrụ ya? Mmadụ isii sọ na ndị isi oche ọchịchị ime obodo n'Anambra bụ ndị akụkọ kwuru na a sị ka ha kwara ngwonwgo ha laba maka aka na-achị steeti ahụ bụ Willie Obiano sị na ya chọrọ ndị ọhụrụ. Mara na ndị nwere olileanya na ha ga-eso zọọ ndọrọndọrọ ọkwa ọzọ na ntuliaka a ga-eme na 2019, kwesiri iritu n'oche tupu ha bido njem ndọrọndọrọ. Ọchịchịrị ga-ekpuchi ọnwa taa Ọchịchịrị ga-ekpuchi ọnwa kpam kpam taa site n'elekere itoolu ruo iri na otu nke abalị taa. Ọkammụta Augustine Ubachukwu bụ onyeisi 'Astronomy and Astrophysics Research Group' na mahadum Nsukka na-ezipu ozi nkea. Nọt Koria ebunyela ndị Amerika ozu ndịagha ha Onyeisiala Nọt Koria bụ Kim Jon Un, nyere Amerika ozu ndị agha Amerịka nwụrụ na agha Koria nke mere n'etiti afọ 1950 na 1953. Onyeisiala Amerika bụ Donald Trump kelere Kim maka omume mana o kwuru na ndị agha ala ha karịrị puku isii ka na chọ n'ala Nọt Koria. Gee akụkọ anyị n'ụtụtụ a Lee ihe onyonyo anyị	https://www.bbc.com/igbo/afirika-44978763
religion	Akụkọ kachasị n'ụtutu a: CAN akagbuola ngagharị iwe ha hibere	"Akụkọ ndị dị mkpa n'ututu a Sinetọ Dino Melaye emeela ihe e ji kpụrụ ya n'ọnụ ọzọ. Dino Melaye etiela egwu ọzọ ebe ọ jara otu pati PDP mma na-asị na ọ chọrọ ịlaghachị, ma kwuo na APC ataala ya ahụhụ. Gụọ akụkọ a n'uju ebe a Dino Melaye: Onye omeiwu ukwu etiela egwu ọzọ Ngalaba a kpọrọ Nigerian Supreme Council of islamic affairs agwala gọọmentị etiti ka ha gbaa mbọ hụ na nchekwa ruru ime obodo, maka ogbugbu mmadụ na-eme na Naịjirịa, ma na-akatọ okwu dị iche iche ndị ụkọchukwu na-ekwu maka ya. Nke a na-eme ka ndị otu Christian Association of Nigeria kagburu ngagharị iwe ha chọburu ime n'ụbọchi iri na otu nke ọnwa a gbasara oke ogbugbu na Naịjirịa. Ha sị na ọ ga-adịba ruo mgbe a mara ọkwa ọzọ. Onyeisi ha bụ Samson Olasupo Ayokunle, kwuputere nke a ụnyaahụ n'akwụkwọ ndepụta, ebe o kwukwara na ha ga-eme ekpere na  ibuọnụ ụbọchị atọ n'ụlọụka niile dị na Naịjirịa nakwa ngalaba CAN niile dị na steeti niile, nke ga-ebido n'ụbọchị Julaị 9 ruo Julaị 11. Ngalaba na-elebanye anya na kemịkal e ji eme ngwaagha a kpọrọ ""Organization for the Prohibition of Chemical Weapons"" na Bekee, e kwuola na ọ bụ klorine ka ndị omekome jiri wakpoo ma gbuo ọtụtụ ndị mmadụ n'obodo Douma dị na Syria n'ọnwa Epreelụ. Ịji cheta ka ihe a si mee n'ọnwa Epreelụ, gụọ ya ebe a Ọgụ Sirịa: Ngwaagha kemịkal egbuola ọtụtụ ndị mmadụ N'egwuregwu, ka a gbapụrụ Brazil n'asọmpi Iko Mbaụwa ụnyaahụ, onye nchịkọta ha bụ Tite, ekwuola na ha pụrụ maka na Belgium bụ ndị ha zutere, gbakarịrị ha. N'otu aka ahụ, cheta na Ingland na Swiden ga-ezute ibe, ebe Rọshịa na Kroeshia ga-asọ mpi ịmata ndị ga-agafe agba ọkara Ikpeazụ. Gee nkeji nke ụtụtụ a ebe a Ihe nkiri nke taa"	https://www.bbc.com/igbo/afirika-44749734
entertainment	Ikperikpe ọgụ, Atịlọgwụ, Egedege na egwu ọdịnala ndị ọzọ e ji mara ndị Igbo	Iti na ịgba egwu ọdịnala bụ otu n’ime omenala e ji maara ndị Igbo niile, nke ha ji egosi etu obi dị ha kwa mgbe. O nweghi emume ọbụla ndị Igbo na-eme ka egwu ghara ịdị na ya. Etu nnu na-atọ na nri bụ ka egwu dị n’emume ọbụla ndị Igbo na-eme, ọ na-eme ka emume dị ụtọ. E nwere ọtụtụ egwu ọdịnala bụ nke si na mpaghara dị iche iche mejupụtara ala Igbo. Egwu ndị a nwere ụzọ pụrụiche e ji agba ha; ndị e ji ukwu, ụkwụ, aka, obi na akụkụ ahụ ndị ọzọ agba. Akụkọ a ga-eleba anya n’ụfọdụ egwu ndị ahụ nakwa mpaghara Igbo ha si. Ikperikpe ọgụ. Ikperikpe ọgụ bụ otu n’ime egwu ndị e ji mara ndị Igbo nke a na-akpọ egwu agha (iri agha). Ọ bụ naanị ụmụnwoke, ọkachasị ndị agha na-agba ya, ma ha gaa agha merie. A na-eji ụkwụ na obi agba ya bụ egw, onye na-enweghi akpụ obi agaghị agbata ya nke ọma. Onye na-agba egwu a n’Ohafia, Abia Steetị gwara BBC Igbo na tupu nwoke etozuo oke isonye ha na ọ ga-egbute isi mmadụ maọbụ gbaa nnụnụ. Ọ sị na mgbe mbụ na a na-egbu isi mmadụ kama ugbua na bụzi ịgba nnụnụ. Nwoke ahụ gaa n’ọhịa gbata nnụnụ, o were nye nna ya ka ọ gọọ ọfọ, nyekwa nne ya ka o sie ma kee ndị okoroọbịa ibe ya. Obodo ndị e ji egwu a maara bụ ndị si mpaghara Abia North dịka Ohafia, Abiriba, Arochukwu dgz. Nkwa ụmụagbọghọ Nke a bụ egwu ụmụagbọghọ na-alụbeghi di na-agbakaarị. O nwere obodo dị iche iche nwere aha ha na-akpọ ụdịrị egwu. Obodo ndị dị n’Ebonyi steetị dịka Afikpo, Abakaliki bụ ebe ọ kachasị gbapụta ihe na-akpọ ya ‘Ngwa ụmụagbọghọ. Akụkọ kwuru na ọ bụ egwu a ka Uche, bụ nwunye Nnamdi Azikikwe gbara mgbe mbụ o zutere Azikiwe. Mgbe ahụ Uche Azikiwe bụ onye ndu ndị otu egwu ahụ n’Afikpo. Atịlọgwụ Atịlọgwụ so otu n’ime egwu e jiri mara ndị Igbo Otu nwoke na-agba egwu a bụ Akadieze Ambrose gwara BBC Igbo sị na ọ bụ ndị obodo udi na Ezeagu nke Enugwu Steeti malitere ịgba egwu Atịlọgwụ. Akụkọ kọrọ na obodo abụọ ndị a mụrụ ya bụ egwu n'ebe dị icheiche nke gụnyere Awka, n'Anambara steeti n'afọ 1942. Ihe egwu a pụtara bụ ‘e tinyere ya ọgwụ?’ maka etu e si eji ahụ niile ma ụkwụ, aka, isi, agba ya. Atilogwu so n'egwu tuuru ugo n'emume 'Festical of Arts and Culture' (Festac), e mere na Naịjirịa n'afọ 1977. Ambrose sị na a gwara ya bụ egwụ ọgwa tinye ya egwu ọdịnaala ndị ọzọ dịka Ogwurogwu, Ugwuọyakanga, Ọganigwe, na Odegere bụ nke mere ka ọ bụrụ ọpụrụiche dị n'egwu. Ọ bụ naanị ụmụnwoke na-agba ya bụ egwu maka etu ha si efeli elu ma tụgharịa ahụ n’ịgba egwu a. Egwu Egedege Nke a so n’egwu ọdịnala Igbo kachasị gbapụta ihe, nke malitere kamgbe gboo dịka egwu ndị ọzọ. Ọ bụ egwu ọnwa e ji mara ndị nnanna na nnenne ochie nke obodo Unubi dị n’Anambra Steetị. Mmalite egwu a na-abụ opi na ọja, ka ndị otu egwu a ga-eji anabata Ezenwaanyị ha bụ onye na-agụ ma na-agba ya. Ndị ọzọ so n’otu egwu ahụ ga na-ekwe ukwe ma na-agba egwu a. Agaghị akọ akụkọ egwu Egedege ghara ịkpọta aha nwada Theresa Onuorah nke Unubi, bụ onye mere ka ọ bụrụ egwu na-ewu ewu. Egwu Ogene Ogene bụ egwu a ma ama nke a na-eji ezi ikike dị mmadụ n’ahụ agba, onye erighi nri agaghị agbanwu ya. A kpọrọ ya ‘egwu ogene’ maka na ogene bụ isisekpu ntị na ya bụ egwu. Nke ahụ apụtaghị na ọ bụ naanị ogene ka e ji eti ya, ngwa egwu ndị ọzọ e ji na-etinye nnu na ose n’egwu a gụnyere, ogene, ọja, ọyọ, ịchaka, udu, ekwe dgz. A na-ehudata ala, were mkpịsị ụkwụ sọnye n’ala dịka a na-agba egwu a. Obodo ndị nọ n’Anambra nakwa Enugwu bụ ndị na-agbakaarị egwu a. Abigbo Mbaise Dịka aha ha si dị ọ bụ egwu e jiri ndị obodo Mbaise dị n’Imo Steeti bụ nke malitere kamgbe agbụrụ ha bidoro. Otu onyeisi egwu a bụ Chukwudi Amaefule gwara BBC Igbo na ọ bụ egwu e ji emebọ ihe mere arụ n’obobo. Na ọ bụrụ mmadụ mee arụ, na ndị Abigbo ga-apụta gụọrọ onye ahụ egwu ikpe ma kpọpụta aha ya ka ọha mere. Ọ bụ naanị ụmụnwoke aka ha dị ọcha, na-anaghị ezu ohi, egbu mmadụ, agwọ ọgwụ nwereike isonye n’Abigbo. Ndị otu  egwu a na-ama akwa jọọjị n’ukwu, yiri uwe ọcha n’elu ma were ukwu na-agba ya bụ egwu. Ha na-enwe onye ọbụ abụ na ndị ukwe abụ. E nwekwara ọtụtụ egwu ọdịnala ndị ọzọ Igbo nwere gụnyere; egwu ekpiri, egwu ụbọ, ịgba ndị Eze, egwu mmụọ, ọmụrụ ọnwa dgz.	https://www.bbc.com/igbo/articles/c3gwrgqvedjo
business	250 Account Probe: Gọọmentị Imo na-akpa agwa ụmụaka ọtaakara - Rochas Okorocha	Ndị ụlọomeiwu Imo steeti enyela ikike ka enyocha akara ọba ego narị abụọ na iri ise emepere mgbe Rochas Okorocha bụ Gọvanọ Imo steeti. N'aka nke ọzọ, lekwa ihe Rochas Okorocha nwere ikwu maka nyocha Gọọmenti Imo steeti na-enyocha ya. Onyeomeiwu Imo steeti bụ Uche Ogbuagu kwuru na nyocha a bụ ka achịkọtaa ọba akụ ndị a ka ha bụrụ otu. Ihe nke a pụtara bụ na ha ga enyocha ọba ego ndia niile ka ha mara nke ego dị ma nke ego na adịghi. Ogbuagu kwuru na mgbe ha mechara ka ha ga-achịkọta ọba ego ndị a n'ihe ndị bekee na-akpọ 'Single Treasury account'. Ndị omeiwu a rịọrọ ka ndị Ụlọakụ nwe oba egoi ndị a nyere aka ka atụmatụ a gaa nke ọma.	https://www.bbc.com/igbo/afirika-50142431
health	Benefits of Bitter Leaf: Etu m si malite ịkọpụta olugbo ebe o buru ibu - Elochukwu Anozie	Elochukwu Anozie bụ onye nwere ugbo ebe ọ na-akọ naanị olugbu akọwaarala BBC Igbo etu o si malite. Anozie kwuru na ọ gụkwara akwụkwọ mana ọ gụchaghị tupu ọ banye ịkọ olugbu bụ ebe o si akpa nri ugbua. Ọ kọwakwara usoro e ji akọ nakwa elekọta ya anya. O kwuru na ọ ga-amasị ya ma olugbu ọ na-akọ gatee aka ma gazuo ụwa. Gee ihe ndị o kwEtu e si akpata ego site n'ịzụ ọkụkọ Bekeeuru n'uju:	https://www.bbc.com/igbo/afirika-58713443
entertainment	Ụzọ ise egwu si enye aka na mwulite ụbụrụ ụmụntakịrị	"N﻿nyocha sayensị egosila na egwu na-enyere ụmụntakịrị aka na mwulite ụbụrụ ha, ọbụladị oge ha ka nọ n'ime afọ nne ha. D﻿ịka ndị ọkachamara sayensị si kwuo, nwa rurula ọnwa asaa maọbụ asatọ n'ime afọ, amalitela ịnụ ihe nke ọma, ma nwekwaa ike ịmata olu nne ya. N﻿'otu nnyocha, a chọpụtara na egwu dị ụtọ ma dịkwa nwayọọ nwereike ime ka nwa nọ n'ime afọ nọdụ jụụ. Dr Ibrahim Balatagi, ọnye bụ ọkammụta na nkuzi egwu na Mahadum 'Lebanese American University, gwara ngalaba Unicef na nwata na-amalite ịnụ ihe n'izuụka 16 ruo 18 nke afọ ime. ""﻿N'ebe izuụka 24, ntị ya emepeela nke ọma nke na o nwere ike ịtụgharị isi ya ma ọ nụ olu maọbụ mkpọtụ mmadụ,"" Dr Baltagi kwuru. ""﻿Ige egwu, ọkachasị egwu na-ada nwayọ nwayọ, na-enyere nwaanyị dị ime aka ka ahụ jụọ ya oyi, mana ọ kacha enyere nwata e bu n'afọ aka maka mwulite ụbụrụ ya."" L﻿ee ụzọ ise egwu si enyere ụmụntakịrị aka: E﻿gwu na-enyere ụmụntakịrị aka ịmụta asụsụ ngwangwa. N﻿ke a bụ maka na dịka egwu ahụ na-akpọ ugboro ugboro, nwatakịrị ga-eso ya na-agụkwa ugboro ugboro. ""﻿Mgbe nwatakịrị na-ekwu otu ihe ugboro ugboro, ọ na-amụtawanye ihe ahụ ngwa ngwa,"" Alys Mathers kwuru. A﻿lys Mathers bụ ọkachamara n'ịnyere ụmụaka aka n'ikwu okwu na ịmụta asụsụ, nke a na-akpọ 'speech and language therapist'. Inwe mmasị ige egwu na-eso ụmụntakịrị apụta ụwa, nke a mere na ụmụaka na-achọ ilele, ige nakwa ime ihe ha hụrụ mmadụ na-eme ma ị na-agụrụ ha egwu. D﻿ịka ha na-eme nke a, ha ga na-echeta okwu niile dị n'egwu ahụ, ma na-amụtakwa etu e si etịnye uchu na mmụta. ""﻿Alys Mathers kwuru sị: ""dịka mmadụ na-agụ egwu, ọbụladị ụmụnatkịrị ga na-amụta usoro nakwa ụda etu egwu ahụ si ada."" ""﻿Nke a mere iji ahụ ebe ha na-achọ imepụta ụda dị icheiche nke ha na-anụ. N'ụzọ dị otu a, ha na-amụta etu mmadụ na ibe ya si ekwukọrịta okwu."" Dr Ibrahim Balatagi kwuru na ị﻿kụziri nwatakịrị etu e si akpọ ngwaegwu nwereike iwulite mmụta mgbakọ na mwepụ n'ime nwata ahụ, ma mekwaa ka akara ha na-enweta n'ụlọ akwụkwọ gbalie. Ụ﻿fọdụ nnyocha gosikwara na ige egwu na ịmụ etu e si  akpọ egwu na-enyere ụmụntakịrị aka ịmụta 'mathematics' ""﻿Egwu dị nwayọ dịkwa nro na-enye aka wetulata otiti obi ụmụaka ma mee ka ha na-eku ume nke ma rahụọ ụra nke ọma,"" Dr Ibrahim Balatagi kwuru. ""﻿Nne maọbụ nna maọbụ onye na-eleta nwa ịgụrụ nwatakịrị ego dị ezigbo mkpa, maka na nwata ahụ amatala olu ha, nke na-eme ka obi jụọ ya oyi ngwangwa ọ nụrụ olu ha."" Ị﻿rahụ ụra nke ọma na-enye nnukwu aka na mwulite ụbụrụ nwatakịrị. Nnyocha egosila na nwata na-arahụ ụra nke ọma na-aka eme nke ọma n'ihe dị icheiche n'ụlọakwụkwọ. E﻿gwu na-eme ọtụtụ mmadụ obi aṅụrị, mana ọ kacha eme ụmụaka obi aṅụrị. ﻿Ndị ọkachamara sayensị na-ekwu na egwu dị ụtọ na-eme ka ụbụrụ mepụta 'dopamine'. 'Dopamine' bụ ihe na-ebulite mmụọ mmadụ ma mee ka ọ na-enwe aṅụrị. Egwu na-enye aka iwulite n'ime ụmụaka mmụọ mmekọrịta mmadụ na ibe ya. N﻿ke a bụ maka na ọtụtụ oge, ịgụ egwu na ịgba egwu na-abụkarị ihe mmadụ abụọ maọbụ karịa na-eme, nke a na-enye aka ịkụziri ha na mmekọ mmadụ na ibe ya bụ ihe dị mkpa. Ị﻿gụ egwu na ịgba egwu na-enyekwara ụmụntakịrị aka imegharị akụkụ ahụ ha dị icheiche. D﻿ịka ha na-agụ egwu, ha ga na-agba egwu, maọbụ na-akụ aka, maọbụ na-awụli elu. Ihe ndị a na-enyere ahụike ya aka."	https://www.bbc.com/igbo/articles/cv27elygq1jo
entertainment	Jollof Wars: Osikapa Ghana ekweghị m merie n'asompi Jọlọf - Osinri Nigeria	"Abass Adebukola bụ onye osiite Naijiria sonyere n'asọmpi 'Onga Jollof Battle' nke afọ 2019, ekwuola na ya bu n'obi na ọ bụ ya ga-emeri n'asọmpi ahụ. Adebukola a ma dịka ""Chef Turay"" kwuru na ọ bụ osikapa mba Gana e nyere ya sie wụrụ ya n'ala"". Adebukola kwuru na ihe ogbo ya onye nke Gana jiri merie ya bụ na o nwere ohere iji osikapa nke ya bịa asọmpi ahụ, ebe ya onwe ya enweghị ohere isi Naijiria weta ihe ọbụla. ""Nsogbu dapụtara abụghị naanị osikapa, ọ gaara aka mma ma na eji m osikapa Naijiria were gaa. Osikapa m nwetara bụ nke Gana nke m weere dịka m siri hụ ya n'ihi na ọ bụghị ihe m chọrọ."" Adebukola kọwara na ikuku menyụrụ ọkụ o ji esi ya bụ nri ugboro ugboro nke mere na jọlọf ya egheghị etu kwesịrị."" Adebukola bụ onye meriri mmadụ 13 ndị ọzọ n'asompi 'Onga Jollof Battle' nke e mere na Naịjirịa, nke mere ka ọ gaa ịnọchite Naijiria na mba Gana n'asọmpi mba na mba. Chef Turay chọrọ ka ndị haziri asọmpi jọlọf ahụ hiwegharịa ya ma nye ya ohere ka ya were osikapa Naịjiria nakwa ngwanri Naijiria were bịa asọmpi ahụ. Ọ gwara BBC sị, ""Ana m atụ anya ka a sọgharịa asọmpi ahụ. Ama m na jọlọf Naijiria ka nke Gana mma mana onye mụ na ya sọkọrọ mpi nwere ihe o jiri karịa m."" E nwere asọmpi 'Onga Jollof Battle' n'Akra dị na mba Gana, ebe ndị osinri abụọ nke si Gana na nke si Naijiria sọkọtara mpi iji mata mba ka esi jọlọf dị ụtọ. Mpụtara asọmpi a gosiri na Gana nwetara 95%, ebe Naijiria nwetara 75%. Sika Mortoo bụ nwaafọ Gana bụ onye meriri n'asọmpi nke afọ a, ritere puku dọla abụọ ($2000), ebe Adebukola nke Naijiria ritere otu puku dọla ($1000). Mmadụ atọ ndị lere nri ma nye mkpebi n'asọmpi ahụ si Gana, Saụt Afrịka na Naijiria, kwadoro jọlọf nke Gana. Jọlọf bụ nri a ma ama n'ọdịda anyanwụ Afrịka nke e ji osikapa, tomanto, ose na ngwanri ndị ọzọ esi. Akụkọ ndị ọzọ ga-amasị gị: Lee ihe nkiri ga-amasi gị:"	https://www.bbc.com/igbo/afirika-49485702
religion	E﻿tu e si tọrọ ụkọchukwu Katọlik n'Anambra steeti	"Ụ﻿ka Katọlik nke Achịdayọsis Ọnịcha ekwupụtala na ndị ntọ tọọrọ otu ụkọchukwu ha aha ya bụ  Joseph Igweagu. Ozi a si n'aka Prudentius Aroh, onye ụkọchukwu ji ọkwa 'Chancellor' na mpaghara ahụ. Ọ﻿ kọwara na ụkọchukwu Joseph Igweagu gara kaa ụka akwamozu n'obodo Umunachi na mgbede ụbọchị Wenezde, abalị iri na abụọ nke Ọkụtoba, mana oge ọ na-alaghachi n'ụlọ ya ka ndị ekperima ahụ tọọrọ ya. F﻿ada Igweagu bụ onye na-elekọta ụlọụka St Joseph Parish, Abata, Nsugbe. ""﻿Anyị na-arịọ ka onye ọbụla kpesie ekpere ike maka ntọhapụ ya n'aka ndị ntọ a ji ya,"" akwụkwọ ozi ahụ Fada Prudentius Aroh dere kwuru. ""﻿Achịdayọsis Ọnịcha na-agba mbọ niile anyị nwere ike iji hụ na o nweere onwe ya."" Oge BBC Igbo kpọrọ ọnụ na-ekwuru ndị uweojii Anambra Steeti bụ Toochukwu Ikenga, o kwuru na ya ga-ezighachitere anyị ozi. M﻿ana Ikenga mechara zite ozi ma kwuo na ndị uweojii anatabeghị mkpesa maka ya bụ akụkọ."	https://www.bbc.com/igbo/articles/cx97eprdzzpo
politics	Akụkọ kachasị n'ụtụtụ a: Ipob biko gbaghara - Ọhaneze Ndigbo	"Akụkọ ndị dị mkpa n'ụtụtụ a: Ndị otu ntorọbịa Ohaneze Ndị Igbo akpọkuola ndị IPOB sị ha gbaghara ma kpee udo. Ha gwara IPOB sị na ndị agbụrụ na mpaghara ndị ọzọ na Naịjirịa ebidola ikwu maka nhazi nke bekee kpọrọ 'restructuring'. Otu na-ahụ maka mmegide na ikike mmadụ nwere bụ Amnesty International ebola ndị agha Naịjirịa ebubo iwakpo ụmụnwaanyị na ụmụagbọghọ nọ n'ogige ebe ha na-agba ọsọndụ maka Boko Haram. Ha kwuru na ndị agha na-ebu ụzọ kwe ha nkwa ịnyere aka site n'inye ha nri na ihe ndị ọzọ. Mana otu ọnụ na-ekwuchitere ndị agha kwuru na ọ bụghị eziokwu na ihe a na-eme. Okwu ""Nuclear"" Iran Onyeisiala ndị mba Germany bụ Angela Merkel ekwuola na China na Germany ga-akwụdo na nkwekọrịta ihe gbasara Nuclear nke ndị Iran, n'agbanyeghị na mba Amerịka pụrụ na mbido ọnwa a. Merkel kwuru nke a ka ya na Li Keqiang bụ onyeisiala ndị China zukọrọ oge ọ gara njem ọrụ ụbọchị abụọ na China. Ndị Enyimba ji otu ọkpụ goolu na-asataghị ihe merie Niger Tornadoes ụnyaahụ. Mmeri a mere ka Enyimba rigoo n'ọkwa asatọ na ndị kachasị agba n'asọmpi NPFL ugbua. Gee ya na nkeji nke ututu a: Onye na-akwalite egwu ụka ama ama bụ Anthony Umeh a.k.a Honesty Music ekwuola etu esi o si kwalite ndị ọgụegwu ụka dịka Frank Edwards na ndị ọzọ ama ama na Naijirịa taa."	https://www.bbc.com/igbo/afirika-44235636
politics	Elisha Abbo: Abike Dabiri akpaliela ndọrịtaụka maka APC na PDP	"Ụmụ Naijiria eriela Abike Dabiri na ndụ maka ibuga okwu gbasara Senetọ Elisha Abbo mara nwaanyị ụra n'okwu otu ndọrọndọrọ ọchịchi. Ihe onyonyo fegharịrị na soshal midia ụbọchị Tuuzde gosiri ebe Senetọ Elisha Abbo mara nwaanyị ụra chara ọkụ n'ọdọahịa. N'itinye ọnụ n'okwuahụ, Abike Dabiri  sịrị na ""ọ bụkwa  nwoke 'PDP' a sịrị na o meriri otu n'ime ụmụnwaanyị ndị omeiwu anyị nwere ugwu bụ Senatọr Binta Masi Garba."" Okwu ahụ ọ tụpụrụ kpasuru ọtụtụ ndị mmadụ iwe na soshal midia ma mee ka ha bido ndọrịtaụka ndị ka mma n'etiti APC na PDP dịka o siri gbasa ileba anya n'agwa ọjọọ ndị otu pati ha kparala. Ya bụ ndọrịtaaụka mere aha Abike Dabiri na Ganduje ji na-ewu na soshal midia dịka ndị mmadụ na-arụtụ aka agwa ọjọọ ndị nọ n'APC kparala nke ndị otu ha emeghị ihe ọbụla banyere ya nakwa ihe ndị PDP kwuru makaa onye otu ha. Ha kwuru na Abike Dabiri na ndị otu pati APC na-agbado mmehie ndị pati ha aja, ma nwere opi afụ nke ndị pati PDP. @Papadonkee, @DRmuzoic nakwa @tonyeray33 nyere ọmụmatụ gọvanọ Ganduje nke ihe onyonyo fegharịrị gosiri ebe ọ na-afọnye ego n'akpa akwa ya nakwa Omo-Agege onyee eboro ebubo izu ọfọ ụlọomeiwu. Ọtụtụ ndị PDP welitere isi  gụnyere Atiku Abubakar, Reno Omokri na Femi Fani Kayode katọrọ agwa Senetọ Elisha Abbo sị na ọ bụ ihe jọgburu udele, sigbuo nkapị. Ha kpọrọ oku ka ndị uweojii lebanye ya anya ma nye nwaanyị ndụmọdụ ka ọ gba Abbo akwụkwọ n'ụlọikpe. Pati PDP n'onwe ya katọkwara agwa onye otu ha kpara sị na ""o nweghị onye ṅụjuru mmiri ara afọ ga-akpa ụdị agwa ahụ."" Ha rụtụrụ aka na"	https://www.bbc.com/igbo/afirika-48856260
religion	Sotitobire Church: Etu akụkọ ụgha si bute igbu onye uweojii na ịgba ụlọụka ọkụ	Ndị mmadụ gbara ụlọ uka Sotitobire dị n'Akure ọkụ ụnyaahu maka akụkọ ndị uweojii si bụ asị na-efere na soshal midia. Okwu a malitere n'ọnwa gara aga mgbe amaritere chọwa nwatakịrị aha ya bụ Gold Kolawole furu na ụlọụka ahụ. Nne nwatakịri a bụ Modupe Kolawole kpọ ya ga ya bụ ụlọụka mgbe atọrọ ya. Ọnụ na-ekwuru ndị uweojii n'Ondo steeti bụ Femi Joseph gwara BBC na ọ bụ ndị iwe na-ewe gara na ya bụ ụlọụka were gbaa ya ọkụ n'ihi na akụkọ si na-abọpụtara ozu nwantakịrị ahụ n'ụka ahụ. Nne ya bụ Kolawole gwara onye ntaakụkọ BBC na-enwere aka enwe n'ihe gbasara ofufu nwa ya. Kolawole kwukwara na ndị ụlọụka ahụ enyeghi ndị uweojii enyemaka dịka ndị chọrọ ka achọta ya bu nwa. Kama onye ntaakụkọ BBC gara ebe ahụ kwuru na ọhụghị ozu nwa ahụ n'ụlọụka ahụ. Ndị uweojii sitere na ọnu na-ekwuchitere ha bụ Femi Joseph kwuru na ọ bu akụkọ ụgha dughere ndị mmadụ iji chee na ọ bụ eziokwu na egwụpụtara ozu ya bu nwa. Joseph kọwara na igwe mmadu iwe na-ewe gburu otu onye uweojii ma sị kwa na ọ bụ ihe onyonyo ụlọmgbasa ozi wepụtara bụ ihe mere ka akụkọ ugha a gbasaa ka ọkụ n'oge ụgụrụ. O kwukwara na igwe mmadu a jiri okwute chụọ ndị uweojii ọsọ ụkwụ eruala ma mebie ụgbọala ha. Kama o kwuru na ọ bụghi eziokwu na ndị uweojii gburu onye obụla. Onyeuweojii Joseph gwara ndị mmadụ na ha ka na enyocha ya bụ ofufu nwatakịri a bụ Gold Kolawole. Dịka ọ dị ugbua, ogbaaghara ataala isi mmadụ abụụ nke bụ otu onye uweojii na onye nkịtị.	https://www.bbc.com/igbo/afirika-50849059
religion	Akụkọ kachasị n'ụtụtụ a: Ndị ụkọchụkwụ emela ngagharị iwe n'Owerri	Akụkọ ndị kachasị mkpa mere taa: Ndị ụkọchụkwụ  ụka Katọlịk na ọwerrị mere ngagharị iwe ụnyahụ iji dọta echịche ndị gọọmentị Naijịrịa maka ndị otu ha egburu egbu na Benue. Ndị ụkọchụkwụ kwuru ka onyeisiala Buharị gbambọ chọpụta ndị merụrụ ala ahụ ma taa ha ahụhụ ka osikwesi. Buhari sị na-emeere Biafra Ebere Nwafọ Igbo bubu minista ahụike bụ Prof. Alphonsus nwosu agwala onyeisiala Buhari ya ga gbara ogwu ya nụọ. Onyeisala Buharị kwuru na Yakubu Gowan bụ onye amị chịrị Naịjirịa mgbe agha Biafra rịọrịọ ndị agha ha mgbe ahụ ha emesikwala ndị Igbo ike. Akụkọ mba ofesi Ọgbatauhie dakwasịrị mba Guatemala Akụkọ ọkụ na-abọpụta n'ala nke mere na Guatemala ụbọchị ụka akwụsịbeghị o. Ka ọdị ụgbụa achọpụtala na ya bụ ọkụ mmụọ ataala isi mmadụ iri assa na ise (75) ma merukwa ihe uru mmadụ narị abụọ ahụ. Mmh ọga dịcha mma. N'egwuruegwu, Gere akụkọ mere na mgbede a n'otu nkeji:Ihe nkiri nke taa: Lee ihe nkiri taa	https://www.bbc.com/igbo/afirika-44369155
entertainment	Emeka Morocco Maduka anwụọla ma lakwuru ndị nna ya ochie	"Akụkọ na-erụ anyị ndị ugbua bụ na otiegwu a ma ama bụ Emeka Morocco Maduka a na-akpọ 'Morroco nwa Maduka' anwụọla n'ụbọchị 29 Ọktoba nke afọ 2020 ka ọ gbachara afọ 76. Chukwudi Avoaja bụ onye otu jikọrọ ndị na-eti egwu bụ PMAN n'ịchafụ  na mpaghara Ọwụwanyanwụ ma bụrụkwa onye ya na Moroco rụkọrọ ọrụ gwara BBC Igbo n'ekwentị na ya bụ akụkọ bụ eziokwu. ""Ọ nwụrụ n'ehihie taa bụ Tọzde ụbọchị 29 Ọktoba, afọ 2020."" Avoaja gara n'ihu kọwaa na ndị otu ha na-akwadobu imere ya emume ncheta afọ ụbọchị ụka na-abịa tupu ya bụ ọdachi adapụta. Morocco,onye Ukwulu dị n'Anambara Steeti,  bụ otiegwu a ma ama n'ala Igbo ọkachasị n'iti egwu na-emetụta mmadụ n'ọkpụkpụ. Ọ bụ otiegwu kajara akaja e ji egwu ekpili were mara. Egwu ndị o tiri wuru ewu gụnyere "" Ụba na-ese""; ""Nke onye metalụ""; ""Ihe onye ga-abụ ka ọ ga-abụ"". Na mkparịtaụka Ya na BBC Igbo nwere tupu ọ laa mụọ, dike Igbo ji egwu ya akpọfe ọtụtụ ndị mmadụ kwuru na ọ bụ ọrụ 'electrician' tupu ọbanye iti egwu. Ihe onyonyo a bụ mkparịtaụka ya na BBC Igbo nwere n'ọnwa Julaị afọ 2019, tupu ọ nwụọ. Gee nkọwa ya na etu ije ya siri bido n'ihe nkiri a:"	https://www.bbc.com/igbo/49000702
sports	Kelechi Arsenal: Dịka onye nkwado Arsenal, nwaanyị ọbụla agaghị emewali gị obi	"Otu bọọlụ Arsenal nke mba England so n'otu bọọlụ a kacha anụ ha anụ na mba ụwa niile. Mana n'afọ ole ma ole n'ọdị nso a, ya bụ otu bọọlụ anaghị emecha ọfụma etu ndị nkwado ha si atụ anya. Kelechi Anyikude bụ onye nkwado ndị otu bọọlụ Arsenal a ma ama n'ụwa niile dịka Kelechi Arsenal. O kwuru na dịka onye nkwado Arsenal, onweghịzi ihe nwereike imewa ya obi, ""maka na Arsenal emewaala m obi ugboro ugboro, mana enweghị m ike ịhapụ ha."" Ihe e ji mara nwa amadi a bụ maka otu o si eke ekike ma ọ na-aga ikiri asọmpi ndị Arsenal. Kelechi Arsenal na-eke ekike e ji mara ndị Igbo oge niile iji kọwaara ndị ọcha na omenala Afrịka amaka. Na mkparịtaụka ya na BBC Igbo nwere n'ọdị nso a, o kwuru na etu a o si eke ekike emegheerela ya ọtụtụ ụzọ. ""Ezenwaanyị England eziterela m ozi ma gwa m ka m bịa n'obi ya,"" Kelechi kwuru. ""Mụ na ọtụtụ ndị a ma ama ezutekwala n'ihi ya."" ""Nke a bụ ụzọ m si egosipụta ihe ọma dị icheiche dị n'omenala Igbo nakwa ụzọ ndụ ndị Afrịka."" Kamgbe afọ 2006, Arsenal esonyebeghị n'asọmpi 'Uefa Champions League', nke bụ asọmpi otu bọọlụ ndị nwere agba na mpaghara Europe niile. Ọ bụ ndị nọ n'ogogo mbụ ruo ogogo anọ n'asọmpi bọọlụ nke England na-etozu isonye na UCL. Mana Kelechi kwuru na o nwere olileanya na Arsenal ga-etozu isonye na UCL n'afọ a. Ka ọ dị ugbua, otu Tottenham bụ ndị nke anọ na tebulu EPL ebe Arsenal bụ ndị nke ise."	https://www.bbc.com/igbo/61538842
politics	Femi Fani-Kayode: Precious Chikwendu ebola otu ụkọchukwu ịkụnye ọgbaghara n'etiti ya na di ya	"Precious Chikwendu bụbu nwunye Femi Fani Kayode bụbụ mịnịsta njem ụgbọelu ebola otu ụkọchukwu  a kpọrọ Pastọ Emmanuel Olorunmagba   ebubo na aka ya dị n'esemokwu ya na di ya. Mana Olorunmagba nke ụka nke Total Liberation Mission n'onwe ya na-akatọ Precious maka ihe ọ kpọrọ 'okpotokpo asị' ọ na-atụgide di ya na soshal midia. N'ozi o depụtara n'Instagram, Precious,boro ebubo na ọ bụ Pastọ Olorunmagba kpatara esemokwu ya na di ya site na ị na-akụnye ya mkpụrụ ọjọọ n'ime megide ya. O kwuru na ụkọchukwu ahụ kusuru 'ọtụtụ ọgụ' dara n' etiti ya na di ya ma na-abịa n'ụlọikpe iji gbara FFK ama ihe pụtara n'ụlọikpe. Precious onye gara n'ihu boo ebubo na Pastọ Olorunmagba  kpọrọ ya 'Delilah na Vashti' kwukwara na ụkọchụkwu  ahụ nwere ụfọdụ ụmụnwaanyị ọ kwadoro ka ha nọchie anya ya n'ụlọ di ya FFK. Cheta na Precious na di ya bụ Fani-Kayode nwere okwu n'ụlọikpe banyere onye n'ime ha abụọ ga-akpọ ụmụ anọ ha mụkọrọ. Ụkọchukwu Olorunmagba dere n'akara Facebook ya sị na ebere ya na-emere ụmụaka anọ Precious na FFK mụrụ ma gwa Precious ka o meere ha ebere na ha nwere ike ịgụta ihe ndị ọ na-ede na soshal midia banyere di ya. Ọ sị na ""nwaanyị gwara ụmụagbọghọ na-arụrụ ha ọrụ ka ha bo FFK ebubo idina ha n'ike, pụta ziri sị na nwoke anaghị eme ọfụma n'elu agwa?"" Ọ gara n'ihu kwuo na Precious nwere ekworo nke mere na ọ naghị achọ ka nwaanyị ọzọ rute FFK nso bịaziri kwuo na FFK na-ada mba n'elu akwa. Ụkọchukwu Olorunmagba kwuru ""nwaanyị wetuo belata asị ị na-atụgide nna mụrụ ụmụ anọ gị, mgbe ụmụaka ahụ ga-eto ha ga-amata nke bụ eziokwu"". Ihe sere Precious na Fani Kayode Esemokwu dị n'etiti Femi Fani-Kayode na nwunye ya Precious Chikwendu malitere n'ọnwa Sepụtemba afọ 2020 mgbe akụkọ fesara na haa abasaala. E ruru n'afọ 2021 Chikwendu gbara akwụkwọ n'ụlọikpe na-ebo Kayode ebubo na ọ na-eti ya ihe ma sị ka e kewaa agbamakwụkwọ ha."	https://www.bbc.com/igbo/afirika-59613343
sports	Newcastle vs Man United: E chiela Man United 'E cheta ebewe nke mbụ n'Ịngland'	'Aga m akọrọ onye akwa ụwa m' bụ akwa Manchester United bere mgbe Newcastle United meriri ha n'asọmpi Premier League. Mmeri a bụ ihe mgbawa obi nye Man United n'ihi otu goolu Newcatle nyere ha bịara na ngwụcha oge. Otu egwuregwu bọọlụ abụọ ndị a foro ntụtụ taa n'ime ọkara mbụ n'asọmpi ahụ. Mana goolu a si n'aka Mathew Longstaff dị afọ iri na itoolu nke Newcatle bịara na nkeji 72 n'ime ọkara abụọ. Man United siri ọnwụ etu ha nwere ike iji mere onwe ha aha mana Newcastle kwechiri ruo ngwụcha asọmpi. Nke a na-abụ ugboro atọ a na-emeri Manchester United n'afọ 2019 banye 2020 na Premier League. Otu ọkpụ goolu a e ji merie Man United dosara ha n'ogogo iri na abụọ na tebụlụ asọmpi Premier League. Akụkọ ndị ga-amasị gị:	https://www.bbc.com/igbo/egwuregwu-49954271
entertainment	Chinyere Udoma: Ihe ndị ị maghị maka otiegwu ụka	"Akụkọ maka otiegwu ụka a ma ama bụ Chinyere Udoma wuru na soshal Midia ụbọchị Tọzde, (18/3/2021) dịka akụkọ fegharịrị na soshal midia na ọ nwụrụ n'ihe mberede okporoụzọ n'ọkporoụzọ sị Ọnịcha gawa Owere. Mana Udoma gwara BBC Igbo na mkparịtaụka na akụkọ ahụ bụ okpotokpo asị. ""Ndị Chineke mụrụ dịka o siri mụọ m anaghị anwụ n'ihe mberede nke Okporoụzọ. Nwa Ikuku ka m bụ."" Lee ihe ndị ọzọ gbara ọkpụrụkpụ ọ gwara anyị maka onwe ya: Chinyere Udoma bụ onye Nnokwa n'Anambara steeti ma a na-alụ ya n'Alọ, dịkwa n'Anambara steeti. Nnokwa na Alọ bụ obodo gbara agbata obi. ""Ụkwụ m ka na-eji esi be di m eje be nna m."" ""Ije ozi bụ oku a kpọrọ m na nwata mgbe m dị afọ iteghete(9)."" ""E bidoro n'ụlọakwụkwọ nakwa n'ụlọụka."" ""Etoghị m na Naijiria. Ebigara m na mba ụfọdụ dị n'Afrịka dịka Zimbabwe, Kenya na  Togo."" ""Ṅwanne Nna m bụ onye na-anọchite na Naijiria na mba ndị a. A tụga ya mba, ana m eso ya aga n'ihi na oge ahụ ọ ka luchara nwaanyị ọhụrụ, o nwebeghị nwa, ebe ọkwa ya bụ ọkwa a na-enye onye nwere ezinụlọ ya, ya mere m si soro ya gaawa oge ahụ."" ""Ọ bụ na ụlọụka  St Mary's Catholic Church, Nnokwa, ka m nọrọ chawa, pụta ihe."" ""Ị dịghị ajọ njọ"" bụ egwu butara m n'afọ 1999. Ọ bụ ndị Klints Nigeria Ltd bụ ndị Chukwu ji kwara ngwa ọrụ itipụta egwu ahụ."" Nke so ya  bụ, ""I have a Father that will not fail me"" n'afọ 1999. N'afọ  2000, e tipụtara ""Agụ na-eche mba"". ""Mgbe ahụ soshal midia adịbeghị mgbe ahụ."" Egwu ndị ọzọ ọ gụrụ gụnyere ""Ọ nọ n'oche eze ya"", ""Come na see what the Lord has done for me"", ""Adim Well Loaded."", ""Egwu ya nile na-enye ya ọṅụ."" ""Egwu na-esi na mụọ m abịa mana nke m na-agụ ma m chọọ ịkpalite mụọ m elu n'ebe Chineke nọ bụ ""Ị bụ Olileanya m"" ""Mụ na Ifeanyị hụrụ na 'crusade'. Mụ na ya nọ n'oche na 'crusade'."" ""Agụwaala m egwu oge ahụ mana agụbeghị m nke a na-ere n'ahịa."" ""Ha kpọrọ ka m  bia kụọ egwu n' ụlọụka ha."" ""Mgbe a kpọrọ m pụta bịa gụọ egwu, ọ jụrụ: ""Ọ bụ gịnwa ga-agụ egwụ, ị maa agụ?"" ""Ọga, m gụọ, ị mara na m ama agụ."" ""Ya na onwe ya bụ nwoke zuru ezu, mụ nwa bụrụ obere ọkara agbọghọ ka bidoro ebido na-eto, ya na-ele m anya okenye na-ele nwata."" Ọ bụ n'ebe ahụ ka ha bidoro kpawa nkata ghọrọ ngịga. Chineke jikwara ụmụ anọ; nwoke atọ na otu nwaanyị gọzie ha. Udoma kọwara na di ya na-enye ya nkwado pụrụ iche n'ọrụ ya, na ọ naghị ege akụkọ ọjọọ ọbụla banyere ya. ""Wepụgodi anya n'ego, buru ụzọ chọwa uto."" ""Sonyesie ike n'ịgara Chukwu ozi n'ụlọụka gị."" ""Ihe niile na-eme bụ ihe gbasaara egwu. E nwere ọba ntipụta egwu."" Gee ihe o kwuru n'uju ebe a:"	https://www.bbc.com/igbo/56449702
religion	Rev Prince Chukwuma: Ihe mere m ji akuziri ma na-akwado ụmụbọị	Ụkọchụkwu Prince Chukwuma sị na ya malitere ịkpọkọ ụmụ bọyị na Nnewi ka ya hụchara ajọ agwa ha na-akpa na ka e sị achụla ha. Ọ sị na ọ bụ mgbe ahụ ka o ji metu ya n'ahụ ịmalite ya bụ nzụkọ ụmụbọị pụrụiche nke gbanwegoro ọtụtụ ụmụ ahịa ahụ. Lee ka o si malite na ebe ọ na-aga. Ọrụ a si n'aka Chioma Obianinwa, Jessica Nwankwo na Nnamdi Agbanelo	https://www.bbc.com/igbo/afirika-58150349
religion	Catholic Priests Protest: 'Jogging' ka ndị ụkọchukwu mere n'Enugu - Mbaka	"Fada Ejike Mbaka agọrọla ụkwụ na aka na o soghị mee ngagharịiwe ndị fada ụka Katọlik mere n'Enugwu n'ụbọchị abụọ nke ọnwa Ọgọstụ 2019. N'okwu o kwuru ka ọ na-ezisa oziọma n'ụlọụka ya, o kwuru sị na ndị fada mere ngagharịiwe maka ọnwụ Paul Offu, kpara agwa ụmụaka. Mbaka bụ ụkọchukwu a ma ama na-elekọta Adoration Ministries Enugwu kwuru sị na ndị fada ibe ya emeghi ihe kwesịrị ekwesị. Ọ kọwara na ọ gwara ndị fada ibe ya ka ha chere ka gọvanọ nnyochaa ebe mmiri si baa n'opi ụgbọghụrụ, mana ha egeghị ya ntị mapụ n'ezi malite ime ngagharịiwe. O kwuru sị na akụkọ na-foto na-efegharị na o so ndị fada ibe ya mee ya bụ ngagharịiwe, bụ okpotokpo asị n'ihi na ọ nọ n'Abuja mgbe e mere ihe ahụ. O kwuru na ọ bụ Fada Valentine Ubaene yiri ya nọ na foto ahụ, na ọ bụghị ya. Ọ gara n'ihu kwuo na ndị na-ede akụkọ ụgha a na-edetere onwe ha abụmọnụ makana ha na-edegide ""onye e tere mmanụ nsọ"". O kwuru na ekpere ya bụ na a ga-achọpụta ndị gburu fada ahụ ma dọọ ndị mmadụ aka na ntị ka ha ghara ịkpọzị ndị Fulani ọchịehi aha, ganye na gọọmentị achọpụtala n'ezie na ọbụ ha gbagburu Fada Paul Offu. Cheta na ndị ụkọchukwu karịrị otu puku gagharịrị Enugwu niile ma gakwaa n'obi gọọmentị iji gosi iwe dị ha n'obi maka ogbugbu ndị omekome gburu Paul Offu nakwa Fada Clement Ugwu. Akụkọ ga-amasị gị:"	https://www.bbc.com/igbo/afirika-49275692
politics	Patience Jonathan: Ụlọikpe anakọrọla nwunye onyye bụbụ onyeisiala ego EFCC sị na o zupuru	Ụlọikpe ukwu dị na Steeti Legọs enyela iwu ka gọọmentị Naijiria weghara ego dị nde dollar asatọ na ụma nakwa ijeri naira itoolu na ụma bụ nke a sị na Patience Jonathan zupuru oge di ya bụ Goodluck Jonathan bụ onyeisiala. Ọkaikpe Mojisola Olaterogun nyere iwu a n'ụbọchị mbụ nke ọnwa Jụlaị bụ Monde wee kwuo na Patience enyeghi nkọwa zuru oke etu o si nweta ego ndị ahụ. Cheta na ngalaba gọọmentị na-ahụ maka mgbochi nrụrụaka bụ 'Economic and Financial Crimes Commission (EFCC)' gbara Patience Jonathan akwụkwọ n'ihi ebubo nrụrụaka. Ndị EFCC kwuru na Patience zupuru ego buru nnukwu ibu oge di ya bụ onyeisiala ma were ego ndị ahụ zụọ ọtụtụ ụlọ nakwa ala. Ha rịọrọ ọkaikpe ka o nye iwu ka eweghachiri gọọmentị ego, ụlọ na ala ndị ahụ Patience ji ego o zupuru wee zụọ. Akụkọ ga-amasị gi:	https://www.bbc.com/igbo/afirika-48829420
sports	Everton vs Chelsea: Everton ewerela ajị imi Chelsea kpọrọ ụtaba	Ndị otu egwu bọọlụ Everton mere ndị nke Chelsea ihe a na-eme nwata ntị ike. Everton mere ihe a na atụghi anya ya dịka ha ji ọkpụ goolu atọ asatara nani otu merịa ndị otu egwu bọọlụ Chelsea. Mmeri a na atọ ha ụtọ n'ihi na ha enweghị onye nkụzi dịka ha chụrụ Marco Silva n'ụbọchị 7 Desemba 2019. Ọ bụ Duncan Ferguson nọchitere dịka onye nkuzi Everton . Everton kpughere ite goolu ha na nkeji nke ise mgbe Richarlson De Andre ji isi were nye goolu were sị ndị Chelsea nnọọ. Chelsea gbaliri ike ha ịsa goolu a mana ndị nchekwa goolu Everton jị odeshi. Na gba nke abụọ ka Dominic Calvert-Lewin mezuru ya abụo dịka eji nkeji anọ banye na gba nke abụọ Chelsea gosikwara na ọ bụ nwoke na ibe ya na-emekọ ihe mgbe Mateo Kovacic zahachiri ha were nye ndị Chelsea olileanya. Kama olieanya ha dara mba mgbe Calvert-Lewin mezuru ya atọ were tịpịa olileanya niile ndị Chelsea nwere. Dịka ichu ndị nkụzi otu egwu boolụ na-ewu na 'Premiership', oge oruola mgbe Lam[ard jị akwara ngwongwo ya?	https://www.bbc.com/igbo/afirika-50690187
entertainment	Onye bụ 'Mrs Churchhill' mere ka ụwa kpụrụ Tonto Dikeh n'ọnụ ugbua?	"Ụmụ Naịjirịa nọ n'elu twitter na-aja Tonto Dike ike ka Churchill bụbụ di ya depụtachara ozi ebe ọ kpọrọ nwaanyị ọzọ ""Mrs Churchhill."" Olakunle Churchill degara onye na-eme ihe nkiri a na-akpọ Rosy Meurer ekele maka ụbọchụ ncheta ọmụmụ ya ma tinye 'Mrs Churchhill' na ngwụcha ekele ahụ. Nke a mere ka ụmụ Naịjirịa kwuwe na ha chetara mgbe Tonto Dikeh kwuru na Meurer na-etinye anya n'ebe di ya Churchhill nọ mgbe ha na-alụ di na nwunye. Ụfọdụ kwuru na ozi a egosila na ya bụ Churchhill na Meurer na-ayịbu dịka Tonto si boo ha na mbụ. Lee ụfọdụ okwu ha depụtara. Cheta na Tonto na Olakunle lụrụ di na nwunye n'afọ 2016 ma gbaa alụkwaghịm n'afọ 2017. Ọtụtụ ndị a ma ama na-eme ihe nkiri ekwuputela uche ha gbasara ihe Tonto Dikeh kọwara ndị ntaakụkọ maka di ọlụbụrụ. Churchill bụ di ọlụbụrụ kwuru na ọ bụ amara na-eche ya ma nwekwa obi ekele. Nke ndị mmadụ sonyere n'ụtụtụ a bụ ọzọ na-akpọtụ n'etiti Tonto na Ik Ogbonna bụkwa onye na-eme ihe nkiri Ik Ogbonna gwara ya n'elu instagram na tupu o mee ihe ọ bụla n'elu soshal midia ya cheta nwa ya nwoke. Lee ihe Tonto sara ya: @renoomokri kwuru na ọdịghị mma ka mmadụ na-ekwucha ihe ọjọ niile ọ ma maka di ọlụbụrụ maọbụ onye ọyịbụrụ. Funke Adesiyan sokwa na ndị manyere ọnụ n'okwu a mana ndị mmadụ pụtara katọọ ya. A mabeghị mgbe okwu a ga-ebi mana anyị ka nọ ma na-ewetere ụnụ ka o si gaa."	https://www.bbc.com/igbo/afirika-48135421
politics	Akụkọ kachasi taa: RMAFC ekwuola ka ndị sineti akọwa ego ha	Akụkọ ndị kachasị mkpa mere taa n'ichafu: Taa bụ gud Fraidee ụbọchị a na-echeta ogbugbu Kraistị maka ndị ụka Kraistị. Mmemme Ista asarala ọkụ n'ebe dị icheiche na mpaghara ọwụwa anyanwụ Naịjira ebe ụka dị icheiche na-eme mmemme ahụ n'ụdị nke ha. Onyeisiala Muhammadu Buhari akpọkuola ndị ụka Kraistị niile ka ha kwụsị okwu akpọmasị, mpụ na ajọ ihe ndị ọzọ niile. N'ozi Buhari zigara ndị ụka Christ ụnyaahụ dịka a na-akwado mmemme Ista, o kwuru ka ha ṅomie Kraistị n'agwa ya niile dịka ndị na-eso ya. RMAFC ekwuola na ndị sineti ga-akọwa ebe ego ha si. Otu na-ahụ maka ikesa ego na Naịjiria a na-akpọ Revenue Mobilisation Allocation and Fiscal Commission, RMAFC, n'aha ịchafụ ekwuola na ha amaghị ka ego ndị sinetọ na-eri si ruo nde naịra iri na atọ na ụma. Ha kwuru na ego ndị sineto kwesiri iri kwa ọnwa bụ naanị otu nde. N'egwuregwu Otu na-ahụ maka egwuregwu bọọlụ na mba ụwa bụ Fifa agụpụtụla ndị referii mmadụ isii ga-arụ ọrụ n'asọmpi iko mbaụwa. Ndị referii a, ga-enwe referii mmadụ iri si mpaghara Afrịka  ga-abụ osote ha mana onweghị onye Naịjiria banyere ya. Ihe nkiri nke taa Ị bụụla onye isi nkwọcha n'oge erughi eru, lee ihe nwere ike ịkpata ya.	https://www.bbc.com/igbo/afirika-43580152
health	Sniper: Tupu i fee ya na nri gee ntị	"Ndị mmadụ na-atụ ụjọ ka a hụchara ihe nkiri gosiri ka a na-efe 'sniper' n'elu agwa, ndị ọkachamara kwuru na ọ bụ ihe nwere ike iweta nsogbu ahụike ma ọ bụrụ na a kpachaghị anya. BBC jụrụ ọkachamara n'ihe gbasara nri bụ Taiwo Ubany, ma e nwere ihe dị njọ n'ife ọgwụ e ji egbu ahụhụ n'elu mkpụrụ nri. O kwuru na ọ dịchaghị njọ, mana ọ na-aka mma ka ọ bụrụ onye ma anya ya (ọkachasị onye a zụrụ n'ime ya) ga-efe ya na nri. O kwuru ""enwere ọgwụ eji egbu ahụhụ nke na-adị mma ife na mkpụrụ nri ma na gburugburu ụwa, ya mere na ndị na-eme ihe gbasara nri ma na enwere ndị nke nwereike imebi ahụ, mana ebe ha ma nke a, ha makwa oke ha  ekwesịghị igafe. ""Ndị ọkachamara na nri agaghị agafe oke ahụ, abịa na ndị nke na-arụpụta nri, ndị ọrụ ha bụ ihụ na ha si n'usoro iwu arụpụta ya na-abịa elenyere ha anya ịhụ na ha agafeghị oke a. ""Ị kwuo maka kemịkal ndị a na-etinye na nri, enwere usoro e ji etinye ya iji echekwa mkpụrụ nri dịka edere ya n'ahụ karama kemịkal ahụ. ""Mana enwere usoro dịka ịkụ ya mmiri were gwagbuo ya tupu e fee ya na mkpụrụ nri, nke bụ na ụtọ na isi ya ekwesịla ịpụ mgbe ọ na-erutela n'ahịa. ""Ya mere o ji dị mma ka ọ bụrụ onye a kụzirila n'usoro e ji eme ya (onye ọkachamara). Ya mekwara e ji ekwu na ọ na-adị mma ịsa ihe nri si n'ahịa ugboro ugboro ruru atọ maọbụ anọ, tupu e sie ma rie ya. Ihe o nwereike ime n'ahụ Ubany kwuru na kemịkal ndịa nwere ike ibute ọrịa kansa n'ahụ ma e mechaa, makana kemịkal ndịa nwere ihe ndị dị iche iche o na-arụ n'ahụ. O nwekwara ike ime ka ihe Bekee kpọrọ ""immune system"" dị n'ahụ gị ghara isi ike, nwee ike chekwaa ahụ gị. Etu ị nwereike isi gbanarị kemịkal na nri Akụkọ ndị ga-amasị gị :"	https://www.bbc.com/igbo/afirika-46183760
religion	Anambra Church Invasion: A mabeghi ndị wakporo ụlọụka n'Aguleri - Uweojii	"Uweojii Anambra Steeti ekwuola na ọ bụ ndị ha na-eche na ha bụ ndị ohi gara n'ụlọụka Anglican dị n'Aguleri merụọ ụkọchukwu na ndị ọzọ ahụ. Ọnụ na-ekwuru ndị uweojii bụ Haruna Mohammed mere ka BBC Igbo mata nke a. Ọ gara n'ihu kwuo na ọ bụghị nwakpo ndị obodo ọzọ mere dịka akụkọ na-efegharị na soshal midia. Kama na nyocha ka na-aga n'ihu ịmata ndị mere arụ a ma chọpụta ihe bụ ebumnobi ha na mwakpo ahụ. Ọ sị; ""Onweghi onye ga-asị na ọ bụ mwakpo ndị obodo ọzọ mere kama nyocha ka na-aga n'ihu ịmata nke bụ eziokwu."" Mana onyeisi obodo bụ Hipo Onwuegbuke gwara ndi ntaakụkọ na mwakpo a akarịala naanị izu ohi. O kwuru na ụdịrị ya emeela na nso nso bụ nke ndị nchekwa obodo gbochiri. Akụkọ pụtara na ngwụcha izuụka na ndị omekaome wakporo ụlọụka St Peters Anglican dị n'Agụleri Anambra Steeti n'ụbọchị 2 ọnwa Julaị. Na mwakpo a, ha merụrụ onye nkuzi ụlọụka bụ Christopher Chukwu, onye ụkọchụkwụ bụ Akachukwu Ikedilo na ọnye ọzọ bụ Mathew Nwude ahụ. Ndị omekaome riri mbọmbọ ọsọ tupu ndị uweojii na ndị nchekwa obodo erute ebe ahụ. Dịka ọ dị ugbua, ndị merụrụ ahụ nọ n'ụlọọgwụ anata ọgwụgwọ."	https://www.bbc.com/igbo/afirika-48912737
business	Etu 'social media' si mee ka ahịa abacha nne m bụrụzie nke gara mahadum - Amarachi Igbo	Otu ọkpụrụkpụ ihe nne na nna ji eziga ụmụ ha mahadum bụ ka ọdịnihu ha wee dị mma. Olileanya bụ na nwata gụchaa akwụkwọ dị elu pụta, ọ ga-achọta ọrụ wee malite inyere onwe ya na ndị ezinụlọ ya aka. Amarachi Igbo bụ nwaada gụchara akwụkwọ mahadum, ma fee ala Naịjirịa n'afọ 2021. Mana kama ọ ga-anọ nkịtị chọwa ọrụ oyibo, o sonyeere nne ya n'ahịa abacha ọ na-azụ. Iji gosi na ya agaala mahadum lọta, Amarachi malitere iji soshal midia ewulite ahịa abacha nne ya. Ugbua, ọtụtụ ndị ntorobịa na-akpọzị ya 'abacha gara mahadum'. Lee etu Amarachi si eme ya. Ndị mere akụkọ a bụ Chiagozie Nwonwu na Vining Ogu.	https://www.bbc.com/igbo/58874585
sports	Jose Mourinho: Ndị otu egwuregwu na-achụzịm	"Akụkọ dị mkpa taa Onye bụbu onye nchịkọta otu Manchester United akọwala na ya enwetala ozi ọrụ ruru atọ mana o nweghi nke ọ nara. Cheta na otu Manchester chụrụ ya n'ọrụ dịka onye ndụ n'ọnwa dizemba afọ gara aga. O kwukwara na ndị egwuregwu bọọlụ nke agba ọhụrụ adịghị ka ndị ogbo nke mgbe ochie. ""Anaghị m a park bus"" ka o kwuru. N'okwu ndọrọ ndọrọ ọchịchị Ndị mmadụ ataala onye na-azọ ọkwa onyeisiala bụ Atiku Abubakar ụta ihe o jighi sonye na nrụrịtaụka nke ọkwa onyeisiala emere na mgbede ụbọchị satọde Atiku zọrọ isi onwe ya na-ekwu n'agbanyeghi na ọ bịara n'ọdọ nrụrịtaụka ahụ, o sonyeghi n'ihi na onyeisiala Muhammadu Buhari n'onwe ya abịaghị Ebe Onyeisiala Buhari n'onwe ya na-akọwa na ọ bịaghị na ya bụ nrụrịtaụka maka na ọ bataghị Abuja n'oge dịka o gara ọrụ achụmnta vootu na steeti abụọ ndị ọzọ Sọsọ Oby Ezekwesili, Kingsley Moghalu na Fela Durotoye sonyere na ya bụ nrụrịtaụka. Gụọ ya n'uju ebe a: Buhari: Ihe mere m ejighi sonye na nrụrịtaụka Na mba ofesi Otu ụlọikpe dabere n'akwụkwọ iwu mba Kongo ekwezuola na ọ bụ Felix Tshisekedi meriri ntụlịaka emere n'obodo ahụ n'ọnwa disemba afọ 2018. Nke a pụtara na ha jụrụ mkpesa Martin Faylu na ndị ọzọ zọrọ ya bụ ọkwa mere iji tụgharị mmeri Tshisekedi. Akụkọ niile dị mkpa n'otu nkeji"	https://www.bbc.com/igbo/afirika-46937995
politics	Miyetti Allah South-East: O nweghi ebe anyị na-aga n'ihi na Ndigbo anaghị enye anyị nsogbu	"Otu Miyetti Allah bụ otu jịkọrọ ndị ọchịehi ngalaba nke Ọwụwa-Anyanwụ Naijria ekwuola na ha adịghị njikere ịza oku ndị siri ha lọghachi Ugwu. Ha kwuru na o nweghị onye na-enye ha nsogbu n'Ọwụwa-anyanwụ ga-eme ha hapụ ebe ahụ lọghachiwa Ugwu-Awụsa. Na mkparịtaụka onyeisi otu Miyetti Allah n'Ọwụwa-Anyanwụ bụ Alhaji Sidikki Gidado na BBC nwere n'ekwentị, o kwuru na ha adịghị nkwadobe ịga ebe ọbụla. ""Anyị agaghị aza oku ahụ n'ihi na anyị na ndị Ọwụwa-Anyanwụ enweghị nsogbu. Anyị bi n'udo."" ""Ndị ọchịchị steeti dị icheiche hibere otu na-eleba anya na nsogbu ọbụla dapụtara n'etiti ndị ọchịehi na ndị ọrụugbo."" Ọ gara n'ihu katọọ oku ahụ ndị okenye Ugwu akpọrọ 'Northern Elders Forum' nakwa ndị 'Coalition of Northern Groups kpọrọ, sị na ha na-awụnyere ha aja na garị. ""Ụdị oku ahụ ga-ebutere anyị nsogbu."" Siddiki dụrụ ọdụ ka ndị Ugwu na nke ndị ndu Ọwụwa-anyanwụ gbakọta ọnụ nwee mkparịtaụka ma e nwe nsogbu kama ị na-akpọ ụdị oku a. Gee ihe o kwuru n'olu Bekee: Cheta na abalị ole na ole gara aga, otu jikọrọ ndị okenye na ndị ntorobia ndị Ugwu a kpọrọ ụbọchị Tuzde ka ndị Fulani ọchịehi niile nọ n'Ọdịda Naijiria lọghachi Ugwu Awụsa."	https://www.bbc.com/igbo/49037197
religion	Ash Wednesday: Kedụ ihe ịnara ntụ pụtara?	"Taa bụ ụbọchị ndị na-ekpere Kraịst n'ụwa niile na-echecta dịka ụka ụbọchị ntụ ""Ash Wednesday"" na Bekee. Ọ bụ ụbọchị ndị na-eso Kraịst na-edebe dịka ụbọchị dị nsọ, ha ga-aga nara ntu n'isi, ụfọdụ na-asọkwa ịta anụ n'ụbọchị a. Mana gịnị ka ịnara ntụ n'etiti isi pụtara? Archbishop nke Canterbury bụ Justin Welby kwuru na ịnata ntụ bụ iji gosi ndabere anyị nwere n'amara Chineke. Ụbọchị ntụ bụ ụbọchị mbụ n'oge Beke kpọrọ 'Lent' nke ndị ụka Kraịst ji echeta ahụhụ Jịsọs tara mgbe ọ nọ n'ụwa tupu ọ nwụọ, wee binyekwa. Na ngwụcha 'Lent' bụ oge 'Easter' mgbe a ga-eme mmemme maka Jịsoso ikwulite n'ọnwụ. Oge a kpọrọ 'Lent' na-eru ụbọchi iri anọ bụkwa oge ndị mmadụ ji ahapụ ụfọdụ ihe na ndụ ha iji dị ka Chineke. Dịka ụlọ ntaakụko BBC siri kwuo ụbọchị iri anọ bụ nke dị mkpa n'ebe ndị ụka Kristi nọ. Gịnị ka ị na-agbahapụ n'ụbọchi iri anọ tupu 'Easter' e ruo? Akụkọ ndị ọzọ ga-amasị gị"	https://www.bbc.com/igbo/47465844
business	Imo State Pension: Gọọmentị akwụchabeghi anyị ụgwọ ezumike nka - Onyeisioche ndị 'pensioners'	"Ụfọdụ ndị ọrụ lara ezumike nka n'Imo Steetị ekwuola na ọ bụghị eziokwu na gọọmentị akwụchaala ha ụgwọ ezumike nke ruo ọnwa Disemba. N'ozi Kọmishọna mgbasaozi n'Imo Steetị bụ Declan Emelumba wepụtara mgbe ọ na-agwa ndị ntaakụkọ okwu n'Owere, ọ sịrị na Gọvanọ Hope Uzodinma akwụchaala ndị ọrụ nakwa ndị lara ezumike e nyocharala ụgwọọnwa rute ọnwa Disemba, afọ 2020. Emelumba sị na ozi banyere etu ha si kwụọ ụgwọ dị na websaịt ha a. Mana onyeisi kọmitii na-agba mbọ maka ụgwọ ezumike nka (Pensioners Intervention Committee) n'Imo Steetị bụ Ikechukwu Ohaneje sị na okwu a bụ asị ọcha. Ọ sị na kemgbe Gọvanọ Hope Uzodinma baara n'ọchịchị n'ọnwa Jenụwarị afọ 2020, na ọ bụ naanị ụgwọ ezumike nke ọnwa Jenụwarị na Febụwarị ka ọ kwụzuru ndị mmadụ. ""Kemgbe ahụ o naghị akwụzu ụgwọ ezumike nka, o nwere ndị ọ kwụrụla ọnwa asatọ, ọnwa anọ, otu ọnwa. Ohaneje kwuru, ""E nwekwara ndị a kwụrụ ụgwọ ọnwa Nọvemba na Disemba afọ 2020 ma mechaa mịrị ego otu ọnwa n'ọbaego ha"". Ohaneje sị na nnyocha gọọmentị sị na ọ na-eme bụ nke gọvanọ ji aka ya eme na o nweghi mgbe a gwara ndị lara ezumike nka bịa ka e nyochaa ha. Na gọọmentị na-eme nyocha n'ime ọbi ọchịchị gọvanọ, ebe otu jikọtara ndị lara ezumike nka na-amaghị maka ya. Ọ gara n'ihu sị na ha emeela nnyocha dịka ha na-ala ezumike nka n'ọrụ tupu e nye ha akwụkwọ njirimara ha dịka ndị lara ezumike nka. Ọ sị na mgbe Emeka Ihedioha nọ n'ọchịchị na o kwuru na a ga-eme nnyocha nke onye ọbụla gara n'ụlọọrụ ya dị iche iche e nyochaa ha. Onyeisi ndị ndị lara ezumike ike nka n'Imo steeti bụ Ikechukwu Ohaneje ekwuola na ihe mere na osoghi mee ngagharịiwe ndị otu ya mere n'ụbọchị Tuzde bụ maka na ndị ọrụ nchekwa nke nke 'State Security Service' majara ya. Ohaneje gwara BBCIgbo na ndị ọrụ nchekwa a biakwutere ya n'ụbọchị Mọnde gwa ya na ha hụ ya ebe a na-eme ngagharịiwe na ha ga-ata ya ahụhụ. O kwuru na ndị DSS a gwara ya na ọ bụrụ na ya abịaghị na ndị otu ya agaghị eme ngagharịiwe ọbụla. Ohaneje kwuru na ndị otu ya si na ha ga-eme ngagharịiwe n'ihi na agụrụ na-agụ ha n'ihi na anaghị akwụ ha ụgwọ ọnwa. Ọ kọwara na ọ bụ onye nkwuchite ọnụ ha kama na ndị otu ya sị na ha ga-eme ngagharị iwe, na o nweghị ike ịkwụsị ha. Ọ kọwara na ọ gbara ọsọ n'owerre n'ụbọchị ahụ. Ohaneje kwuru sị ""Ọ bụ ihe nwute na gọọmentị Imo steeti sitere ndị bịara pia ha ihe ma wụọ ndị okenye mmiri"". O kwuru na ọ bụ mgbe ọ kpọrọ ha n'ekwe ntị ka ha gwara ya na ndị agboro tiri ha ihe. Ohaneje kwuru na mgbe ndị otu ya ahụghị ya, ha mere ngagharịiwe were sị ka akpọpụta Ohaneje. O kọwara na ọ bụ osote onyeisi ndị uwe ojii biakwutere ha, were kwa ha na Ohaneje anọghị n'aka ha. Ohaneje kwuru sị "" Anyị na-ajụ si na olee ndị kpọtara ndị a bịara pịa ndị okenye ihe n'ihi na ha chọrọ ihe ruru ha. Onye na-ahụ maka mgbasa ozi nke gọọmentị Imo steeti bụ Oguiwike Nwachukwu gwara BBCIgbo na ọ bụ asị. O kwuru na enweghị ihe dị otu ahụ mere. O kwuru sị ""Ọ bụ ndị ezumikenka ibe ha chụrụ ha ọsọ"". O kwuru na ha na-eme ngagharị iwe mbụ ma enweghị onye nyere ha nsogbu na gịnị ga-eme ka gọọmentị bido ịnye ha nsogbu ugbu a."	https://www.bbc.com/igbo/afirika-53670370
health	Ọnụọgụgụ ndị ebola na-egbu na Congo ka na-arigo	Akụkọ ndị kachasị mkpa taa: Na Congo, ebola egbuola ihe ruru mmadụ iri ise na ise dịka ndị ọrụ ahụike ha si kwuo, Ebe ihe ruru mmadụ iri anwụọla na mba Italy ka idemmiri buuru ha na mpaghara Calabria. Onyeisiala Muhammadu Buhari mere ihe tụrụ ndị mmadụ n'anya ka o ji ụkwụ gaa ihe ruru kilomita narị asatọ taa. O rituru sonye ndị ji ụkwụ na-aga maka na ndị na-akwado ya nọchichara ụzọ gbochiri ụgbọala ya igafe ka o si ebe ọ gara ekpere maka Sallah na-ala n'ụlọ ya na Daura. Ọganiihu ndị Aba Ndị na-arụ akpụkpọ ụkwu n'ahịa arịarịa dị n'Aba gwara BBC Igbo na ọ bụrụ na e nye ha ohere, na ha ga-arụ akpụkpọ ụkwụ ndị Naịjirịa niile ga na-eyi. Ha kwukwara na ha chọrọ enyemaka gọọmentị inweta ngwaọrụ na ihe ndị ọzọ ha ji arụ ọrụ. David Beckham wụsara akpụkpọ ụkwụ o ji agba bọọlụ n'afọ 2013, ga-enweta nturuugo n'aka otu UEFA. Beckham ga-enweta nturuugo onyeisi UEFA maka onyinye ọ nyere egwuregwu bọọlụ nakwa etu o si akwado bọọlụ n'akụkụ ụwa niile. Gere akụkọ mere na mgbede a n'otu nkeji: Na agbanyeghị nsogbu dị n'etịtị ndị obodo ọzọ dị na Naịjirịa na ndị Fulani na-achi ehi, Akwuke na ndi na-achị ehi na-ebi n'udo.	https://www.bbc.com/igbo/afirika-45264572
sports	Chioma Ajunwa Olympics: E nye m ohere ịzụ ndị Naịjirịa maka Olympics, ihere agaraghị eme ha	Chioma Ajunwa bụ nwafọ Naịjirịa mbụ ritere ọlaedo n'ịgba ọsọ Olympiks etinyela ọnụ n'ihe ndị na-agbara Naịjirịa ọsọ na-agabiga ugbua. Ọ sị na ihe butere mmechu ihu a ọkachasị n'egwuregwu Tokyo Olympiks nke 2020 na-eme ugbua na mba Japan bụ maka e nweghi ezi ndị nchịkọta. Ajunwa gaara n'ihu kọwaa ihe e nwere ike ime ka e weghachite Naịjirịa n'ogogo mbụ n'egwuregwu. Kirie ihe o kwuru n'uju. Ndị mere akụkọ a bụ Chiagozie Nwonwu na Nnamdi Agbanelo	https://www.bbc.com/igbo/afirika-58079592
business	AfCFTA: Uru atụmaatụ a ga-abara Naịjiria	"Dịka onyeisiala Muhammadu Buhari binyechara aka n'akwụkwọ maka nkwekọrịta azụmahịa na mba Africa, ọtụtụ mmadụ ka na-ajụ uru ọ ga-abara ha. Lee ihe ise mbinyeaka a ga-emere Naịjirịa. 1. Ọ ga-eme ka Naịjiria na obodo ndị nọ n'Africa Union na-azụ ahịa ruru ogo pasenti iri isii (60%) karịa iri na isii ha na-azụbụ. 2. AfCFTA ga-emepụta ebe azụmahịa kachasị na mba ụwa niile. 3. Ọ ga-enye ndị na-azụ ahịa na Najirịa ohere iso mmadụ ruru ijeri abụọ zụkọta ahịa. 4.Ọ ga-enye ndị Naịjirịa sonye na akụnaụba ruru ijeri dọla abụọ nke ka akụ na ụba Naịjirịa. 5. Ụmụ Naịjirịa na-azụta ahịa ga-erite uru na ndọkọrịta ga-adị n'etiti ọtụtụ ndị azụmahịa. Onyeisiala Mohammadu Buhari gara na Niger Republic ụbọchị asaa nke ọnwa July binye aka n'akwụkwọ maka atụmatụ ""African Continental Free Trade Area""(ACFTA) ga-ahụ na mba Afrika na-azụkọta ahịa na-enweghị nsogbu. O bụghị taa ka ekwụwere okwu ya bụ atụmatụ nzụkọrịta ahịa na mba Afrika. Atụmatụ mekọrịta azụmahịa nke mba Afrika kpụrụ afọ n'ala afọ gara aga mgbe Naịjrịa jụrụ na ha agaghị entinye aka na ya. Naịjrịa bụ mba kachasị na mba Afrika ma nọrọkwa n'isi ihe a na-eme na ya bụ ọgbakọ. Mgbe Naịjirịa sepụrụ aka na ya bụ ọgbakọ, ụwa che na ọgbakọ azụmahịa mba Afrika akpụọla afọ n'ala kpam kpam. Onyeisiala Buhari sị ka enye ya nwobere oge ka ya chebere ya bụ atụmatụ echiche. Kemgbe ahụ otu ehibere ilebe anya na azụmahịa Naiịjrịa akpọrọ ""Nigerian Office for Trade Negotiation""  sị na ha na otu ruru iri abụọ na asaa etikọọla isi maka ya bụ okwụ mata iri dị na ya. Uru dị na Naịjirịa ịnwete obosara ahịa na mba Afrika juru eju bara abara agbanyeghị na ọtụtụ na atụ egwu na ọrụ na ngwaahịa agaghịzị ezu ndị chọrọ ya. Ugbua Naịjirịa tinyegoro aka na-akwụkwọ nkwekọrịta a, Afrika ịwete obosara ahịa buru ibu dịka Urop adịwala nso. Ugbua Naịjrịa enweela ohere ịmekọrịta ha na mba ndị ọzọ nwere agba."	https://www.bbc.com/igbo/afirika-48899195
business	Enugu Airport Closure: Amapụtala m ijeri naịra 10 maka ịrụzi ọdọụgbọelu Enugwu - Buhari	"Akụkọ dị mkpa Amapụtala ijeri naịra 10 maka ịrụzi ọdọụgbọelu Enugwu - Buhari Onyeisiala Muhammadu ekwuola na ọmapụtala ego dị ijeri naịra iri maka ịrụzi ọdọụgbọelu Akanu Ibiam dị n'Enugwu. O kwuru na o mere nke na-agbanyeghi ụkọ ego dị n'iji arụpụtala ihe dị iche iche chere gọọmentị n'ihu. Onyeisiala Buhari sị na dịka ọ bụ ọrụ dịrị gọọmentị ya ịrụ akụrụngwa dị n'obodo na ọ bụ nke a. O kwuru na minista na-ahụ maka njem ụgbọelu bụ Hadi Sirika ekweela ya ngwa na a ga-arụcha ọdọụgbọelua n'oge na-adịghị anya. Cheta na o ruola ihe dịka izuụka itoolu gọọmentị mechiri ọdọụgbọelu ma kwuo na a chọrọ ịrụzi ya. Onyeisiala Muhammadu Buhari enyela iwu ka ebelata ego ndị ọrụ gọomentị gbalitere n'ọkwa. Site ụgbụa gawa n'ihu, 1) Nanị ụbọchị onye ọrụ a kwesịri i nọ maka nzụklo ọbụla ka gọọmenti ga akwụ ụgwọ ya. 2) Onye ọbụla na-aga nkem ga egosi akwụkwo na-egosi ihe kpatara o ji eme njem. 3) Ọ bụ nanị njem gbasara gọomenti ka a ga agwụ ụgwọ ya. 4) Mmadụ anọ nani ga eso ndị minista eme njem nke ga agunye 'Director', 'Schedule Officer' na onye enyemaka Minista. Ndị minista ka n'ọkwa bụ mmadu atọ. 5) Onyeisiala kwuru na ọ bụ nani ụgboro asatọ ka gọomentị ga-akwụ ụgwọ njem n'afo. kama,ndị minista, 'Permanent Secretary', onyeisioche ndị 'Extra-Minsterial Departments', 'Chief executive officers' na ndị 'Director'. Ndịagha Naịjirịa esila n'ịgba Egwueke banye Atilogwọ Udo Ndịagha Naịjirịa sị na emume 'EGWUEKE' ha na-eme n'ọwụwanywnụ Naịjirịa ga na-aza zi 'ATỊLỌGWEỤ UDO'. Ozi a dị n'akwụkwọ ozi si n'akara Twitter ha bụ nke onye nghazi mgbasaozi ha bụ Aminu Iliyasu tinyere aka na ya. Emume a dịka ha si kwuo bụ nke ha na-eji azụ ndịagha n'ụzọ dị iche iche malitere n'afọ 2016. Ndịagha sị ha na-ejikwa emume a ememina mpụ ndị dịka ohi, ntọrị mmadụ, agha ndị otu nzuzo, esemokwu dị n'etiti obodo nakwa ndị ọzọ. Ha kwukwara na mgbanwe aha emume apụtaghị na usoro e ji eme ya agbanwela, na usoro niile ha ji eme ya ka kwụ etu ọ dị na mmalite. Cheta na ọ bụ n'oge emume 'EGWUEKE' nke afọ 2017 ka ndịagha wakporo ụlọ onyendu Ipob bụ Nnamdị Kanu dị n'Afara Ukwu Ibeku Umuahia nke Abia Steeti. Boris Johnson sị na Briten na UK enweela nkwekọrịta Otu 'European Union' na mba Briten enweela nkwekọrịta maka etu Briten ga-esi hapu EU dịka Praịm Mịnịsta Briten bụ Boris Johnson sị kwuo. Ha nwere mkparịtaụka a n'Obodo Brussels nke dị na mba Belgium. Johnson kwuru na ""anyị enwetela ezigbo nkwekọrịta ga-enye anyị nnwereonwe"". Ọ teela ndị isi mba abụọ a ji enwe mkparịtaụka maka ọdịmma onwe ha ma ọ bụru na Briten hapụ EU, mana nkwekọrịta a ha nwere ka ga-aga n'ihu ndị omeiwu mba Briten nakwa nke ndị EU iji binye ya aka. Mana ndị otu ndọrọndọrọ ọchịchị a kpọrọ 'Democratic Unionist Party' (DUP) ka na-ekwusi ike na ha akwadoghi nkwekọrịta a. Ndị pati a bụ nke ndị Northern Irish ekwubụọla na ha agaghị atụkwasi obi n'okwu Johnson. Onyeisi ndị anọghị n'ọchịchị bụ Jeremy Corbyn boro aka n'isi tie mkpu sị na mkpebi a Johnson na aṅụrịrị kakwa njọ karịa nke Theresa May nwetere. Corbyn kpọkuru ndị otu ya ka ha ghara ịge Johnson nti n'ihi na okwu ya bụ okwu onye awụrụaka. N'aka ọzọ onyeisi European Commission bụ Jean-Claude Juncker sị na ya bụ mkpebi dị mma n'ụzọ ga-abara mba abụọ ahụ uru. Ị nụrụ na nwunye onyeisiala bụ Aisha Buharị enweela ndị enyemaka mmadụ isii ọhụrụ. A nụrụ na ndị a gụnyere Mairo Almakura, Muhammed Albishir na Wole Aboderin. Ndị ọzọ bụ Aiyu Abdullahi, Zainab Kazeem na Funke Adesiyan. Aisha ji ohere a arịọ mgbaghara maka ya bụ ihe onyonyo pụtara na sochịal midia ebe ọ na-abamba. Akọgbuola onyeisiala Trump n'ọnụ maka mkpọpụ ọ kpọpụrụ ndịagha Amerịka na Syria. Trump n'onwe ya achọkwaranụ ịma, ebe ọ na-ekwu na Amerịka abụghị ndị uweojii mbaụwa. A na-eche na ọ bụ maka ọpụpụ a Amerika pụrụ mere ndị Turkey ji malite ibuso ndị Kurd agha ọzọ. Kedu ka ị sị hụ ọnọdọ Manchester United n'Asọmpi ha na Liverpool na-aga ịgba? Onwebeghi onye ma ebe ha bụ asụrụ asụ dewere ọdụ ebe a sị na Paul Pogba agaghị esokwa gba ya bụ bọọlụ. Anyị nụrụ na Pogba merụrụ ahụ dịka ojisiaghọ mgbo ha bụ de Gea."	https://www.bbc.com/igbo/afirika-50078876
sports	Senegal vs Algeria: Onye ga-amaburu Iko Afcon taa?	Mba Senegal na Algeria ga-ezute taa n'ọgbọ egwuregwu dị n'obodo Kaịro di n'Ijipt n'asọmpi agbachaa ekuru nwa nke Africa Cup of Nations. Mgbe Algeria rutere agba ikpeazu asọmpị a bụ afọ iri abụọ n'itoolu gara aga. Amụbeghị ọtụtụ ndị sọ asọ mpị a mgbe ahụ. Mgbe ahụ bụ afọ 1990 mgbe ha na Naịjirịa zutere na be ha. Ha ji otu ọkpụ asataghị asata wee sị Naịjirịa ha were ọla ọcha kasie onwe ha obi. O ruola afọ 17 kemgbe Senegal tụrụ ụkwụ na agba ikpeazụ Afcon. Nke a bụ n'afọ 2002. Onye nkuzi ha ugbua bụ Aliou Cisse so na ndị sọrọ mpị mgbe ahụ Kameroon ji ọkpụ atọ asatara abụọ merịe ha n'agba penarịtị. Nke a bụ nzute nke abụọ Ọlgeria na Senegal na-ezute onwe ha n'asọmpị Iko Mba Afịrịka nke afọ a. Aljeria ji otu ọkpụ asataghị asata merie Senegal na nzute ahụ. Sengal agbaala asọmpị isii. N'ime ya ha meriri anọ, gbaa nhatanha otu ma gbara aka n'otu. Ha nyekwara gọọlụ asatọ Onye egwu ha ama ama bụ Sadio Mane Algeria agbaala asọmpi isii. Merie ise n'ime ha ma gbaa nhatanha n'otu. Ha enyeela goolu 12 Onye egwu ha ukwu na-atụ nkọ bụ Riyad Mahrez.	https://www.bbc.com/igbo/egwuregwu-49043502
sports	Israel Adesanya emeriela Robert Whittaker n'asọmpị UFC 271	"Israel Adesanya emeriela Robert Whittaker ma jidesie ike ọkwa ya dịka ọkaibe Ultimate Fighting Championship(UFC) middleweight. Ha abụọ sọkọtara mpi n'ogụ UFC 271 taa bụ Sọnde n'elekere nke West Africa. Asọmpị ha abụọ bụ nke ọtụtụ mmadụ na-eche tụmadị n'ogo UFC middleweight. Ọgụ UFC 271 a bụ nke ọtụtụ mmadụ kpụ n'ọnụ mere na Toyota Center dị na Houston, Texas, dị na Amerịka. Mgbe ha abụọ sọkọtara mpi afọ atọ gara aga n'ogo middleweight , Adesanya kụpụrụ Whittaker ihe tinka kụrụ pan. Ha abụọ zụkọtara mbụ n'ogo UFC 243 n'ọnwa Oktoba 2019, mgbe Adesanya meriri Whittaker n'agba nke abụọ. Adesanya bụ ọkaibe na middleweight ma nọsie ike n'ogo ahụ kamgbe o meriri ọgọdọ ukwu. Tupu ugbua, Adesanya emeriela ọgụ ruru 21 ebe Whittaker emeriela ọgụ ruru iri abụọ na anọ. Mana mmeri a Adesanya meriri ugbua, emeela ya nke iri abụọ na abụọ. Adesanya akpụọla afọ n'ala otu ugboro mana Whittaker akpụọla afọ ugboro ise. Ha abụọ ababeghị ogo nhatanha. Adesanya dị afọ iri atọ na abụọ (32) bụ onye Naịjirịa na-emere mba New Zealand egwuregwu mixed martial mabụrụkwa onye na-akụbụ ọkpọ. O ritela ọtụtụ nturugo n'egwuregwu ""mixed martial"", ""kickboxer"" nakwa ọkpọ kamgbe ọ malitechara njem egwuregwu ndị a n'afọ 2012. Dịka onye na-eme egwuregwu mixed martial, Adesanya debanyere aha na Ultimate Fighting Championship (UFC) ebe ọ bụ ọkaibe. Nne na nna ya bụ ndị Yoruba bụ otu agburu nọ na Naịjirịa. Aha otutu ya bụ ""Style bender"". Ka o merichara Whittaker ugbua, Adesanya  kwuru na ọ ga-alọghachite n'ọnwa June ebe ya na Jared Cannonier bụkwa ọkaibe n'asọmpị middleweight ga-asọkọta mpị. Lee mba ndị sị ndị bee ha kwara pụọ na Ukraine Odeakwukwọ mba Amerịka bụ Anthony Blinken ekwuola na etu e si eche na mba Russia ga-akpa akpa na Ukraine bụ ihe kpatara ha ji asị ka akpọpụ ndị mba US nọ n'ụlọọrụ ha dị na Kyiv. Nke a na-abịa dịka onyeisiala Ukraine na-arịọ ka e jiri nwayọ ma na-ekwu na ihe na-enye nsogbu ugbua bụ ụjọ. Ihe karịrị mba iri na abụọ asịla ndị bee ha kwara pụwa na Ukraine. Agbanyeghị na Moscow nwere ihe ruru ndị agha otu narị puku n'oke ala ha na Ukraine, Russia na-ekwusi ike na ha achọghị ịwakpo Russia. Yuri Ushakov bụ onye ndụmọdụ ụlọọrụ(Kremlin) onyeisiala mba Russia kwuru ka ndị mmadụ gbachị mba US nkiti n'ịdọ aka  na ntị ha na-eme ma na-ekwu ha na-etinye ụjọ n'ahụ ụmụ ụwa. Onyeisiala mba Amerịka bụ Joe Biden dọrọ onyeisiala mba Russia bụ Vladmir Putin aka na ntị n'ekwenti maka nsogbu mwakpo ọbụla ga-esi n'aka Russia ha ga-ebute. Odeakwụkwọ ndị ọrụ nchekwa nọ na UK bụ Ben Wallace kwuru na mwakpo ga-esi n'aka mba Russia bia nwerike ịbia ""mgbe ọbụla."" Wallace ji ihe mere n'oge Nazi Germany were tunyere ihe na-eme ugbua n'etiti ndị ofesi na Russia ugbua. Kedụ ihe mere Russia ji eyi Ukraine egwu? Russia agbaala mbọ igbochi mba Ukraine isonye n'otu NATO na otu ndị ọzọ jikọrọ mba ndị nọ n'Europe. Oke ala Ukraine metụtara mba Russia n'otu European Union (EU). Ukraine bụbu otu n'ime mba ndị si na Union of Soviet Socialist Republics (USSR) pụta. A na-asụ Russia na mba Ukraine ebe e nwere ụfọdụ omenala a na-eme na Russia ma na-eme na mba Ukraine. Gịnị bụ NATO? NATO nke pụtara North Atlantic Treaty Organisation, bụ nzụkọ ndị agha e hiwere n'afọ 1949. Ọ bụ mba iri na abụọ bidoro ya nke gụnyere Amerịka, Canada na France. Ndị mba nọ na nzukọ a kwere onwe ha nkwa na ha ga-agbatara ibe ha ọsọ enyemaka ma ọgụ daa. E hiwere ya iji gbochie mba Russia ịgbasa na mba ndị ọzọ. Mgbe ngalaba Soviet Union dara n'afọ 1991, ụfọdụ ndị mba nọbu na ya banyere otu NATO."	https://www.bbc.com/igbo/afirika-60278855
business	International Poverty Eradication Day: Lee ụzọ ị ga-eji were ekwentị gị kpatawa ego	"Ụwa na-agbanwe n'ike n'ike dịka tekịnụzụ na-akawanye mma kwa ụbochị. Ịntaneetị so n'otu n'ime ihe wetara mgbanwe pụrụiche n'ụwa nke mere ọtụtụ ji ekwu n'ụwa ugbua dizi ka otu obodo (Global village). N'ihi mgbanwe a ịntanetị wetara, ohere buru ibu mmadụ ị nọ n'ụlọ ya, were igwe kọmputa maọbụ ekwentị ya na-akpatara onwe ya ego. Ụbọchi 17 nke ọnwa Ọktoba ọbụla bụ ụbọchị otu 'United Nations' wepụtara iji kwalite mbọ a na-agba ikpochapụ ụbịam n'ụwa niile. A na-akpọ ụbọchị a na bekee ""International Day for the Eradication of Poverty"", bụ nke a malitere afọr iri atọ na ise gara aga, na 1987. Isiokwu emume a nke afọ 2022 bụ ""UGWU DỊỊRỊ NDỊ ỌRỤ NIILE: Mbọ anyị na-agba maka oke ruuru onye, udo nakwa ọdịmma ụwa."" Nnyocha egosila na otu ihe nyere aka n'ibelata ụbịam n'ụwa bụ ịntaneetị, maka na o mepeela ọtụtụ ohere nke mmadụ nwere iji nyere ndụ ya aka. Iji maa atụ, ekwentị a mmadụ na-eji akpọ maọbụ na-aza oku nwere ọtụtụ uru ọ bara iji nyere mmadụ aka kpọpụ onwe ya n'ụbịam. Ọkaiwu Anulika Enemuo bụ onye ihe gbasara ịkpata ego n'ịntaeeti (online business) doro anya, kọwaara BBC Igbo ụfọdụ ihe mmadụ nwere ike iji ekwentị ya na-eme iji na-akpata ego. Onye ntoroọbịa ọbụla ị kpara aka n'ọnụ ugbua, ọ sị gị na ya etinyela ego ya na Bitcoin. Bitcoin bụ ụdị ego anaghị ahụ anya; Bekee kpọrọ ya 'Digital Currency' maọbụ 'Virtual Currency' maọbụ 'Cryptocurrency'. Iwu Naịjirịa amachighi mmadụ itinye aka n'ụdị ego a, mana ọ dịkwa mkpa ka mmadụ mara ụlọọrụ ọ na-etinye ego ya n'aka ha. Ọkaiwu Enemuo dọkwara aka na ntị ka mmadụ hie asaa n'anya ugbua tupu i tinye aka na 'crypto', maka na ọtụtụ adịgboroja dị nke nwere ịnapụ mmadụ nwa ntakịrị ego nke o nwere enwe. 2. Ire ahịa n'ịntaneetị (Online retail business) Ọtụtụ ụlọahịa dị n'ịntaneeti ebe mmadụ nwere ike idebanye aha ma malite ire ahịa. Otu onye achọghị ka a kpọpụta aha ya kwuru na ya nwere ụdị ụlọahịa a ebe ọ na-eresi ndị mmadụ ihe dị icheiche dịka akwa, akpụkpọ ụkwụ, ntutuisi aka mere, dịrị gawazie. O kwuru sị: ""Ihe m na-eme bụ itinye foto ihe ndị a n'akara Instagram, facebook, nakwa Whatsapp, mana ọ bụghị na azụtala m ha."" ""Kama ọ bụrụ na mmadụ chọọ ịzụ ihe ndị ahụ, aga m aga n'ahịa zụta ya, ma tinye obere ego n'elu (uru) ya  iji resi onye ahụ."" ""Ana m ewegara onye ahụ ngwaahịa ahụ n'ụlọ ya maọbụ n'ụlọọrụ ya, nke pụtara na ọ gaghị enye onwe ya nsogbu ịgawa ahịa."" Ọtụtụ ndị na-enweghịkwa ego ịchọrọ ụlọahịa, nwere ike zụta ngwaahịa ndị a debe n'ụlọ ha, ma werezie ekwentị ha na ịntaneetị na-egosipụta ya ka ndị mmadụ hụ ma zụrụ. Imirikiti mmadụ esila n'ụzọ dị otu a kpata ego nke ha ji nwetazie ụlọahịa nke ha, ma malite nke bụ ịtụ mgbere ahịa. Ọkaiwu Anuli kwuru na nkuzi so n'otu ihe mmadụ nwere ike iji ekwentị ya na-eme iji kpata ego. Ọ kọwara sị: ""'Coaching bụ ikuziri mmadụ ihe n'ụzọ onye ahụ ga-enwe ike itinye ya na ndụ ya ka ọ mịtara onye ahụ mkpụrụ."" ""E nwere ụdị 'coaching' dị icheiche dịka: Ikuziri mmadụ maka ọdịmma ahụike (fitness coach), ikuzi maka nchịkọta akụnụba (financial coach), ikuzi maka mkpata ego na azụmahịa (business coach), ikuzi asụsụ (language coach)."" ""Ụdị ihe ndị a bụ ihe mmadụ ga-ejinwu ekwentị ya mee, mana onye ahụ kwesịkwara ịma nke o riri tupu ọ malite ikuzi ya."" Nke a yitekwara 'coaching' mana ọ bụchaghị ya. Ọkaiwu Anuli kwuru na mmadụ nwere ike ide akwụkwọ gbasara etu e si eme otu ihe maọbụ nke ọzọ, ma na-ere ya n'ịntaneetị. Dịka Ọkaiwu Anuli si kọwaa, mmadụ nwere ike inyere onye ọzọ aka ire ngwaahịa ya, dịka akwụkwọ, ude, ọgwụ maọbụ ihe ọbụla nke ọ chọrọ ire. ""Mmadụ nwere ike inyere mmadụ aka ree ngwaahịa ya n'ịntaneetị iji nata obere ọmụrụnwa nke bekee kpọrọ 'commission'."" ""Iji maa atụ, ha abụọ nwereike kwekọrịta na ọ ga-akwụ ya otu narị naịra maka otu ngwaahịa o rere."" ""Onye ahụ ga-agbazi mbị iji ekwentị ya ree ngwaahịa ndị iji nara ọmụrụnwa ahụ ha kwekọrịtara."" Ihe ọzọ a na-akpọ 'Network marketing' bụ 'Multi-Level Marketing'. Nke a bụ mmadụ idebanye aha n'otu ụlọọrụ na-arụpụta ngwaahịa ma nyere ha aka na-agbasa ozi maka ngwaahịa ahụ ma na-erekwa ya. ""Dịka ị na-ere ngwaahịa, ị ga na-akpọtakwa ndị mmadụ ka ha na-esonyere ụlọọrụ ahụ,"" Ọkaiwu Anuli kwuru. ""Etu onye si gbaa mbọ ire ahịa nakwa ịkpọta ndị ọhụrụ ka ego ụlọọrụ ahụ na-enye ya ga-esi na-agbali elu."" ""Onye ọbụla nwere ekwentị ga-esinwu n'ụzọ dị otu a na-akpata ezigbo ego. Dịka ọtụtụ ji ise onyonyo mere akaọrụ, ndị ọzọ jikwa ise onyonyo nke ekwentị mere aka ọrụ. Ọtụtụ ekwentị juru n'ahịa ugbua nke ose foto (camera) dị na ha siri ike karịa igwe ose foto ndị ọzọ. Enwere ọtụtụ ọba ozi ga-akwụ gị ụgwọ iji zụrụ foto mara mma nke i sere. Ndị ọzọkwa na-eji ekwentị ha ese ihe ejije eji akụzi ihe maọbụ akpa ọchị ma tinye ha na soshal midia dị icheiche iji kpata ego. A na-akpọ nke a 'social media content creating'. 8. Onye enyemaka anaghị ahụ anya (Virtual Assistant) Dịka mmadụ si enwe onye enyemaka n'ụlọọrụ, nke a kpọrọ 'personal assistant, otu a kwa ka e si enwe onye enyemaka anaghị ahụ anya nke bekee kpọrọ 'virtual assistant'. Ọrụ ha gụnyere: ""Ihazi ozi email, ime nnyocha (intaneeti), ide akwụkwọ anamachọ ihe (proposals), dịrị gawazie. Lee ihe ọzọ nwere ike inye gị ego site n'ekwentị gị: Mana chetakwa... Ọ bụghịzi ihe ọhụrụ na ọtụtụ ndị ekperima juru n'ịntaneetị na-ezu ndị mmadụ ohi. Ya mere o ji dị mkpa ihi asaa n'anya tupu itinye akara ọbaego na webụsaịt ọbụla. N'otu aka ahụ, mmadụ kwesịkwara ịkpachapụ anya maka nke bekee na-akpọ 'pyramid scheme'. Ụdị nke a bụ ndị na-asị gị weta otu puku naịra ka ha nye gi puku naịra iri n'ime awa atọ. Ọkaiwu Anuli kwuru sị: ""onye ọ bụla kwere gị nkwa ibute ụkwa n'osisi ụkpaka, biko gbalaga."""	https://www.bbc.com/igbo/afirika-55643365
business	Coronavirus tips: Lee nka asatọ i nwere ike ịmụta iji nweta ego n'ụwa Coronavirụs a	Gọọmenti steeti  ụfọdụ dịka Rivas,Kogi agbachiela ọpụpụ na mbata na steeti ha, ebe ụfọdụ dịka Legos mechiri ahịa. Enugwu,Anambara Ebonyi,Imo mechiri ụlọakwụkwọ, ma kwụsịkwa ndị ọrụ oyibo ọrụ dịka ọrịa coronavirus jiderela mmadụ 56 na Naijiria. Ụfọdụ ndị mmadụ tụrụ onwe ha mkpọrọ iji gbalahụ ọrịa a maọbụ kesaa ya ndị ọzọ. Mana  ọkụkọ hapụ kwọm, gịnịka ọ ga-eji zụọ ụmụ ya? Onye ọbụla hapụ ịgba mbọ, kedụ ebe opi ga-esi apụtara onye nọ n'ụlọ? Olileanya dị. I nwere ike ị nọ n'ụlọ gị na-amị ego site na ime ihe doro anya ma sikwa ezi. Leekwa ihe ndị i nwere ike ime ugbua iji were na-egbu ego mma n'ụwa  Coronavirus a chị ọkụ na amụma ugbua: Onye ọnụ ụtọ, ama m na ịta achịcha na-amasị gị nke ọma mana ị ma na ịmụta etu e si eme ya nwere ike ime gị ite ego ugbua ọgbọ ọgụ siri ike? Ebe ịmụta ime 'meatpie' ji dị mma bụ na i nwere ike ire na ịntanet. 2.Ka e si eme 'hand sanitizer' Mmanu a na-ete n'aka maka mgbochi ọrịa nke a na-akpọ 'handsanitizer na Bekee bụzịkwa 'American visa' ugbua. Otu ekpem 'hand sanitizer' a na-erebu N500 na-adazi N1000 kemgbe ikuku coronavirus kubatara Naijiria. Ọ bụrụ na ịmụta etu e si eme 'hand sanitizer', ọ bụghị naani na ị gaghị na-emefuzi ego, ịzụ ya maka nchekwa gị na-ezianụlọ gị, ị ga-eresi ndị agbataobi gị na ndị ọzọ nọrọ gị nso. Ndị ọkachamara na-eti mkpu maka ọtụtụ kemikal na-emerụ mmadụ ahụ na-adị n'ude ndị ana ere na-ahịa ugbua. I nwere ike ịmụ ka e si eme ude bekee nke iji aka gị zụrụ ngwa e ji eme ya maọbụ ude akị . Udeakị nwere mkpa ahụike dị iche iche ọ na-egbo n'ụmụaka nakwa ndị okenye. I nwere ike isị na anaghị agazị ụka maọbụ agbamakwụkwọ ugbua, mana iwere ugbua ị nọ n'ụlọ mụta etu e si asụ ịchafụ nke ndị Yoroba na-akpọ 'gele', ị mara n' ị naferela. Ịkwụ n'ihu ugegbe awa kwulu awa tupu ị gaa mmemme ebeela. Ị ga-ana esikwa na ya enweta nchọnchọ ego, wezuga anya n'ụgwọọnwa gị. I nwere ike iji oge ezumike mụta etu esi eme ncha nkọta(black soap) e ji asa ahụ. Ugbua ọtụtụ mmadụ naa-alaghachi na ihe ndị dị ka chi si kee ha'organic products' bụ oge ị ga-eji ya kpaa ego. Ị mụta eti e si abacha mmiri n'oge oke agụụ a na-eche ga-eso 'lockdown', okwu agwụla.  Ị ga-anọ n'ofe. Ịtaghị ya na akị Bekee, ịgwọ ya agwọ maọbụ iresi ndị mmadụ, ụwa ana aga. 7.Etu e si eji ịntanet akpata ego I nwere ike ịmụta etu e si na-ede 'blog' banyere ihe ị bụ ọkaibe na ya; etu ire ahịa n' ịntanet, ime websait, mgbasaozi ahịa n'ịntanet 8.Etu esi eme achichia bekee(cake) Ugbua a nọ n'agbọ 'Information technology', o nweghị ihe ị nweghị ike ịmụta gụnyere ịmụta asụsụ ọhụrụ. Ihe o ji kacha mma ugbua bụ na ọ dịghị mkpa na ị ga-agara ya ụlọakwụkwọ. Naanị chọọ ụzọ ya n'ịntanet. Ị mụta asụsụ dịka Frenchị, Mandarin wdg  ga-abara gị uru n'ihi na i nwere ike ịghọ onye nkuzi asụsụ ahụ ma ji ya akpata ego ma ị mụta ya nke ọma.	https://www.bbc.com/igbo/afirika-52050154
entertainment	Jim Iyke ekwuola eziokwu niile dị ya n'ọnụ maka ndị Igbo, ejije na ndụ ya	Onye ama ama na-eme ejije na Nollywood bụ Jim Iyke ekwuola hoha na nsogbu ndị Igbo nwere bụ ajọ ọchịchị. O kwuru nke a na mkparịtaụka ya na BBC Igbo nwere n'ụbọchị itoolu nke ọnwa Mee 2020. Gbasara ihe o chere maka Biafra, o kwuru na ihe e ji achọrọ ya bụ atụmaatụ dị mma mana ọ bụghị ihe ga-egbo nsogbu ndị Igbo. Ọ jụrụ ma a chọta ya, ndị bu ya n'isi a ga-emeli ihe dị n'ịchị ndị Igbo? O kwuru na ndị Igbo jikọta aka ọnụ kwado onye nke nọ n'ọchịchị dịka agbụrụ ndị ọzọ si eme, a ga-enweta ezigbo ọganihu n'ala Igbo. Ihe ndị ọzọ gbara ọkpụrụkpụ o kwuru: Gere mkparịtaụka a n'uju ebe a:	https://www.bbc.com/igbo/afirika-52600478
sports	Arsenal vs Chelsea: Egbe Arsenal agbakasiala Chelsea isi rie ha ka anụ Sallah	Chelsea na Arsenal gwọrọ onwe ha ịba taa n'asọmpi iko FA n'ọgbọegwu nke Wembley dịka Arsenal gbagoro ya ugboro iri na atọ (13) ya, Chelsea nke ugboro itoolu (9). Ya bụ egwuregwu malitere n'ike na ebube dịka Chelsea nyere goolu mbụ ha na nkeji nke ise site n'aka Pulisic. Ọ dịka ya ha bụ oke iyi riru Pierre-Emerick Aubameyang nke bụ na ahụghị ụkwụ egwu ya anya n'ime nkeji iri abụọ n'isi amalitere bọọlụ ahụ. Mana chi Arsenal zara ha oku dịka e nyere ha penariti na nkeji iri abụọ na isii bụ nke Aubameyang nyere, mere ya bụ egwu jiri kwụrụ na 1-1. Ọ dịka Aubameyang o ji aghụghọ ghọta penariti ahụ maka na ahụ ya na nwoke ahụ emetuchaghị. Mana Chi ya zara ya ekpere. Ya bụ goolu mere ka Arsenal Kelie mezia ka Chelsea daa mba nwamgbe nta. Mana mgbe abatara ezumike, Chelsea lọghachitere n'egwu. Na nkeji nke iri anọ na itoolu Christain Pulisic meruru ahụ nke mere ejiri were Pedro gbawee ya. Aubameyang zakwara aha ya ụzọ na nkeji iri isii na asaa site n'itinye goolu ọzọ nke mere ya Arsenal 2 - 1 Chelsea. Ọkpa Aubameyang dị ọkụ na mgbe a. Ọnwụ ndị Arsenal gburu ka arụrụ aka na nkeji iri asaa na anọ mgbe Mateo Kovacic nke Chelsea gbatara 'red card' site na 'yellow' abụọ ọ nwetere. Mgbe ahụ, Chelsea ji mmadụ iri agba, Arsenal nwere mmadụ iri na otu.	https://www.bbc.com/igbo/media-53623888
politics	Soludo Vs Willie Obiano: 'Anambra steeti ji ụgwọ ruru N100bn'	"Gọvanọ Chukwuma Soludo bụ onye na-achị Anambra steeti ugbua  kwupụtara okwu ịtụ n'anya banyere etu ọnọdụ ego mkpata na ntufu steeti ahụ siri dị n'aka Willie Obiano bụ onye ka chịpụrụ Anambra steeti. Na mkparịtaụka ya na ndị ntaakụkọ Arise TV nwere taa bụ Tuzde ọ sị: 'Ego m natara mgbe enyefere m ọchịchị nke dị n'akpa Anambra steeti ruru nde Naịra puku narị abụọ ebe ụgwọ Anambra steeti ji karịrị ijeri narịa otu narị' O kwuru na ọnọdụ ego steeti ahụ daturu ada atu. Lee  ọkpụrụkpụ ihe  ole ma ole ndị ọzọ o kwuru na mkparịtaụka ahụ banyere ọnọdụ ego steeti ahụ: N'ihe awa ole na ole e duru gọvanọ Charles Soludo nke Anambra Steetị n'iyi ọrụ, ọ kpọpụtala mmadụ atọ n'ime ndị ga-eso ya rụọ ọrụ. Nke a dị n'ozi e wepụtara n'aka Facebook Soludo TV na mgbede Tọzde 17 Maachi, 2022. Ndị a gụnyere; Solo Osita Chukwulobelu - Odeakwụkwọ gọọmentị Anambra Steetị, ọ jikwa ọkwa ahụ mgbe gọvanọ Willie Obianọ nọ n'ọchịchị Chukwudi Okoli - Onyeisi ngụkọ ego Anambra Steetị Gịnị bụ ọrụ Onyengụkọ ego Gọọmentị? Chinedu Nwoye - Osote onyeisi ndị ọrụ gọvanọ Gịnị bụ ọrụ Osote onyeisi ndị ọrụ gọvanọ na-eme? Ernest Ezeajughi - Onye nchịkọta ndị ọrụ oyibo a kpọrọ ""Chief of Staff"" na Bekee Gịnị bụ ọrụ onye nchịkọta ndị ọrụ oyibo na steeti? Mgbe Soludo na-ekwu okwu mbụ ya dịka gọvanọ, o kwere nkwa ịkpọpụta ndị ga-arụ ọrụ dịka kọmishọna n'ime otu izuụka. Akụkọ ka na-abịa..."	https://www.bbc.com/igbo/afirika-60787807
entertainment	African Michael Jackson: Oyiyi m yiri Michael Jackson mere ka m gbawa egwu ka ya	Chdiebere Egeko bụ onye na-agba egwu bi n'Enugwu eji ịgba egwu ja oti egwu Michael Jacksom mara. Dịka o siri kwuo, etu o siri yie Michael Jackson nakwa etu o siri na-agba egwu ka ya nyere ya ohere isonye na ejijie Nollywood dịka Michael Jackson. N'ihe onyonyo a ọ na-akọwa etu o siri na-agba mgbọ ịhụ na o yiri Michael Jackson ọfụma nakwa etu ndị mmadụ anabata ihe ọ na-eme. Gee ya ntị n'uju. Ndị mere akụkọ a bụ Chiemela Mgbeahuru na Chukwunaeme Obiejesi.	https://www.bbc.com/igbo/afirika-57757139
sports	CAF 2019: Naịjirịa ejirila Burundi taa atụ ụtụtụ	Otu Super Eagles nke Naịjiria azarala aha nna ha dịka ha ji mmeri mepe asọmpi iko mba Afrịka nke 2019. Ọ bụ na nkeji 77 ka Ighalo jiri otu ọkpụ dọka neeti ndị Burundi. Mba Burundi nwara ike ha ị sata goolu ahụ mana ọ mịtaghị mkpụrụ na ngwụcha asọmpi ahụ. N'ime ihe a niile otu onye aha ya na-ewu ewu bụ Samuel Chukwueze dịka ọ gosiri onwe ya n'asọmpị a. Cheta na Samuel Kalu esoghi ibe ya gbaa bọọlụ taa dịka o koropuru ụnya ahụ mgbe ha na-eme nkuzi. Lekwa ozi Kanu Nwankwo ziri ndị Super Eagles tupu ha ezute mba Burundi.	https://www.bbc.com/igbo/afirika-48733304
health	Coronavirus n'Afrịka: O meela ọnwa isii coronavirus batara Afrịka	"Otu jikọrọ mba niile dị n'Afrịka bụ 'African Union' akpọọla oku ka onye ọbụla kee ajị n'ume dịka ọnụọgụgụ ndị bu ọrịa coronavirus agafeela otu nde. Dịka ndị AU si kwuo, ọkara ndị niile bu ya bụ ọrịa n'Afrịka bụ na Saụt Afrịka. Ha kwukwara na ihe na-eme na Tanzania na-awa ha isi n'ihi na mba ahụ enweghị ezi ọnụọgụgụ maka ndị bu ya bụ ọrịa. Onyeisi ngalaba mgbochi ọrịa na-efe efe na AU bụ John Nkengasong kwuru sị: ""Anyị arịọla Tanzania ka ha nye anyị ezigbo ọnụọgụgụ maka ndị bu Covid-19 mana ha enyebeghị anyị ọsịsa ziri ezi."" Ndị ọkacha mara ekwuola na onweghi onye ma nke bụ eziokwu mmadụ ole bu coronavirus n'Afrịka n'ihi na ọnụọgụgụ ya ezuchaghị oke. Ihe karịrị puku mmadụ iri abụọ na abụọ anwụọla n'Afrịka niile n'ihi ọrịa coronavirus, ebe mmadụ 690,000 agbakeela. John Nkengasong kwuru na nnyocha Covid-19 e merela n'Afrịka agafeela nde asatọ, mana ọ bụrụ na ihe gara etu e si chee, o kwesila ịgafe nde 13. Ijipt bụ mba izizi coronavirus batara n'Afrịka n'ọnwa Febrụwarị 2020, dịka ọ gachara izuụka atọ ya bụ ọrịa banyere na Yurop. Ka ọ dị ugbua, Saụt Afrịka na Ijipt bụ mba abụọ ọrịa a kacha akpa ike n'Afrịka niile. Mana John Nkengasong gwara BBC na ụlọọrụ ya jikwa ọdụ anya ele mba ụfọdụ ebe ya bụ ọrịa ji nwayọ agbalite dịka Naịjirịa, Gana, Kenya, Etiopia, Sudan, Zambịa na Zimbabwe. Ndị ọkachamara etoola Afrịka maka mbọ ha gbara igbochi mfesa coronavirus, ọkachasị etu ha si kpọchie mba ha n'oge. Nke a kpatara na ndị bu coronavirus n'Afrịka dị nta karịa ndị nke Yurop (otu nde na ụma) nakwa ndị nke Amerịka (nde anọ na ụma). Mana ụfọdụ na-ekwu na o nwere ike ịbụ n'Afrịka anaghị eme nnyocha maka ọrịa a etu o kwesịrị. Nnyocha egosila na ọgwụ mgbochi nke e mepụtara na Mahadum Oxford dịka ọ na-arụ ọrụ. A gbara ụfọdụ ndị mmadụ ya bụ ọgwụ na Saụt Afrịka. Mana John Nkengasong na-ekwu na ihe ga-aka enye aka bụ ndị mmadụ iyi akwa mkpuchi imi Bekee kpọrọ 'facemask'. Ihe nkiri ga-amasị gị:"	https://www.bbc.com/igbo/afirika-53753691
entertainment	Nigerian Weddings: 'Enweghị ihe m ji nwaanyị Naịjiria eme kemgbe m nụchara ụtọ nwaanyị ọcha a'	"Isa Sulaiman Panshekara dị afọ 26 chọrọ ịlụ Janine Sanchez bụ nwaanyị Amerịka dị afọ 46 gwara BBC na o nweghi ike ịhụ nwaanyị Naịjirịa n'anya ka ọ nụchara ụtọ nwaanyị a. Gịnị kpatara nke a? ""Eziokwu bụ na ụmụnwaanyị anyị amaghị ihe bụ ezigbo ịhụnanya, ma ọ bụghị na ha na-achọ ihe n'aka gị, ọ bụrụ na ogbu oge nwere 'plan'. Mana nwaanyị onye ọcha gwa gị na ọ hụrụ gị n'anya, nwanne, o si ya n'ala ala obi."" Isa bụbụ ọkpụisi kwuru na obere ụjọ bara ya ahụ mgbe ndị Hisbah na ndị ọrụ nchekwa DSS kpọtara ya n'ụlọọrụ ha, mana ọ garuru ọ bụrụ ndụmọdụ ka ha nyere ya n'ihi etu ndị ntaakụkọ si ebugharị akụkọ ya. Isa na Janine zutere onwe ha n'Instagram ebe otu afọ gara aga. ""Anyị zutere mgbe m malitere iso ya n'elu Instagram, o tinye foto ya m binye ya aka mmasị m. Mgbe obere oge gatụrụ, m bịa hụ na ụfọdụ ndị a na-eme 'Yahoo yahoo' na-achọ igwu ya chandum, m bịa zigara ya ozi sị ya gbachikwa ndị ahụ nkịtị. ""Nke ahụ abịa mee ya ka ọ hụ na mbụ onye buuru ya ihe ọma n'obi. Ọ bụ nke a mere ka ọ malite inwe mmasị ebe m nọ mgbe ahụ. ""Anyị si ebe ahụ malite ịkpa ọfụma, na-akpa nkata site n'onyonyo nke ekwentị. Nke ahụ niile kpọtara anyị ebe anyị nọ ugbua."" Ịza ajụjụ a jụrụ ya ma ha abụọ ehiela n'otu imeụlọ kemgbe Janine chọrọ ya bịa Kano ụbọchị isii gara aga, o kwuru sị: ""Anyị anaghị araghụ n'otu imeụlọ, mụ na ya na-anọgide chi ejie tupu m sị ya ka chi foo. Naanị nke obere a anyị na-eme (ịmakụ onwe anyị na ijide aka) ndị mmadụ na-ekwu okwu ka ọ fọdụzịa ịlaba n'otu imeụlọ."" Isa kwuru na ezinaụlọ ya ekwetela ka ọ lụọ Janine, nke bụ na ha ga-agba akwụkwọ na Maachị afọ 2020 a, tupu ya na nwunye ya akwakọrọ lawa mba Amerịka. ""Anyị gbachaa akwụkwọ n'ọnwa Maachị site n'amara Chineke, anyị ga-ala mba Amerịka ebe m ga-achọta ọrụ, laghachị ụlọakwụkwọ, makana m kwụsịrị na sekọndrị. Ebukwa m n'obi ịchọta otu egwuregwu m ga na-agbara."" Janine na onwe ya kwuru sị na ọ bụ mbụ ya ịbịa Afrịka, ma kwuo na obi dị ya ụtọ maka etu ndị mmadụ si eleta ya. O kwukwara sị: ""Ezutela m ihe karịrị mmadụ 100 n'ime ezinaụlọ ya, obi na-atọ m pọlịna pọlina na ha niile ekwekọrịtala ka anyị lụọ. Ọtụtụ n'ime ha ahụtụbeghi nwaanyị ọcha, ha bịara na-emetụ ntutu m aka, na-ejide m aka."" Janine bụ osiite na Kalifonịa sị na ọ na-alaghachị Amerịka na Febụwarị tupu ọ lọghachị na Maachị maka agbamakwụkwọ ya. ""M na-alaghachị azụ n'ọnwa na-abịa, m ga-alọghachịte na Maachị maka agbamakwụkwọ anyị tupu mụ na ya akwakọrọ laghachi Amerịka."" Na ngwụcha, Isa sị na ịhụnanya ya na Janine gosiri na ịhụnanya ziri ezi ka dị n'elu soshal midia, ma gwa ndị mmadụ gaa nwaa ike ha. Ihe nkiri a ga-amasị gị:"	https://www.bbc.com/igbo/afirika-51186866
entertainment	Pretty Mike: Ihe mere m jiri buru ụmụnwaanyị di ime ga n'agbamakwụkwọ Williams Uchemba	"Na mkparịtaụka Pretty Mike na BBC Igbo, Pretty Mike sị na o bu ihe ọma n'obi wee buru ụmụnwaanyị ndị ahụ di ime ga n'agbamakwụkwọ Williams Uchemba. Ọ sị na o mere ya ka o nye ụmụnwaanyị ndị ahụ obi ụtọ. Pretty Mike kwukwara ọtụtụ ihe maka ndụ ya na mkparịtaụka a. Pretty Mike kpọrọ ụmụnwaanyị isii dị ime bia agbamakwụkọ Williams Uchemba na Brunella Oscar were isi na ha bu nwa ya n'otu n'otu. Ka Pretty Mike na ụmụnwaanyị isii di ime wuchiri, ndị mmadụ wee na-elegharị anya. Mana o bighi ebe ahụ, ha gara n'ọtụtụ igwe soshial midia, kpụrụ ya n'ọnụ, mere ka o wee wukarịa ndị gbara akwụkwọ. Onye na-eme ihe nkiri nakwa akpa ọchị a ma ama bụ Uchemba Williams echizuola n'iza di Brunella Oscar. Ha gbara akwụkwọ nke ụka ụnyaahụ bụ Nọvemba 21, afọ 2020 na Lagos n'isi ụlọụka Dominion City dị na Leeki Phase 1. Uchemba na nwunye ya mere agbara nkwụ ha n'izuụka gara aga. Brunella Oscar bụzị oriaku ọkpaọchị a ma ama aha ya bụ Williams Uchemba. Foto ebe ha gbara akwụkwọ omenaala wuru ewu ọfụma na soshal midia na ngwụcha izu ụka a n'Alor dị n'Anambra steeti. Nke a mere dịka Uchemba wepụtachara foto ya na Brunella Oscar sere n'elu soshal midia n'oge gara aga wey na-ekwu na oge eruola o ga-eji lụọ nwaanyị. Uchemba mechara kwuo na agbamaakwụkwọ nke ụka ha ga-eme n'ụbọchị Novemba 21,2020. Ụlọọrụ Naịja Digest mgbasaozi depụtara na Nwolisa kwuru na ọ hụrụ onyonyo Uchemba na Facebook ma zigara ya ozi n'ọba ozi n'afọ 2016 ya makana ọ nụrụ n'uche ya na ọ hụla di ya. N'akụkọ ahụ o kwuru na mgbe ọ gwara ndị ọyị ya na ọ hụla di ya na ha che na ọ na-ayị ara. Brunella kwuru na Uchemba sara ozi ya ma jụọ ebe o si, o mechara gwa ya na o si n'ebe nne na nna ya bụ Nwolisa agaghị  ekwe ka ọlụọ nwa ya. Onye bụ di ya bụ Wiliams Uche Mba? Williams Uche Mba bụ otu n'ime ndị na-eme ihe ejije ama ama na Naijirịa. Mba bidoro na soshal Midịa dịka onye na-akpa ọchị ma mechaa banye n'iti egwu nwa mgbe nta E ji ""I dont like what i hate"" were mara dịka onye na-akpa ọchị. Mba bidoro ""Project One mIllion"" nke ga-enyere ndị mmadu aka ịgụ akwụkwọ, ịmụta aka ọrụ ma ị hụ kwa na ndị mmadụ nwere ebe obibi. Akụkọ ndị ọzọ ga-amasị gị:"	https://www.bbc.com/igbo/afirika-54949334
health	Gingivitis, periodontitis na ọrịa ndị ọzọ ga-etinyenwu ọnụ gị na nsogbu	"E nwere ike a jụọ gị ọrịa ndị ị ma na-enye nsogbu n'ọnụ mmadụ i kwuo; ọnụ isi, eze ure nakwa eze mgbu, mana ị ma na ọrịa eze nwere ike igbu gị? Ndị ọkachamara n'ihe gbasara eze, ọrịa na-eso eze na nlekọta ya, na-akọwa na ọ bụghị naanị ihicha eze gị n'ụtụtụ ga-egbochi ụfọdụ ọrịa na-eme n'eze mmadụ. Dọkịta na-ahụ maka eze gwara BBC Igbo na ụfọdụ mmadụ esila n'ọrịa eze laa mmụọ, mana anyị ga-akọwara gị etu nke a si eme. Ị na-ata atụ n'ụtụtụ mana ọ bụ naanị ebe ahụ ka ihe gbasara idebe ọnụ gị ọcha biri? Dkt Olakunle Ogunbayo bụ dọkịta eze kwuru sị na o bighi naanị n'ịta atụ n'ụtụtụ; ihe ndị ị na-etinye n'ọnụ gị na-eso eme ka ị mara ma eze ọ ga-ere gị maọbụ ọ gaghị ere gị. Ọ gara n'ihu kpọpụta ọrịa ndị nwereike imekpa eze gị ahụ nakwa etu ị ga-ezi echekwa eze gị. Lee ọrịa ndị ahụ nwereike ịkpa mkpamkpa n'ime ọnụ gị, ọkachasị n'eze gị: 1) Eze kpọpuru akpọpu/eze ure (Cavities/dental caries): Ị ma ihe ahụ na-acha ọcha na-adị n'eze gị tupu ị saa ọnụ n'ụtụtụ? Ọ bụkwa ya bụ ""plaque"" a na-ekwu okwu ya. Mana mgbe ọ na-abụ nsogbu bụ mgbe ụfọdụ ndị mmadụ na-anaghị asa eze ha hapụrụ ya ka ọ tọkịrị n'eze ha, kpọọ nkụ ebe ahụ dịka foto a na-egosi n'ala. Eze mkpọpu na-esikarị n'ebe nke a kpọrọ ""plaque"" bụ ihe ahụ na-acha ọcha na-anyado n'eze na-amụkọ n'eze onye anaghị ata atụ ọfụma, nri fanyere n'eze, asọmmiri nakwa nje bakteria. Bakteria a na-amụpụta asidi dịka ọ na-erikwa nri ị na-etinye n'ọnụ. Nke a na-eme ka eze gharazie isi ike etu o kwesịrị. Nke a na-emekwa ka ya bụ bakteria na-abanye n'ime ime eze, mee ka okpuru eze ebe a na-akpọ ""pulp"" na Bekee ghere oghe. Eze ghere oghe butezie ọrịa, eze ahụ anwụọ. Ihe ọzọ na-ebute mkpọpu eze a nke na-ebutekwa eze mgbu bụ ịṅụfe mmanya maọbụ nri ndị nwere shuga oke. Mana ị ga-egbochinwu eze gị inwe mkpọpu ma ọ bụrụ na ị na-asa eze gị kwa mgbe kwa mgbe n'ihi na ọ ga-ewepụ ""plaque"" a na-amụkọ n'eze, nakwa site n'igakwuru ndị dọkịta eze bụ ndị ga-ewepụnwu plaque ahụ. ""Ludwig's Angina"" bụ ọrịa eze nwereike ibute ọnwụ gị ma ị na-akpachaghị anya. Ọrịa a bụ ọrịa na-eme n'ala ọnụ mmadụ, n'okpuru ire nke nwereike ibute ihe a kpọrọ ""tooth abscess"" bụ mgbe abụ banyere n'ime eze mmadụ. O nwekwara ike ịbanye n'ime akụkụ ọnụ ndị ọzọ ọkachasị ma mmadụ nwee ọnya n'ọnụ. Ihe ndị ọzọ na-egosi na mmadụ nwere nsogbu a gụnyere ọzịza ire, olu mgbu na ntị mgbu, ilo ihe nakwa ikwu okwu nwereike ịra ahụ, nakwa mgbe iku ume rawara ahụ ụfọdụ oge. Ọzọ bụkwa na ọ na-ebute ahụ ọkụ, mgbagwoju anya nakwa ike ọgwụgwụ. Gịnị na-ebute ọrịa a? Elekọtaghị eze gị ọfụma, ọnya n'ime ọnụ nakwa ụfọdụ oge ọ bụrụ na efopughi gị eze ọfụma. Gbara gakwuru dọkịta eze ma dịrị ihe a mewe gị, makana o nwereike ibute ọnwụ. 3) Ọzịza ukwu eze (Gingivitis): Ọrịa a na-emekarị ndị okenye karịa ụmụaka. Ọ na-abịa mgbe bakteria na-eri n'ọnụ mmadụ mụkọrọ n'ukwu eze mmadụ, nke na-eme ka plaque (nke a na-akpọkwa ""tartar"" maọbụ ""calculus"") ahụ na-amụkọ n'eze mmadụ sie ike. Nke a na-amụkọ ma na-agbasa oghere dị n'etiti eze, ma bute ọzịza ukwu eze. Ụfọdụ ọgwụ mmadụ na-aṅụ nwekwara ike ibute ọrịa eze a. Ihe ndị na-egosikarị na mmadụ nwere nsogbu a karịa na ukwu eze onye ahụ zara aza gụnyere na ukwu eze ahụ ga na-agba ọbara ma ọ na-echi eze ya, o nwereike inwe eze mgbu, ọnụ ya ga na-esikwa isi. Ọ bụkwa ọzịza ukwu eze a na-agwọghị agwọ na-ebu ụzọ egosi na mmadụ enweela nsogbu a kpọrọ ""periodontitis"", nke nwereike ibute mmebisi ihe ndị na-ejide eze mmadụ nakwa mee ka eze na-adapụsị. Ukwu eze gị na-aza aza gbaa mbọ gakwuru ndị dọkịta eze ka ha lee ya anya. Dkt Ogunbayo kwuru na e nwereike isi n'eze mmadụ mara ma o nwere ụfọdụ ọrịa gụnyere ọrịa shuga (diabetes) nakwa nkwụsị ịhụ nsọ na nwaanyị (menopause). 4) Periodontitis: Ọrịa a na-esi na ọzịza ukwu eze a na-agwọghị agwọ malite, nke bụ na elekọtaghị eze ọfụma na-ebute ọrịa a. Bakteria na-ebute ozịza ukwu eze, na-ebute periodontitis a bụ mgbe uru anụ na ọkpụkpụ na-ejide eze malitere iri mperi. Periodontitis na-akpa mkpamkpa, ọ na-eme ka oghere dịchaa n'etiti eze nakwa n'ukwu eze dịka foto a dị n'elu. N'afọ 2019 ka ndị ọkammụta sayensị chọpụtakwara na ọrịa a nwereike ibute ọrịa nchefu ihe a na-akpọ ""Alzheimer's"" na Bekee. A na-eche na ọ na-egosikwa na mmadụ nwere ọrịa ogbu na nkwonkwo a na-akpọ ""Arthritis"" na Bekee. 5) Ọnụ isi (halitosis): A ka kwesịrị ịkọwara gị nke a? Ọnụ isi bụ mgbe ajọ isi si mmadụ n'ọnụ na-ekuputa ma o meghee ọnụ. Ụfọdụ oge ọ na-abụ n'ihi elekọtaghị eze nakwa ọnụ ọfụma na-ebute ya, mana ọnọdụ ahụike mmadụ na-ebutekwa ya. Elekọtaghị eze dịka mgbe mmadụ akpachapụghị ihe kpafanyere ya n'eze, bakteria bịazie tinye aka gbarichaa ya, onye ahụ abanye na nsogbu a. Ihe ndị ọzọ na-ebute ya bụ ise anwụrụ, ọnụ asọmmiri kọrọ (dịka mgbe mmadụ anaghị emepụta asọmmiri etu o kwesịrị nakwa ụfọdụ ndị na-eghewe ọnụ oghe arahụ ụra) nakwa ụfọdụ ọgwụ mmadụ na-aṅụ maka ọrịa ndị gụnyere ọbara mgbalieleu nakwa ọrịa mammịrị. Igbochi ya, ị ga na-asacha nakwa na-aghụchasị eze gị ma ị gụrụ gụrụ. Ị ga-agakwurukwa dọkịta eze. 6) Eze iju mmadu n'ọnụ (hyperdontia): Nke a bụ mgbe eze juru mmadụ n'ọnụ, ụfọdụ na-eto ma n'ukwu eze ebe eze ekwesịghị ito. A na-ejikarị ihe nnyocha X-ray achọta ya. Ụfọdụ na-eto n'azụ eze 32 ahụ na-adị onye toro eto n'ọnụ, bụrụzịa ihe a na-akpọ 'eze ịyaramịya'. Ọnọdụ a anaghị afụkarị ụfụ, mana ụfọdụ oge ọ na-eme ka ukwu eze gị zaa aza, nakwa mee ka eze gị ndị nke nọ ọfụma gbagọo agbagọ. Amachaghị ihe na-ebute ya, mana a na-eche na ụfọdụ ọrịa na-esi n'agbụrụ efe mmadụ gụnyere ""Gardner's syndrome"", ""Ehlers-Danlos syndrome"" na ndị ọzọ. Anaghị agwọkarị ya, mana ọ bụrụ na ọ na-enye onye nwe ya nsogbu dịka ma ọ na-ata ihe maọbụ n'ịta atụ, ndị dọkịta na-ewepụ ya. 7) Eze ịkọ mmadụ n'ọnụ (Hypodontia) bụ ndịiche ""hyperdontia"": ""Hypodontia"" bụ mgbeeze karịrị isii bụ nke na-ekwesịghị ịdapụ adịghị n'ọnụ mmadụ. Nke a dịkwa iche na mgbe eze mmadụ ezughi ezu n'ihi na ọ merụrụ ahụ maọbụ na o nwere nsogbu eze. Gịnị na-ebute ya? Ọ na-esikarị n'agbụrụ. Etu e si agwọ ya? Ndị dọkịta eze na-ejikarị ihe ha na-akpọ akwa (dental bridge) ejide eze arụrụ arụ ka ọ ghara ịmịchapụta. Ha na-ejikwa nke a kpọrọ ""dentures"" bụ eze arụrụ arụ, etichi eze ndị ahụ nakwa ""dental implants"" bụ nke yiri ezigbo eze mmadụ a na-esi n'ukwu eze etinye. Ọrịa ndị ọzọ na-enye nsogbu n'ọnụ gụnyere nke a na-akpọ ""Oral psoriasis"" nakwa ""Oral cancer"". Nke a bụ mgbe ọnya na-agbakasị mmadụ n'ọnụ. Ị nwereike isi n'ụzọ ndị a lekọta eze gị:"	https://www.bbc.com/igbo/afirika-53350578
business	Jeff Bezos: Ihe mere o ji pụọ dịka onyeisi ụlọọrụ Amazon	"Onye bidoro ụlọọrụ Amazon ma bụrụkwa onye nke abụọ kacha nwee ego n'ụwa niile bụ Jeff Bezos ekwụọla na ọ ga-arịtu dịka onyeisi ụlọọrụ Amazon ma bụrụzịa onye na-achịkọta ndị isi ọrụ ụlọọrụ ahụ. Nkọwa ya bụ na nke a ga-enyere ya aka ịtinye uchu n'ihe ndị ọzọ dị ya n'obi. O kwuru sị, ""Nke a ga-enye m ohere itinye anya n'atụmatụ ọhụrụ ụlọọrụ Amazon ma nye kwa m ike itinye uchu n'ihe ndị ọzọ na-amasị m. Anaghị m ala ezumike nka, ike ga dị m karịa"". N'Akwụkwọ mgbasa ozi Bezos degara ndị ụlọọrụ Amazon niile ka o kwuru na ọ ga-etinye ịgba mbọ ya n'atụmatụ Day One Fund o bidoro n'afọ 2018 ma kewapụta ijeri dọla abụọ ịkwalite agụm akwụkwọ. O kwukwara na ya ga-ebido atụmatụ Bezos Earth Fund iji kwalite mbara ezi na eluigwe nke ọ wepụtara ijeri dọla iri. Ọ ga-eji ya bụ atụmatụ kwado ndị okammụta na eme nycoha ma na-agba kwa mbọ ịkwalite mbara ezi na eligwe. Bezos nwekwara ụlọọrụ Blue Origin nke na-akwado iji ụgbọelu pụrụ iche ezipụ ndị mmadụ mbara igwe. Bezos kwukwara na ọ ga-etinye uchu n'ụlọ ntaakụkọ Washington Post nke ọ zụtara nde dọla narị abụọ na iri ise n'afọ 2013. Onye bụ Jeff Bezos? Jeff Bezos onye gbara afọ iri ise na asaa bụ onye bidoro ụlọorụ Amazon nke na-ere ihe n'ịtaneti n'afọ 1994 n'ebe ụgbọala na anọ n'ụlọ. Ụlọọrụ Frobes ekwuola na ọnụego Jeff Bewzos bụ ijer dọla otu narị na iri itolu na isii na ụma anọ. Tupu ya na nwunye ya agbasaa, ha mụrụ ụmụ anọ."	https://www.bbc.com/igbo/afirika-55915230
politics	Ụlọikpe akwadola ndị sineti na ọjụjụ Magu	Ulọikpe ukwuu dị na Abuja ekwetala na ndị sinetị Naijiria mere ọfụma ijụ Ibrahim Magu dịka onyeisi ngalaba na-ahụ maka ibuso mpụ na nrụrụaka agha a kpọrọ EFCC. Onyeisi ala Naijiria bụ Muhammadụ Buhari họpụtara Magu ịbụ onyeisi EFCC ugboro abụọ mana ndị sineti jụrụ ya ugboro abụọ. Dịka nkachi a si ga, ọkaikpe ukwu a kpọrọ John Tsoho kachiri na EFCC echeghị ọfụma mgbe ha na-eche na ndi sineti ga nabatarịrị nanị onye ndị isi ọchịchị họpụtara. Tsoho kwuru na sineti nwere ikike i mgba mbọ hụ na sọsọ ndị tozuru etozu ka a ga họpụta maka ọrụ onyeisi ngalaba n'ahụ maka ibuso mpụ na nrụrụaka na Naijirịa.	https://www.bbc.com/igbo/42908213
religion	Lee etu ndị ekpere Adoration Ground si mee ngagharịiwe taa	Ihe onyonyo a na-egosi mgbe ndị gara ekpere Adoration malitere ịme ngagharị iwe n'Enugwu taa. Iwe ha dịka BBC Igbo si chọpụta bụ maka mmachi amachiri ekpere ahụ ma nke ụbọchị ụka, ụbọchị Wenzde nakwa ịmụ anya abalị. Cheta na Bishopu nke Enugwu bụ Bishop Onaga bu ụzọ machie ndị ụka Katọlik niile ị ga-ekpere na nke Fr. Mbaka abalị ole na ole gara aga. Akụkọ bidoro nsogbu a bụ mgbe Mbaka bụrụ Peter Obi ọnụ n'ụka Wenzde ya ọ kara ma kwụọ na ọ gaghị achị Naịjirịa. Mbaka mechara tụgharịa gozie Obi ma rịọ ya mgbaghara dịka ndị mmadụ were iwe malite ịkatọ ya (Mbaka). Nke a bụghị mbụ ụkọchukwu ahụ na-ekwu okwu na-ebute akụkọ gbasara ndị ndọrọndọro. Ndị otu ekpere 'Adoration Ministry' nke onyeisi ya bụ ụkọchukwu Katọlik Ejike Mbaka, amalitela ime ngagharịiwe n'ihi mmachi Bishọpụ Enugwu Dayọsis machiri ụkọchukwu a. Ọtụtụ ndị mmadụ gbakọrọ n'ogige ekpere 'Adoration' n'ụtụtụ taa bụ ụka, jirichaa ahịhịa ndụ n'aka ha ma na-eme ngagharịiwe. ọtụtụ n'ime ha na-ekwu na ụka Katọlik n'Enugwu steeti enweghị Bishọpụ. Akụkọ na-abịa.	https://www.bbc.com/igbo/articles/cd19grk42zxo
entertainment	Ada Jesus dead: Harrison Gwamnishu akọwaala etu Ada Jesus si nwụọ	"Harrison Gwamnishu bụ onye na-agba mbọ maka ikike dịrị onwe ya agbaala ama na e burula ozu ọkpaochị Mmesoma Obi gawa Ala Igbo maka akwamozu na olili ya. Ada Jesus nwụrụ n'ụzọ ụtụtụ ụbọchị Wenezde, n'ụlọọgwụ Zenith Medical Centre, dị n'Abuja . Dịka Gwamnishu siri gwa BBC Igbo na mkparịtaụka anyị na ya nwere n'ụtụtụ Tọzde, ndị dokịta chọpụtara ọrịa gụnyere ọrịa akịrị, kansa nke ara nakwa mkpọnwụ ahụ n'ahụ ya ka ha nyochara ya. O kwuru na ndị dọkịta nyere ya nleta mere ka ọnọdụ ya dịtụ mma tupu ọnọdụ ya akawanye njọ n'abali Tuzde mgbe a dụchara ntụtụ, ""ọ kwụsịrị ikwu okwu tupu dọkịta agwa anyị na ọ nwụọla"". Gwamnishu sị, ""ọ bụrụ na anyị matara n'oge maka ọnọdụ ahụike ya, ikekwe ọ gaghị anwụ."" ""Mana otu ihe mere bụ na ndị mmadụ gosiri ya ịhụnanya n'oge ikpeazụ ya."" ""O nwere ọgwụ a gbara ya, di ya kwuru na ọ bụ ka a gbachara ya otu ọgwụ ka ahụ bịara na-agbakasị ya, na-enye ya nsogbu."" O kwukwara sị na ọ bụghị 'ihe e zigara eziga' dịka ihe mmụọ tinyere Ada na nsogbu ahụ, na ọ bụ na ekwuputaghị maka ọrịa a n'oge. O kwukwara na ọtụtụ ndị mmadụ nọ na-akpọ ya na-ekwu na ha chọrọ iji obiọma ha nye Ada Jesus akịrị nke ha, iji hụ na ọ gbakere ma nwere onwe ya. Gere mkparịtaụka ya na BBC Igbo n'uju ebe a: Lee ihe Gwamnishu kwuru na Facebook ya: Omee ihe ejije a ma ama bụ Rita Edochie ekwuola na ya bụ ""mkpụrụ agaghị egbuli egbu"". Nke a bụ nkwupụta mbụ ya ka ọ gachara otu abalị ọkpaọchi Mmesoma Mercy Obi bụ onye a ma dịka 'Ada Jesus' jiri nwụọ. N'ozi o wepụtara n'akara Instagram ya, ọ sịrị na Chukwu mere ya nwaanyị siri ike nke ya ga-abụgide. ""Chukwu ji ike niile mere m nwaanyị siri ike, aga m adịrirị etu ahụ."" ""Mkpụrụ a gaghị egbuli egbu."" Tupu Ada Jesus anwụọ, ya na Rita Edochie nwere nghọtahie nke mere ka Edochie kwuo na ọ gaghị agbaghara ya, mana n'izu ole na ole gara aga tupu Ada Jesus anwụọ, Edochie kwuru na ọ gbagharala ya. Mana dịka Edochie mere nkwupụta ahụ taa bụ Tọzde, ọtụtụ na-eso ya na-akatọ ya maka enweghị obi mgbaghara, ebe ụfọdụ kpọrọ oku ka a kwụsị ikiri ihe ejije o so na ya. Rita Edochie, Odumeje na ihe ndị ọzọ a kpụ n'ọnụ maka ọnwụ Ada Jesus Naijiria dị ndị ezinaụlọ ya na ndị ihe ya amasi ka Ghana dịka akụkọ ọnwụ ya pụtara ihe taa bụ Wenezde. Mercy Mmesoma Obi a ma dịka ""Ada Jesus' nwụrụ n'ụlọọgwụ dị n'Abuja e bugara ya maka ịgwọ ya ọrịa metụtara akịrị. Dịka akụkọ siri kwuo, ọnọdụ ya kawanyere njọ n'abali Tuzde foro Wenezde, ebe ọ nwụrụ n'ụtụtụ taa ka o mechara  abalị ole na ole o jiri mechaa ncheta afọ 23 a mụrụ ya. Ọtụtụ ndị mmadụ ma Ada Jesus dịka ọkpachị ma lee ihe ndị ụfọdụ ị maghị maka ya: Ọnwụ ya bụkwa ihe butere mwute nakwa arịrị n'uche ọtụtụ ndị mmadụ n'ihi na ọrịa  ọ rịa ọtụtụ oge tupu ọ nwụọ. Lee ihe ha na-ekwu na soshal midia maka ọnwụ ya: Ọtụtụ ndị ihe Ada Jesus na-amasị na-akatọ onye na-eme ihe ejije a ma ama bụ Rita Edochie nakwa ụkọchukwu Chukwunaeme Ohanaeme a ma dịka 'Odumeje' maka okwu ha kwuru makaAda Jesus dịka ọ nọ n'akwa ọrịa. Edochie na Odumeje kwuburu na ha agaghị agbaghara Ada Jesus maka okwu  ndị o kwugide ha nke ha kwuru bụ okwu asị. Adaeze siri na Edochie kwuru na isi Ada Jesus agaghị eji isi ya pụta n'ọrịa ya, na ugbua a na okwu ahụ emezuola. Chumalo kwuru na ọ bụrụ ezie na Ada Jesus anwụọla, na Rita Edochie kwesịị ịza ajụjụ maka ya. Bigjohn na-ekwu na Odumeje na Rita Edochie anaghị agbaghara mmadụ, kedụ ka ha sị arịọ chukwu mgbaghara. Everest na-ekwu na ọ nwụghị maka na ọ kparịrị Odumeje na Rita Edochie, na ọ bụ ọnwụ buru ya. Captain Aluko na-ekwu ka Chineke gbaghara ndị niile jụrụ ịgbaghara ya. Oge BBC gbalịrị ịnụta olu Rita Edochie maka ihe na-akpọtụ, ọ zaara ekwentị ya ma gwa anyị na ya nọ na nzukọ na ya enweghị ike ikwu ihe ọbụla ugbua. Mana ụfọdụ ndị mmadụ na-ekwu na ọbụghị  ọgụ mmụọ gburu Ada Jesus, na ọbụ ọrịa akịrị nakwa enweghị ezi nleta n'oge. Akụkọ ndị ọzọ ga-amasị gị"	https://www.bbc.com/igbo/afirika-56817092
entertainment	Chiamaonwu Joy: Eji m eserese m mụtara na YouTube egosipụta omenala Igbo	Chiamaonwu Joy na-ese ụdị eserese a na-akpọ 'hyper realistic drawing'. Ọ kọwala ihe omimi dị n'ụdị ihe ọ na-ese. Ọ sị na ọ malitere ise ihe mgbe ọ dị naanị afọ isii, na o nweghi ụlọakwụkwọ ọ gara mụta ya kama na ọ bụ n'ịntanet. Nwada a sị na ọ bụ onye na-ese ihe banyere ọdịnala nke ọ na-eji egosipụta ọtụtụ ihe omimi dị n'omenala Igbo. Chiamaonwu sị njirimara ihe osise ya bụ okpokoro ejula nke mere o ji pụọ iche na ndị ọzọ. Ọ sị ihe mere o ji eji okpokoro ejula bụ maka na ọ bụ otu n'ime ihe ndị dibia ji agba afa. Kirie ihe o kwuru n'uju. Onye mere akụkọ a bụ Chigozie Ohaka	https://www.bbc.com/igbo/afirika-53410811
entertainment	Chioma Jazmine Okafor: Etu m si mata di m na Tik Tok, anyị agbaa akwụkwọ n'ime ọnwa abụọ - Ada Mr Ibu	"Ọbịbịa soshal midia emeela ka ụwa niile dịzie ka otu obere obodo, maka na mkparịtaụka mmadụ na ibe ya adịwanyela mfe. Ọ dịzi mfe mmadụ ịnọ na Naịjirịa mete enyi onye mba ofesi ha abụọ esi otu ahụ bụrụ nnu na mmanụ. Otu a ka ihu ọma si kpọọ Chioma Jasmine Okafor, bụ ada John Okafor (Mr Ibu), onye e ji ejije Nollywood mara. N'ọnwa Disemba afọ 2021 ka Jasmine Okafor zutere otu nwaokorobịa aha ya bụ David Mounds n'ọgbakọ soshal midia a kpọrọ Tik Tok, o ruo n'ọnwa Febrụwarị afọ 2022, ha abụọ abụrụ di na nwunye. Ihe tụrụ ọtụtụ mmadụ n'anya banyere akụkọ a bụ na David Moundz bụ nwaafọ mba Amerịka, onye na-akpabeghị ụkwụ mbụ na mpaghara Afrịka. Jasmine na di ya bụ David agbaalarị akwụkwọ n'ụlọikpe, ma na-echezi ka ha gbaa nkwụ ma gbakwaa akwụkwọ nke ụlọụka. Na mkparịtaụka ya na BBC Igbo, Jasmine David Mound gwara BBC Igbo ihe mere o ji lụọ nwoke ọ hụrụ na Tik Tok n'ime ọnwa abụọ. ""Ọtụtụ na-ekwu na ọnwa abụọ ezughị iji mata mmadụ nke ọma tupu e kwuwe okwu ọlụlụ, mana ọ bụghị ogologo oge mmadụ abụọ matara onwe ha bụ isiokwu,"" Jasmine kwuru. ""Ihe mere m ji kweta ịlụ David Moundz bụ maka na ọ hụrụ m n'anya nke ukwuu."" ""Ọ na-enye m oge ya, ma mgbe ọ nọ n'ụlọ, ma mgbe ọ nọ n'ọrụ, oge niile mụ na ya na-akpa n'ekwentị."" ""Ya kpatara m ji sị na nwoke a na-enye m oge ya niile kwesịkwara ka m nye ya oge m."" Jasmine kwuru na nna ya bụ Mr Ibu, na ndị ezinụlọ ya niile nabatara David Moundz dịka di ya. ""Ihe ka ha mkpa bụ ịhụ na m na-enwe obi aṅụrị oge niile. Ebe ha ma na nwoke a na-enye m obi ọma, ha kwadoro mụ na ya."" Chioma kwuru na ya anaghị egosi ihu di ya na soshal midia, maka na ọ chọghị ka ihe niile gbasara ya dịrị n'ọba ịntaneetị. Mana ọtụtụ malitere ikwu na o nwereike ịbụ na nwoke ahụ alụbuola nwaanyị mbụ, nke mere o ji ezo ihu ya ezo. ""Alụghị m di mmadụ, maọbụ enyi nwoke mmadụ,"" Chioma kọwara. ""Di m alụbeghị nwaanyị mbụ na ndụ ya."" ""Kama ọ bụ m kpebiri na achọghị m itinye ihu ya na soshal midia."" ""Mana enyela m BBC Igbo ikike ka ha gosi ihu ya n'onyonyo a."" Oge akụkọ a wuru na soshal midia n'ọnwa Febrụwarị 2022, ọtụtụ kwuru na Jasmine na-alụ nwoke a n'ihi ego ya, maọbụ n'ihi na ọ chọrọ inweta akwụkwọ iji gafee mba Amerịka. Ọtụtụ kwukwara na ọgaghị ete aka mmadụ abụọ a ekewaa. Mana Jasmine kwuru na ịhụnanya ya na di ya siri ike nke ukwuu. ""Onweghị ihe ga-adị ka obi mgbawa na ọlụlụ di na nwunye anyị, naanị obi aṅụrị na ihe ọma ka anyị ga na-enwe,"" ka o kwuru. Ndị mere akụkọ a bụ Nnamdi Agbanelo na Chukwunaeme Obiejesi."	https://www.bbc.com/igbo/afirika-61341021
sports	Emmanuel Okala: E tu m siri si n'ịgba bọọlụ ogbe gbawara Rangers nakwa mba ụwa bọọlụ	"""Obim ka dịkwa n'otu bọọlụ Rangers nakwa Super Eagles agbanyeghị na anaghị emeta ha ọfụma"" Nke a bụ okwu si n'ọnụ Emmanuel Okala onye bụ ochee bọọlụ ya na ndị otu ya mabutere iko ""Nation's cup"" mbụ Naịjiria ritere n'afọ 1980. O kwuru na agbanyeghị na ndị na-agba bọọlụ ugbua na-efegazi mba ofesi, o chere na gọọmenti Naịjirịa meta ha mma site n'ịkwụ ha ezigbo ụgwọ ma jiri ndị ọgba bọọlụ ugbua kpọrọ ihe, ha ga-alaghachite ma jiri obi ha niile gbaara Naịjirịa bọọlụ. Ndị mere akụkọ a bụ Chukwudi Okereke na Vining Ogu."	https://www.bbc.com/igbo/57577840
sports	Real Madrid vs atlético Madrid: Bale ga-akwakọrọ ngwongwo ya laa China ka eziri ha onye bụ oke	Diego Costa gosiri ihe ojiri bụrụ onye egwu ọpụrụiche ka onyere ọkpụ goolu anọ iji nyere Atletico Madrid aka tie ogbo ha bụ Real Madrid ezigbote ihe na obodo New York. Costa - bụ onye emechara chụpụ n'asọmpị ahụ - nọ n'isi ọkpụ asaa Atletico ji sị Real na ọ bụ ha bụ eze Madrid. Dani Carvajal nke Real Madrid natakwara akwụkwọ mee mee ka anya chawara ndị agba bọọlụ ọbara ọbara na ya bu asọmpị. Real chịtara sọsọ aja atọ mana nke ahụ agaghi ịkasị ha obi maka nke a bụ asọmpị atọ n'aghịrị ha ejighi mmeri laa. Nke a na-abịa na-azụ Bayern Munich na Arsenal gbara ọkpụ abụọ ọkpụ ọkpụ abụọ na-egwuregwu Gareth Bale nyere otu goolu. Okwu Gareth Bale banyere asọmpị a maka ọkwakọwala akpa ya na nkwado ịga otu egwuregwu Jiangsu Suning nke china. O nwere nkwekọrịta ịnọ afọ atọ ebe ahụ. Zinedine Zidane bụ onye nkuzi Real Madrid kwuburu na ọ ga-akara mmadụ niile mma ma nwaamadị a chọrọ ụzọ ya. Cheta na Bale bidoro gbawara ndị otu bọọlụ Real Madrid Bọọlu na 2013. Ndị otu bọọlụ Jiang Suning ga-akwu Gareth Bale otu nde Pounds kwa izu. Ihe nkiri a ga-amasị gị:	https://www.bbc.com/igbo/afirika-49124342
religion	CAMA Act: Fada Mbaka akatọọla iwu 'CAMA'	"Fada Ejike Mbaka adọọla gọọmenti aka na ntị ka ha wepụ aka n'okwu gbasara ụlọụka tupu ha anọrọ n'oche ọchịchị ree ure. 'CAMA' bụ iwu gbasara etu e si edebanye aha ụlọọrụ ọbụla na Naịjirịa nke gụnyere ụlọụka  nakwa ụlọọrụ na-abụghị nke gọọmentị nke bekee kpọrọ 'Non-Governmental Organisations' nke e megharịrị na nsonso ma nye gọọmenti ikike iwepụ onyeisi ụka maọbụ NGO ma ọ bụrụ na e nwee ebubo nrụrụaka. Fada Ejike Mbaka, onye gbarụrụ ihu maka iwu 'CAMA' tata bụ Wenezde n'ọgbakọ 'Adoration' o nwere n'Enugwu gwara gọọmenti ka ha wepụ aka na CAMA ahụ  dịka o kwuru na-akwado imegbu ụka. ""Unu bụ gọọmentị gbaso ụka mgba, unu nwere ike ree ure n'oche ọchịchị."" ""Onye ọbụla na-agba ụka mgba na-agba christ mgba."" Ọ gara n'ihu kwụọ sị, ""Obi adịghị m ọcha. Oge adịghị anya, Mụọ Chukwu ga-eme ihe ga-ama obodo Naijiria jijiji."" Mbaka gwara Onyeisiala Muhammadu Buhari ka o cheta nkwa niile o kwere tupu ọbata n'ọchịchị. Fada kwuru na ọ bụrụ na ndị gọọmenti ewepụghị anya na Ụka, ụfọdụ n'ime ha nwere ike ire ure n'oche ọchịchị. Mbaka kwuru na gọọmenti kwesiri ị na-enye ndị ntorobịa ọrụ, ime ka nrị dị n'obodo nakwa ọtụtụ ihe eji enyere ndụ aka karịa itinye anya na ka ụka chineke sị aga. Otu jikọrọ ndị okpukpere Kraịst bụ 'Christian Association of Nigeria (CAN) ajụla iwu ọhụrụ e mere maka ihibe otu maọbụ ụlọọrụ na Naijiria a kpọrọ 'Companies and Allied Matters Act' si na ọ bụ ""akaọrụ ekwensu."" N'ozi nke Adebayo Oladeji bụ onye enyemaka pụrụ iche nye onyeisi CAN bụ Samson Ayokunle wepụtara, CAN sị, ""Ndị ndu otu 'Christian Association of Nigeria' jụrụ kpamkpam iwu 'Companies and Allied Matters Act, 2020' nke onyeisiala Muhammadu Buhari binyere aka na nsonso a."" Ọjụjụ CAN na-ajụ iwu a na-abịa dịka otu na-agba mbọ maka ikike dịrị onye bụ Socio - Economic Rights And Accountability Project (Serap) na-ekwu na ha ga-akpụpụ gọọmenti ụlọikpe maka iwu ahụ ha kpọrọ ""iwu mkpagide"". Iwu ọhụrụ a kpọrọ 'CAMA' n'aha ịchafụ ebutela nnukwu nghọtahie na Naịjirịa. Serap kwuru si, "" Iwu 'Companies & Allied Matters Act (CAMA) 2020' bụ iwu mkpagide kachasị kemgbe Naijiria ji bido."" ""A ga-eji ya gaa n'ihu ịkpagbu ikike dịrị ụmụafọ. Anyị ga-agbagha ya n'ụlọikpe."" Ọtụtụ ndị mmadụ nwere agba gụnyere ndị isi ụka, akatọọla iwu ha sị na ọ bụ iji iko kunye enwe mmiri, n'ihi na gọọmenti nwereike isi n'azụ ụlọ napụ ndị mmadụ ikike dịrị ha. Dịka ọkaiwu a ma ama bụ Femi Falana si kwuo, iwu ahụ a hazigaharịrị nke nyere ngalaba gọọmenti ikike iweghara otu nke onyeisi ya dajọrọ, megidere iwu Naijiria. ""O megidere ikike dịrị mmadụ ịgbakọ dịka o si dị n'akụkụ 40 nke Iwu Naijiria."" Cheta na onyeisi ụlọụka 'Living Faith Church' bụ David Oyedepo tinyere ọnụ n'okwu a n'ụbọchị ụka gara aga. O kwuru na o nweghi gọọmentị ọbụla pụrụ ịtinye mmadụ ka o lekọta ụlọụka ọbụla si ahazi onwe ha. ""Naịjirịa bụ ebe ndị mmadụ nwere mwereonwe n'ofufe, atụmatụ a bụ ụzọ a chọrọ iji jichi ụlọụka"" ka o kwuru n'ihe onyonyo na-efegharị Gere ya n'uju ebe a: Ya bụ iwu gbasara etu esi edebanye aha ụlọọrụ ọbụla na Naịjirịa nke gụnyere ụlọụka dị icheiche nakwa ụlọọrụ na-abụghị nke gọọmentị nke bekee kpọrọ 'Non-Governmental Organisations'. Ọ bụ iwu CAMA ka e ji hibe ngalaba 'Corporate Affairs Commission' nke ọrụ ya bụ idebanye aha ụlọọrụ dị iche iche n'akwụkwọ gọọmentị. Mana ihe na-akpata nghọtahie na ya bụ iwu bụ ebe o kwuru na gọọmentị nwere ike iwepụ onyeisi ụlọọrụ maọbụ ụlọụka ọbụla ma tinye onye ọbụla dị ha mma ma ọ bụrụ na e nwee mkpesa na ndịisi ụlọọrụ maọbụ ụlọụka ahụ tinyere aka na nrụrụ aka. Ụfọdụ cheere na akụkụ 839 dị n'ime ya bụ ụzọ gọọmentị si chọọ ịtinye ụkwụ n'ihe na-eme n'ụlọụka. Ndị ọzọ dịka Roland Nzimora chere na ọ bụ ezi ihe ma gọọmentị chọọ ịtịnye otu anya n'ihe na-aga n'ụlọụka Ndị ọzọ na-ekwu na ọ bụ ụfọdụ ihe dị n'iwu 'Social Media Regulation' bụ nke ụmụ Naịjirịa kwuru na ha achọghị, ka ndị omeiwu tinyere n'ime iwuo ọhụrị a. Gịni ka ọ pụtaara ụlọụka dị icheiche? Otu onye ọkaiwu bụ Amarachi Nwankwo gwara BBC Igbo n'ekwentị na iwu ọhụrụ a dị mma n'ebe ụlọụka nọ. O kwuru na ihe iwu a pụtara bụ na gọọmentị ga na-elebanye anya n'ihe na-aga n'ụlọụka etu ha si elebanye anya n'ụlọọrụ ọbụla dị icheiche. Nwankwo kwuru sị: ""Ụlọụka ọbụla dị na Naịjirịa nọ n'okpuru CAC (Corporate Affairs Commission) nke nọ n'okpuru CAMA, ya mere na iwu ọbula CAMA tinyere ga-emetụta ha"" ""Ọ bụkwa iji chekwaa ndị mmadụ n'ebe ụlọụka adịgboroja nọ, ọ bụghị ịbanye n'ebe ahụ were oche eze ka iwu a bịara ime"". Kedụ ihe ndị ụkọchukwu na-ekwu? Ihe ọhụrụ dị n'iwu CAMA nke a emegharịrị ọhụrụ buru ibu. Ọtụtụ ndị ọkaiwu kwuru na ya bụ iwu mara mma n'ihi na o mere ka ọ dịwanye mfe mmadụ idebanye aha ụlọọrụ ya. Lee ụfọdụ ihe ndị dị iche na'iwu CAMA nke ochie na nke ọhụrụ. Ị chọọ ịgụ iwu CAMA nke ọhụrụ a n'uju, lee ya ebe a. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-53826215
religion	Mbaka agọziela Peter Obi ma rịọ ndị nkwado ya mgbaghara	"Ụkọchukwu Katọlik a ma ama n'Enugwu Steeti bụ Ejike Mbaka arịọla aka chịburu Anambra Steeti bụ Peter Obi mgbaghara maka nkatọ ọ katọrọ ya n'abalị olemole gara aga. Mbaka rịọrọ mgbaghara a n'akwụkwọ ozi o wepụtara site n'akara Facebook ya n'ụbọchị Fraịde. O kwuru na ọ bụ nghọtahie ka ndị mmadụ ghọtahiere ihe o kwuru. ""N'ụzọ ọbụla ụnụ si ghọtahie m, maọbụ etu ọbụla m si mejọọ, biko ghọtanụ ma gbagharanụ m,"" Mbaka kwuru. Cheta na Mbaka kwuburu na ""enweghị ebe Peter Obi ji azụ aga n'okwu gbasara ịbụ onyeisiala Naịjirịa na 2023"". O kwuru nke a n'ọgbakọ ekpere nke 'Adoration Ministry' nụbọchị Wenezde, abalị iri na ise nke ọnwa Jun 2022. N'akwụkwọ ozi ya, Mbaka kwuru na ya na-ekpere Peter Obi ekpere ka uche Chineke mezuo n'isi ya. ""Ebumnuche m abụghị iluso Peter Obi ọgụ maọbụ kọtọọ ya."" ""Ọ bụ enyi m ma bụrụkwa nwanne m nwoke. Ahụrụ m ya n'anya, ma na-ekpekwara ya ekpere ọma."" ""Ana m agọzi Peter Obi na ndị na-akwdo ya."" ""Ana m agọzikwa ndị ọzọ niile na-azọ ọkwa onyeisiala nakwa ndị nkwado ha."" ""Ana m ekwe mmadụ niile nkwa na ana m ekpe ekpere ka Chineke nye anyị ezi ndị ndu na Naịjirịa ndị ga-eme uche ya."" Mbaka gara n'ihu kwuo na ya anọghị n'otu ndọrọndọrọ ọchịchị ọbụla, kama ya na-akwado onye ọbụla ga-eweta ọchịchị ọma na Naịjirịa. ""Ihe na-agụ m agụụ oge niile bụ ka Naịjirịa pụta n'ụbịam na ihe isi ike na-echere ọtụtụ mmadụ aka mgba,"" Mbaka kwuru. ""Ka Chineke nyere anyị aka."" Fr Ejike Camillus Mbaka bụ ụkọchukwu Katọlik na-arụ ọrụ na Dayọsis nke Enugwu, na mpaghara Ọwụwa Anyanwụ Naịjirịa. Ọ bụkwaya ya bụ onyeisi ụlọ ekpere a na-akpọ 'Adoration Ministry Enugwu, Nigeria' (AMEN). E chiri ya ụkọchukwu n'ọnwa Julaị nke afọ 1995, nke pụtara na ọ rụọla ọrụ dịka ụkọchukwu ihe ruru afọ 27 ugbua. Otu ihe e ji mara Mbaka bụ na ọ na-ebukarị amụma gbasara ndọrọndọrọ ọchịchị, ntuliaka, nakwa ndị ga-emeri ntuliaka. N'afọ 2020, Mbaka buru amụma na Hope Uzodinma ga-arigo n'oche Gọvanọ Imo Steeti. O buru amụma a na-agbanyeghị na Emeka ihedioha bụ Gọvanọ Imo Steeti n'oge ahụ, dịka okwu ntuliaka ya kadị n'ụlọikpe. Ulọikpe kachasị na Naịjirịa mechara chụtuo Ihedioha ma kwuo na ọ bụ Hope Uzodinma meriri ntuliaka ahụ. Mbaka bukwere amụma na Buhari ga-emeri Jonathan na ntuliaka nke 2015, Amụma a bịakwara na mmezu. Mana n'afọ 2020, Mbaka mechara katọọ ọchịchị Buhari."	https://www.bbc.com/igbo/articles/cv27mgy4lv7o
sports	Wolves vs Man United: Di na nwunye a ekpeela udo n’alụmdinanwunye ha	"Mbọ niile otu Manchester United gbara ịhụ na ha gbara Wolverhampton alụkwaghịm biri na 'onye lawa onye lawa'. Man Utd bu ụzọ jaa eze dịka Anthony Martial dọriri neetị na nkeji 27. Mana Ruben Neves nke Wolves sị ha ""taa kpuchie ọnụ"" ka ọ sara goolu ha na nkeji 55. Goolu ahụ bu ọbara mgbalielu nke ya bịa dịka ogbuopi kwụsịrị bọọlụ ka e were ihe onyonyo Video assistant referee (VAR) nyochaa ma ọ gara ọfụma. Man Utd nwetara ohere ifere di ha aka na nkeji 67 oge ha nwetara penariti ka Conor Coady gbaturu ya. Mana Paul Pogba riwara ha obi ka Rui Patricio kwapụrụ bọọlụ. Raul Jimenez so ""kwụọ ụgwọisi"" Man Utd n'afọ gara aga, nwakwara ike ya ọkachasị n'ọkara nke abụọ, mana isi ya apụtaghị. Mbọ niile Man Utd gbara iji gbapụta onwe ha ma zaa aha nna ha enweghi isi, n'agbanyeghi na ha gbara ọfụma n'ụzọ gaara enwetara ha mmeri. N'otu aka ahụ, nwebata Wolves webatara Adama Traore n'ọkara nke abụọ nyerela ha aka ime ka egwu dagharịa, nke butere goolu ha mechara nye. Man Utd ga-ezute Crystal Palace ụbọchị satọde bụ 24 nke ọnwa Ọgọstụ, ebe Wolves ga-ezute Burnley ụbọchị Sọnde bụ 25. Ihe nkiri a ga-amasị gị:"	https://www.bbc.com/igbo/egwuregwu-49392541
religion	Fr Raymond Arazu: Fada Katọlik a bụkwa Dibịa anwụọla	"Otu Fada ụlọụka Katọlik aha ya bụ Raymond Arazu anwụola n'ụlọọgwụ dị n'Enugwu. Onye ọdeakwụkwọ ụlọụka ahụ wepụtara ozi a kwuru na e bugara ya ụlọọgwụ dịka ike na-agwụ ya n'ụbọchị ole na ole gara aga. Ozi ahụ kwuru na ọ na-arịabu ọrịa akpụ nke ngada nakwa Dayabitis tupu ọ nwụọ. Ha kwukwara na a ga-ewepụta ozi ma ahazicha usoro akwamozu ya. Tupu ọ nwụọ, ọ bụ onyeisioche otu ndị mgbọrọgwụ akpọrọ ""Anambra Traditional Medicine Board"". Fr. Arazu bụ otu onye ya na ụka ya na-akwata isi maka ọtụtụ ihe gbadoro ụkwụ n'omenala Igbo. Ọ kpọrọ onwe ya ""Dibia"" ma na-emekwa ihe gbasara mgbọrọgwụ Igbo. Ọ bụkwa onye akpọrọ ""Holy Ghost Father"". E kwukwara na ọ na-achụpụ ajọ mmụọ bi n'ime mmadụ nke Bekee kpọrọ ""Exorcist""."	https://www.bbc.com/igbo/afirika-59796462
entertainment	Tacha: A kụpịala Tacha ka ya na Mercy lụchara ọgụ	A chụọla Tacha n'ụlọ Big Brother ka ya na Mercy kọchara ọnụ n'ụlọ Big Brother Naija n'ụbọchị Fraịde. Iwu e tiri n'egwuregwu BBNaija bụ na onye ọbụla kpara ibe ya aka n'ahụ ga-alarịrị. Ndị mmadụ malitere ịkpọ oku ka a chụpụ Tacha n'ihi na ọ dọrọ Mercy aka na ntutu isi mgbe ha abụọ kọrọ ọnụ n'ehihie Fraịde. Mana ụfọdụ che na agaghị achụpụ ya n'ihi na o nwere ọtụtụ ndị nkwado. Lee ihe ndị mmadu kwuru maka #Tacha, #BBNaija19, #BigBrotherNaija, #BBNaijaEviction na nchụpụ a chụpụrụ Tacha n'abalị a: @MaziIbe_ kwuru na: @Zaddy_nomso kwuru na ọbụ ugbua ka egwuregwu Big Brother malitere. @Icmuha kwuru na onweghị onye ọ ga-ewute maka nchụpụ a chụpụrụ Tacha. @PoojaMedia kwuru na nchụpụ Tacha bụ ikpe ziri ezi. Mana obi adịghị ndị na-akwado ya mma, dịka onye a: Ihe niile a mere wutere Tacha nke mere o ji wee rịọ ka ndị mmadụ gbaghara ya n'agwa ọjọọ niile ọ kpara n'ụlọ Big Brother Naịja. O mere nke a site n'akara Instagram ya bụ ebe o kelere mmadụ niile dọnyere ugwu n'oge ọ n'ime ụlọ a. Akụkọ ga-amasị gị:	https://www.bbc.com/igbo/afirika-49855499
health	Covid-19 n'otu nkeji: Anyanwụ, ekpomọkụ anaghị agwọ coronavirus	Akụkọ na-efegharị na oke ekpomọkụ nwere ike igbu nje coronavirus dị mmadụ n'ahụ. Mana onweghi otu mkpụrụ eziokwu dị na nke a. Ihe nkiri a kọwara ya nke ọma. Ndị mere akụkọ a bụ Vining Ogu na Chukwunaeme Obiejesi	https://www.bbc.com/igbo/afirika-52158519
health	Coronavirus: A ga-agbachi ọdọụgbọelu Legọs na Abuja maka coronavirus	Gọọmentị etiti ekwuola na ha ga-agbachi ọdọụgbọelu dị na Legọs na Abuja malite na Mọnde abali iri na atọ nke ọnwa Maachị maka otu ọrịa a kpọ n'ọnụ bụ coronvirus. Onyeisi ụlọọrụ Nigerian Civil Aviation Authority bụ Musa Nuhu sị nke a bụ ịgbakwụnyere n'ọdọụgbọelu nke Enugwu, Pọtakọt na Kano e mechirila na mbụ. Ọ sị mmechi a ga-adị ruo ụbọchị iri abụọ na atọ nke ọnwa Eprelụ. Kama na mfepu na mfebata ụgbọelu ndị dị ezigbote mkpa ga na-aga n'ihu n'oge mmechi a. Nke a na-abịa dịka ọnụọgụgụ ndị bu ọrịa coronavirus na Naịjirịa ugbua eruola iri abụọ na abụọ Nke na-akpọtụ ugbua bụ na enwere ihe mberede okporoụzọ n'elụ akwa mmịrị nịaja ebe otu obere ụgbọla makpunyere n'okpuru gwongworo. Ndị uweojii na ndị Federal Road Safety nọ ebe ahụ ugbua ịmata ihe mere ya. Ọnweghị onye nwụrụ n'ime mmadụ isii ya bụ ihe metutara, mana mmadụ anọ n'ime ha meruru ahụdịka ndị ọrụ Road Safety si kwụọ. Mmadụ anọ ndị ahụ nọ na FMC Asaba anata ọkwụkwọ ka ọ dị ugbua. Road Safety sị na ọ bụ oke ịgbaọsọ n'aka onye obere ụgbụọla Toyota Celica bụ ihe mere o ji sọkanye isi n'okpuru gwongworo Mark ahụ. Ka o dị ugbua, ebupula ụgbọala abụọ ahụ n'ụzọ nke mere ụzọ ji aga were were. Onyeisi Federal Road safety n'Anambra steeti bụ Andrew Kumapayi na-arịọ ndị mmadụ ka ha benete aka n'oke ọsọ ma ghara ịgbafe oke asịrị ka aghara ịgba ọkachasị n'ebe dị kpachị kpachị. Mmadụ iri ọhụrụ ọzọ ebutela coronavirus na Naịjirịa Mịnịsta ahụike na Naịjirịa bụ Osagie Ehinare ekwupụtala na mmadụ iri ọzọ ebutela ọrịa coronavirus na Naịjirịa. Nke a mere ya mmadụ iri abụọ na abụọ buterela ya na Naịjirịa ugbua. Ọ sị na mmadụ 16 si na Legọs, 3 si na Abuja, 2 si n'Ogun steeti ebe 1 si n'Ekiti steeti. Ehinare gara n'ihu kwuo na mmadụ abụọ enwerela onwe ha ebe a na-elekọta ndị ọzọ anya n'ụlọọgwụ di iche iche ugbua. Ụnụ anụrụ Ụlọakụ gọomentị etiti akụdaala ọnụego ana ere dọla. Ugbua, ya bụ ụlọakụ na-eresizia ụlọakụ ndị ọzọ narị naịra atọ na iri isii (N360) nke ji pasent iri na ise (15%) karịa ihe ana erebu ya na. Nke a ga-eme ka ndị ụlọakụ obere na ndi ahịa Bureau de change rewezie dọla otu ọnụego. N'Afrịka, otuiegwu ama ama bụ Aurlus Mabélé anwụọla n'ụlọọgwụ dị na Paris, France. Kepu kepu na-ana anụ n'aka ndị na-eso ya na soshal media na-ekwu na ọ bụ Coronavirus gburu ya, mana BBC achọpụtabeghị nke ahụ ka ọ bụ eziokwu. Ọzọ dịka ibe ya bụrụkwa na otuegwu ọzọ ama ama bụ Kenny Roger nwụọla ka ọ gbara afọ iri asatọ na otu. Onye ezi na ụlọ ya sị na ya bụ nwaamadị kụwara egwu kemgbe 1976 rahụru nwụọ ka ọ nakpuru. Enenewe ejeghị ọlụ na Naịjirịa bụ Ikpe-Etim na oti egwu Waje etinyele onwe ha n'ọnọdụ nkwụcha. Nse ikpe mere nke a kemgbe o si UK lọta , mana Waje mere nke ya makana ọ nụrụ na-ekwuru ka ndị niile gara AMVCA tinye onwe ha n'ọnọdụ ahụ. Ha gbara ama n'akara Instagram ya bụ ebe ọnọ kwụọ na ya mere nke a dịka ntuzịaka gọomenti sị kwuo maka ịgbochị ọrịa Covid-19. N'Afrịka,. ndị na-eme ngagharị iwe na mba Ọljirịa ejirile aka ha kagbuo ngagharị iwe nke izu a maka ọrịa Covid-19 Mmadụ iri n'ime iri itoolu ndị bu ọrịa a anwụọla na mba ahụ kemgbe ya bụ ọrịa malitere. Oruola mgbe aga etinye ọnụ n'okwu ibugharị ụbọchị mmalite egwuregwu Tokyo 2020. Mbanụ, ọ bụ Nic Coward, onyeisioche egwuregwu dị iche iche n'UK na-akwado ya bụ emume sị na ọbaghị uru isiọnwụ na-aga eme ya bụ asọmpi ebe akagbuchagoro egwuregwu eji akwado ya.	https://www.bbc.com/igbo/afirika-51957556
entertainment	Igbo Greetings: Uru ekele bara n'ala Igbo	"Ndị Igbo tụrụ ilu sị na, 'Ekele na-eme ka ihu saa' dịka ọ bụ ụzọ mmadụ ji egosipụta etu obi dị ya n'ebe onye ọzọ nọ. N'omenala Igbo, ekele bụ ihe mbụ na-ebute ụzọ na mmekọrịta mmadụ na ibe ya, ma bụrụkwa ụzọ e ji egosi nkwanye ugwu. Ikele na ikwe ekele bụ ihe zuru ụwa niile ọnụ. Ma ndị isiọcha, ndị isiojii, ndị Awụsa, Yoruba na ndị Igbo na-ekele ekele. Mana akụkọ a na-eleba anya n'ekele dịka omenala na njirimara ndị Igbo. Kedụ etu ndị Igbo si ahụta ekele? Ekele so n'otu n'ime omenala ndị Igbo gbapụtara ihe nke mere na onye Igbo ọbụla na-akpụ ekele n'ọnụ mgbe niile. Ekele n'ala Igbo dịrị nwoke ma nwaanyị, nwata nakwa okenye mana ọ bụ nwata na-ebu ụzọ a tụpụ ekele. Ihe mbụ a na-akụziri nwata n'ala Igbo bụ etu o si ekele ekele karịsịa ndị tọrọ ya atọ na nzaghachị okenye ga e kelekwa ya. N'ala Igbo, e nwere ụdị ekele dị iche iche, nwee oge e ji ekele ha, nakwa ihe nke ọbụla na-egosipụta. Ụfọdụ n'ime ha gụnyere; Ekele njirimara ndị Igbo -Nke a bụ ekele e ji mara ndị Igbo, ha ji enwe mmekọrịta karịsịa ma ha nọkọrọ ọnụ n'ime ọgbakọ dị iche iche. I ji maa atụ bụ Chaa! Chaa!! Chaaa!!! Igbo kwenu! -Heee! Mụọnụ - Heee! Zụọnụ - Heee! Rienu! - Heee! Kachaanụ - Heee! Ekele oge ụbọchị - Ekele oge ụbọchị bụ ndị a na-ekele n'oge dị iche iche n'ụbọchị dịka n'ụtụtụ, n'ehihie nakwa n'abalị. Iji maa atụ,  ""Ị bọọla chi?""; ""Ị pụtala ụra?""; ""Ụtụtụ ọma;"" ""Daalụ"" Ehihe ọma, Ụhuruchi ọma, Ị batala ọrụ nke taa? Ka chi fo, Rahụ jụụ dgz. Ekele ọrụ - Nke a bụ ekele ndị a na-ekele mgbe mmadụ na-arụ ọrụ, e nwekwara ike iji ya a gba mmadụ ume nke gụnyere Jisie ike, Ndewoo, Daalụ dgz. Ekele ọrụ na-adịkwa iche site mpaghara Igbo dị iche iche. Ndị mpaghara Enugwu na-ekwu , 'Dejee', ndị Bende n'Abịa steeti na-ekele, ""Jọkwa"", ebe ndị Ngwa na-ekele , ""Maazị"". Ndị Abakaliki na-ekele, ""Tọkwe ehụ"" (well done), ebe ndị Afikpo na-ekele ""Ị dị ike ọrụ,"" maọbụ ""Ka."" Ekele njem - Ekele a bụ nke ndị Igbo na-atụpụrụ onye na-eme njem dịka ""Ije ọma"", ""E jee a lọọ"", ""Ije awele"", ""ka ọ dị"", ""ka okporoụzọ rubere gị isi"" dgz. E nwekwara nke e ji a nabata onye si njem bata dịka ""Ị lọtala?"", ""Nnọọ"" dgz. Ekele nkasi obi - Ọ bụ ekele ndị Igbo ji akasi onye nwere otu ọdachi maọbụ nke ọzọ obi n'ihe dakwasịrị ya dịka ""Kara obi"", ""Diwe"", ""Ndo"", ""Gharawa"" dgz. Ekele nri - Nke gụnyere ekele a na-ekwe mgbe ndị Igbo na-eri nri maọbụ mgbe ha richara nri dịka; ""Bịa rie nri"", I meela, I sie, Daalụ na nri ụtọ a dgz. Ndị Igbo nwekwara ụzọ dị iche iche ha ji egosipụta ekele na-abụghị site n'okwu ọnụ nke gụnyere Ikwekọrịta n'aka, Ife aka, ịkụkọta akupe ( ndị ichie), ibi ọma, itu mmadụ aha na ndị ọzọ. A bịa n'ime usoro ekele niile  ndị a, ihe kachasị mkpa bụ iji nghọta, nsọpụrụ nakwa obi ọcha e ji kele ha. N'ihi na ọ bụ nke a ga-akọwa ebumnobi onye mmadụ nwere n'ebe ibe ya nọ n'agbayeghi mgbe ụfọdụ ""ụtọ abụghị n'ọchị eze"". Akụkọ dị ga-amsị gị:"	https://www.bbc.com/igbo/afirika-50675411
business	Personal Finance: Ebe asaa i nwereike itinye ego ị tụkọtara	Ichekwa ego na kom-kom, okpuru akwa maọbụ n'ụlọakụ maka echi dị mma, mana itinye ego n'ebe ọ ga-amụtara gị ihe kacha mma. Ihe nke a jị dị mkpa bụ maka na mbuli ọnụahịa (inflation) na-eme ka uru ego gị gbadaa ma ọ bụrụ n'ị hapụ itinye ya n'ọrụ nke na ihe ọ zụtanwuru n'afọ a, ọ gaghị azụtanwu ya n'afọ ọzọ. Ọmụmaatụ: N'afọ 2015, otu akpa osikapa na-ada puku naira 12 mana n'afọ 2019, onye dowere puku naira iri abụọ na kom-kom n'afọ 2015 agaghị eji ya zulie otu akpa osikapa dịka ọnụahịa ya kwụzị naira puku 17. Dịka NBS siri kwụọ, mbuli ọnụahịa dị pasent 9.02 n'afọ 2015 mana ọ gbaliri rue pasent 11.08 n'afọ 2019. Na nkọwa ya, onye  ọkachamara n'ihe gbasara nhazi ego onye bụ Uche Iheanacho rụtụrụ aka n'ebe asaa mmadụ nwereike itinye ego o chekwatara ka ọ mịtara ya ezi mkpụrụ. 1. Iji ego achụ ego maọbụ ịgbakwụnye ihe ọzọna abụghị isi ọrụ gị na-ewetara gị ego Ị na-arụ ọrụ Bekee ma ị na-azụ ahịa, i nwereike izipụ ego gị ka ọ na-agara gị ozi ịchụ nta ego. Ihe dịka itinye ego n'ịgba 'Keke', ụgbọala maọbụ ọkada, ire ahịa maọbụ ịtụbata ahịa so na ihe i nwereike ime ego i dokwara ana-agbalite. Nke a bụ akwụkwọ ego gọọmenti na-azụ n'aka ọha  ọnwa issi maọbụ otu afọ iji nweta ego ha ji arụ ọrụ. Nke dịkwa ka 'treasury bill' mana ọ na-ewe ọtụtụ afọ  bido afọ abụọ maọbụ iri abụọ. 4. 'Fixed deposit' Nke a bụ itinye ego gị n'ụlọakụ ọnwa atọ, isii maọbụ otu afọ maọbụ oge ole gị na ụlọakụ kwekọrịtara, na akpaghị ya aka maọlị. Uru dị ya bụ na ọ ga-amụtara gị nwa karịa ego ichekwara n'ụlọakụ nke ị na-adobiri oge ọbụla ọ masịị gị. 5. Itinye ego n'ego mba ndị ọzọ(Forex) Itinye ego n'ego igwe dịka paụnds maọbụ dọla ga-echekwa ego gị ọ gaghị ada rue ka ego gị ma ọ bụrụ na ị hapụrụ ya n'ụlọ maọbụ n'ụlọakụ. Igba ala bụ ezigbo ebe i weere ike iji gị a bara gị ezigbo uru. Ịgakwu akwụkwọ maọbụ ọmụmụ ga-enye gị ohere ịmụta nka maọbụ iwelite amamihe n'ihe nke ị ma na-eme maọbụ ọrụ ị na-arụ ga-eme ka ị na-enweta karịa ihe ị na-enwetabu na mbụ. Gee ya n'ụju n'ihe onyonyo dị n'elu: Davido egechiela Chioma! Foto ndị si na mkwanye ugwu ikpeazụ Robert Mugabe	https://www.bbc.com/igbo/afirika-49676984
health	Coronavirus: Ọnụọgụgụ ụmụnwaanyị na-achọ igbochi ịtụrụ ime na 'lockdown' a ọ na-arị elu?	"Ọ bụ ihe aṅụrị ma nwaanyị lụrụ di tụrụ ime maka na nwa so n'isi sekpuntị na alụmdi na nwunye. Mana ụfọdụ ụmụnwaayị lụrụ di na-aṅụzị ọgwụ ga-egbochi ha ịtụrụ ime ọkachasị n'oge mmachi ngagharị a n'ihi coronavirus. N'oge a, ha na di ha na-anọkarị n'ụlọ nakwa enwe mmerịkọta kwa mgbe kwa mgbe, mana ha achọghị ka ""aka enwe ghọọ aka mmadụ."" BBC Igbo kpọtụrụ Nọọsụ Comfort Ogu bụ onyeisi nhazi n'ụlọọrụ 'Planned Parenthood Federation of Nigeria' ngalaba Abia Steeti. Ọ sị na ụmụnwaanyị na-abịa n'ụlọọrụ ha bụ ebe ha na-anara ọgwụ maka nhazi ezinaụlọ bụ 'Family Planning' kamgbe 'lockdown akarịala ndị na-abịa n'oge mbụ. Ogu kwuru sị: ""Na-agbanyeghi  na anyị anaghị emepe ụbọchị niile maka mmachi ngagharị, ọtụtụ ụmụnwaanyị na-akpọ anyị n'ekwentị maka ị nara ọgwụ mgbochi ime."" ""Ndị na-abịa a nara ọgwụ mgbochi ime ugbua ga-eji ihe ruru pasentị iri isii karịa ndị na-abịa n'oge nkịtị."" Ogu sị na ọgwụ ụmụnwaanyị ndị a na-anara gụnyere ọgwụ ọṅụṅụ, nke ọgbụgba nakwa nke a na-etinye etinye. BBC Igbo jụrụ otu dọkịta ahụike ụmụnwaanyị bụ Joseph Akinde etu o sị hụta atụmatụ a ụfọdụ ụmụnwaanyị na-agbaso. Ọ sị na atụmatụ ha a dị mma. ""Kama ha ga-atụrụ ime ha achọghị, ọ ka mma ka ha gbochie ya."" ""Makana ọ bụ ihe megidere iwu Naịjirịa nakwa ihe ọghọm ite ime ma ọ bụrụ na ha e gbochighi ya."" Dọkịta Akinde gara n'ihu kwuo na ọnọdụ akụnaụba ugbua dị ezigbo ọjọọ na onye ọbụla mụrụ nwa ọ na-achọghị na-etinyekwuru n'ezinaụlọ ya nsogbu. O ruola izuụka atọ gọọmentị etiti nakwa nke steetị dị icheiche machiri ngagharị ndị mmadụ maka ọrịa coronavirus."	https://www.bbc.com/igbo/afirika-52375566
politics	Simon Ekpa: Agaghị atụrụ m etu m ga-esi gbasaa ozi na Radio Biafra	"Simon Ekpa, bụ onye Nnamdi Kanu nyere ikike ka ọ malite mewe mgbasaozi na Radio Biafra ekwuola na ya agaghị arụ ọrụ ahụ n'ọnọdụ ọ bụ ga-apụta dịka a na-atụrụ ya ihe ọ ga-eme. Maazị Ekpa, kwuru okwu na ọba Facebook ya ụnyaahụ kwuru na ya nabatara atụmatụ Nnamdi Kanu ahụ n'obi ọcha. Mana, dịka o siri kwuo, ụfọdụ mmadụ na-ewezi na n'ụzọ ọzọ. Ekpa kwukwara na ndị mmadụ ghara itinye aha ha n'ịchụnta ego ọbụla ma ya bụrụ na ha ebughi ụzọ nata ikike n'aka ya. Mana n' ọsịsa Ekpa nyere BBC n'ozi  anyị zigara ya n'ọba ozi 'email', o kwuru na ""esemokwu dịrị anyị bụ okwu ezịnaụlọ Ipob , na ọ gbasaghị ndị iro"". Ǹke a na-abịa dịka otu Indigenous People of Biafra (Ipob), n'aka ọnụ na-ekwuru na otu Ipob agbajọọla nhọpụta ha kwuburu onye ndu ha bụ Nnamdi Kanu họpụtara Mazi Simon Ekpa  dịka onyeisi ụlọọrụ mgbasaozi ha bụ Radio Biafra. N'ozi ọnụ na-ekwuru otu ahụ bụ Emma Powerful binyere aka ma wepụta ụbọchị Wednezde, Ipob kwuru na ihe kpatara nke a bụ Ekpa anaghị eso ntuziaka etu esi arụ yabụ ọrụ. Ọ sịrị, ""Onye ndu anyị bụ Nnamdi Kanu nyere ntuziaka ka ọ nọ na mkpọrọ mana Mazị Simon Ekpa jụrụ iso iwu.""O kwuru na ""Simon Ekpa jụrụ ibinye aka n'akwụkwọ iwu ji mgbasaozi na Radio Biafra.""Ọ gara n'ihu kwuo na ""Ipob bụ nnukwu otu agaghị agbanwe iwu ya maka ihi onye ọbụla."" ""Simon Ekpa bụ nwaafọ Biafra na-agba ezi mbọ maka nnwereonwe Biafra, mana o nwere ike ọ gaghị aga n'ihu n'ịgbasa ozi na Radio Biafra.""Ipob gara n'ihu kwuo na Maazi Simon Ekpa ka nwere ikike ịgbasaozi n'akara Facebook ya mana ọ gaghị abụsị onye mgbasaozi Ipob. O tebeghị aka Ipob pụtara kwuo na ha nyere Ekpa ikike ikwu okwu na Biafra. Nke ahụ mere ka gọọmenti Naijirịa pụtara kwuo na ha nwụchiri onye ndu Ipob bụ Nnamdi Kanu n'ọnwa June ma kpupu ya ụlọikpe ebe ebugharịrị ikpe ya ruo ọnwa Julaị 26, 2021. Akụkọ ka na-abịa Akụkọ ndị ọzọ ga-amasị gị"	https://www.bbc.com/igbo/afirika-57909591
entertainment	Nigerian Celebrities: Ndị a ma ama ụzụ tụrụ n'isi ha n'izu a	"Igbo na-atụ ilu sị na ""ọ bụrụ na mmadụ ekoteghI, ọgọdọ ya ekotere ya"". Nke a bụ etu ọ dị ụfọdụ ndị a ma ama dịka ụzụ tụrụ n'isi ha n'izu a, n'ihi otu ihe maọbụ nke ọzọ, nke ha kpatara n'aka ha nakwa nke ndị onye ọzọ kpatara ha. Ngwa ka anyị tụlee ụfọdụ ndị a nakwa ihe mere aha ha ji daa ụda n'izu a. Burna Boy Burna Boy bụ nwokoroọbịa a ma ama n'iti egwu, ụfọdụ na-akpọ ya 'African giant' n'ihi nturuugo o riterela n'iti egwu. Ihe mere na aha Burna Boy ji daa ụda n'izu a bụ maka na ọ sị na ọ ga-aga mba Saụt Afrịka gaa tie egwu n'emume a kpọrọ 'Africanunite'. Nke a mere ka otu onye otiegwu na Saụt Afrịka a kpọrọ AKA ji sị ka Burna Boy rịọ ndị mba ha mgbaghara tupu ọ na-ama ụkwụ na Saụt Afrịka. AKA sị na ọ bụ maka ihe Burna Boy kwuru oge ndị Saụt Afrịka na-awakpo ndị Naịjirịa na ndị mba Afrịka ọzọ bi n'obodo ha. Nke mere ọtụtụ ndị mmadụ ji kpụrụ aha Burna Boy n'ọnụ na soshal midia n'ụbọchị 14 Nọvemba, 2019. Davido David Adeleke bụ onye e ji Davido mara na-etikwa egwu ndị a na-anụ ụda ha na Naịjirịa, Afrịka nakwa mba ụwa gbagburugburu. O gụrụ nwa nwoke ọ mụrụ ọhụrụ aha na Lọndọn, o kpọrọ aha ya 'David Adedeji Ifeanyichukwu Adeleke Jnr'. Ihe  ọzọ mere aha Davido ji tụọ ụzụ n'izu a bụ foto o gosiri ebe ọ zụnyere ndị otu ya ihe, nke mere ndị mmadụ ji etu ya ""ome ọgọ nke mbụ"". Sylva Ukaatu bụ onye na-eme ejije kwuru ihe mere ọtụtụ ndị mmadụ kachasị ụmụnwaanyị ji kpụrụ ya n'ọnụ n'izu a. Ọ sị na ụmụnnwaanyị ezughi ezu maọbụrụ na nwoke anọghị ha n'akụkụ, ya mere ka nwagbọghọ gbalịa lụọ di ọ bụrụgodi ịbụ nwunye nke atọ. Enyinnaya Abaribe Sịnetọ Enyinnaya Abaribe bụ onye na-anọchiteanya Abia South n'ụlọomeiwu kwuru okwu dara ụka n'izu a mgbe o tinyere ọnụ n'iwu ọhụrụ a chọrọ ime maka okwu ịkpọasị na Naịjirịa. Iwu a sị na a ga-akwụ onye ọ bụla kwuru okwu ịkpọasị ụdọ. Mana Abaribe sị na ọ bụrụ na iwu dị kamgbe 2012 na Lai Mohammed ọ gara adị ndụ ugbua? Nke a mere ọtụtụ ndị mmadụ ji kpụrụ aha Enyinnaya Abaribe n'ọnụ. Hilda Dokubo Hilda Dokubo bụ nwaanyị malitere ime ihe nkiri mgbe gboo pụtakwara ihe taa n'ihi mkparịtaụka ya na BBC Igbo nwere. Hilda tinyere ọnụ n'okwu banyere ihe ọ na-eme ugbua, mwereonwe Biafra nakwa ihe ndị ọzọ. Akụkọ ndị ga-amasị gị:"	https://www.bbc.com/igbo/afirika-50436951
religion	Good Friday: Ihe Easter ji apụrụ m iche karịa emume ụka ndị ọzọ'	"Emume Easter nke gụnyere Holy Thursday na Good Friday bụ emume pụrụ iche n'etiti ndị otụ Kraisti dịka ọ bụ mmemme eji echeta ọnwụ Jisọs Kraistị na mbilite n'ọnwụ ya. Mana etu ihu ndị mmadụ sị dị iche, ka etu ihe Easter pụtara ha dị. 'Easter pụrụ m iche n'ihi na Ada m mụụ ejima' Amaka Umeh, onye bụ onyenkuzi kwuru na  ezịnaụlọ ndị di ya na-akpọ emume 'Easter mkpa karịa Ekeresimesi. ""Ọ bụ mgbe ndị ezịnaụlọ ndị be di m na-eme mgbakọta dịka ezinaụlọ; ha na-esi ebe niile ha bi lọta, mee ekpere, merụba ụbọchị."" ""Ọ na-adịrị anyị ka Ekeresịmesi."" Umeh ka ndị ka nwa agbọ aga ekenye dị ọhụụ na enwe ọnụ na ada ya nwaanyị mụrụ nwa ọhụrụ n'izu a. O kwuru na, ""Easter afọ pụrụ ya iche n'ihi na  ""abụrụla mmama nnukwu. Nwa m nwaanyị ritere ejima ụbọchị 'Holy Wednesday"". 'Emume ụka abalị Easter na-awụm akpataoyi' ""Amaechi Theo-Vincent ejighị emume Easter achị. Na nkọwa ya,ọ bụ oge mbilite ọnwụ Jisọs Kraist n'ihi na ""ọ bụrụ na o biliteghị n'ọnwụ nkwenye m na Kraistị kara abụ ihe efu."" Ihe Easter jikara pụrụ Theo Vincent iche bụ otu egwu ndị ụka Katọlik na-agụ n'abalị Easter. "" O biliwo ee h O biliwo Jesọ akpọgidere n'obe oh ,Onye mmeri."" ""A na-agụ egwu ahụ, na-akụ ịgba, akpataoyi a na-awụ m. ọ dị m ka  a hụụ m Jeso ka ọ na-ebilite. Ya mere na ọ na-amasị ịga ụka abalị Easter."" "" Ọ bụrụ n'obodo, a na-agba egbe mkpọnala ma elekere iri na abụọ nke ime abalị.""Ọ na-awụ m akpataoyi, ụfọdụ anyammiri ọnụ na-apụta n'anya n'ihi ihe Jisọs mere m."" 'Emume  ụka Easter na-atọ m iche' Blessing Nwobodo-Itua kwuru n'ihe na-atọkarị ya n'Easter bụ emume 'Easter'. ""Oge Easter kachasị tọọ m bụ oge m nọ na mahadụm 'Madona University' n'ihi etu emume Easter si aga ebe ahụ dịka ogbe jikọrọ ọnụ. ""Ma ndị sista, ma ndị fada  na ụmụakwụkwọ na-agbakọta ọnụ maka emume ahụ bido n'ụbọchị Good Friday, Holy Saturday nakwa ụka Easter n'onwe ya."" ""Mana ugbua n'ihi ọrụ na mkpa dị ọzọ ọ na-ewute m na anaghị esonye n'emume Easter  n'ihi na Easter  dị mkpa Karia Ekeresimesi."" "" Ọ bụrụ na e nweghị Easter, angaghị enwe okpukpere ụka Kraistị."""	https://www.bbc.com/igbo/47987055
politics	Frank Ibezim: E duola ya n'iyi ọrụ dịka onye nnọchiteanya Imo North n'ụlọomeiwu ukwu	"Onyeisi ụlọomeiwu ukwu bụ Ahmad Lawan eduola Chukwuma Frank Ibezim n'iyi ọrụ dịka onye omeiwu na-anọchite anya Imo Nọt n'ụlọomeiwu ukwu. Ibrahim El-Ladan bụ oje ozi nke ụlọomeiwu ukwu ka Lawan nyere iwu ka o duo ya n'iyi ọrụ. Ka ọ na-edu Ibezim n'iyi ọrụ n'ụbọchị Tuzde, 27 nke ọnwa Epreelụ 2021, Lawan kwuru sị ""Site n'ịṅụ iyi ọrụ a, anọchitela Imo Nọt anya ọfụma."" Cheta na Ibezim na Ifeanyi Araraume bu okwu gbasara onye meriri na ya bụ ntuliaka gaa ụlọikpe mgbe e mechara ntuliaka n'ụbọchị ise nke ọnwa Disemba 2020, maka oche ahụ. Onwuasoanya FCC Jones onye na-ekwu na ọ bụ ya bụ onye mgbasa ozi APC n'Imo steeti, ka na-ekwusi ike na ọ bụ Ararume meriri ya bụ ntuliaka. O kwuru na ọ bụ n'Owere ka ụfọdụ ndị nọrọ gbaa izu ma kpọpụta aha Frank Ibezim dịka onye meriri ntuliaka ahụ. Onwuasoanya dọkwara aka na ntị ka ndị isi APC nọ n'Abuja nakwa Inec kpachapụ anya ma ghara iwepụta Frank Ibezim ka ọ nọchite anya ndị APC na ntụliaka ahụ. Ọ gara n'ihu kwuo na dịka Gọvanọ Hope Uzodinma kwuru na ya si ụzọ 'Ben Johnson' bata n'ọchịchị, na ha agaghị ekwe ka o mee otu a ọzọ. Okwu nke a na-abịa dịka ndị isi otu APC n'Abuja nakwa Inec kpọpụtara aha Frank Ibezim dịka onye meriri. Enyinna Onuegbu, onye sokwa na ndị isi APC n'Imo steeti, gwaburu BBC Igbo n'ekwentị na FCC Jones bụ onye ọchọnganoko. O kwuru sị: ""Onye meriri ntuliaka ime ụlọ anyị mere n'Imo North bụ Frank Ibezim."" ""Ọ bụ ya ka ndị isi pati anyị nọ n'Abuja ma."" Onuegbu kwukwara na akwụkwọ ahụ na-egosi aha Ararume dịka onye meriri ya bụ ntuliaka bụ okpotokpo asị. Oche ndị Imo North n'ụlọ omeiwu ukwu ghe oghe ugbua n'ihi na Benjamin Uwajumogu onye nọbụ na ya alaala mmụọ. Ngalaba nhazi ntuliaka bụ 'Independent National Electoral Commission' kwuru na ọ bụ na abalị ikpeazụ nke ọnwa Ọụtoba ka ha ga-eme ntuliaka iji họpụta onye ọhụrụ. Pati ndị ọzọ a ma ama emekwaala nhọpụta nke imeụlọ ma wepụta ndị ga-anọchị anya ha na ya bụ ntuliaka. Dịka akụkọ si kwuo, otu 'Peoples Democratic Party' họpụtara Mazị Patrick Ndubueze onye okpuruọchịchị Okigwe, ebe ndị 'All Progressives Grand Alliance' họpụtara Mazi Charles Onyirimba onye okpuruọchịchị Ehime Mbano."	https://www.bbc.com/igbo/afirika-54024071
business	Etu e si wakpo m maka ajụju banyere nde dọla 56 World Bank nyere Abia - Obinna Ichita	"Obinna Ichita bụ onye omeiwu na-anọchite ndịda Aba bụ nke Bekee kpọrọ ""Aba South"" n'Abia Steeti kọwara BBC Igbo etu e si mwakpo ya n'ụbọchị Wenezde. Ọ sị na mwakpo a mere dịka ya na ndị ọ na-anọchite anya ha na-eme ọgbakọ n'Aba Sawụt. N'okwu ya, ọ kọwara BBC Igbo na ihe a mere atụghị ya n'anya dịka ndị mmadụ bidoro wetewere ya ozi iyi egwu dị iche iche kemgbe ọ jụrụ ajụjụ ole ma ole maka ego o kwuru ruru dọla nde iri ise na isii nke ụlọakụ mba uwa ""World bank"" zitere Abia Steetị maka ịrụzị okporo ụzọ nke Ohanku, Obohia, Ngwa, Port Harcourt road, Uratta nakwa nke Omuma.Omeiwu Ichita sị na ajụjụ ndị ọzọ ọ jụrụ bụ ajụjụ banyere ego ọ sị ruru Ijere kwuru ijere Naira nke enyeghachiri Abia Steetị site na aka 'Paris Club refund' nakwa ego nrite mmanụ agbidi gọọmentị etiti kenyere Abia Steetị. Maazị Ichita kwuru na okwu ụzọ ndị a na adịghị mma bụ isi okwu ọgbakọ ha nọ n'ime ya mgbe ndị omekome bu ụgbọala atọ bịa wakpoo ha. O kwuru na ọnọdụ ụzọ ndị a emela na ụmụ akwụwkọ be ebe ndị ahụ anaghịzị a ga akwụkwọ, ma ụlọ ndị nọ na mpaghara okporo ụzọ Port Harcourt emechichala. O kwukwara na dịka o zịpụrụlara ozi maka iyi ndụ egwu a nye ndị ọrụ nnọchite anya Briten na Naijịrịa bụ British High Commission, na ndị ọrụ nnochite anya mba Amerika nakwa nke mba Europe ole m ole dịka okwu a metụtara ego si na mba Europe Maazị Ichita gwara BBC Igbo na maka okwu iyi ndụ egwu a na ọ gwara Komịshọna ndị uweojii na Abia Steetị, ndị ọrụ nchekwa pụrụiche bụ DSS na Abia Steetị nke mere gọọmentị Abia Steetị ji zipụta ozi ekwu na ozi ya ezighi ozi nakwa ọ bụghị eziokwu. O kwukwara na dịka ha zigarala ndị ọrụ nchekwa ozi banyere mwakpoo a mere n'ụbọchị Wenzde, na ha ma ihu ụfọdụ ndị mere mwakpoo a nke ha kọwara ndị ọrụ nchekwa n'ozi ha. Na nchịkọta o kwuru na ọ na atụ anya nnyocha ndị ọrụ nchekwa ga ewepụ ihe nwere isi. Ichita sị na n'ụbọchị iri na anọ nke ọnwa Julaị, o zigara gọọmentị Abia Steetị ozi gwaa ha bịa gbatara ndị 'Aba South' ọsọ enyemaka maka ụzọ niile nọ ebe ahụ mebere emebi, mana na ọ nweghi ihe ọbụla gọọmentị mere banyere ya. Maazị Ichita sị na bido n'ụbọchị ọ jụwara ajụjụ ndị a ka ndị na-eyi ndu egwu bidoro zitewere ya ozi ọjọọ. N'ọnwa Jụlaị 2021 gọọmentị Abịa steeti kpọrọ okwu ka ndị ọrụ nchekwa nyochaa okwu banyere iyi ndụ ya egwu Omeiwu Ichita kwuputere. N'oge ahụ Kọmishọna mgbasa ozi na steeti ahụ bụ John Okiyi-Kalu kwuru ka na-adị mkpa ime nnyocha banyere ya bu okwu ma chọpụta nke bụ eziokwu. O kwukwara na o zigarala ndị orụ nchekwa ozi banyere ndị a na eyi ndu ya egwu ma gwaa kwa ha maka ihe ntisa mere n'ọgbakọ ha n'ụbọchi Wenzde, nke butere nkụsasị ihe, nkuri ụgbọ ala ya nakwa mmerụ ahụ ụfọdụ ndị otu ya. BBC Igbo kpọrọ ọnụ na-ekwuchitere ndị uweojii na Steetị ahụ bụ Geoffrey Ogbonna n'ekwe nti ya taa bụ Tọọzde maka okwu mwakpoo a, ọ kọwara BBC na okwu dị etu a adighiri ya i tinye ọnụ dịka a ka na-eme nnyocha na ya. O kwukwara na ọ bụrụ na n'ezia na Maazị Ichita eziterela ndị uweojii ozi mwakpoo a, ọha ga-anụ mpụtara nnyocha ha ma ha mechaa. Mgbọ BBC Igbo gbara mbọ ịnụta n'ọnụ Maazị Okiyi-Kalu banyere mkpesa Omeiwu Ichita na-eme mana ọ zaaghị ekwentyị ya."	https://www.bbc.com/igbo/afirika-58339102
entertainment	Ụmụ nwoke ndị ndọrọndọrọ ọchịchị nwereike ịbụ 'Super Model'	"Oge ndọrọndọrọ ebirila ọkụ na gburugburu Naịjirịa dịka a na-akwado ime ntuliaka ọkwa Onyeisiala, Gọvanọ nakwa ụlọomeiwu dị icheiche n'afọ 2023. N'oge a, e nwere ndị a ma ama aha ha na-ewu maka ndọrọndọrọ ma nwee ndị ọzọ aha ha na-ewu maka ịchabanye ụmụnwaanyị n'anya. Ihe ndị a ji bụrụ ọpụrụiche ebe ndị ọzọ nọ gụnyere mma nwoke ha, ogo ha toro nakwa etu ha sị acha. Igbo na-ekwu na ""ahụ dimkpa ahụ ogologo imi ya"", soro anyị n'akụkọ a ka anyị gosi gị ndị bụ olu gbajie 'girls'. Osita Benjamin Chidoka a ma dịka Ike Obosi bụ otu onye na-amasị ụmụ nwaanyị. Ọ bụ onye Obosi dị n'Idemili North Anambra steeti. Ọ bụbu Minista njem ụgbọelu n'okpuru Olusegun Obasanjo  ma mechaa bụrụ onyeisi na-elekọta ngalaba ndị ọrụ nchekwa okporoụzọ. Ọ zọrọ ọkwa Gọvanọ n'afọ 2017 mana Willie Obiano nke APGA meriri ya. O nwebeghi ọkwa ọ na-azọ ugbua. Idris Ajimobi bụ naanị nwa nwoke aka chịbụrụ Oyo steeti bụ Abiola Ajimobi mụtara. O si Ibadan bụ isi obodo Oyo steeti. Idris gụrụ akwụkwọ na mba ofesi ma laghachite malite ụlọọrụ ya na-ere ma na-elekọta ụlọ na ala. Ọ lụrụ nwa ikpeazụ Gọvanọ Kano steeti bụ Umar Ganduje akpọrọ Fatima Ganduje ma zọta ikike ịnọchị anya otu APC n'ụlọọmeiwu steeti Oyo. Chima Emmanuel Obieze bụ ọkwaiwu si Akama-Oghe dị n'okpuruọchịchị Ezeagu dị n'Enugwu steeti. Dịka o si kọ, ọ tara ahụhụ mgbe ọ na-etolite n'ihi na nne na nna ya enweghi ego mana ọ gbalịrị mepụta onwe ya ihe. Ugbua ọ bụ onye omeiwu nọchitere anya mpaghara Ezeagu ma bụrụkwa onyeisioche Kọmiti ndị ụlọomeiwu na-elekọta ụlọ na ala. Gbadebo Rhodes-Vivour bụ onye ji ego achụ ego zọburu ọkwa dị icheiche na Legọs. Nna ya bụ ọkaikpe a ma ama bụ Bode Rhodes-Vivour lara ezumike nka ugbua. Ọ malitere njem ndọrọndọrọ ya na KOWA pati mgbe ọ zọrọ onyeisioche okpuruọchịchị Ikeja. Ọ mechara banye PDP ebe ọ zọtara ikike ife ọkọlọtọ ha n'ịzọ oche ụlọomeiwu ukwu n'afọ 2015. Ọ pụtara ịzọ ikike iji aha PDP zọ ọkwa Gọvanọ Legọs steeti mana ọ mechara pụọ n'otu ahụ banye n'otu Labour Party ịzọ otu ọkwa ahụ. Bankole Wellington bụ otiegwu a ma dịka 'Banky W' si n'iti egwu zọwa ọkwa. O malitere iti egwu kemgbe afọ 2002 ma mepekwa ụlọegwu nke ya akpọrọ 'Empire Mates Entertainment' bụ E.M.E. Ọ lụrụ omeeiheonyonyo bụ Adesuwa Etomi n'afọ 2017. O bu ụzọ kwuo na ọ ga-azọ nnọchi anya Eti-Osa Federal Constituency n'ụlọomeiwu nta n'okpuru otu Modern Democratic Partu n'afọ 2018 nke Babajide Obanikoro meriri ya na ya. Ugbua ọ na-azọ otu ọkwa ahụ mana ọ bụ n'okpuru otu PDP dịka ọ ritere ikike iji aha ha zọ ya bụ ọkwa n'ọnwa Juun afọ 2022. Ibenaku Onoh malitere iwu mgbe ọ bụ onye kachasị dị na nwata zọtara ọkwa n'ụlọomeiwu Enugwu steeti. Ọ bụ ọkaiwu gụrụ akwụkwọ na Mahadum Naịjirịa dị na Nsukka. Onoh ruburu ọrụ na ụlọakụ etiti bụ Central Bank tupu ọ zọọ ma banye n'ọkwa. Ọ zọtara ikike ịnọchi anya otu PDP n'ụlọomeiwu Enugu steeti nke o meriri n'afọ 2019. Onoh na-azọgharịkwa ọkwa ya ọzọ na ntuliaka na-abịa n'afọ 2023. Umar Ganduje bụ nwa Gọvanọ na-achị Kano steeti bụ Abdullahi Umar Ganduje. Ọ bụkwa ọgọ nwoke Idris Ajimobi na-alụ nwanne ya nwaanyị nke obere. Ganduje esorola nzọmụkwụ nna ya site n'ịzọ ọkwa n'okpuru otu APC nke o ritere ikike ya na ntụliaka imeụlọ e mere n'ọnwa Mee. Ọ na-achọ ịnọchị anya Tofa, Rimin Gado, Dawakin Tofa n'ụlọomeiwu nta maọbụrụ na o merie na ntuliaka na-abịa n'afo 2023."	https://www.bbc.com/igbo/articles/cqqd5gzv9z3o
entertainment	All- women band: 'Ndị mmadụ na-ajụ anyị ọ ga-ekwe omume ụmụnwaanyị ịma akụ ngwa egwu'	Evelyn Ike na-arụbu ebe a na-ere ngwa egwu  tupu ọ bụrụ onye ndu otu egwu ụka ọ bụ naanị ụmụnwaanyị na-agụ ma na-etikwa ngwa egwu. Dịka o siri kọwaa, o si na ịmụ ka e si akpọ ụbọ akwara were malite ije ya n'iti egwu. Ya na ndị otu ekwu ya gwara BBC na mkparịtaụka na ihe ọbụla nwaanyị maọbụ onye ọbụla chọrọ ịmụta n'ụwa, na itinye uchu na ya, na onye ahụ ga-amụta ya. Ịgụ egwu bụ nka e nwere nwoke ma nwaanyị, mana ịkụ ngwa egwu dịka ịgba, ụbọ akwara na ụfọdụ ngwa egwu ndị ọzọ bụ ụmụnwoke na-emekarị ya na mpaghara Ọwụwa Anyanwụ Naijria.	https://www.bbc.com/igbo/afirika-61290395
health	Malaria: Ụzọ asaa ị ga-esi gbalahụ ọnwụ site n'ọgwụanwụ	"Ọgwụanwụ na-egbu anwụnta na-ebute ọrịa ịba mana i were iwe anwụnta hapụ  ime etu o kwesiri n'ihe gbasara ịchụ anwụ, ụchịcha na, ahụhụ ndị ọzọ, inwere ike hapụ igbochi ọrịa goro ọnwụ. Na nsonso a, Ghana ebe ụmụaka atọ gụnyere ejima dị ọnwa itoolu nwụrụ ka ha kuruchara ọgwụanwụ ndị mụrụ ha gbara n'ụlọ ha. Ọkachamara n'ihe gbasara ahụike ọha na ụlọọgwụ Lagos University Teaching Hospital(LUTH) bụ Dọkịta Ezekiel Oridota kwụrụ na emeghị  ọgwụanwụ ka o kwesiri nwere ike ibute nsogbu dị icheiche dịka mgbaka akpụkpọahụ,ụkwara,azụzụ, ọrịa ebe e si eku ume na ọnwụ. Lee ụzọ ise ị ga-esi gbalahụ iji aka gị gbuọ onwe gị ebe n'achụ anwụ: Ogwụanwụ ndị na-enyekarị nsogbụ na-abụkarị ọgwụ ndị ọrụugbo ji echekwa  mkpụrụ ha kọrọ ka ọ ghara ịgba ụtụ. Ebe ụfọdụ bụ ọgwụanwụ gọọmentị mabidoro n'iwu mana ndị mmadụ gara n'ihu were ya egbụ ahụhụ. Dọkịta Oridota dọrọ ndị mmadụ aka na ntị sị""Gba mbọ gụọ ihe e dere n' ahejiri mee ọgwụanwụ ịtupu ịzụ ya."" 2.Zụụ naanị ọgwụanwụ e jiri flawa mebe Dịka Dkta Oridota siri kọwaa, ọgwụanwụ ndị na-egbukarị ndị mmadụ bụ ndị nwere  chemịcalụ a kpọrọ 'organophosphosphate' nakwa 'carbamate'. Ọ sị: ""Gbara ọgwụanwụ nwere chemicalụ ndị a na-akpọ 'organophosphosphate' nakwa 'carbamate' n'ihi na ihe ahụ dị n'ime ha mere ka  ha na-egbunwu anwụ, ụchịcha na oke nwekwara ike igbụ mmadụ."" 3. Yiri ihe n'aka na ị na-agba ọgwụanwụ Ọgwụanwụ nwere ike ikuba n'ọnụ,n'imi nakwa metụta gị n'ahụ na ị na agba ya. Iji gbochi nke a, Oridota nyere ndụmọdụ ka ị yiri ihe n'aka, n'elu imi nakwa n'arụ gị oge ị na-agba ọgwụanwụ. 4. Nye ohere tupu ịlabanye n'ụlọ ị gbara ọgwụanwụ Nyee ogologo oge iji chere ka ọgwụanwụ kusasịa tupu ịbanye hiee n'ụlọ ị gbara ọgwụanwụ. Oridota dụrụ ọdụ ka, ""Mepe windo gị na ma chee ogologo oge ma ịgbacha ọkwụanwụ tupu ịlaba ụra."" 5. Edowela ihe oriri maọbụ ihe ọṅụṅụ na okpokoro ejibu tinye ọgwụanwụ Ụfọdụ na-asa okpokoro ha ji debe ọgwụanwụ na kemikalụ ndị ọzọ were tinye mmanụ, mmiri na ihe ndị ọzọ a na-etinye n'ọnụ. Oridota kwuru: "" Onwela ndị nwụrụ site n'ime ụdị ihe dị otu a."" 6.  Edowela nri, mmiri n'ebe ị na-edewe ọgwụanwụ Oge ụfọdụ ndị mmadụ na hapụ nri na mmiri ha oghere mee ka ọgwụanwụ na hibanye na mmiri na nri a na-eri eri. Oridota kwukwara mkpa ọ dị ikuziri ndịọrụugbo ụzọ ha ga-eji chekwaa ihe ha kọrọ na-ejighị ajọ ọgwụ nwere ibanye na nri. 7. Jiri akwa mgbochi anwụta chụọ anwụ Dịka ọkammụta Oridota siri kwuo, "" Irahụ ụra n'ime akwa mgbochi anwụnta bụ ụzọ kachasị mma igbochi ọrịa anwụta."" Gee ihe Dkta Oridota kwuru na bekee:"	https://www.bbc.com/igbo/afirika-43876261
health	Covid-19: Ihe ala ili na-egosi maka coronavirus na Somalia	Ndị dọkịnta abụọ na-azọ ndụ ha a Mogadishu bụ Isi Obodo Somalia ekwuola etu ha si alụso ọrịa coronavirus agha. Akụkọ kwu kwara maka nke bụ eziokwu na ọnụ ọgụgụ gọọmentị mba ahụ na-ewepụta maka ọrịa covid-19.	https://www.bbc.com/igbo/afirika-53551244
politics	Nnamdi Kanu News: Ihe Nnamdi Kanu gwara m taa - Ọkaiwu Aloy Ejimakor	Aloy Ejimakor bụ ọkaiwu Nnamdi Kanu, onyendu ndị otu Indigenous People of Biafra (Ipob) ekwuola ihe ọ gwara ya mgbe ha gara zute ya n'ụlọmkpọrọ. Ọkaiwu Ejimakor kwuru na ya na Kanu na ndị ọkaiwu ya ndị ọzọ gụnyere Ọkaiwu Ifeanyi Ejiofor na Ọkaiwu Maxwell Opara zutere, ebe ha kpara maka ikpe ya a ga-ekpe n'ụbọchị Wenezde, Nọvemba 10. O kwuru na Kanu ji n'aka na a ga-ewepụ ya n'ụta mgbe a ga-ekpecha ya bụ ikpe. N'otu aka ahụ, Ejimakor kwuru na Nnamdi Kanu ji ohere nzukọ ha na-ekele ndị otu ya na ndị nkwado ya. Cheta na ụlọikpe yigharịrị ikpe Kanu ruo Nọvemba 10 ka e kpechara ya n'ụbọchị 21 nke ọnwa Ọktoba. Marakwa na gọọmentị Naịjiria nwụchiri Nnamdi Kanu kemgbe 27 nke ọnwa Juun afọ 2021, ma bo ya ebubo metụtara iyi ndị egwu nakwa ihe ndị ọzọ so ya.	https://www.bbc.com/igbo/afirika-59211474
religion	Abakaliki Catholic Diocese: Etu ngaghari iwe e mere maka Fada siri gbaa ihe e zoro ezo n'anwụ	"Kemgbe akụkọ gbara na ụfọdụ ndị ụka Katolik na Dayọsis Abakaliki, Ebonyi steeti, mere ngagharịiwe n'ihi nkwụsị ọrụ a kwụsịrị otu ụkọchukwu ha, ihe na-arịtụ na-arụtụ aka na mmiri agbarụọla n'ụlọụka. N'abalị 14 nke ọnwa Novemba afọ, 2021,ọtụtụ ndị ụka Katọlik wụjuru na 'Pastoral Centre Chaplaincy, Abakaliki' bụ be nnukwu Ụkọchukwu ha bụ Bishọpụ Peter Nworie Chukwu mee ngagharịiwe maka etu e si kwụsị Fada John Odey ọrụ n'ike. John Odey bụ ụkọchukwu na-achịkọta ụlọụka 'Holy Trinity Catholic Church', Umuoguduakpu, Otinyi-Ngbo dị n' Okpuru Ọchịchị Ohaukwu n'Ebonyi Steeti. Bishọpụ kwụsịrị ya bụ Fada ọrụ abalị ole na ole  o bipụtachara akwụkwọ nke ọ kpọrọ ""The Hidden Truth and the Cloud of Witness"". N'ime akwụkwọ ahụ, Fada Odey dere, o boro otu ụkọchukwu aha ya bụ Fada Emmanuel Obuna ebubo,na ọ bụ ya nyụrụ ihe na-esi na dayosis Abakiliki ihe ruru iri afọ atọ. Fada Emmanuel Obuna rụburu ọrụ dịka Odeakwụkwọ Bishọpụ Michael Okoro bụ Bishọpụ na-achịkọtabu dayosis ahụ ,onye larala ezumike nka. N'ime akwụkwọ ahụ dị ibe 479,John Odey depụtachara ihe ndị megara oge niile Bishọp Okoro nọ n'ọkwa nke  o jiri rụọ Fada Emmanuel Obuna aka dịka onye na-ekpe ma na-ebi okwu na dayọsis ahụ. O kwukwara na Emmanuel Obuna anaghị ekwe ka ndị ụkọchukwu ndị ọzọ rue Bishopụ nso. Akwụkwọ ahụ kọwakwara ihe butere nghọtahịe nke mere ka Bishopụ Michael Okoro kwụsịbuo Fada Odey ọrụ n'ike n'afọ 2009. Ngwa ngwa akwụkwọ ahụ nke e wepụtara n'ọha n'abalị 23 nke ọnwa Oktoba, afọ 2021, pụtara ihe, ebe niile nwuuru ọkụ na dayọsis ahụ, nke mere ka Bishọpụ Chukwu kwụsị Fada Odey ọrụ n'ike, Mana nke a kpasuru ọtụtụ ndị ụka Katọlik ihe Fada Odey na-amasị iwe, nke mere ka ọtụtụ mee ngaghariiwe, ebe ụfọdụ dere ozi na-akpọ oku ka a kpoghachi ya na-egbughị oge. N'ozi ha degaara Bishopụ Chukwu n'ọha nke rutere BBC Igbo aka, ha jụrụ ya ihe kpatara o jiri nye Fada Odey ikike ka o bipụta akwụkwọ ahụ, mechaa tụgharịa taa ya ahụhụ na-erubeghị otu izuụka akwụkwọ ya pụtara. Akwụkwọ ozi ahụ kwuru: ""Ihe a tụrụ anya n'aka gị bụ ihibe kọmiti ga-elebanye anya n'ebubo ndị Fada Odey boro tupu. Ị mara ihe ị ga-eme ya,"" ""Kama ịta ya ahụhụ na-enyochaghị ihe kpatara ya bụ akwụkwọ bụ ime uche ndị na-ememila ụka."" Ha dọrọ aka na ntị  na ọ bụrụ na ụka Katọlik na Naijiria amaghị hazie okwu metụtara  Bishop Okoro na Fr. Dr. Emmanuel Obuna, na ihe mere n'Ahịara Katọlịk Dayosis ga-eme na dayọsis ha. Cheta na Ahiara dayọsis bụ ebe ndị ụka na ndị ụkọchukwu jịkọrọ ọnụ jụ ịnabata Bishopu Okpaleke bụ Bishọpụ ọhụrụ e nyere ha. Ndị ahụ mere ngagharịiwe kwuru na ọ bụrụ na a kpọghachi Fada Odey n'ọrụ, na ha, ga-agba n'anwụ mpụ ụfọdụ ndị ụkọchukwu merela na dayọsis ahụ dịka ndị na-edina ụmụnwaanyị nọ na di, ndị na-emetọ ụmụaka, ndị na-ete ụmụnwaanyị ime na ndị nwere ọtụtụ ụlọ na akụnụba. Mana ụlọọrụ na-ahụ maka ọrụ ebere Fada Odey na-arụ a kpọrọ 'Father John Odey Centre' agọọla na aka Fada Odey adịghị na ngagharịiwe ahụ ndị mmadụ mere. Oge a kpọrọ ya, Fada Obuna gwara BBC Igbo n'ekwentị na ya agaghị asa ihe ọbụla banyere ebubo niile  Fada Odey boro ya n'akwụkwọ o dere. O kwuru sị: ""Okwu ahụ eruola Rome. Na ụka Katọlik, okwu ruo Rome, ọ dịka okwu dị n'Ụlọikpe Kachasị, agaghị m etinyenwuzi ya ọnụ."" Mbọ BBC gbara ịnụta uche Bishopụ nakwa Ụka Katọlik na Dayosis Abakiliki amịtaghị mkpụrụ. Oge onye ntaakụkọ anyị kpọrọ odeakwụkwọ dayọsis ahụ bụ Fada Henry Ogodo na-ekwentị, jụọ ya maka ebubo a na-ebo dịka o siri metụta Fada Odey, o kwuru na ya enweghị ike ịsa ya n'ihi na ya na-anya ụgbọala. O kwuru na ya ga-enye ọsịsa ya ụbọchi Fraide mana oge BBC Igbo kpọghachiri ya, ọ zaghị ekwentị ya. N'aka nke ọzọ,  mbọ inweta Fada Odey amịtaghị mkpụrụ dịka a gbanyụrụ ekwentị ya agbanyụ. Otu onye maara Fada Odey kemgbe afọ iri atọ bụ  Benedict Okoro gwara BBC Igbo na nsogbu Fada Odey nwere bụ na ọ bụ onye na-ekwu okwu gbowam, na-atụghị egwu onye o metụtara. O kwuru na Fada Odey dere ihe ọtụtụ ndị ụkọchukwu nakwa ndị na-ekpe ụka Katọlik ma mana egwu ekweghị ha ekwupụta ya. Bennet kwuru sị,""Fada Odey amaghị atụ asị. Nke mere na ọ naghị ezo ọnụ ikwu okwu megide ihe o kwenyere adịghị mma."""	https://www.bbc.com/igbo/59334377
entertainment	'Etu m si malite ejije' - Zakky nke 'New Masquerade'	"Tony Akposhere kọwara so na ndị a ma ama n’ime ejije na Naịjirịa. Na mkparịtaụka a pụrụ iche ya na BBC Igbo nwere, ọ kọrọ etu o si malite ọrụ ejije na nwata, tupu ọ nweta ọrụ n’ụlọọrụ mgbasaozi Nigeria Television Authority na Lagos. Ebe ahụ ka o si banye n’otu ejije ‘New Masquarade’, nke ya na Zebudaya na ndị ọzọ mere n'ime afọ 90. Akposhere bụ onye Uhrobo; obodo ya bụ Abraka dị na Delta steeti, mana ọ lụrụ nwaada Igbo aha ya bụ Ugochinyere Akposhere, onye Agbani, Enugwu steeti. Ha mụrụ ụmụnwaanyị ise nke ụfọdụ n’ime ha mụgoro ụmụ nke ha. Akposhere kwuru na ya malitere ịme ejiji site n'aka John Weyne, bụ onye na-egosi ha ejije ya mgbe ha pere mpe. Ọ sịkwa na ya malitere na 'National Museum Kitchen' bụ ebe a na-mere ha ejije mgbe ahụ site n'otu a kpọrọ Organisation for Young Artistes. Ọ sịkwa na akpọgara ha University of Ibadan bụ ebe a nọ kuziere ha ọrụ ejije. Ebe ahụ ka e si were ya n'ọrụ na NTA, malite ebe ahụ ka njem ọrụ ya malitere. O kwuru na ""ọ dị mkpa ka ụmụ ntorobịa mụta ọrụ ma tinye ụchụ ma mepụta ihe pụrụiche a ga-eji mara onye ahụ"". Mana o kwukwara na ""ndị ọgbara ọhụrụ n'ọrụ ejije na-akpasa ha oke"", mana ọ nwere ufọdụ n'ime ha na-elebere ha anya. Akpọshere kwuru na omume ndị ugbua na ndị ụnyaahụ abụghị otu. Ọ sị na ndị mgbeochie ka akwanye ugwu, mara ọrụ, ma na-asọpụrụ ọrụ ha."	https://www.bbc.com/igbo/articles/ce7neyy987ro
business	Igbo Markets: Etu e si nweta aha ahịa anọ dị n'ala Igbo	"Ahịa bụ ebe ndị mmadụ na-aga ere ihe ha nwere ma zụrụkwa ihe dị ha mkpa. N'ala Igbo, ahịa nwere mpụtara dị oke mkpa n'ihi na e kwenyere na ma mmadụ ma mmụọ na-agbakọ n'ọgbọ ahịa. N'ọtụtụ ebe n'ala Igbo, ọgbọ ahịa bụkwa ebe a na-anọ eme emume dị icheiche n'obodo, dịka ịgba mmọnwụ maọbụ ịgbapụta egwu, dgz. Aha ahịa e nwere n'ala Igbo bụ Eke, Orie, Afọ na Nkwọ. Dịka Mazị Chiagozie Nnabuihe, onye ọkammụta asụsụ na omenala Igbo na mahadum Legọs si kwuo, nke a malitere kemgbe e kere ụwa. Ọ kọwara na aha ahịa anọ ndị a bụ aha chi anọ nke Chukwu okike nyere ikike ilekọta ọwụwa anyanwụ, ọdịda anyanwụ, ugwu nakwa ndịda. Ọ kọrọ sị: ""Chukwu kere ụwa ebe ọ dị okirikiri, o wee zie anyanwụ ka o si n'aka nri na-aga njem ileta etu ihe siri dị n'ụwa ruo n'aka ekpe."" ""Nke a mere e ji nwee ọwụwa anyanwụ na ọdịda anyanwụ."" ""Chukwu zikwara ọnwa ka o si n'ihu maọbụ n'ugwu na-aga njem ruo na ndagwurugwu maọbụ ndịda."" ""Nke a kewara ụwa ụzọ anọ nke kpatara Igbo ji nwee ahịa anọ na-anọchịte akụkụ anọ nke ụwa."" BBC Igbo kpọtụkwara ọka nkuzi Nkechi Nwokoye, onye bụkwa onye nkuzi asụsụ na ọdịnala Igbo na mahadum Nnamdi Azikiwe dị n'Ọka. Nwokoye kwuru na ahịa ọbụla nwere chi ọ bụ. O kwuru sị: ""Eke, Orie, Afọ, Nkwọ, ha niile bụcha arụsị nke nnanna anyị ha na-efe n'oge gboo."" ""Nke ọbụla n'ime ha nwere ihe ọ bụ. Aha ọbụla n'ime ha nwere ihe ọ pụtara."" ""Mana o nweghi onye ma ihe e jiri baa ha aha ndị ahụ maọbụ mpụtara aha ndị a."" Nnabuihe kọwara na ndị Igbo kwenyere na mmadụ na-adị ndụ naanị abalị anọ: Eke, Orie, Afọ na Nkwọ. O kwuru sị: ""Afọ, ọnwa nakwa izu ndị Igbo bụ naanị abalị anọ"" ""Ị nọrọgodi ndụ ruo otu puku afọ, ọ bụ naanị abalị anọ."" ""Nke ị nọghị n'eke, ị nọrọ ya n'orie, nke ị nọghị n'orie, ị nọrọ ya n'afọ, nke ị nọghị n'afọ, ị nọrọ ya na nkwọ."" A na-ejikwa aha ahịa agụ mmadụ aha. Aha ndị a gụnyere Okeke, Okorie maọbụ Okoye, Okafọ, Okonkwọ, Nweke, Nworie maọbụ Nwoye, Nwafọ, nakwa Nwankwọ. Nke ụmụnwanyị bụ Mgbeke, Mgborie, Mgbafọ, na Mgbankwọ maọbụ Mgbọkwọ. Tupu e hibe ahịa ọbụla n'ala Igbo a ga-achụ aja. Nnabuihe kwuru na ọ na-abụkarị isi mmadụ ka a na-eji achụ aja dị otu a. Mana ọ ga-abụ isi 'onye ara', ọ bụghị onye ahụ zuru oke. ""Nke ahụ kpatara na mmadụ rịawa ara, ma o rubeghi n'ahịa tụtụrụ ihe, a ka nwere ike ịgwọta ya. ""Mana onye ahụ ruo n'ahịa tụtụrụ ihe maọbụ rahụ ụra ebe ahụ, ara ahụ agaghịzi enwe ngwọta."" Ahịa ọbụla n'oge gboo na-enwe ukwu osisi dị na ya. Ọ bụ n'ukwu osisi ahụ ka a nọrọ chụọ aja e ji hibe ya bụ ahịa. Osisi ahụ bụkwa ihe ịgba ama na e hibere ahịa ebe ahụ, dịka Nnabuihe siri kwuo. Mgbe gboo, mgbe elu bụ ala ọsa, anaghị eji ego azụ ahịa. Ihe a na-eme na ahịa oge ahụ bụ 'mgbanwe' maọbụ 'weta isi bịa were isi'. Onye nwere ji ga-abịa gbanwere ede, ebe onye nwere anụ ga-abịa gbanwere azụ. Mana ka oge gatụrụ, e mechara were ego ayoro were na-atụ mgbere ahịa. Ugbua, ahịa Igbo a kacha mara amara bụ otu Nkwọ Ọnịcha nke a na-akpọ ""Onitsha Main Market"" na Bekee. A na-eche na ọ bụ ya bụ ahịa kacha buo ibu n'ọdịda anyanwụ Afrịka. E nwekwara Eke Ọka, Nkwọ Nnewi, Eke Ekwulobia, Afọ Nnobi dgz. Ha niile dị n'Anambara steeti. Ị gaa na steeti Imo, Orie Amarakụ bụkwa ahịa a ma ama na mpaghara Ọlụ dị n'Imo Steeti. Ndị ọzọ dị n'Imo steeti bụ Eke Ọnụnwa, Afọ Ugiri, Nkwọ Achị, dgz. Enugwu nwere Eke Obinagu, Afọ Obollo, Orie Ezeagụ, dgz. N'Ebọnyị, ị ga-anụ maka Eke Imoha nke dị n'Onueke, Ezza, e nwekara Eke Afikpo, Orie Amasịrị, dgz. Ndị Abịa nwere ahịa Eke ọha dị n'Aba, Orie ụgba n'Ibeku, Nkwọ Amachi na Nsulu, Ngwa, Eke Uzuakọlị dgz. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-49524789
religion	Nigerian churches: Gịnị kpatara ndị Igbo ji agakarị ụlọụka ndị a?	"Ọ bụ maka na ọ bụ ndị Igbo hibere ụka ndị a ka e nwere ihe ọzọ kpatara ha ji agakarị ha? Tupu ndị ọcha eweta ụka n'ala Igbo, ọtụtụ ndị mmadụ na-efe arụsị maọbụ ikpere 'Chi' ọmenaala nke ụfọdụ na-akpọ ""ịgọ mmụọ"". Mgbe gboo, oge ụka ka batachara ala Igbo, ndị ụka na-agbakọta n'otu ebe, ebe ha na-anọ aka ụka, pụtara na onye ọbụla na-ama ibe ya, mana ugbua, ọ rara ahụ ịhụ ụdịrị ụka ebe ndị mmadụ ga-ama onye bụ onye, maka na ụlọụka bidoro na-amụbanye nakwa na-ekesa onwe ha gburugburu. Ọtụtụ ndị Igbo ugbua bidoro mepee ụlọụka nke ha, ma nwee igwemmadụ na-abịa aka ụka ebe ahụ, mana ihe a na-ekwu maka ya ugbua bụ ihe ụlọụka ndị Igbo na-aka aga na Naịjirịa. Ọ bụghị ihe e zoro ezo na ndị Igbo anaghị eji ofufe egwu egwu, nke a malitere n'oge ha na-ekpere 'Chi' omenaala, nke bụ na ọtụtụ ndị mmadụ nwere 'Ikenga' nke ha n'ime ezinaụlọ ha. Ịga ụka mere ka ha na-achọkwa ihu Chineke etu ha si mara. 1. The Lord's Chosen Charismatic Renewal Ministry: Lazarus Muoka bụ onye hibere ụlọụka a n'ọnwa Disemba 2002. Ọtụtụ mmadụ ọkachasị ndị Igbo, na-aga ya, ma na-eme ihe ndị dị na ya (dịka ị bata Legọs n'igwe ma o nwee emume). Ihe e ji mara ha bụ akwa na-enwuke enwuke, nke ha ji 'egbochi ihe ọjọọ'. Ụfọdụ nwere ike ịkpọ ha ụka ọgbara ọhụrụ. Ha na-akpọ onwe ha 'Chosen army' maọbụ 'Chosen mopol' nke pụara ndị agha a họpụtara ahọpụta n'Igbo. 2. Christian Pentecostal Mission, CPM: Obiora Ezekiel bụ onye hibere ụlọụka a n'afọ 1978. Nke a bụkwa ụlọụka ọzọ ndị Igbo na-agata ọnụ ha. E ji 'Demon Bulldozer' maọbụ 'the Lord's General' mara ya. 3. Catholic: E hibere ụlọụka katọlik nke mbụ na Naịjirịa bido n'oge 1840 gbadatawa, na Kaduna, Legọs nakwa Ọnịcha. Ị jụọ ndị mmadụ, ọtụtụ ga-agwa gị na ọ bụ ndị Igbo kacha ekpe Katọlik na Naịjirịa. E ji ""ndị ụka fada"" nakwa ikpe 'rosary' maọbụ 'chaplet' nakwa iyi 'scapụla' mara ha. Popu bụ onye na-achịkọta ha na gburugburu ụwa niile, ndị ụkọchukwu ha anaghị alụ nwaanyị. Ị ma na ụlọakwụkwọ katọlik ebe a na-azụ ndị ga-echi fada (seminary) kacha n'ụwa niile dị n'Enugwu? A na-akpọ ya 'Bigard Memorial'. 4. Anglican: E hibere ụlọụka Anglikan nke ọtụtụ na-akpọ 'CMS' na Badagry dị na Naịjirịa n'afọ 1842. Ọtụtụ ndị mmadụ ọkachasị ndị Igbo na-aga ụlọụka a. Ọtụtụ n'ime ha emechaala bụrụ ụkọchụkwu, ma ka na-abụ ya ruo echi. Otu ebe o si dịrị iche na nke ụka katọlik bụ na ndị ụkọchukwu ha na-alụ nwaanyị ma mụọ ụmụ ma ha chọọ. 5. The Redeemed Evangelical Mission (TREM): E hibere ụlọụka a n'ụbọchị anọ nke ọnwa Jenụwarị, 1981. Onye nwe ya bụ Mike Okonkwo. Ọ gara ọtụtụ ụlọakwụkwọ na-akuzi maka ofufe, ma na Naịjirịa na mba ofesi. Ọtụtụ ndị Igbo na-agakwa ụka a. 6. Watchman Catholic Charismatic Renewal Movement Aloysius Chukwuemeka Ohanebo hibere ụlọụka a n'afọ 2000. E ji izisa ozi maka ""ọgwụgwụ oge"" mara ya. 7. Ụlọụka ndị ọzọ Ụlọụka ndị ọzọ ndị Igbo na-agakarị bụ Assemblies of God, Grace of God Mission, Living Christ Mission, Presbyterian, Methodist, nakwa ndị nke a na-akpọ nke ""ọgbara ọhụrụ"" dịka Redeemed Christian Church of God, Living Faith Church nke e ji 'Winners Chapel mara, wdgz. BBC Igbo jụrụ ndị na-agụ ya ihe kpatara ndị Igbo ji aga ụlọụka ndị a, lee ihe ha kwuru ebe a:"	https://www.bbc.com/igbo/afirika-44963077
entertainment	Igbo festivals: Iri ji Mbaise agbajuola dọrọ tata	Mmemme Iri Ji Mbaise na-akpọtụ ugbua n'ụlọakwụkwọ 'Aboh Mbaise Secondary School' ebe obodo 91 mejupụtara Mbaise na-eri ji ọhụrụ taa bụ Tọzde. Iri ji Mbaise bụ nke a na-eme kwa afọ ọbụla ma ọnwa August gbaa iri na ise. Mmadụ puku kwụrụ puku zukọtara kemgbe ụtụtụ ụbọchị Tọzde, ebe ndị mbaise na egosi ejiri mara ha. Ndị Eze-Ji niile bugasi ji gbara agba si na obaji ha bịa gosi ya ka ụwa kirie. Eze-Ji HRH Eze Mike Ndudiri Orji kwuru na obodo Mbaise bụ ndị kasi ibe ha akọpụta ji, nke mere na ha na ebu ụzọ eme mmemme iri ji tupu obodo ndị ọzọ eriwe. Ihe nkiri omenala juputara na iri ji Mbaise nke afọa gụnyere egwu omenala dị iche iche, ịgba mgba, ekike, ịgosi ọba ji nakwa ihe ndị ọzọ. Lee ihe nkiri iri iji nke ndị mba ọzọ: Lee akuko ga-amasị gị	https://www.bbc.com/igbo/institutional-49359795
politics	Professor Charles Chukwuma Soludo: Ihe i kwesịrị ịma maka onye ga-achị Anambra steeti	Charles Chukwuma Soludo bụ onye na-azọ ọkwa gọvanọ Anambra steeti n'okpuru pati APGA. A mụrụ ya n'ụbọchị 28 nke ọnwa Julaị 1960, n'ezinaụlọ Nze Nwankwo Simeon Soludo na Oriakụ Mgbafọ Soludo, nke obodo Ụmụeze dị n'Isuọfịa, n'okpuru ọchịchị Agụata dị n'Anambra steeti. Ọkammụta Soludo kọwarala anyị ihe dị n'ime aha otutu ya bụ 'Charley Nwa Mgbafọ'. Soludo gụtara asambodo ọkammụta n'ihe gbasara Akụnaụba obodo (Economics) na mahadum Naịjiria dị na Nsukka ma na mahadum ndị dị na mba ofesi, chịrị ụlọakụ kachasị na Naịjiria bụ Central Bank of Nigeria site n’afọ 2004 ruo 2009. Ya na nwunye ya bụ Nonye Queen Frances Soludo mụtara ụmụ isii. Ka ọ dị ugbua, Soludo na-emeri n'okpuru ọchịchị iri na otu (11) n'ime iri abụọ na otu (21) dị n'Anambra steeti ugbua, dịka ụlọọrụ Inec si kpọpụta. Nke a abụghị mbụ ọ na-apụta ịzọ ọkwa gọvanọ n’Anambra steeti dịka ọ nwara n’afọ 2010 n’okpuru PDP, mana Peter Obi meriri ya. Ọ nwakwara n’afọ 2013 n’okpuru APGA, mana ndị nnyocha otu pati ahụ kwuru na o tozughi.	https://www.bbc.com/igbo/afirika-59200285
health	Health tips: Lee ihe maamịrị gị na-agwa gị maka ahụike gị	"Ịhe ịgbachị maamịrị nwereike ibutere gị. Amịrị maọbụ maamịrị bụ mmiri a na-anyụpụta n'ahụ mmadụ na-ebu ihe ụfọdụ ahụ mmadụ achọghịzị. Maamịrị nkịtị nwere mmiri, urea, nnu, nakwa ihe nyere ya agwa ọ tụrụ Bekee kpọrọ ""pigments"". Ihe ndị ọzọ nwekwara ike ịnọ na maamịrị bụ nke Bekee kpọrọ kolrin, potashium, nnu, sayensi kpọrọ sodium, kritinine (creatinine) ayọn (iron) nakwa ihe ndị ọzọ. Mmiri dị na maamịrị dị pasent iri itoolu na ise (95%). Ihe ndị ọzọ niile a bụzị pasentị ise (5%). Maamịrị nwekwara ihe Bekee kpọrọ 'Urea' nke nwere 'amonia' nke enweghị ike ịmerụ mmadụ ahụ, ya na 'kabọn dayọxaịd"". Mgbe ụfọdụ, ọbara nwekwaraike ịdị n'amịrị bụ nke Bekee kpọrọ ""proteinuria"". Ndị a gosikwara ọrịa imeahụ. Ihe ise eji mara amiri bụ agwa ọ tụrụ (ya bụ ụcha ya), isi, ọrụrọ ya, pH ya (asid maọbụ akalaịn dị ya) nakwa arọ ọ dị mgbe iji mmiri tụnyere ya. Christopher Ọzoanị Ugwu bụ dọkịnta Bekee na-ahụ maka nje n'ụlọọgwụ na Parklane Enugu sị na ịkpachị maamịrị adịghị mma. Ọ sị na ""o nwereike imebetere akịrị (kidney) mmadụ ọgbatauhie"". Ọ sị na ọ dị mkpa na onye ọbụla maamịrị kpawara gara nyụọ ya ozugbo maka ịkpachị ya nwereike imeru onye ahụ ahụ. Gịnị ka ịkpachị maamịrị nwereike ibutere mmadụ? Dọkịnta Chris Ozoani Ugwu sị na ịkpachị amịrị nwereike ibutere mmadụ ahụụfụ na ọrịa mbute. Ndị ọkachamara na Healthline sị na ịkpachị amịrị otu mgbe maọbụ ugboro ole maọbụ ole agaghị eme mmadụ ihe ọbụla ka na ọ nwereike ịme ihe ma ọnye ahụ merezia ya gawa n'ihu. Ha kwuru na ""ịkpachi amịrị ihe dịka awa isii mmadụ na-eme njem nwereike ọgaghị eme ya ihe ozigbo, mana ọbụrụ na onye ahụ kparazịa ya gawa mpiti nwereike ịkwe onye ahụ n'ime ahụ"". Lee ihe ụfọdụ ha sị na ịkpachi maamịrị nwereike ime mmadu: •Onye kpachịrị amịrị ogologo oge nwereike ịbute ọrịa mbute Bekee kpọrọ ""urinary tract infection (UTI)"". •Ọ bụrụ na ị na-akpachị amịrị gị na-enweghị nkwanye ugwu, akpaamịrị gị na akwara ndị ji ya nwereike ịda mba nke bụ na amịrị nwereike ị na-aba onye ahụ kwa mgbe kwa mgbe. •Ọ bụrụ na-ịkpachie amịrị karịa awa iri, akpa amịrị onye ahụ nwekawaraike ịkpọchi nke bụ na ọgaghịzị adị nfe onye ahụ ịnyụ amịrị mgbe ọ chọrọ. •Ịkpachị amịrị nwekwaraike ime ka akpaamịrị mmadụ gbawa, mana nke a na-ahịa ahụ. Ịkpachị maamịrị o nwereike igbu mmadụ? Ndị ọkachamara ọrụ ahụike sị na nke a enweghị ike ime, kama ọbụrụ na onye ahụ kpakarịa amịrị, akpaamịrị ya nwereike ịgbawa. Nke ahụ nwereike ibutere onye ahụ ọnwụ. Agwa (ụcha maamịrị) Mgbe maamịrị gị na-acha mmiri miri ihe o gosiri bụ na ị na-aṅụ oke mmiri karịa ka ị kwesiri. Ụfọdụ ihe na-ewụ  bụ ka ndị mmadụ na-aṅụ mmịrị mgbe dum, mana nke a egosila na mmiri nwereike ịkarị n'ahụ mmadụ, dịka ndị ọkachamara si kwuo. Ha sị na oke mmiri nwereike igbari ""electrolytes"" dị na ahụ mmadụ. ""Electrolytes"" bụ mịnaralụ dịka ""sodium"", ""potashiụm"", ""klorin"" na ""bikanoneti"" bụ ihe na-eme ka akwara nakwa mọzụl mmadụ na-arụ ọrụ nke ọma ma na-enyekwaaka na ịhụ na asịdi na bezi dị n'ahụ onye ahụ ha. Mana onye amịrị ya na-acha otu a, akụjala maka na mmekwa ya bụ ịwelata aka na mmiri onye ahụ na-anụ. Mgbe ụfọdụ amịrị mmadụ na-acha nwaobere odo odo. Mmụta sị  na ọ bụ otu a ka amịrị onye ahụ dị kwesiri ị na-acha. Odo ahụ ga na apụ ma onye ahụ na-aṅụ mmịrị mgbe ọbụla. Ihe na-ebute agwa a n'amịrị bụ mgbe ahụ mmadụ 'hemoglobin' bụ protin na-ebụ ikukundụ Bekee kpọrọ 'oxygen' dị n'ime ọbara. Ụcha maamịrị gị gosiri ka ya bụ protin a si gbaridewe. Mana ịnụkwa mkpụrụ ọgwụ  vitamin B na-achakwa amịrị mmadụ odo odo. I ga-egbu ụdịrị ichi a egburu mgbe gboo? Maamịrị gị nwereike ịcha uhie uhie ma ọ bụrụ na i riri ihe na-acha otu ahụ. E nwere ọtụtụ mkpụrụ osisi na-acha uhie uhie dịka 'blueberries', na ndị otu ya. E nwekwara ọrịa na-eme ka amịrị mmadụ na-acha uhie uhie dịka mgbe 'prostate' onye ahụ zara aza, mgbe onye ahụ nwere akị n'akụrụ Bekee kpọrọ Kidney stone maọbụ mgbe onye ahụ nwere akpụ n'ime akpa akịrị maọbụ akpaamịrị. Ịhụ ụdị ihe ahụ n'amịrị gị were ọsọ were iji ga hụ ndị ọrụ ahụike gị. Mgbe amịrị gị na-acha oroma oroma, o nwereike ịbụ maka ụkọ mmiri n'ahụ gị. Mgbe ụfọdụ ọ na-acha ka nsị agbarịnyere na ya. Nke ahụ nwereike ịbu maka na onunuilu gị bara n'ime ọbara nke gosiri na imeju onye ahụ maọbụ akpa onunuilu ya nwere nsogbu. Onye nwekawara ọrịa imeju Bekee kpọrọ  jaundice ga-anyụkwa amịrị na-acha oroma oroma. Amịrị mmadụ ịcha anụnụ anụnụ gosiri na onye ahụ riri ihe na-acha otu ahụ maọbụ na ihe iji eji mee onye ahụ ule na akụrụ ya maọbụ n'akpa amịrị gosiri na amịrị ya. N'ezie a ọ nwekwara nje Bekee kpọrọ pseudomonas aeruginosa na-eme ka amịrị mmadụ chaa anụnụ, mana ọtụtụ mgbe o na-esite n'ihe mmadụ riri. Ọtụtụ mgbe amịrị mmadụ chawa ụrọ ụrọ nke ahụ gosiri na mmiri kọrọ onye ahụ n'ahụ. Mgbe ụfọdụ ọ na-egosikwa onye ṅụrụ ọgwụ dịka Flagyl maọbụ chloroquine. Nrị dị iche iche nwekwara ike igosi n'amịrị mmadụ. Ọ na-egosikwa onye nwere ọrịa imeju maọbụ oninuilu. Maamịrị kochiri ekochi na-egosi onye butere nje. O nwekwaraike ịbụ mgbaama onye nwere ọrịa akụrụ maọbụ na mmiri adịghị onye ahụ n'ahụ. Amịrị ọbụla kochiri ekochi na-agbọ ụfụfụ karịa nwekwaraike igosi na onye ahụ nwere ezigbo ọrịa n'ime ahụ. Mgbe ụfọdụ ndị dọkịnta anaghị achọpụta ihe butere ya ngwa ngwa. Ọ bụrụ na amirị gị atụọ agwa karịa ụbochị abụo maọbụ atọ, gbara gaa hụ dọkịnta gị. Ọzọ Ugwu sịkwa na ụshi amịrị nwekwaraike ịgba ama ọrịa dị mmadụ n'ahụ. Ọ sị na amịrị onye ọrịa shụga ji nwereike ịna esị ụtọụtọ ka ọnye tara mkpụrụosisi na-esi ụshị ọma maka ihe Bekee kpọrọ ketones dị n'amịrị ahụ. Mana ọ sịkwa n'ọgwụ ụfọdụ na-esipụtakwa n'amịrị mmadụ. Ndị ọkachamara ọzọ sị na amịrị anyụrụ ọhụrụ anaghị esị oke isi, mana amịri gbara oge n'esi kpataa. Ha sịkwa na nrị ụfọdụ nwekwaraike isipụta na amịrị mmadụ dịka galik, kọrị, Salmọn, coffee na ndị ọzọ. Cheta na anyi mere maka pH mgbe anyí mere akụkọ maka mmiri akalaịn. Ndị ọkachamara sị na akalaịn dị na amịrị dị mma kwesiri isite 4.6 ruo 8 pH, ebe 6 bụ etiti ya. Ihe kacha ebute mgbenwe n'ime ya bụ ụdị nrị mmadụ riri. Iji maa atụ, nrị nwere protin na-ebutekarị amịri asidi, ebe akwụkwọ nri na-ebutekarị amịrị nwere akalaịn nwereike isi 4.6 ruo 8 pH. Mgbe ụfọdụ, ihu amịrị na adị ka ọnwere anwụrụọkụ n'ime ya. Mgbe ụfọdụ ọ chapụkwa ka mmiri nkiti. Ndị ọkachamara sị na amịrị nkịtị kwesiri ịchapụ nke bụ na e kwesiri ihu ike efere anyụnyere ya anya na-enweghị mgbochi ọbụla. Mgbe ụfọdụ okochitụ ekochi dịka ihe anwụrụọkụ dị na ya. Ọ bụrụ na o kochie nnugwu ka ihe agbarịnyere nzu, mara na ọ nwere ihe dị na ya. Onye ahụ kwesiri ịga nnyocha ịchọpụta ka ọnwere nje maọbụ ogbochi dị n'ụzọ amịrị si apụ. Ekwesighị ịleghere ụdị ihe a anya maka na ọ nwereike ibụ mgbaama ọrịa dịka ọrịa shụga, maọbụ ọrịa ndị ọzọ dị ọjọọ. Ihe ndị a ka nyocha nwereike igosi gị n'amịrị gị dịka nchọputa si gosi. Dọkịnta Chris Ugwu sị na ọ bụrụ na ịnyụọ amịrị n'abalị hụ ahụhụ na ya n'ụtụtụ, mara na shụga karịrị na ahụ onye ahụ. Ọtụtụ ihe anyị na-eri nwekwaraike ịme ka amịrị anyị na anyụ pee nta maọbụ buo oke ibu, otu ahụ ka ọ dịkwa ọbara dị anyị n'ahụ. Mmiri na mmanya anyị na aṅụ nwereike ibute oke amịrị ebe kafin (caffeine) nwereike ịbutu ọbara mmadụ nwekwaike bute ọbara mgbalielu. Mmụta na-akọwa na ụfọdụ ọgwụ mmadụ na-aṅụ na-eme ka mmiri ahụ mmadụ na-amịrịr peempe nke na-ebute oke ịnyụ amịrị. Ajụjụ ndị mmadụ na-ajụkarị maka maamịrị. Ugboro ole ka ị kwesiri ịnyụ amịrị n'ụbọchị? Ndị ọkachamara sị na onye ahụ dị mma kwesiri ịnyụ amịrị ihe dịka ugboro isii maọbụ asatọ n'ụbọchị. Ọ karịa otu a, o nwereike ịbụ na ihe ndị a na-eme onye ahụ: Maọbụ na ọkpụkpụ ukwu onye ahụ eriela mperi site na ịmụ nwa. Ọ bụru na ị na-aṅụ mmiri otu o kwesiri ka na anyụ oke ammịrị, gbara gaa hụ dọkịnta gị. Onye gbagolitegoro n'afọ nwekwara ike ịnyụ amịrị karịa otu okwesiri maka na ihe na-akpagbara ụbụrụ ya ama mgbe ekwesiri ịnyụ amịrị Bekee kpọrọ ""antidiuretic"" anaghịzị arụ ọrụ nke ọma. Gịnị mere amịrị ji akpa mmadụ mgbe onye ahụ na-ara otu? Ndị ọkachamara sị na ụdị ihe a anaghị emekawa ụmụnwoke maka na akpa amịrị nwoke na-emechi mgbe uhe (sperm) onye ahụ chọrọ ipụta. Mana ahụ nwaanyị, akpa amịrị ya na otu ya nọketere nke bụ na ahụ ya nwereike ịkpalite amịrị mgbe ọ chọrọ ""ịbia"". Mgbe ụfọdụ amịrị na-abalahụ ha mgbe ha bịawara. Ijide amrịrị onwere ihe ọ na-eme n'ahụ? Ebe dọkịnta Chris Ọzọ Ugwu sị na ịkpachi amịrị nwereike ibutere mmadụ ọgbatauhie, nchọpụta ndị Columbia University mere gosiri na onweghị ihe dị njọ n'ime ya karịa ịba amịrị n'akwa gị. Gịnị mere amịrị ji abakarị ụmụnwaanyị dị ime maọbụ ndị mụrụ nwa? Ịmụ nwa nwereike ịme ahụ nwaanyị ka ọ dọtịa n'ụdị ga na-eme ka ọ na-aba amịrị. Afọime nwekawaraike ịkpado akpa amịrị n'ụdị ga-eme ka amịrị na-apụta mgbe ụfọdụ. Ọ bụrụ na nwa dị n'afọ buo oke ibu nke a ga-eme ka nwaanyị dị ime na-aba amịrị."	https://www.bbc.com/igbo/afirika-53274797
religion	'Ọ bụ okwu mmekọ nwoke na nwoke n'etiti ndị ụkọchukwu butere esemokwu n'ụlọụka Anglịkan dị n'Ezinifite'	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayosis Anglican nke Aguata agwala BBC ebe mmiri siri banye n'akụ oyibo. Abụchị Nwozor sị na okwu ahụ malitere kemgbe afọ 2017 oge Dayosis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe meziri bụ na Ụkọchukwu na-ahụ maka Ezinifite, bụ Venerable Emma Ekejiuba, gara ebe a na-akwa ozu were kwuo na otu n'ime ndị a achụrụ enweghị ihe o mere were kpụọ ya ka o soro ya kpee ekpere."" Ọ sị na agwa Ụkọchukwu Ekejiuba kpara site ịkpọghachi onye achụrụ n'ọrụ ụkọchukwu ma kwuo na onweghi ih e o mere megidere iwu ndị Anglican na Naịjirịa. Maazị Nwozor gakwara n'ihu kwuo na aka Bishop Aguata bụ Samuel Ezeofor adịghị n'ihe mere karịcha na ọ bụ ya nyere Ven Ekejiuba ezumike nwagbenta. Ọ sị, dịka Bishop Ezeofor nụrụ ihe Ven Ekejiuba mere, ọ hibere kọmịtị maka nyocha ka a mata nke bụ eziokwu, mana ọ gọrọ. Ka emechara, a chọpụtara nọ ọ bụ eziokwu makana ihe o kwuru dị na ""tape"". Maazị Nwofor gakwara n'ihu kwuo na ya bụ obodo adaala jii dịka ụfọdụ ndị so mee nsogbu ụbọchị ụka na abịa ịrịọ mgbaghara. Ihe a Maazị Nwozor kwuru dabanyere n'ihe otu ụkọchukwu na-achọghị ka a kpọọ aha ya gwara BBC n'ụbọchị Sọnde bụ ihe mere ndị ntoroọbịa Ezinifite ji were igodo gbachie ụlọụka Immanuel dị n'obodo ha. BBC kpọrọ Ụkọchukwu Ekejiuba ka anụta ọnụ ya o were sị ka akpọghachi ya. Mana oge eji kpọghachi ya, ekwentị ya anaghịzị aga. Kedụ ihe mere e ji kwụsị Archdeacon a ọrụ? Ụkọchukwu a sị na e nwere otu ụkọchukwu bụ nwafọ Ezinifite a chụrụ maka ebubo mmekọrịta nwoke na nwoke n'afọ ole na ole gara aga. Onye Archdeacon a gara akwamozu ma hụụ ụkọchukwu a, sị ya kpee ekpere gọzịe nri n'akwamozu ahụ. Mana iwu ndị ụka Anglican megidere onye ụkọchukwu a chụrụ achụ ịrụ ọrụ n'ụdị ọbụla, nke mere mgbe ozi ruru Bishọp ntị na ọ gbarụrụ ihu. Bishọp gara n'ihu kwụsịtụ Archdeacon a ọrụ n'ihi agwa ọ kpara ma zigaa onye ọzọ n'Ezinifite ka ọ nọchite anya ya na nchere oge. Ụfọdụ ndị ntoroọbịa Ezinifite anabataghị ya nke mere ha ji gbachie ụlọụka sị ka a kpọchịrị ha Archdeacon a kwụsịtụrụ ọrụ. BBC Igbo kpọrọ Bishop Samuel Ezeofor n'ekwentị ka a mata etu eke si anya anwụ maka ọ zabeghi rute ugbua akụkọ na-apụta. Cheta na ihe onyonyo na-efegharịnụ na soshal midia gosiri ka ndị ụlọụka Emmanuel Anglican Church Ezinifite dị n'Anambra steeti na-eme ngagharịiwe. O gosiri ebe ọtụtụ mmadụ kwụ n'ọnụ ụzọ ụlọụka ahụ na-ekwusike na ha achọghị ka archdeaconry ọhụrụ ewetere ha bata n'ụlọụka ha kama ka ewetere ha nke ochie ka pụchara tupu nke ọhụrụ a abata. Nke a mere ka ha were akwụkwọ e dere ""Uzọ anyị mechiri emechi"" madocha n'ọnụ ụzọ ụlọụka ahụ ka aghara ịka ụka taa ebe ahụ."	https://www.bbc.com/igbo/afirika-54049830
entertainment	Ofo Igbo: Ihe dị iche na ọfọ, ọfọ ndị ichie na mkpụrụ ọfọ	"Ọfọ bụ osisi a na-ahụta nanị na mpaghara ọdịda anyanwụ nke ndị sayensị na-akpọ ya Detarium Senegalense. Mgbe ọbụla ọfọ batara n'obi onye Igbo, ọ bụ osisi eji mara ndị Ichie, Nze maọbụ Ọzọ. Mana n'ala Igbo, a na-ejikwa mkpụrụosisi ọfọ esi ofe. Ọtụtụ ndị ntorobịa na-eche na o nwere ndịiche n'etiti osisi ọfọ na ọfọ nke e ji esi ofe. Iji wepụ nghọtaghie a, BBC Igbo kpọtụrụ Chigozie Nnabuihe onye bụ ọkammụta n'ihe gbasara ala Igbo, ka ọ tinye ọnụ na ya bụ okwu. Ọkammụta Nnabuihe bụ onye nkụzị asụsụ na Omenala Igbo na mahadum gọọmentị etiti nke dị na Legọs steeti. Lee etu ya bu mkparịta ụka maka ọfọ siri gaa Ọkammụta Nnabuihe kwuru na osisi ọfọ bụ osisi bụrụ ibu dịka ọsịsị Apụ, Ụgba maọbụ Ọji. O kwukwara na ndị Igbo nyere ọfọ ọnọdụ dịka osisi eji ekwu eziokwu, ikike e ji akwụrụ n'ụzọ eziokwu na ikike eji ahụ na enweghị onye a na-emegbu. Ọ kọwara na ọ bụ ya mere ndi Igbo ji ekwu, "" O ji ọfo ga-ala"". O kwuru sị. ""Ndị ọcha amaghị ihe ha ga-akpọ osisi ọfọ. Ọ bụ nanị n'ọdịda anyanwụ Afrịka ka a na-enweta osisi ọfọ"". Nnabuihe kọwara na dịka ụdara na ụfọdụ osisi ndị ọzọ, na anaghị ata ya ata kama eji ya esi ofe. Ọ kọwara si ""a na-eji mkpụrụ ime ya esi ofe, eji ya eme ka ofee rọọ arọ."" Nnabuihe kwuru sị na onye chọrọ ịmetọ ọfọ ga, ""e nwere osisi a kpọrọ agbalị kee n'ukwu ọfọ, mgbe e mere nke a, mkpụrụ niile nọ na ya bụ osisi ga-adasịsị n'ala"". Nnabuihe kwuru na e nwere usoro e ji enweta osisi ọfọ nke ndị Ichie na-eji. Ha gụnyere: Nnabuihe mere ka anyị ghọta na ọfọ bụ mgbe mmadụ soro usoro anyị depụtara na mbụ, nke bụ na Ojiọfọ awakeela ya. O kwuru sị, ""ụfọdụ na-aga tụtụrụ osisi ọfọ ha hụrụ n'ala na-esoghị usoro mwaake, ihe a na-ekwu bụ na onye ahụ ji mkpịsi ọfọ"". Kama Nnabuihe kọwara na onye gara were mma gbute ọfọ nke ya, ihe ana-ekwu bụ na onye ahụ ji osisi apịrị apị. N'asụsụ Igbo, mmadụ iji ọfọ pụtara mmadụ ịkwụwa aka ọtọ, ikwu eziokwu, nakwa izere ihe ọjọọ. Ndị Igbo na-ekwu okwu dịka: ""Ejikwaara m gị ọfọ na ogu"", ""Ihe onye na-eme ya jidekwa ọfọ"", dịrị gawazie. Mgbe a kpọrọ ọfọ n'ụzọ dị otu a, ọ pụtaghị ọfọ nke a na-ahụ anya, kama ọ bụ iji gosi eziomume. Ọkammụta Nnabuihe kwuru sị, ""Ọ bụ osisi ọfọ mịtara mkpụrụ nke e ji esi ofe ma ọ bụ kwa alaka ya ga-eji mere ọfọ ndị ichie"". Ọ chịkọtara ya were si, ""Ọfọ bụ ike, ọfọ bụ ndụ, ọfọ bu Igbo""."	https://www.bbc.com/igbo/afirika-56944969
sports	Afcon 2021 Final Update: Etinyela ụbọchị ezumike na mba Senegal iji ṅụrịa maka mmeri ha	"Onyeisiala mba Senegal bụ Mack Sall ekwupụtala taa bụ Mọnde, abalị asaa nke ọnwa Febrụwarị 2022, dịka ụbọchị ezumike. Nke a bụ ka ndị mmadụ wee ṅụrịa maka nturugo Senegal nwetara n'asọmpi iko mba Afrịka a kpọrọ 'African Cup of Nations' 2021. Macky Sall nọ mba ofesi n'abalị Sọnde oge a gbara asọmpi a, mana ọ kagburu njem ya lọta iji soro ndị mba ya ṅụrịa. Onyeisiala Sall ga-ezute ma kelee ndị ọgbaa bọọlụ mba ahụ n'ụbọchị Tuzde n'obi gọọmentị dị na Dakar. Nke a bụ nke mbụ mba Senegal na-emeri asọmpi Afcon, dịka e meriri ha n'agba nke ikpeazụ ya bụ asọmpi n'afọ 2002 nakwa 2019. Penariti ise a satara abụọ ka Senegal ji merie ndị Egypt n'ụbọchị Sọnde, abalị isii nke ọnwa Febrụwarị 2022. Cheta na asọmpi nke a bụ nke e kwesịrị ịgba n'afọ 2021, mana e bugharịrị ya n'ihi mfesa ọrịa coronavirus. Aṅụrị na-egbu ndị mba Senegal ka mmanya ugbua dịka ndị bọọlụ ha mabutere iko Afcon. N'ime nkeji 90 a gbara asọmpi ahụ, nakwa nkeji 30 a gbakwụnyeere ha, onweghị onye nyetere ibe ya goolu. Nke a mere ya bụ asọmpi jiri bie na penariti. ""Nke a gosiri na onye ọbụla gbasiri mbọ ike, kwụdosie ike, ọ ga-enweta ihe ọ na-achọ,"" Aliou Cisse, onye nkuzi ndị Senegal kwuru. ""Ọ dị m ka m bewe akwa n'ihi na anyị bụ ndị Senegal achọọla iko a ihe ruru afọ 60."" N'aka nke ọzọ, anya mmiri ka Mohammed Sala ndị otu ya ndị Egypt ji nara ọlaọcha ha ritere n'asọmpi Afcon 2021. Cheta na Sala na Sadio Mane nke Senegal na-agbara otu egwu bọọlụ Liverpool na mba England. Ha abụọ so na ndị e ji eme ọnụ n'otu bọọlụ ahụ, mana Mane bụ onye nyere penariti ikpeazụ Senegal ji nweta mmeri. Gọọmentị mba Germany ekwuola na o cheghị na ha ga-ahapụ ndị agha ha nọ na mba Mali ugbua iji nyere ha aka buso ndị oyi ndụ egwu agha. Mịnịsta nchekwa mba Germany bụ Christine Lambercht kwuru na ihe kpatara nke a bụ maka nghọtahie dị n'etiti ndị agha Mali na ụfọdụ Mba ndị ofesi nọ na mba ahụ dịka Fransị, Germany, na ndị ọzọ. Ọ sị na ọ na-adị ha ka ndị agha Mali achọghizi ndị agha Germany na mba ha. Ndị agha Germany nọ na Mali maka nchekwa na ime udo dị ihe dịka 1,200 n'ọnụọgụgụ Cheta na ndị agha Mali chụturu ndị nkịtị ma weghara ọchịchị n'ọnwa Mee afọ 2021. Ndị agha ahụ kwuburu na ha ga-ahazi ntuliaka ma nyefekwaa ndị nkịtị ọchịchị. Mana ha mechara kagbuo nkwado ntuliaka ahụ ma kwuo na ha ga-anọ n'ọchịchị ọtụtụ afọ. Ndị agha ahụ kwukwara na ha ga-agbaso ụfọdụ ndị agha ọrụ ngo si mba Russia, a kpọrọ 'Wagner group', ka ha nyere ha aka n'agha megide ndị na-eyi ndụ egwu. N'ọnwa Disemba afọ 2022, mba 16 - ọtụtụ n'ime ha bụ ndị Europe - katọrọ ndị agha Mali maka atụmatụ ahụ ha na-agbaso. Ndị ọkachamara na-ekwu na nke a nwere ike ịgbanwe agha a na-ebuso ndị oyi ndụ egwu na mpaghara Sahel nke Afrịka. Onyeisioche obodo Ottawa dị na mba Canada etinyela ọnọdụ gbatagbata iji kee nkwụcha maka ihe ntụmadị nwereike ịdapụta maka abụbụọrụ ndị ọkwọ ụgbọala ogologo Bekee kpọrọ ""truck"" gbata na mba ahụ maka iwu covid-19 a tụkwasara ha n'isi. Jim Watson sị na oke ọgbaghara nwereike ịdapụta ebe ahụ maka na ndị ọkwọụgbọla ahụ akarịala ndị uweojii pụtara ọrọ n'ọnụọgụgụ. Ndị ọkwọụgbọala ogologo a ji ụgbọala ha mechie ụzọ niile nke bụ na ọnweghị ndị na-agafeli. Ha malitere ngagharịwe a ha kpọrọ ""Freedom Convoy"" maka iwu gọọmentị na ha ga-agbariri ọgwụ mgbochi covid-19 bụ nke ha jụrụ ajụ na ọnweghị onye pụrụ ịmanye ha ịme nke a. Dịka Mazi Watson kwuru na radio CFRA, ọ sị na ndị ọkwọụgbọla ogogologo ahụ na-emezị ka ndị nkopu site ""n'igbu opi akwụsị akwụsị, werezie ya bụ ọnọdụ gbarazịa oringo"". Maazị a sị na, ""nke bụ eziokwu bụ na a na-emeri anyị n'agha a"". "" anyị ga-esepụ ya bụ aka enwe n'ofe tupu ọ ghọọ aka mmadụ. O ruola mgbe anyị ga-azọpụta obodo anyi"". Onyeisioche a ekwughị ihe onwereike ime iji belata ọnọdụ a mana ndị uweojii kwuru ụbọchị ụka na ha ga-enweligwu aka n'ọnọdụ nchekwa ma malite ịkpachị ndị niile na-akwado ndị ngagharịiwe a. Ọnọdụ gbatagbata a ga-enye ndị ọrụ ikike ịnwetakwụ akụrụngwa ga-enyere ha aka ịpịnyụ ya bụ ọgbaghara ka ọkụ. Ndị ọrụ steeti ahụ sị na ya bụ ọnọdụ gbatagbata gosiri na ya bụ ""egwu apụọla na joromi"" ""ọkachasị n'itinye ndị ebe ahụ n'ọnọdọ itụ egwu mana na-agosikwa na oruola mgbe ha ga- etigara ndị steeti ọzọ mkpu enyemaka"". Ọtụtụ ndị ebe ahụ ajụla ya bụ ngagharịiwe maka ajọ agwa ndị ahụ na-akpa nke gụnyere igbochi ndị mmadụ ụzọ, ịrụ ụlọ alawaghara n'ụzọ, ekwu ịwakpo ndị mmadụ nakwa oke ego ndị ebe ahụ na-etufu maka ya bụ ọnọdụ. Ndị uweojii sị na nke na-echu ha ụra ugbua bụ ka ya bụ ngagharịiwe siri rata ndị nkatọ ọkachachị ndị ekweghị na gọọmentị nọ n'ọchịchị. Ha sị na ha enwetaka mkpesa ruru iri isi (60) nke gụnyere aka ntụtụ, ịkpa arụ, akpọasị na imebi ihe ndị mmadụ site na ya bụ ngagharịiwe. A nwuchiela ọtụrụ mmadụ ma kpachikwaa ụfọdụ ụgbọala maka nke a. Otu onye ọkwọ ụgbọala ogonogo bụ Kimberly Ball si ebe tere aka bịa isonye ya bụ ngagharịiwe gwara AFP na ""ngagharịiwe a bụ maka ""mnwere onwe anyị"". Agbanyeghị na ndị Canada na ndị omeiweu ha na-ekwu na ọbụghị taa ka ụdị ngagharịwe a bịawara ebe ha mana ndị uweojii na-ekwu na ha ahụbeghị ụdị a mbụ ọkachasị otu ha  si nweta ndị nkwado na-ewepụta ego ha ji eme ya bụ ihe. GoFundMe kwuru na Frịade na ya ga-akpachi nde kwuru nde dọla ndị mmadụ tụtara maka ngagharịiwe maka ọgbagharị ndị uweojii sị na na-eme. Ọ dịghị mgbagha na ndị ngagharịiwe akpọọla ekwo nkụ na ha agaghị akwụsị akwụsị nke bụ na ọtụtụ na-esonyezi ha kemgbe izuụka abụọ gara aga. Dịka amabeghị mgbe ihe a ga-ebi, ọ na-agbagwoju ndị obodo ahụ anya ihe mere ndị uweojii jiri hapụ ya bụ ngagharịiwe ka o ruo otu a. Akpụpụla ndị na-eme ngagharịiwe ụlọikpe maka oke oti ha ji egbuchi ndị mmadụ ntị agbanyeghị na ndị isi ha ekwuola na ha na ebelata ụzụ opi, ọkachasị n'abali. Itinye ọnọdụ gbata gbata bụ ihe ikpeazụ ndị isiọrụ steeti ahụ ga-eme agbanyeghị na ọnweghị onye ma mgbe ya bụ ihe ga-ebe. Ndị isi ngagharịiwe Freedom Convoy kwere nkwa na ha agaghị akpa aghara, na ha ga-eruwe isi n'iwu mana na ha ga-anọ ruo mgbe ọbụla. Ngagharịiwe malitere ọnwa gara aga mgbe gọọmentị Canada tiri iwu na onye ọbụla na-anya ụgbụọla ogonogo a ga-agbariri ọkwụ mgbochi tupu ha esi US banye Canada."	https://www.bbc.com/igbo/afirika-60257009
religion	"Nigerian Pastors: ""A kpaa gị ị pụọ n'ụzọ"" na okwu ndị ọzọ e ji mara ndị ụkọchukwu"	"Ọtụtụ oge ka ndị ụkọchukwu na Naịjirịa na-ekwu okwu na-eme ka ebe niile nwuru ọkụ. Mana ọtụtụ n'ime ha bụ ndị e ji okwu dị aṅaa mara, nke bụ na ebe ọbụla ị nọ nụ olu ha nakwa okwu ha, ị mara onye kwuru ya. Ụfọdụ ndị ụkọchukwu bụ ndị malitere iwu ewu n'ihi ihe ha kwuru, ebe ndị ọzọ na-ekwu ihe ha na-ekwu iji mee ka ndị mmadụ jiri ya mara ha nke Bekee kpọrọ Trademark. 1) Enoch A. Adeboye: Nwanne ị bụzịkwa onye Naịjirịa ma ọ bụrụ na ị maghị onye na-ekwu ""Let somebody shout Hallelujah"" ka ọ bụzị ""Say that amen louder""? Adeboye rigohaala n'elu ọlta, otu n'ime ihe mbụ ọ na-ekwukwarị bụ ka ndị mmadụ tie mkpu Hallelujah; nke a emeela ka onye ọbụla mara na ọ bụ ya na-ekwu okwu. Adeboye bụ onyeisi ụlọụka Redeemed Christian Church of God nke a na-akpọ RCCG n'ịchafụ. 2) David Oyedepo: Ị ga-ama na ị nọ na Winners Chapel mgbe ị nụrụ ""Good news! The Lord has done it again"". Ọ na-ekwukwarị nke a ma e nwee nkwuputa ọkachasị nke gbasara ihe iribeama. Oyedepo bụ onyeisi Living Faith Church nke e ji Winners Chapel mara. 3) Temitope B Joshua (T.B Joshua): Ị chọrọ ịma ma ọ bụkwa olu ya ka ị na-anụ, tinye ihe onyonyo gị n'ebe a kpọrọ Emmanuel TV. Ebe ahụ ka ị ga-ama ma ọ bụ T.B Joshua na-ekwu okwu mgbe ị ga-anụ ""touch your screen"" nakwa ""Emmanuel""! Onye amụma Joshua bụ onyeisi ụlọụka Synagogue Church Of All Nations. 4) Chukwuemeka Ohanaemere: Ị bụrụ nwaafọ Naịjirịa ọkachasị onye Igbo, ị gaara anụla maka onye a na-akpọ Odumejeje maọbụ ""Liquid Metal"", ""The Lion Himself"". Ohanaemere ekwuola ọtụtụ ihe e ji echeta ya; gụnyere ""Onye battery ya fọrọ one bar ọ na-agba game?"", ""Anaghị akpọ ọga n'express"", ""Onye gba ọtọ a na-etinye aka n'akpa?"", ""A na-ahụ ọka na filling station?"" nakwa ""A kpaa gị ị pụọ n'ụzọ ka a kpaa onye ọzọ"". Ọ bụ onyeisi ụka Mountain Of Holy Ghost Intervention And Deliverance Ministry. 5) Ejike Mbaka: Fada Mbaka ekwuola ọtụtụ okwu mụnyere ọkụ ma kpalite ndọrịtaụka n'etiti ndị Naijiria ọtụtụ oge. Mana ndị nke kacha bụrụ njirimara ya ọ ga-abụ ị nụ ya ị mara na ị garuola ebe ọ nọ bụ ""Tem tem for Jesus"", ""Ụmụ ikuku eh"" nakwa ""Onye eze ibe m"". Mbaka bụ onyeisi Adoration Ministries dị n'Enugwu steeti. 6) Chris Oyakhilome: Oyakhilome so na ndị ụkọchukwu ụlọụka ha dị na mpaghara ụwa dị iche iche. Okwu e ji mara ya gụnyere ""So mightily grew the word of God and prevailed"", Ọ bụ onyeisi ụlọụka Believers' Loveworld nke e ji Christ Embassy mara. 7) David Ogbueli: Ogbueli so na ụkọchukwu ndị anaghị ""enyekarị nsogbu"" na Naịjirịa, mana o so na ndị ụlọụka ha buru ibu ma dịrị na mpaghara Naịjirịa dị iche iche. Okwu ndị e ji mara ya gụnyere ""Let them have dominion"", ""how do you create someting out of nothing"" nakwa ""God's principles never change"". Ọ bụ onyeisi ụlọụka Dominion City Worldwide. Kedụ nke ụkọchukwu ụlọụka gị na-ekwukarị? Akụkọ ndị ga-amasị gị: Ihe nkiri a ga-amasị gị:"	https://www.bbc.com/igbo/afirika-51592336
politics	Referendum Ipob: Peter Obi chọrọ ịbụ osote onyeisiala, Ipob chọrọ Biafra - Paul Achalla	"Nke na-afịọ ugbua bụ na Ipob, bụ otu na-achọ ka ekewapụta mba ọhụrụ a kpọrọ Biafra na Naịjirịa, chọro ka ewere ụbọchị 16 nke ọnwa Febụwarị mee atụmatụ Bekee kpọrọ, ""Referendum"". Ọtụtụ mmadu na-ajụ ihe nke a pụtara makana Ipob sịbụ na ọ bu ""nọdụ n'ụlọ"" ka ha chọrọ ka ndị otu ha mee n'ụbọchị ahụ. BBC Igbo tunyere otu n'ime ọkaiwu Ipob bụ Paul Achalla ajụjụ n'ọnụ ka ọ gwa ọha nke bụ eziokwu. Maazi Achalla gwara BBC na nke bu eziokwu bụ na ihe Ipob chọrọ bụ ka ụwa maka na o nwere ndị achọghi ntuliaka a Naịjirịa na-eme site ịnọdụ n'ụlọ ụbọchị ntuiliaka ahụ. Achalla sị, ""Ndị si mba ofesi bịa ịhụ etu ntuliaka aka ahụ ji aga ga-ahu na ndị be anyi ajụgo Naịjirịa, jụ ihe niile dị ya n'ime."" Ọ gakwara n'ihu kwuo na ""referendum"" ha ga-eme ka onye pụtara ka onyeisiala ghara inwe ikike Bekee kpọrọ, ""Legitimacy"". Banyere okwu Onyeisi Ohaneze bụ Nnia Nwodo kwuru maka atụmatụ referendum ahụ, Paul sị na okwu ya adabachaghị makana aghụghọ dị na 'restructuring' ahu ọ na-ekwu okwu ya. Gee ya ntị n'olu: Maazi Achala gakwara n'ihu kọwa ihe mere ha ji na-esi ọnwụ maka nwere onwe na atụmatụ ""referendum"" a. Ọ sị na onweighi isi ị si ka esoruru Naịjirịa dịka Nnia Nwodo kwuru makana ekwesiri ime ka ndị mmadu mara ebe uche ndị mmadụ dị ugbu a, nakwa ịnapụ gọọmenti ikike ọha kwuo ha ji arụ ọrụ. Maka Peter Obi bụ nwaafọ Igbo na-azọ ọkwa na pati sepụtara isi bụ PDP, Achalla sị na ihe Ipob na-achọ karịrị Peter Obi, ma kwukwa na ndị ndọrọndọrọ n'ọwụwa anyanwụ nwere ihe jikọrọ ha na Naịjirịa. Lee ihe Nnia Nwodo kwuru maka atụmatụ referendum ahụ:"	https://www.bbc.com/igbo/afirika-47068297
politics	Imo State Isopadec: Ihe mere gọọmentị Imo steeti ji chụọ mmadụ 108 n'ọrụ	"Aka na achi steetI Imo bụ Hope Uzodinma achụọla mmadu di otu nari na asatọ bụ ndi ụlọọrụ 'Imo State Oil Producing Areas Development  Commssion' (ISOPADEC.) Ozi si na aka Gomenti Imo kwuru na ihe kpatara e ji chụọ ndị ahụ bụ maka na e si n'azụ ụlọ wee ha n'ọrụ oge Rochas Okorocha nọ n'ọchịchị. Ọnụ na-ekwuru ISOPADEC bụ Ekeh Promise Onyekachi kwenyere na  esi n'ụzọ iwu na akwadoghi wee ndị ahụ n'ọrụ. Onyekachi kwukwara na sọsọ ọchụchụ a chụrụ ndị ọrụ agaghi ewetacha mgbanwe tọrọ atọ na ya bụ ulọ ọrụ. Otu onye n'ime ndi ọrụ a achụrụ achụ aha ya bụ Ifereze Victor, katọrọ agwa gọmeenti imo kpara. O kwuru na esi n'ụzọ iwu kwadoro wee ha n'ọrụ. Ifereze Victor kwuru na ọtụtụ n'ime ha bụ ndị obodo ebe e si amịta mmanụ nakwa gaasị nke na-enye Imo steeti ego. ""O kwesịghị ka anyị bụ ndị obodo ebe e si amịta mmanụ bụrụ ndị na-enweghị ọrụ,"" Ifereze Victor na-ekwu. Cheta na ndị ọrụ ISOPADEC nọrọ n'izụka olemole gara aga mee ngaghari mkpesa, gba abụbụ ọrụ, ma gbachie isi ụlọ ha di n'Owerri n'ihi nchabi ụgwọ ọnwa ha nakwa ụgwọ ochie nke gọọmentị ji ha."	https://www.bbc.com/igbo/afirika-56133446
entertainment	'O nweghi ọrụ ọbụla a ga-enye m ga-eme ka m kwụsị ịgba egwu' - Chekwas Michael	Mana Chekwas Michael hụrụ na ịgba egwu bụ ihe na-enye ya obi aṅụrị wee foro ntutu taa na ya ga na-agba egwu agbanyeghi na nne ya machiri ya ime nke ahụ. Mgbe ọ gụchara akwụkwọ ma ọ hụghị ọrụ, ịgba egwu napụta ya mee ya ọ bụrụ onye na-enye ndị mmadụ ọrụ ugbua. Lee ka o siri mee ya	https://www.bbc.com/igbo/55326228
health	SC Genotype - Gịnị ka ọ bụ?	"Soshal midia enwurula ọkụ maka etu ndị mmadụ si ekwu na Olamimlekan eji Laycon mara  bu genotype SC. Nke a mere ka ndị mmadụ jụwa maka ihe SC pụtara. Dọkịta ahụike bụ Chidi Akaghara kwuru na ọ bụ udiri genotype na-anaghị ada ụda ka genotype ndị ọzọ dịka AA, AS nakwa SS. O kwukwara na adaghị ụda ya mere ka ndị mmadụ ghara ị na-eme nchọpụta maka ya kamgbe. Mana dọkịta Mcginger Ibeneme kwuru na SC bụ udiri sickle cell ọzọ enwere, inwereike ịkpọ nwanne ""sickle cell."" O kwuru na onye bu SC genotype na-esi n'aka otu ndị mụrụ ya nweta S ma nweta C n'aka onye ọzọ . Njirimara ya yitekwara nke SS makana onye ahụ ga na-aya ahụ mgbe ọbụla. O kwukwara na anaghị ahụkarị udiri genotype a na Naịjirịa kama a na-ahụkarị ya n'etiti ndị si mba Carribean. Dọkịta Ibeneme kwuru na iron na-akọkarị n'ahụ onye bu SC nke mere na a ga-agbado anya na-achịkwalata ahụike onye ahụ.   Ihe ise mere ndị 'NGO' jiri gbajọọ iwu 'sickle cell bill' Sam Egwu wepụtara A gụrụ akwụkwọ iwu maka mgbochi ọrịa  okponọbara nke Bekee kpọrọ 'sickle cell' agba nke abụọ ya n'Ụlọomeiwu Ukwu ụbọchị Tuzde. Mana ọtụtụ otu abụghị nke gọọmenti na-agba mbọ maka ọdịmma ndị nwere ọrịa 'Sickle cell' gbajọrọ iwu ahụ nke Sam Egwu bụ Sinetọ na-anọchite Ebonyi-North n'Ụlọomeiwu Ukwu wepụtara. Ha kwuru na ndị haziri ya bụ akwụkwọ iwu akpọghị ndị ya bụ okwu ahụ metụtara (stakeholders) oku ka ha tụnye alo ga-eme ka iwu ahụ mịta ezi mkpụrụ. Ha rụtụkwara aka na okwu igbochi ụfọdụ mmadụ ịlụ onwe ha n'ihi ụdị ọbara ha nwere megidere ikike dịrị onye dị n'iwu Naijiria. Akwụkwọ iwu  'Sickle cell' Sam Egwu wepụtara  n'ụlọomeiwu  Naijiria chọrọ ka a enwee iwu nke ga-eme ọtụtụ ihe  maka ọrịa okponọbara gụnyere : Mana ndị otu abụghị nke gọọmenti kwuru na ya bụ akwụkwọ iwu adabachaghị n'ihi ụdị asụsụ e jiri dee ya, na ihe ndị kwesịrị ka etinye adịghị na ya nakwa ihe dị na ya ekwesịghị ịdị ya. Lee ebe ụfọdụ ha kwuru iwu ahụ si eri mperi: Onye nchikọta National Sickle Cell Foundation bụ Dkta Annette Akinsete sị na ọ bụrụ na ha chọrọ ime ihe ndị mmadụ ga-anabata, na ha kwesiri ịkpọ ndị ya bụ ọrịa metutara na ndị ọkachamara n'ihe gbasara ""genetic counselling"" n'olu Bekee ka ha tụnye alo na ya bụ okwu a maka na anaghị akpụ mmadụ isi n'azụ ya. Toyin Adesola, onyeisi  otu 'Sickle Cell Management and Advocacy Initiative' kwadoro ihe Akinsete kwuru sị,""Ọ bụrụ na ị chọrọ ịmata ihe gbasara ọrịa okponọbara, ị kpọọ ndị maa maka ya, ndị na-arụ ọrụ gbasara ya nakwa ndị ya bụ ọrịa na-enye nsogbu."" 2.  Ime ka ọ bụrụ ịda iwu mmadụ ịlụ onye masịrị ya Dkta Annette Akinsete sị na akwụkwọ iwu ahụ chọrọ i me ka ọ bụrụ ịda iwu mmadụ iso obi ya n'ihe gbasara ịlụ onye masịrị ya. ""Nke a megidere ikike dịrị onye dịka o siri dị n'iwu Naijiria. A ma m na ọ gaghị enwe isi."" Akinsete ji mgbe ndị agha na-achị n'Oyo steeti, mgbe ha chọrọ iti ụdị iwu ahụ bụ nke ọ sị mara afọ n'ala mgbe ahụ maa atụ. Akinsete kọwara mkpa nkuzi na mgbazi maka ọrịa okponọbara dị mkpa ma  sị na ụfọdụ mmadụ na-esi onwu na ha ga-anụrịrị agbanyeghị ntuziaka niile e nyere ha. ""Nchọpụta gosiri na ụfọdụ na-ekpebi na ha  agaghị amụ nwa, ha gaa kuru nwa."" ""O kwesiri inye ndị dị otu a ohere ikwu ka ha ga-esi jikọrọ onwe ha."" Winifred Otokhina nke TonyMay Foundation jụrụ ajụjụ sị na ọ bụrụ na e mee ya iwu na onye ọbụla ga-eme nnyocha ọbụla tupu ha alụọ, ma gbochie ndị nwere AS maọbụ SS ilụ onwe ha,""Kedụ maka ndị chee na ha nwere AA mana ndị lab edehie mpụtara ụdị ọbara ha nwere nke Bekee kpọrọ 'misdiagnosis'. 3.  O kwesịrị ịbụ 'ibelata' ọ bụghị 'ikpochapụ' ọrịa okponọbara Ndị otu na-agba mbọ maka ọdịmma ndị nwere ọrịa okponọbara sịrị na ọ bụrụ na ndị omeiwu chọrọ ime ihe nke ọma, na ""ọnụ okwu ha kwesiri ịna-ekwu bụ maka 'igbochi', 'ịkwado ịgbasa ozi' na 'ịgbazị ụzọ' ọ bụghị 'ikpochapụ"" ọrịa okponaọbara, maka na ọrịa ahụ enweghị mkpochapụ. ""Ị nụ mkpochapụ, kedụ ihe ị chọrọ ime? Ị ga-egbuchapụ ndị niile nwere ọrịa ahụ?"" Akinsete sị na ọ bụrụgodi na e nwere ike ikpochapụ ndị nwere ike ibute ọrịa okponaọbara site na alụmdinanwunye, kedụ maka ndị na-amụta nwa na alụbeghị di? 4.Iwu ahụ ekwughị maka nsogbu dịrị ndị nwere ọrịa sickle cell Toyin Adesola nke Sickle Cell Management and Advocacy Initiative  onye tụrụ arịrị sị na 'o nweghị ndị ọrịa a metụtara a kpọrọ oku sị n'iwu ahụ ezughị oke. Adesola sị na akwụkwọ ""iwu nke a elebaghị anya n'ọnọdụ ndị nwerela ọrịa okponaọbara na nsogbu ha na-ahụ inweta nleta ahụike zuru oke na Naijiria."" Ọ gara n'ihu kọwa na iwu ahụ na-ekwu maka naanị ndị nwere AS na SS ma chezọọ na e nwere ndị enweghị ụdị ọbara mana ha nwere ike ịmụta nwa nwere ọrịa okponọbara. ""Ụfọdụ amaghị ndịiche dị na-etiti ""genotype' na 'Blood Group.'"" Adesola gara n'ihu rịọ ka ""Ụlọoemiwu kpo oku ndị na-arụ ọrụ n'ihe gbasara ọrịa okponaọbara ka a kpa maka akwụkwọ iwu ahụ."" 5. O nwere ndị agụpụrụ n'iwu ahụ Winifred Otokhina nke TonyMay Foundation kwuru na akwụkwọ iwu ahụ ekwụghị maka etu a ga-esi enyere ndị nwere ọrịa okponọbara aka ịnata nleta na oke luru ha dịka mmadụ. Otokhina tụrụ arịrị na ""Ndị nwere okponaoba anaghị enweta ohere inweta ọrụ dịka ndị ọzọ"" mana iwu ahụ ekwughị maka ya. Mbọ BBC gbara inweta ọsịsa Sam Egwu amịtaghị mkpụrụ dịka ọ zaghị ekwentị ya nke ọ na-asa ozi e zigara ya n'ekwenti."	https://www.bbc.com/igbo/afirika-52664651
health	Hand Sanitizer: Lee etu ị ga-esi rụpụta nke gi	Mmadụ idebe aka ya ọcha bụ ụzọ kacha dị ire iji gbanahụ ọrịa na-efe efe dịka coronavirus. Mmiri nkwọcha pụrụ iche Bekee kpọrọ 'hand sanitizer' dị nnọọ nnukwu mkpa ugbua. 'Hand sanitizer' na-adazi oke ọnụ n'ahịa ugbua. Mana egwu atụla gị, lee etu i nwere ike isi rụpụta nke gi na-emefughi nnukwu ego. Ndị mere akụkọ a bụ Chigozie Ohaka na Vining Ogu. Akụkọ ndị ọzọ ga-amasị gị:	https://www.bbc.com/igbo/afirika-52024159
religion	TB Joshua Death: Lee foto si ụlọ ụka Synagogue dịka a na-akwamaozu ụkọchukwu ha	Lee etu o si a ga dịka a na-eme akwamozu T.B. Joshua n'ụlọ ụka Synagogue dị na Legọs.	https://www.bbc.com/igbo/afirika-57762396
business	Ọgba mbọ: 'E bidoro m site na-ihicha ụlọ mposi na mahadum' - Chinemerem Ezeihunne	Ezeihunne Chinemerem Miriam bụ nwa akwụkwọ na Mahadun Nnamdi Azịkiwe di n'Anambra steeti ekwuola etu osiri bido ụlọọrụ na-ehicha ụlọ. O bidoro site na-ehicha ụlọ mposi mahadum ya nke ngalaba agụmakwụkwọ iwu. Kirie akụkọ nwaada a pụrụ iche n'uju ebe a: Akụkọ ndị ga-amasị gị:	https://www.bbc.com/igbo/afirika-55712846
religion	Ihe mere m ji hapụ ọrụ uweojii chie Fada n'ụka Katọlik	Fada Cajetan Obiekezie nke ụka Katọlik Awka dayọsis gwara BBC Igbo ihe mere o ji hapụ ọrụ ya dịka onye uweojii ma chie Fada. Ọ sị na ọ na-ewete ya ma ọ hụ ka mmadụ na-emegbu mmadụ ibe ya, na ọ ga-ahụ na onye tara ahụhụ ruru ya na-agbanyeghi onye ọ bụ. Na ọ bụ mere o ji banye n'ọrụ uweojii, gụọkwa akwụkwọ dịka ọkaiwu nakwa onye ndọrọ ndọrọ ọchịchị. N'ihi ọrụ nakwa agụmakwụkwọ ya mere ọ jiri ruo ogogo 'Superintendent' n'ọrụ uweojii. Mana n'ihi etu okwu Chukwu ji atọ ya ụtọ nakwa mmasị o nwere n'ịgụ akwụkwọ nsọ mere o ji hapụ ọrụ uweojii ma chie Fada. Kirie ihe o kwuru n'uju.	https://www.bbc.com/igbo/afirika-54963824
business	Ọgba mbọ: Ị ma Erisco? Lee ka N4200 si mụtara ya ụlọ mmepụta tomato kachasị n'Afrịka	Eric Umeofia, onye nwe ụlọrụ na-emepụta 'Erisco Bonpet fire extinguisher' bụ akọrọngwa  e ji emenyụ ọkụ nakwa ụlọọrụ 'Erisco Foods' ekwuola mkpa ọ dị ka ndị Naịjirịa na-arụpụta nri ha na-eri. Ọ gwara BBC Igbo ka o si were naira puku anọ na narị abụọ(4200) wee bido ahịa n'afọ 1981. Mana  kirie ka ịhụzie ogo ọ nọzị ugbua na etu o si arụpụta 'tọmatọ nkpọ' na-ezuru Afịrịka niile. Ndị mere akụkọ a bụ Vining Ogu na Chioma Obianinwa	https://www.bbc.com/igbo/afirika-51018112
religion	Mbaka sị na Buhari abụghị nsogbu Naịjirịa	N'ime vidio a, Fada Ejike Mbaka nke Adoration Ministries n'Enugwu steeti sị na ọ na-akwado Onyeisiala Muhammadu Buhari maka o nwere ihe ọ na-arụ n'obodo Naịjirịa. Onyonyo a sonyere akwa arịrị ndị mmadụ na-ebe maka ka ogbugbu na ahụhụ jupụtara n'obodo site ihe ndị mmadụ kpọrọ ndọlazụ Naịjirịa na-agabiga n'okpuruọchịchị Onyeisiala Muhammadu Buhari. Mbaka gara ihu kọwa na Onyeisiala Muhammadu Buhari abụghị nsogbu Naịjirịa nwere. Cheta na na 2015, Fada Mbaka bụ onye ụkọchukwu Katolik pụtara kwadosieike Onyeisiala Muhammadu Buhari bu ọkọlọtọ All Progressives Congress, ma buokwa amụma na onye bubu Onyeisiala bụ Dọkinta Goodluck Ebele Jonathan ga-ada ntuliaka. Amụma ya a wuru ewu mgbe ahụ mere ka ndị mmadụ na-eche na ya bụ onye ụkọchukwu ọ na-akwado mmadụ na ndọrọndọrọ ọchịchị? Gịnị mere okwu ya maka nsogbu Naịjirịa nwere ji we wuo? Fada Ejike Mbaka bụ ụkọchukwu ndị Katọlik bụrụkwa onyeisi ndị Adoration Ministry bụ ụlọekpere nke o hiwere nke sokwa ụlọụka Katolik n'afọ 1998. Ndị nsonso ya na-ekwokarị n'igwe n'igwe n'ụlọụka ya bụ Adoration Ministries dị n'Enugwu steeti. Ha na-ekwokarị ịbịa kpee ekpere kwa izu. Ama ya dịka onye na-etinye okwu n'ihe gbasara ndọrọndọrọ ọchịchị nakwa ọdịmma ndị mmadụ. Ama ya maka amụma ọ na-ebukarị ndọrịtaụka n'etiti ma ndị nkịtị ma ndị ụkọchukwu.	https://www.bbc.com/igbo/afirika-49355342
health	No Bra Day: Gini ka ụbọchị a pụtara?	"Dịka ọ na-ewu n'ebe niile, ọtụtu ndị mmadu nwere nghọtaghịe ihe ụbọchị a bụ maka ya. Etu ụbọchị a siri Bido Dịka ndị otu Cancer.ca siri kọwaa, ọ bụ  Dọkinta Mitchell Brown bịdoro ụbochị a i ji mepee anya ndị mmadụ maka ihe gbasara ọrịa kansa n'afọ 2011. Brown kpọrọ ya 'BRA Day' nke pụtara ""Breast Reconstruction Awareness Day"". #NoBraDay: Ọ ga-akwụsị ọrịa kansa n'ụmụnwanyị? Ebum n'obi Brown bụ ị kụziri ụmụnwaanyị ndị a ga-awa ara maka ọrịa kansa na ha nwere ikike ị sị ka awa ha ara ma meekwa ya ka ọ dị mma . Nke a ka ndị Bekee na-akpọ 'Reconstructive Surgery'. Afọ atọ ka ọ were ka emume a gazụọ mba iri atọ. Ka oge na-aga ka atụghaghịrị aha ụbọchị a site na BRA DAY ọ bụrụzia No BRA Day, nke mere ka ọtụtu ndị mmadụ aghọtaghe ya. Ọ na eme Nwoke na Nwanyị kama ọkacha eme ụmụnwanyị ebe ihe pekarịrị 1% n'ime ụmụnwaoke (Dika Nna Beyounce Knowles bụ Mathew Knowles) otu narị na-enweta ya. Otu ihe ikwesiri ime i jị gbochie Kansa Ara Enwere ụzọ abụo esi achọpụta ma mmadụ enwere Kansa ara. 2. Nke abụọ bụ ịga ụlọ ọgwụ ka ha nyocha ara gị Nwaada a na-akọwa na ọ bụ ụbọchị maka Kansa Ara na ọ bụghị maka ịgba ọtọ Nwaada a na-egosi ụmụnwanyị etu ha ga-esi nyocha onwe ha maka kansa ara."	https://www.bbc.com/igbo/afirika-50032212
sports	Zidane, Xavi na Iniesta onye bụ ọkaibe n'egwu bọọlụ?	A kọwa akụkọ ndị na-agba bọọlụ nke ọma n'ebe etiti, aha ndị dịka Zidane, Xavi na Iniesta ga-agbapụta ezigbo ihe. Aha ndị a nwuru ọkụ na soshial midia dịka ọtụtụ ndị hụrụ egwuregwu bọọlụ n'anya na-akọwapụta onye ha chere bụ ọkaibe. Zinedine Zidane bụ nwaafọ mba Fransị, ọ gbara Real Madrid bọọlụ ma bụrụ onye nchịkọta ha ugbua. Zidane mabutara Iko Mbaụwa n'afọ 1998 dịka ọ na-agbara mba ya bụ Fransị bọọlụ. Xavier Hernandez Creus e ji Xavi mara bụ nwaafọ mba Spen gbaara otu egwuregwu Barcelona bọọlụ. Ọ mabutere Iko Mbaụwa mgbe ọ na-agbara mba Spen bọọlụ n'afọ 2010. Andres Iniesta Lujan bụ nwaafọ mba Spen gbaara otu egwuregwu Barcelona bọọlụ. Iniesta mabutere mba Spen Iko Mbaụwa n'afọ 2010. Ụfọdụ ndị họrọ Zidane dịka ọkachaibe n'ime ndị a: @iam_Mubarak7 sị ka enye ya naanị Zidane na osisi kpọrọ nkụ iri na ọ ga-amabute Iko Champions League Mana ndị ọzọ sị na Xavi na Iniesta ka Zidane agba bọọlụ. @CaliforniaPato	https://www.bbc.com/igbo/egwuregwu-48843388
health	Elephantiasis: Lee etu anwụnta nwere ike isi butere gị 'ụkwụ aba shoe'	Ọrịa Elephantịasis nke a na-akpọkwa 'Lymphatic Filariasis' bụ otu ọrịa na-enye nsogbu na mpaghara Afrịka nakwa Asia. Ndị mmadụ na-eche na ọrịa bụ ọgwụ a gwọrọ agwọ na-ebute ya, mana nnyocha sayensị gosiri na ọ bụ nje a kpọrọ 'Nematodes' na-akpata ya. Nje ndị a bụ 'Nematodes' bụkwa anwụnta na-ekesa ha si n'ahụ otu onye feere onye ọzọ. Mana e nwekwara ụdị ọrịa ụkwụ ọzịza ọzọ a na-akpọ 'podoconiosis' A naghị ahụkarị ụdị nke a kwadaa, kama ihe na-akpata ya abụghị anwụnta. Ọ bụ ihe ọnatarachi dị n'ime ala, nke Bekee na-akpọ 'minerals' na-akpata ya. Mana ọ bụghị nke a ka akụkọ a na-ekwu maka ya. Gịnị bụ Lymphatic filariasis (Elephantiasis) N'ala Igbo, ihe a na-akpọ ọrịa a bụ 'ụkwụ aba shoe', maka na ọ na-eme ka ụkwụ mmadụ zaa azaa. Dịka anyị kọwara na mbụ, ndị mmadụ na-eche na ọ bụ ọgwụ a gwọrọ agwọ na-akpata nke a, mana nnyocha sayensị kọwara na ọ bụghị eziokwu Ọ bụghị anwụnta na-akpata ọrịa 'Elephantiasis' kpọmkwem, kama anwụnta na-ekesa nje na-akpata ya si n'ahụ otu onye feere onye ọzọ. Ụdị nje na-akpata ọrịa 'Lymphatic filariasis' maọbụ Elephantiasis' bụ nke Bekee kpọrọ 'Nematode Worms' maọbụ 'filariae'. Dịka ngalaba WHO si depụta, ụdị anwụnta na-ekesa nje a na mpaghara Afrịka bụ ụdị nke a kpọrọ 'Culex' nakwa 'Anopheles'. Ọ bụrụ na anwụnta a taa onye  nwere nje a, ha nwere ike ibufe ya n'ahụ onye ọzọ. Nje a ga-anọzi n'ime ahụ onye ahụ na-abawanye, bịa nọchie ohere ebe mmiri si apụ n'ahụ mmadụ. Nke a ga-eme ka akụkụ ahụ a malite ịza aza. Nnyocha WHO gosiri na ọrịa a na-emetụta ihe ruru mmadụ nde iri atọ na isii (36 million) n'akụkụ ụwa niile, mana ọ ka njọ na mpaghara Afrịka nakwa Asia. Dịka nnyocha nke ngalaba ahụike nke ụlọakwụkwọ 'Stanford University' si gosi, ọrịa 'Elephantiasis' maọbụ 'Lymphatic Filariasis' enweghị ọgwụgwọ ga-eme ka ọ laa kpamkpam. Kama e nwere ọgwụ dị icheiche nke ga-eme ka nje ahụ na-akpata ya ghara ị na-abawanye n'ime ọbara mmadụ. Ọ bụrụ na nje ahụ anaghị amụba, akụkụ ahụ onye ahụ zara aza agaghị na-azawanye. Ọ dịkwa mkpa ka e gbochie anwụnta ịta onye dị nwere ya bụ ọrịa, ka ọ ghara ịtanyekwa nje ọzọ n'ahụ ya. Ihe onye nwere ọrịa a ga na-eme bụ: Dịka ọrịa, 'Elephantiasis', ọtụtụ ọrịa nke anwụnta na-ekesa, enweghị ọgwụ na-agwọta ha kpọmkwem, kama ọgwụgwọ onye ahụ ga na-enweta bụ a gba ekpere chi. Ya mere o ji dị mkpa ka i zeere anwụnta ma chụọ ya ọsọ ụkwụeruala n'okirikiri gị. Ọrịa ọjọọ ndị ọzọ anwụnta na-ekesa gụnyere: Ọrịa amaghị aha ya malitere igbu ọtụtụ mmadụ na mpaghara ụfọdụ n'Enugwu nakwa Delta steeti n'ọdị nso a, mana nnyocha mechara gosi na orịa ahụ bụ ịba ọchananya nke Bekee kpọrọ 'Yellow Fever'. Ọ bụ ụdị anwụ nta a kpọrọ 'Aedes' nakwa 'Haemogogus' na-ekesa ya bụ ọrịa. Kọmishọna Ahụike nke Enugwu steeti, bụ Emmanuel Obi, kọwaara BBC Igbo na ụdị anwụnta a bụ ndị na-efegharị n'oge ehihie. Nnyocha WHO mere gosiri na ọrịa na-egbu ọkara ndị niile butere ya kwa afọ. Ọ ga-ewe ihe dịka abalị atọ ruo abalị isii tupu ọrịa a amalite ịkpa ike n'ahụ onye butere ya, ọ bụrụ na-akpachaghị anya nke ọma, onye ahụ ga-anwụ ma ọ gachaa ihe dịka abalị asaa maọbụ abalị iri. Ọrịa 'yellow fever' na-akpa ike na mba iri anọ na asaa (47) na mpaghara Afrịka nakwa South Amerịka. Onwebeghị ọgwụ e ji agwọ ya kpọmkwem, mana ọ bụrụ na a chọpụta ya n'oge, ndịọrụ ahụike ga na-eleta onye ahụ anya ruo mgbe ọrịa a jiri aka ya laa. Mana oziọma dị na ya bụ na 'Yellow Fever' nwere ọgwụ mgbochi, onye ọbụla gbara ya agaghị arịakwa ya bụ ọrịa ọzọ. Na Naịjirịa, ọ bụrụ na ịgbabeghị ọgwụ mgbochi 'Yellow Fever', ị gaghị enwe ike ime njem gaa mba ọzọ. Ọ bụ n'ahụ Enwe ka a chọpụtara nje a bụ 'Zika' n'afọ 1947 na mba Uganda, mana n'afọ 1952 ka a hụrụ ya n'ahụ mmadụ na Uganda nakwa Tanzania. Ụdị anwụnta na-ekesa nje a bụ nke a kpọrọ Aedes. Mana nwaanyị nwere ike ibufe ya nwa o bu n'afọ, mmadụ nwekwara ike ibute ya site na mmekọ nwoke na nwaanyị. Ọrịa a anaghị emere ụmụnwaanyị dị ime ebere maka na ọ na-eme ka isi nwa amụrụ ọhụrụ pee ezigbo mpe, nke Bekee na-akpọ 'Microcephaly'. 'Zika virus' fesara na mba Brazil n'afọ 2015. Ọrịa a na-emetụtakwa ndị mmadụ ruo taa, mana ọnụọgụgụ ndị ọ na-emetụta pere mpe. Ọrịa ndị ọzọ anwụnta nwere ike ibunye mmadụ gụnyere:	https://www.bbc.com/igbo/afirika-55389928
sports	Tottenham vs Manchester City: Tottenham agbaala Manchester City ose n'anya	"Asọmpi otu egwu bọọlụ Tottenham Hotspur na Manchester City bụ nke kpọtụrụ na mgbede a n'egwuruegwu Premịa Lig. Tottenham Hotspur ji ọkpụ goolu abụọ merie Manchester City. N'eziokwu, Manchester City agbanyeghị na ha nọ n'obi ndị Tottenham site ka ha sị gbaa ha bọọlụ. Na nkeji nke iri atọ na itoolu ka ndị Manchester City newtara penariti mana Ilkay Gundogan tara ya. Tottenham ezughi ike n'agba nke mbu ebe Manchester City chị ọkụ sodo ha ma gbata akwụkwọ ịdọ aka na nti atọ ebe Tottenham ji otu tupu ha alaa ezumike. Ka abatachara ezumike ka enyechere Olexandr Zinchenko mpempe akwụkwọ mmeemmee na nkeji 60"". Steven Bergwijn nke Tottenham ji otu ọkpụ zaa aha ya na nkeji 63 iji kasie Mourinho obi. Ọ dị ka nke ahụ ezughị, Son Heung-Min nwaafọ Saụt Koria tinyere Tottenham goolu nke abụọ na nkeji 71. Mmeri a mere ka ndị Hotspur gbagolite na ogogo nke ise ebe Manchester City ka gwunyere na ogogo nke abụọ ha nọbu. Ọnwụ Manchester City na-esi ịnapụ Liverpool ndị nke mbụ na Lig kpuru afọ n'ala n'izu a ebe Liverpool ka jicha ihe ruru akara 22 aga ha. Akụkọ ga-amasị gị: Ihe nkiri ga-amasị gị:"	https://www.bbc.com/igbo/egwuregwu-51350146
business	"Ogbambọ: ""Etu m si kpụgharịa ụgbọala a site na ntuziaka m hụrụ na nrọ"""	"Nonso Ofor bụ onye Oraifite n'Anambra Steeti kwuru na o ji aka ya rụpụta ụgbọala a nke wuru ewu na soshal midia. Na mkparịtaụka ya na BBC Igbo nwere, ọ sị na ihe ndị ọzọ ọ na-arụ gụnyere ihe e ji egwu mmiri, ncha nakwa efere e ji asa ahụ a kpọrọ ""Jacuzzi"". Ofor sị na o ji injine ụgbọala Venza hazigharịa ụgbọala dị ka ụgbọala ""Rolls Royce Phantom"". Ọ sị na amamihe o jiri mee nke a si na ihe e gosiri ya na nrọ mgbe ọ na-ehi ụra, na e nwekwara ọtụtụ ụgbọala a na-egosi ya nke ọ na-arụbeghi. N'olu ya "" M na-arụ ụra, a na-egosi m ọtụtụ ụgbọala na nrọ, mana m pụta n'ihe rụọ ya, o gosipụta ihe ahụ m hụrụ na nrọ."" O kwukwara na ewezuga ingine ahụ, ihe ndị ọzọ nille gbasara ụgbọala a bụ aka ka o ji rụọ ya. Ofor sị na ọ chọpụtara na ọ bụ ihe ọ na-arụpụta n'aka ya bụ ihe na-enye ya ego. O kwuru na akụrụngwa o ji arụ ụgbọala a bụ ihe ndị o nwetachara na Naịjirịa ebe a. Ọ gara n'ihu kwuo na ọ bụ naanị akwụkwọ Sekọndịrị ka ọ gụrụ tupu ọ gawa igba bọị ma chọtazie akaraka ya. Ofor kwuru na o si Legọs steeti ebe ọ rụpụtara ụgbọala a buru ya bịawa Ọwụwa Anyanwụ. N'ikpeazụ ọ sị ""Obi dị m ụtọ na ndị mmadụ nabatara ihe m na-eme"". Gere ihe o kwuru ebe a n'ujụ."	https://www.bbc.com/igbo/afirika-60187419
politics	Anambra Governorship Election: Obi siri m ike na m na m ga-eso zọọ ọkwa gọvanọ Anambra - Chukwuma Soludo	"Chukwuma Soludo ekwuola na obi siri ya ike na ọ ga-eso zọọ ọkwa gọvanọ Anambra steeti na ntuliaka a ga-eme na Nọvemba 6. Soludo kwuru nke a na mkparịtaụka ya na Channels TV na mgbede Mọnde, dịka otu ụlọikpe dị n'Awka, Anambra steeti, nyere iwu ka INEC tinyeghachi aha ya dị ka onye ga-anọchi pati APGA na ntuliaka ọkwa gọvanọ Anambra steeti. Mana ọtụtụ na-ekwu na ya okwu ebibeghị, n'ihi na ụlọikpe ka elu ekpebibeghị ya bụ ikpe. Ka ọ dị ugbua, ụlọikpe 'high court' abụọ enyela mkpebi n'okwu gbasara APGA n'Anambara steeti, nke pụtara na ọ bụ ụlọikpe 'appeal court' ga-ekwuzi ihe Inec ga-eme. Lee ihe bụ isiokwu Cheta na ngalaba 'Independent National Electoral Commission' wepuru aha Soludo ma tinye aha Chukwuma Umeoji n'akwụkwọ ha biputara n'izuka gara aga. Nke a bụ maka na pati APGA kere ụzọ abụọ ma nwee mmadụ abụọ na-azọ ọkwa onyeisioche, Victor Oye na Jude Okeke. Otu ụlọikpe dị na Jigawa nyere iwu na ọ bụ Jude Okeke bụ ezigbo onyeisi Apga na Naịjirịa, ọ bụghị Victor Oye. Nke a mere ka INEC were aha Chukwuma Umeoji, bụ aha nke otu Jude Okeke zigara, ma hapụ Soludo bụ aha otu Victor Oye zigara. Mana taa bụ Mọnde ka ọkaikpe Valentine Okaa nyere iwu n'Awka na ọ bụ Victor Oye bụ onyeisioche APGA n'Anambra steeti, nke pụtara na ọ bụ ntuliaka nke ha haziri ka INEC ga-ewere. Otu n'ime ndị enyemaka mgbasaozi Soludo bụ Mazi Ejimoro Opara gwara BBC Igbo na nke a mere eme n'ụbọchị Mọnde a. Ejimofor kwuru sị: ""Ọ bụ eziokwu na ụlọikpe ukwu steeti etinyeghachila Soludo dịka onye ga-anọchi anya APGA na ntuliaka Novemba 6."" ""Ụlọikpe ahụ kwukwara na ọ bụ Victor Ike Oye bụ onyeisi APGA na Naịjirịa."" Ejimofor gara n'ihu kwuo na ọ dịziiri INEC ugbua itinyeghachi aha Soludo dịka ụlọikpe si nye iwu. Ọ kọwara na ụlọikpe dị na Jigawa nke nyeburu iwu na Victor Oye abụghị onyeisi APGA enweghị ikike inye ya bụ iwu n'ihi na ebe esemokwu na-ada bụ n'Anambra. Ndị ọkaiwu anyị ka na-agakwa okwu ya iji hụ na INEC tinyeghachiri aha Soludo. Mana Azubuike Okafor, bụ onye na-akwado Chukwuma Umeoji gwara BBC na INEC agaghị eme ihe ụlọikpe ahụ dị n'Awka kwuru. Okafor kwuru sị: ""Okwu a nọzi n'ụlọikpe mkpesa bụ 'appeal court' ugbua, nke a pụtara na ọ gafeela ihe ụlọikpe steeti ga-ekpebi."" ""Ka ọ dị ugbua, INEC ejirila mkpebi nke ụlọikpe Jigawa nyere rụba ọrụ. Ha eweputela aha ndị ga-eso zọọ ọkwa gọvanọ, ha agaghị alaghachi azụ ugbua n'ihi mkpebi ụlọikpe nke dị n'Awka."" ""Ọ bụ naanị ụlọikpe karịrị ụlọikpe 'hgh court' nwere ike ikwu ihe ọzọ INEC ga-ege ntị."""	https://www.bbc.com/igbo/afirika-57891979
health	World AIDS Day: 'A rịala m ọrịa HIV/AIDS ruo afọ anọ ka kwụrụ chim'	"Ụbọchị December 1 nke afọ ọbụla bụ nke ngalaba ahụike mba ụwa ji eme ncheta agha a na-ebuso HIV gụnyere mgbochi ya, nyocha ya, nlekọta ọgwụgwọ ya, dgz. Dịka ngalaba World Health Organisation si depụta, ncheta nke afọ 2020 na-ebu aka maka mkpa mkpa covid na-akpa na mba ụwa niile mana a na-aja ndị nọ n'ihu agha a ike. Otu onye rịagoro ọrịa site n'afọ 2014 ruo afọ 2018 gwara BBC ka o si were ọnọdụ a na-enyere ndị mmadụ aka site n'ịgwa ha okwu nkasiobi nakwa ihe ha ga-eji ndụ ha mee n'ọnọdụ di etu ahụ. O kwukwara na mgbe ọ chopụtara na ọ na-arịa ọrịa a, ọ maghị ka ọ ga-esi gwa nne na nna ya. Gere ihe o kwuru n'uju n'ihe nkiri a. Isiokwu #WorldAIDSDay nke afọ 2018 bụ ""mara ọnọdụ gị"". Ọtụtụ ngalaba ahụike mbaụwa ekwuola obi ha gbasara ncheta ụbọchị HIV/AIDS. Otu n'ime ha bụ World Health Organisation. Ha kwuru na otu onye n'ime mmadụ anọ ọbụla na mbaụwa niile nwere ọrịa HIV/AIDS mana ha amaghị. Akụkọ ndị ga-amasị gị:"	https://www.bbc.com/igbo/afirika-46410604
health	Ụdịrị ọrịa kansa ara kachasị arịa ụmụnwaanyị isiojii na ụzọ e si egbochi ya	Ndị nyocha sayensi mba Amerịka enyochapụtala njịkọ dị n’etiti ajọ ọrịa kansa nke ara na ụmụnwaanyị isi ojii. Nyocha ha gosiri na ọ bụ ụmụnwaanyị isi ojii ka ọrịa a kacha awakpo. Ha kwuru na ha na-atụ anya na ihe a ha nyochapụtara ga-akpali mmụọ ụmụnwaanyị isi ojii ka ha na-enyocha onwe ha ugboro ugboro gbasara ọrịa a. Laverne Faunteroy nwaanyị isiojii dị afọ 53 bi na New York kwuru sị, “Enweghị mgbe o jiri baa m n’obi maọbụ ịchekasị uche maka nke a”. Laveren na-ebi ndụ gbadoro ụkwụ n’ahụike. Kama otechaghị aka o mere emume ncheta ọmụmụ ya ka o nwetara ozi na o nwere ọrịa kansa. O kwuru sị, “ụjọ tụrụ m n’ihi ndị niile m ma nwere ọrịa kansa ejighị isi ha pụta, obi dara m mba, ezigbo ụjọ jidere m”. Laveren chọpụtara na o nwere kansa ara nke a kpọrọ ‘Triple Negative’ (TNBC). Ndị mmadụ anaghị enwekaarị kansa nke a, ọ na-eto ngwa ngwa, ọ na-agbasakwa ngwa ngwa, ma na-esi ike ịgwọta. Ọrịa kansa nke a na-egbu ọtụtụ ndị mmadụ. Dịka etu ọrịa kansa nke a siri dị, ọgwụ eji agwọ kansa ndị ọzọ anaghị adị ire n'ebe ọ nọ. Ọ bụ ụmunwaanyị na-erubeghị afọ iri anọ (40) ka ọ na-emekaarị ma bụrụkwa ụmụnwaanyị isi ojii ka ọ kachasị arịa. Nyocha ngalaba JAMA oncology bipụtara chọpụtara na ọrịa a ji pasentị 28% egbu ụmụnwaanyị isi ojii karịa ụmu nwaanyị ndị ọcha nwere ya bụ ọrịa. Ugbua, nyocha ọzọ akwadola ya bụ mpụtara na-ekwu na e nwere ihe jịkọro agbụrụ ụmụnwaanyị  Afrịka na ọrịa kansa 'Triple Negative' (TNBC). Dọkịnta Lisa Newman bụ Weil Cornell Medicine onye so na nyocha ndị sayensị nke mbaụwa maka ọrịa kansa ara n’ụfọdụ mpghara n’Afrịka kamgbe afọ iri abụọ. Nyocha ya gosiri na ọ bụ ụmụnwaanyị si na mpaghara Ndịda Afrịka dịka mba Gana ka ọria kansa TNBC kachasị enye nsogbu. O kwuru na ọ nwereike ịbụ maka na ahụ ụmụnwaanyị ndị a agbanweela maka etu ahụ ha si ebuso ọrịa Malarịa agha.  Newman kwuru sị, “ nyocha ọrịa kansa ara nke 'Triple Negative' na-egosi na agbụrụ mmadụ si metụtara etu ahụ onye ahụ si alụsọ ọrịa a ọgụ nke na-emetụta ụfọdụ akụku ahụ mmadụ dịka ara nwaanyị”. O kwukwara sị, “ ọrụ nchọpụta a na-akpalị mmụọ anyị n’ihi na ọ na-aza ajụjụ maka etu ọrịa si awakpo mmadụ site n’agbụrụ”. Ọ gara n’ihu kọwaa, “Ọ na-enyekwa anyị ezi nghọta maka ọrịa a”.  Newman gbara ama sị,” Anyị na-ahụta oke agbụrụ gbasara ọrịa kansa dịka ngalaba ahụike na ndị na-elekọta ndị ọrịa anya anaghị ekwe eji ụmụnwaanyị ndị agbụrụ Afrịka eme nyocha maka ọrịa kansa dịka ha na-eji ndị ọcha eme”. Laverne kwenyere na ọ dị mkpa na ụmụnwaanyị agbụrụ Afrịka soro na nyocha ahụike maka ọrịa. O kwuru sị, “ Echere m na akụkọ anyị na mba Amerịka na etu e siri kpasoo anyị agwa oge gboo, na-egbochi anyị isonye n’ihe ọbụla” O kwuru sị, “ Achọrọ m iso na ndị ga-eme ka ihe dịrị ndị mmadụ mma n’ọdịnihu”. Laverne enweghịzị ọrịa kansa dịka awara ya ahụ n’ọnwa Julaị maka ọrịa a. “Ihe niile na-aga nke ọma... eji m ya eme ọnụ na m soro na nyocha a. Ma jiri kwa ya na-eme ọnụ na m nyeere Dọkịnta Newman aka maka nyocha ya”. Na mba Briten, ụmụnwaanyị agbụrụ Afrịka ji ugboro abụọ karịa ụmụnwaanyị ndị ọcha gbasara ịnyochapụta ọrịa kansa oge ọ nọ na ngwụcha ya. Ngalaba NHS nke agbụrụ na Health Observatory na-akpọku ụmụnwaanyị isiojii ka ha soro na nyocha a”. Dọkịnta Georgette Oni bụ dọkịnta na-awa ụmụnwaanyị ahụ maka ọrịa Kansa bi na Notthingham kwuru na ọ bụ ezigbo nsogbu na ụmunwaanyị isiojii anaghị eso na nyocha ahụike ndị a. O kwuru sị, “Ihe m na-ekwukaarị maka ya ọtụtụ mgbe bụ ka ụmụnwaanyị ndị isiojii soro na nyocha ndị a, n’ihi na ọ bụ ebe a ka e si edepụta mpụtara nyocha ndị a”. “Ọ bụ etu a ka e si achọpụta etu e si alụso ọrịa a ọgụ, nke a bụ nke metụtara gị dịka mmadụ n’ihi na ọ bụ ụmunwaanyị agbụrụ Afrịka ka ọ kachasị metụta”. O kpebiri sị, “Ọ bụ mgbe ọtụtụ ndị mmadụ soro mee nyocha ka mpụtara ya na-aba oke uru”.	https://www.bbc.com/igbo/articles/cevgqzgxkzpo
sports	Real Madrid vs Man City: Manchester City apịala Real Madrid mgbachara ndị mmụọ	Manchester City ewerela mgbachara ndị mmụọ pịawaa Real Madrid azụ n'azụ ụlọ ha. Ọkpụ goolu abụọ a satara otu ka Man City ji merie Madrid n'asọmpi Uefa Champions League a gbara n'abalị Wenezde. Otu egwuregwu abụọ enweghị nke nyetere ibe ya goolu n'agba nke mbụ. Mana Madrid bu ụzọ nyete goolu nke si n'aka Isco. Oteghi aka, Gabriel Jesus satara ya, ebe Raheem Sterling gbatara penariti nke Kevin De Bruyne gbakpuru iji nye Man City mmeri. Nke ka njọ bụ na Sergio Ramos natara akwụkwọ ọbara ọbara n'asọmpi a, pụtara na ọ gaghị eso n'egwu mgbe Real Madrid ga-aga be Man City. Otu abụọ a ga-akụkọta mpi ọzọ n'ụbọchị 17 nke ọnwa Maachị nke afọ a, mgbe ha ga-ezute n'Etihad.	https://www.bbc.com/igbo/egwuregwu-51651437
entertainment	Cubana Chief Priest vs Maria BBNaija: Etu ebubo o boro Maria si akụkọta isi ọtụtụ mmadụ	Ebubo a Cubana Chiefpriest boro Maria nke ọ sị na ọ na-ayị di nwanne ya nwaanyị apụọla n'egwu dịka ọ kụkọtala isi ụtụtụ mmadụ ọnụ. Site n'ihe Chiefpriest dere n'Instagram, ọ kpọrọ aha otu onye a na-akpọ Paul Okoye e ji 'Paulo' maara ma sị na ọ bụ ya mere Maria ji mata onye Paulo bụ. Na nzaghachị Paul gwara Chiefpriest ka ọ na-ekwu ihe doro ya anya tupu ọ na-ebo mmadụ ebubo. Nke a were Chiefpriest iwe mere o jiri bipụta akwụkwọ alụkwaghịm nakwa ọtụtụ ihe ndị ọzọ gụnyere akara ekwentị Maria. Paulo gara n'ihu bipụtakwa akara ekwentị Chiefpriest n'Instagram ma sị ka ndị mmadụ kpọọ ya n'ekwentị. Achọghị m itinye ọnụ n'ebubo Cubana Chief Priest na-ebo m - Maria BBNaija Nwada a ma ama so bụ n'emume Big Brother Naija bụ Maria Nkechinyere Chike ekwuola na ọ chọghị itinye ọnụ n'ebubo Cubana Chief Priest na-ebo ya. Maria kwuru nke a mgbe BBC Igbo kpọtụụrụ ndị nnọchite anya ya ka o zara ọnụ n'ebubo sị na ọ na-apụrụ otu nwaanyị di ya ma na-eyi nwaanyị ahụ egwu n'elu ya. Pascal Okechukwu bụ onye e ji Cubana Chief Priest maara depụtara n'Instagram ya Maria nwere obi siri ike maka etu o si na-apụ nwanne ya nwaanyị di ya ma gaa n'ihu sị na ọ ga-egbu ya. Ọ sị na ọ gaghị ekwe ka okwu ahụ laa n'ụkpọrọ na ọ ga-achọrọ Maria na di nwanne ya nwaanyị a kpọrọ Kelvin gaa na Dubai. Okwu a mere ka ọtụtụ malite ịkatọ Maria ebe ọ dị ukwuu, ebe ụfọdụ ndị sị ka ChiefPriest gosi ihe akaebe tupu ọ na-ebo mmadụ ebubo. ChiefPriest gara n'ihu gosi akwụkwọ alụkwaghịm nwanne ya nwaanyị gbara n'ụlọikpe dị n'Aba n'ọnwa Sepụtemba. O gosikwara nzirita ozi n'ekwentị nke mere n'etiti Maria na nwanne ya nwaanyịma sị na Maria nwere obi na-enye ya ndụmọdụ na-agbanyeghi ihe niile o mere ya. Mana ihe ndị a e dere n'ozi ahụ bụ ebe Maria na-arịọ nwaanyị ahụ ka ya na di ya kpee udo n'alụmdinanwunye ha. Tupu akụkọ a na-apụta BBC Igbo kpọtụrụ Cubana ChiefPriest ka ọ kọwaa ebubo ndị a mana ọ zabeghi oku anyị kpọrọ ya. Kedụ ihe ezinaụlọ Kelvin Kwuru? Nwanne nwoke Kelvin onye a sị ya na Maria na-ayị pụtara n'Instagram ma zaa Chiefpriest okwu maka ebubo ọ na-ebo Maria na nwanne ya nwoke. Nwamadị a sị na nwanne ya Kelvin na nwunye agbasaala tupu ọ malite ịyị Maria. Ọ sị na ihe butere nsogbu n'ezinaụlọ ha bụ na nwunye Kelvin na-akatọ ma na-emechu ya ihe nke ukwuu nke mere Kelvin ji sị na ike agwụla ya. Ọ gaara n'ihu kwuo na nwunye Kelvin chụpụrụ ha niile (ma nne Kelvin) n'ụlọ nwanne ya nwoke rụrụ.	https://www.bbc.com/igbo/afirika-59031765
politics	Akụkọ kachasị n'ụtụtụ a: Kim Yong-Chol abatala Amerịka	Akụkọ ndị kachasị mkpa mere taa: Anwụchịrị ndị chọrọ ime ngagharị iwe n'Enugu Ndị uweojii anwụchiela mmadụ iri abụọ ha kpọrọ ndị otu Biafra Zionists Federation, gụnyere onye isi ha a na-akpọ ọkaiwu Benjamin onwuka n'Enugwu ụnyaahụ. Ha nwụchiri ndị a mgbe ha chọrọ iji aka ike banye n'ogige ụlọ gọọmentị Enugwu Ndị EFCC anwụchiela Alhaji Ramalan Yero wụbụ gọvanọ ndị Kaduna, Abubakar Gaya-Haruna bụbu onyeisioche ndị PDP, Hamza Ishaq bụbu odeakwụkwọ gọọmentị Kaduna nakwa Nuhu Somo bụbu minista. A nwụchiri ha maka ebubo mmerụaka gbasara nde Naịra narị asaa na iri ise so n'ego ndị PDP ji mee mgbasaozi na ndọrọndọrọ ọchịchị 2015. Aka Ikenga Kim Jong-Un bụ onyeisiala mba North Korea na Mike Pompeo bụ onye na-ahụ maka mmekọrịta Amerịka na mba ofesi, ezukọọla na New York. Ọbịbịa Kim Yong-Chol ga-eme ya mbụ onye ọkwa ya gbagotere na North Korea ga-abịa Amerịka n'ime ihe ruru afọ iri abụọ. Onye nchịkọta ndị otu Super Eagles bụ Gernot Rohr kwuru na Ikeme nwere ike iso ha aga iko mbaụwa na Rọshịa ma bụrụkwa onye otu ha a na-akwanyere ugwu. Cheta na a chọtara ọrịa Leukaemia n'ahụ Ikeme bụ aka na-echere Naịjirịa goolu, n'afọ gara aga. Ihe nkiri nke taa:	https://www.bbc.com/igbo/afirika-44313465
business	Anyị chọrọ ka gọọmenti mee Airpeace ụgbọelu Naijiria- Osote Onyeisi Ụl	Osote Onyeisi Ụlọomeiwu Anambara steeti kọwara BBC ihe mere ha jị chọọ ka gọọmenti mee Airpeace ụgbọelu ala Naijiria.	https://www.bbc.com/igbo/afirika-49777579
business	Natural Resources: Imo State na ihe akụ ọnatarachi juputara n'ime ya	Imo steeti so na steeti na-emepụta mmanụ agbịdị na Naịjirịa. Ụmị mmanụ agbịdị dị n'Imo steeti karịrị otu narị na iri isii. Ụmị ndị dị n'obodo iri na abụọ na steeti ahụ Mana ọ bụghị naanị mmanụ agbidi bụ ihe akụ ọnatarachi dị na steeti ahụ. Lee ndị ọzọ ebe a dịka nchọpụta ngalaba 'Raw Materials Research & Development Council' si kwuo. Zinc bụ ụdị igwe e si n'ala egwupụta. Chaịna, Peru nakwa Ọstrelia bụ mba ndị e ji mmepụta 'zinc' mara. Ọ na-enye aka na mmepụta ọkụ latrik. A gwakọọ 'zinc' na 'copper', e nweta 'brass'. E nwekwara 'zinc' nke na-edozi ahụ. Ihe ndị ọọ e ji 'zinc' emepụta bụ rọba, mmanụ e ji ete ụlọ (paint), na kemịkalụ ụfọdụ. Na mpaghara ụfọdụ n'Okigwe na Orlu ka e nwere 'zinc' n'uju. Gypsum bụ ụdị nkume e si n'ala egwupụta. Ihe e ji ya arụpụta gụnyere nzu bekee a kpọrọ 'chalk', ọgwụ, nakwa 'Plaster of Paris' (POP). E jikwa ya eme ka ala kawanye mma iji kọọ ihe. Ebe ị ga-ahụ 'Gypsum' bụ n'Okigwe. Otu ihe kacha mkpa e ji 'lead' emepụta bụ 'battery'. 'Battery' bụ ihe na-enye ụgbọala, ọgbatumtum, ekwentị na ihe ndị ọzọ ike. E jikwa lead emepụta igwe na ihe ndị ọzọ. Okigwe na Orlu nwere 'lead' n'uju. Ihe e ji 'limestone' arụpụta buru ibu. Ha gụnyere 'cement', 'ceramics' na ihe ndị ọzọ. 'Limestone' na-aka mfe igwupụta karịa nkume ndị ọzọ. Ebe e nwere ya n'Imo Steeti bụ na mpaghara Ohaji-Egbema na Okigwe. 'Kaolin' bụ ụdị nkume ọcha na-akwọ mụrụmụụ. E ji ya emepụta nke Bekee kpọrọ 'ceramics', werekwa ya arụ ọgwụ na-akwụsị otoro maọbụ afọ ọsịsa. Kaolin dị n'Ehime Mbanọ, Isu nakwa Oru North. Lignite bụ ụdị 'coal'. Mana ọnaghị eji uji nke ukwu dịka 'coal' ndị ọzọ. A naghị ejikarị 'lignite' akwọ ụgbọ oloko (train). Ebe ọ na-aka egbo mkpa bụ na mmepụta ọkụ latrik. 'Lignite' dị n'akụkụ ụfọdụ n'Orlu'. Na mpaghara Ideato South nakwa Isu ka e nwere 'bentonite'. Nke a bụ ụdị aja ụrọ na acha ọcha. Ọ na-enye aka n'igwu ụmị dị icheiche dịka ụmị mmiri nke Bkee kpọrọ 'Borehole'. Ọrụ ya bụ igbochi mmiri ịba ebe achọghị ka ọ baa. Obodo dị icheiche n'Imo Steeti nwere ọtụtụ emume ọdịnala mara mma nke ukwu. Ọ bụrụ na e lebaa emume ndị anya ma mezie ya nke ọma, ọ ga-adọta ndị mmadụ ka ha na-abịa njem nlereanya na steeti ahụ. Bịa tinyekwara oshimiri Ugwuta nke a na-akpọ 'Oguta Lake' na Bekee. Ụdị ihe a bụ ihe na-amasị ndị njem nke ukwu. Imo bụkwa steeti ala ya na-emepụta nri nke ọma. Naanị nkọpụta nri, ma e mezie ya ọfụma, nwere ike inye gọọmentị Imo nnukwu ego. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-50202766
sports	Ronald Koeman: Ọ ga-ebulinwu Barcelona elu ọzọ?	Ronald Bignan Koeman na-achịkọta otu egwuregwu mba Nedalandị anọchiela Quique Setien dịka onye nchịkọta Barcelona. Cheta na a chụrụ Setien dịka otu Bayern Munich ji ọkpụ goolu asatọ asatara naanị abụọ gbaara Barcelona ụgbọ nwamkpi n'abali ole na ole gara aga n'asọmpi Champions League nke afọ 2020. Josep Bartomeu bụ onyeisi otu egwuregwu ahụ kwuru na ọ bụrụ na ihe niile gaa n'anya ya, na Koeman ga-anọ n'ọkwa onye nchịkọta ahụ ruo afọ 2021. Ị chọrọ ịma onye Koeman a bụ? Lee ihe anyị chọpụtara maka ya: Ị hụla na o nyerela ndị ọ gbaara bọọlụ aka ibute iko mgbe ọ chịkọtara ha, ọ dị gị ka ọ ga-eme ọfụma na Barcelona ma ọ bụrụ na ọ gaa ịchị ha?	https://www.bbc.com/igbo/afirika-53797664
religion	Abụbu m ụkọchukwu n'ụka 'deeper life' tupu m banye okpukperechi Islam - Murtala Chukwuemeka	Murtala Mohammed Chukwuemeka Amaeze bụ onye Orlu n'Imo Steeti mana ọ bụ onye okpukperechi Alakụba, ma bụrụkwa onye tụgharịrị akwụkwọ nsọ ndị ha bụ Kọran n'asụsụ Igbo. Amaeze sị na ya  bụbu onye ụkọchukwu ụka 'Deeper Life' kama ọ hapụrụ ya were soro okpukperechi alakụba n'afọ 1989. O so na ndị nchịkọta ụka 'Deeper Life' na mpaghara Ajegunle site n'afọ 1986 ruo 1988. Amaeze gara n'ihu kọwaa na alakụba batara ala Igbo kamgbe afọ 1745. Ọ kọwara na e nwere Koran n'asụsụ Awụsa na Yoroba kama enweghị ya n'asụsụ Igbo. Ọ kwuru na ihe ọ mere kwesịrị inye ndị Igbo ọṅụ. Amaeze gwara BBC Igbo na o were ya afọ ise ịtụgharị Koran n'asụsụ Igbo. Onyeis ụlọ ofufe ebe Amaeze na-efe ofufe bụ Akinyemi Ibira kwuru na obi dị ya ụtọ na ọ bụ onye ụka ya tụgharịrị Koran n'asụsụ Igbo. Amaeze kwuru na anaghị amanye mmadụ ịbụ onye alakụba kama na ọ bụ mkpebi nke onwe. O kwukwara na ọ bụghị n'ihi ego mere ya ji tụgharịa Koran n'asụsụ Igbo, kama ọ bụ iji wulite okwukwe ndị Igbo ndị ọzọ bụ ndị okpukperechi alakụba.	https://www.bbc.com/igbo/articles/cllzzqn22y6o
entertainment	Igbos in Egypt: 'Ị gaa Cairo, nri Igbo agaghị akọ gị'	Ị gatụla Ijipt mbụ? Ọ bụrụ na ị na-akwado ịga, nri ndị Igbo agaghị abụ nsogbu gị makana o juru eju bara abara. Lee ihe nkiri a ka ị hụ ka nwada Favour na-ere ya bụ ihe nri nakwa etu o si eme ya.	https://www.bbc.com/igbo/afirika-48918950
sports	Akụkọ kachasị n'ụtụtụ a: Mba Afrịka abụọ apụọla n'asọmpị iko mbaụwa	Akụkọ ndị dị mkpa Ndị uweojii achọtala ogbunigwe n'isi ụlọọrụ otu PDP na abakaliki nke butere nzụkọ gbata gbata n'etiti gọvanọ Umahi na ndị isi ọrụ nchekwa Umahi kwukwara na ọ ziela ndị nchekwa ha mee nyocha zuruoke gwa ndị isi ha ebe ọ ga ezigara onyeisiala okwu maka ihe a mere. Mahadum Obafemi Awolowo achụọla onye nkuzi chọrọ ị dina nwata akwụkwọ ya tupu ọ gafee ule ya. Nke a bịara mgbe nyocha Mahadum ahụ mere gosiri na nwata akwụkwọ ahụ gafere ule ya. Ha kwuru na ha na-eme ihe ịhụ na akwụsịrị ndị nkuzi ị dịna ụmụakwụkwọ kpam kapm. Onyeisiala mba Amerịka Donald Trump ebinyela aka n'iwu pụrụiche kwuru na agaghị ekewa ezinaụlọ ndị mbịara mbịara na-achọ ị bata Amerịka O kwuru na ihe kachasị mkpa bụ nnọkọ ezịnaụlọ na nchekwa oke Amerịka na mba ndị ọzọ N'egwuregwu, Spen ji otu ọkpụ merie Iran ụnyaahụ ebe e wepuru goolu Iran nyere na agba nke abụọ. Ajentina na-akwado ị zute Kroeshia taa ebe Fransi na Peru ga-asọmpị ebe elekere anọ nke ehihie. Ihe ndi ọzọ ị kwesiri ị ma Onyeisiala Muhammadu Buhari ekwuputala na anya edoghi ya n'akwụkwọ bọọjetị 2018 nke o binyere aka na ya ụnyahụ. O kwuru na o nwere ụfọdụ ego ndị ụlọomeiwu ukwu gbanwere tupu ha nye ya ya bụ bọọjetị. Ọ kọwara ya n'ozi ọ gbasara site n'akara soshal midia twita ya Gee nkeji nke ụtụtụ ebe a Lee ihe Yul Edochie kwuru gbasara ndị ntorobia na-akwado ị zọ ọchịchị	https://www.bbc.com/igbo/afirika-44559529
sports	Europa League fixtures: Chi Pepe azọọla ndị Arsenal na ndagwurugwu ọnwụ	Nicolas Pepe bụ onye ndị mmadụ kpụ n'ọnụ ọjọo maka ihe ọ gbara na Premier League oge Arsenal zutere Sheffield United na ngwụcha izu a, abụrụla onye zọrọ ha. Goolu abụọ o nyere na nkeji 80 na 90, mere ka ọnwụ niile ndị Vitoria de Guimaraes na-eshi dị ka ebe e ji mmiri oyi wụnyụọ ọkụ. Marcus Edwards nke Vitoria de Guimaraes bu ụzọ sekpuwe Arsenal ala ka ha gbanyere goolu na nkeji asatọ e ji malite egwuregwu a n'ọgbọegwuregwu Emirates. Tupu Gabriel Martinelli asatara ndị Arsenal nke ha na nkeji 32 iji wepụ ha ihere n'ihu. Mana na-emeghị eme, Bruno Duarte gbakanyekwara goolu ọzọ na nkeji 36, iji gosi Arsenal na ha abụghịkwa mmọnwụ a na-akwa aka. Ọtụtụ ndị che na nke Arsenal na-eme agwụla oge e ruwere nkeji 80 mana ha asatabeghi goolu, mana Pepe e webatara n'ime nkeji 75 bịara zaa aha nna ya ma gbaa aka ahịa n'ime nkeji ahụ. Ka ọ dị ugbua, Arsenal ga-ezutekwa Vitoria n'ụbọchị isii nke ọnwa Nọvemba, mana ọ ga-abụ na be ha nke ugbua. Akụkọ ga-amasị gị:	https://www.bbc.com/igbo/egwuregwu-50158928
entertainment	Ikpe ọnwụ amaala Uduak Akpan maka igbu Iniubong Umoren	Ọkaikpe Bassey Nkanang n'ụloikpe elu dị n'Akwa Ibom atụọla Uduak Akpanm ikpe ọnwụ maka ogbugbu Iniubong Umoren. Cheta na Umoren bụ nwata nwaanyị gụchara mahadum na-achọ ọrụ were danya n'aka Uduak Akpan bụ onye gburu ya. ★ N'ụbọchị 29/04/2021 ka Umoh Uduak kwuru sị na enyi ya nwaanyị bụ Happiness Iniobong Umoren gara nwale ajụjụ ọnụ maka ọrụ kama na ọ nọ na nsogbu. ★Ya bụ okwu bidoro na-ewu na soshal Midia nke eji akara #FindHinyHumoren ekesa. Ndị uweojii pụtara kwuo na ọ nwụọla. ★Ndị uweoji kwuru n'ụbọchị 02/05/2022 na ha eburula ozu Ini gawa ụlọọgwụ Mahadum Uyo maka nyocha. Ha kwukwara na ọ bụ n'ili na emighị emi kaha hụtara ozu ya. ★N'otu ụbọchị 02/05/2022 ka ndị uweojii nwuchiri Uduak Akpan. ★Eliri Umoren n'obodo ya bụ Nung Ita, Ikot Essien nke dị n'okpuruọchịchị Oruk Anam, Akwa Ibom Steeti n'ụbọchị 14/05/2021. ★N'otu ụbọchị 14/05/2021 ka ndị uweojii kpopụtara Uduak Akpan onye kwuru na oji ọrụ were rabata Umoren ma gbuo ya mgbe ha nwere nghọtahe. ★Akpụpụrụ Akpan na nna ya bụ Fran ụlọikpe n'ụbọchị 26/07/2021 ebe o kwuru na ọ bụ ya gburu Umoren kama o kwuru na ọwakp;oghị ya n'ike. ★ Kama n'ụbọchị 05/11/2021, Akpan kwuharịrị ihe o kwuru na mbụ were sị na akagidere ya anya mere o jiri kwuo ihe o kwuru na mbụ. ★Dịka a na-ekpe ya ikpe n'ụbọchị 13/04/2022 ka nna Akpan kwuru na nwa ya nwoke nwere ọrịa ụbụrụ nke a na-akpọ schizophernia. nke a bụ ọrịa ụbụrụ na-eme na mmadụ amaghị nke bụ nke. ★Ụlọikpe elu nke dị n'Uyo n'ụbọchị 21/06/2022 kwuru na ọ bụ n'ụbọchị 04/08/2022 ka a ga-ekpe ikpe ikpeazụ maka ọnwụ Umoren.	https://www.bbc.com/igbo/articles/cd1e0367dx9o
sports	Senegal vs Tunisia: Onye ga-ezute Senegal n'ikpeazụ Afcon?	"Sịnịgal emeriela mba Tunishia iji ruo agba ikpeazụ nke asọmpi Iko Mba Afrịka nke 2019. Mmeri a ha meriri site na goolu Dylan Bronn bụ onye mba Tunishia ji aka ya takpuo na neetị ha na nkeji 100, mere ka ha nwee ohere ịzọ ma lee ma aka ha a ga-emetụ Iko asọmpi a ma ncha. Nke a ga-eme ya naanị mkpụrụ ugboro abụọ Sịnịgala na-eru agba ngwụcha asọmpi a. Ihe tụrụ ndị mmadụ anya bụ etu mba abụọ a si richaa penariti a dọnyeere ha n'efere, mere ka egwuregwu ha banye agba ""gbaa ka anyị laa"" ebe e tinyekwuru ha nkeji 30. Ferjani Sassi nke Tunishia bu ụzọ rie na nkeji 75, ebe Henri Saivet nke Sịnịgal rịwakwara ndị be ha obi na nkeji 81. Ka anyị 'tụọ down' na mba Libya Ndị ụlọọrụ United Nations (UN) na-akpọ oku ka e mechie ebe ndị a na-etinye ndị gbara ọsọ ndụ, makana ọnọdụ ebe ahụ adịghị mma ịbụ ebe obibi nye ndị mbịarambịara. UN kwuru na ha dị njikere inyere ha aka wee na-elekọta ndị mbịarambịara a. Nke a na-abịa ka ihe karịrị mmadụ iri ise nwụrụ mgbe e si n'ụgbọelu tụsa mgbọ n'ebe a na-edowe ndị gbara ọsọ ndụ n'isiobodo Tripoli izu abụọ gara aga. Amnesty International na-ebo ndị uweojii Rivas steeti ebubo Ngalaba na-arụ ọrụ n'efu bụ Amnesty International ekwuola na ọ bụ ndị uweojii butere ọkụ gbagburu mmadụ iri anọ na asatọ n'ụbọchị iri abụọ na abụọ nke ọnwa Juun na Rivas steeti. N'akwụkwọ ozi ha zipuru, ha sị na ọ bụ ndị uweojii na-arụ n'Afam dị nso ebe okpo mmanụ na-ehi ehi malitere ịgba egbe ka a jụrụ inye ha aka azụ. Nnamdi Omoni bụ ọnụ na-ekwuchitere ndị uweojii na steeti ahụ kwuru na ha emechabeghi nyocha, nke bụ na ha agaghị ekwu ma ihe Amnesty International na-ekwu ọ bụ eziokwu ka ọ bụ asị. A bịa n'egwuregwu, Novak Djokovic na Roger Federer na-achịpụ ya ugbua dịka ha na-azọ onye ga-emeri ma bulie iko Wimbledon nke afọ a. Federer merie, ọ ga-abụ Iko nke itoolu ya, ebe ọ ga-abụ nke ise ya ma Djokovic buru ya n'afọ gara aga merie. N'egwuruegwu, Naịjiria na Algeria ga-akwata n'agba ọkara-ikpeazụ n'elekere asatọ nke abalị Julaị 14, n'asọmcoza pi Afcon. Mmadụ abụọ ndị oji ego achụ ego ndị Naịjirịa ekwela nkwa na ha ga-enye ha puku dọla iri ise maka otu goolu ọbụla ha nyere ndị Algeria. Onye nnọchite anya Naịjria na Saụt Afrika bụ Godwin Adams ekwuola ka e nyonyekwuo anya n'okwu gbasara ọnwụ Elizabeth Ndubisi Chukwu bụ onye egburu n'obodo ahụ. Adams na-akọwata na mgbe ụfọdụ na ọ bụ ekewe eketeghị n'etiti ndị Naịjirịa ụfọdụ bụ ihe na-ebute ụdị ọnwụ ike a. Ọnụ na-ekwụrụ ndị uweojii na Naịjirịa bụ Frank Mba ekwuola na ọ bụ ndị aka ha dị ọcha ka ekwesiri ịnabata na ọrụ nchekwa ime obodo. Na mkparịta ụka ya na ndị nta akụkọ, Frank kwuru na obodo ọbụla nwere ikike ịbido ndị otu nchekwa obodo nke ha ma ha soro usoro iwu kwuru. Ndi ogbu ara ọnara a hapụla iruuju, anyammiri na ọbara na Somalia N'ofesi, mmadụ iri abụọ na isii anwụọla na ogbunigwe na egbe ndị omekome gbara n'ụlọ oriri na nkwari dị na Kismayo, Somalia. Ndị ogbu ara ọbara kpọrọ onwe ha al-Shabab ji ya bụ arụrụala anya isi. Onye bụbu onyeisiala Naịjirịa bụ Olusegun Obasanjo etinyeela ọnụ na nkatọ ogbugbu Funke Olakunrin bụ nwa onyeisi ndị Afenifere bụ Funke Olakunrin nke a na-eche na ndị ọchị ehi dị na ọnwụ ya. Obasanjo gwara gọmenti ka ha jisike jide ndị rụrụ ala ahụ taa ha ahụhụ dịka iwu kwuru. N'aka ọzọ, onyeisiala Muhammadu Buhari ekwela nkwa na ndị ọrụ nchekwa ga-achọtariri ndị mere ya bụ ihe ma taa ha ahụhụ ka okwesiri."	https://www.bbc.com/igbo/48979769
sports	Israel Adesanya vs Yoel Romero: Odogwu nwaafọ Naịjirịa e turula ugo	"Israel Adesanya eturula ugo na asọmpi UFC n'ụtụtụ Sọnde oge o zutere Yoel Romero. Odogwu abụo a zutere n'ogige T-Mobile Arena dị na Las Vegas na mba Amerịka. Romero mara Adesanya aka ịnapụ ya mgbanukwu ""Middle Weight Tittle"" ya. Nke a bụ mbụ mmadụ na-azọsa Adesanya mgbande ukwu a o ritere n'afọ 2019. Adesanya yi uwe ndị Naịjirịa bata ogige egwuregwu ebe a ga-apịa ya bụ ọkpọ. Nwa afọ Naịjirịa a alụọla ọgụ ugboro 18 ma merichaa ha niile. N'aka nke ọzọ, Romero alụọla ọgụ ugboro 13, merie iri, e merie ya na atọ. Adesanya, onye e ji 'the lsat stylebender mara' bụ na Legọs ka a mụrụ ya tupu nne na nna ya agaa mba Ghana, mechaa gaa mba New Zealand. Ọ bụghị naanị ya bụ nwa afọ Naịjirịa na-akụ ọkpọ na UFC, onye nke ọzọ bụ Kamaru Usman, onye e ji 'the Nigerian nightmare' mara. Adesanya na Usman bụcha ọkaibe n'ogogo dị icheiche ha abụọ nọ n'ime ya. Ọtụtụ ndị mmadụ na-atụ anya na Adesanya ga-eturu ugo na ọgụ nke taa. @DavicSamuel kwuru na ya kwunyere Adesanya. @SunkanmiShams kwukwara na ya na-ele anya ka Adesanya merie. Onyeisi otu ahụike mba ụwa bụ Tedros Ghebreyesus etoola gọọmentị Naịjirịa maka mbọ ha na-agba iji buso ọrịa coronavirus agha. O kwuru na ọ magburu onwe ya etu ndịọrụ ahụike Naịjirịa si ekekọrịta ihe ha mụtara site n'aka onye mbụ bu ọrịa coronavirus bata n'obodo ahụ. Mana onyeisi nglaba mgbochi ọrịa na Naịjirịa bụ Chikwe Ihekweazu kwuru na gọọmentị na-agbasị mbọ ike ịhụ na ọrịa ọjọọ a agbasaghị na Naịjirịa. Ndị isi ndịagha Naịjirịa kwuru na ha ehibela ngalaba ga na-enyere ndịagha aka ileta ahụike ha anya, ọkachasị n'ihe gbasara ọrịa isi mgbaka. Nke a na-abịa dịka ọtụtụ akụkọ pụtara gbasara ndịagha igbu onwe ha maọbụ iji egbe gbagbuo ndị nọ ha okirikiri. N'ụbọchị 26 nke ọnwa February, otu onye agha ji ọkwa 'Corporal' ji egbe gbagbuo ndị otu ya mmadụ anọ, mechaa gbagbuo onwe ya. Nke a mere n'obodo Malam ftori dị na Borno Steeti. N'abalị abụọ nke ọnwa Janụwarị, akụkọ kọkwara etu otu onyeagha si were mma sụkasịa nwunye ya na nwa ya nwoke na be ha n'Ede, Osun steeti. Onyeagha ahụ jikwa mma magbuo onye agbatobi ha, gbukwaa onyeagha ọzọ chọrọ ịnapụ ya mma ahụ. Akụkọ ọjọ ndị a mere ka e hibe ngalaba ga na-eleru ndị agha anya gbasara isi mgbaka. Onyeisi mgbasa ozi ndị aha bụ Onyema Nwachukwu kwuru na ha ehibela 'Psychological Counselling Unit' n'obodo dị icheiche maka ya bụ ihe. Ihe ruru mmadụ iri asaa tọrọ n'ime ụlọ ebe e dopuru ndị a na-enyo enyo maka ọrịa coronavirus iche na mba Chaịna n'abalị Satọdee. A zọpụtara mmadụ iri anọ n'asaa n'ime ha, ebe ndịọrụ gbatagbata ka na-agbalị ịzọpụta ndị ọzọ. Ndị ọrụ mechara kwuo na ha ahụla ozu mmadụ isii n'ime ụlọ ahụ, ebe ihe ruru mmadụ iri 28 ka ha ka na-achọ achọ."	https://www.bbc.com/igbo/afirika-51788455
business	Border Closure: 'Enweghị ibu ga-esi n'oke ala Naijirịa gafee maọbụ bata' - Hameed Ali	"Ngalaba gọọmentị a kpọrọ ""Ex-Swift Response"" nke mejuputara ngalaba na-ahụ maka nchekwa oke ala bụ (Nigeria Customs Service) na ndị na-ahụ maka nkwabata na nkwapụ (Nigeria Immigration Service,  ekwuola na ha agaghị agbape oke Naijirịa tupu ndị mba ha na Naijirịa gbara oke emee ka ha sị kwekọrịta. Ọ bụ onyeisi ngalaba na-ahụ maka nchekwa oke (Customs) bụ Hameed Ali kwuru nke a mgbe ya na ndị ntaakụkọ zutere. Ali kwuru na naanị ihe ha chọrọ bụ ka mba ndị a bido ime ihe ha na Naijirịa kwekọrịtara maka ngafe ibu mgbe Olusegun Obasanjo bụ onyeisiala. O kwuru na mgbachi oke ala Naijirịa eritela erere ihe ruru otu ijeri naira na ọma anọ (1.4 billion) sitere na mmachi osikapa na ahịa iwu ndị ọzọ. Hameed Ali kọwakwara na mba Nijee ebidola ime ka ha siri kwekorịta site n'ịmachi ibubata osikapa na Naijirịa. N'aka nke ọzọ, onyeisi ngalaba na-ahụ maka nkwabata na nkwapụ bụ Muhammed Babandede kwukwara na ha anwụchiela ụfọdụ ndị mmadụ n'oke ala Naijirịa. O kwukwara na onye na-enweghị akwụkwọ njem agaghị agafe oke Naijirịa. Babandede kwuru na ha gbochiri ndị Naijirịa otu nari na iri ise (150) ịhapụ Naijiria makana akwụkwọ ha ezighị ezi, gbochie ndị mmadụ otu puku na otu narị na iri na ọtụ (1,111) ịbata maka akwụkwọ ezighi ezi. O kwukwara na ha ejidela ma chụghachị mmadụ narị asaa na iri abụo na asatọ (728) makana ha enweghi akwụkwọ ziri ezi ma nọrọ na Naijiria. Ọ gara n'ihu kwuo na ha nwụchikwara ndị Pakistan na Nọt Koriya na-esighi n'oke ECOWAS, chụghachị ha ma machie ha ịbata Naijiria ebighebi."	https://www.bbc.com/igbo/afirika-50045980
sports	CAF Confederations Cup: Rangers Enugu akpaala ndị mmadụ obi aṅụrị	"Akụkọ dị mkpa taa N'egwuregwu, Rangers International meriri otu USM BEL ABBESS nke mba Ọljiria n'asọmpi egbe buru ọ laa na nke CAF Confederations Cup, n'Enugwu. Goolu abụọ Bright Silas gbakpuru n'ọkara nke mbụ n'asọmpi ahụ nyere ha mmeri mere ka ha tozuo. Rangers ga-ezute onye ọbụla e meriri n'asọmpi agba ngwụcha nke Champions League n'egbe buru ọ laa, iji nweta ohere isonye na ""group stage"". Ebe Lobi stars meriri Gor Mahia nke Kenya iji ruo ihe Bekee kpọrọ ""Group stage"" n'asọmpi Iko Afrịka a kpọrọ CAF Champions League, nke mere ya mbụ ha na-eru ọnọdụ a kemgbe afọ 2000. Ọkụ gbara ụlọọrụ achụmnta vootu APC n'Enugwu, Akụkọ na-eru anyị ntị na-akọwa na ọkụ gbara ebe George Tagbo Ogara na-azọ ọchịchị gọvanọ Enugu steeti, ji mere ụlọọrụ achụmnta vootu ya na ụgbọala abụọ. Ọnụ na-ekwuchitere ndị uweojii n'Enugwu bụ Ebere Amarizu gwara BBC na ha na-esi imi n'ala inyoputa etu ọkụ a si bido. Nzukọ Ecowas e mere n'Abuja, Na nzukọ Ecowas e mere n'Abuja, Onyeisiala Muhammadu Buhari kpọkuru ndị isiala mpaghara ọdịda-anyanwụ Afrịka ka ha jikọọ aka ọnụ mara nke e mere gbasara mpụ, ndị omekataraihepụụjọ nakwa ihe gbasara mgbanwe ihu igwe. Na nzukọ a, ha ekwuteghikwa okwu ịkpọbata mba Moroko n'ogige Ecowas dịka mba ahụ siri chọọ. Na mba ofesi, Onyeisiala mba Japan a ma dịka Emperor Akihito ekwuola ihe ga-abụ okwu ikpeazụ ọ ga-ekwu ụbọchị ncheta ọmụmụ ya n'ọha tupu ọ rịtuo n'oche n'ọnwa Epreelụ 2019. Akihito dị afọ iri asatọ na ise kwuru na ihe kacha emeda ya obi bụ na Japan agaghị agha ọzọ n'ime afọ iri atọ ọ chịchara, etu ha si gaa oge nna ya na-achị. Osinbajo o kwuru na ndị yoruba nwe oche onyeisiala n'afọ 2023? Ọtụtụ ụmụ naịjiria akatọọla okwu na-ewu na soshal midia na Osote onyeisiala Naịjirịa bụ Yemi Osibajo gwara ndị yoruba na onyeisiala Muhammadu Buhari ga-enye ha oche onyeisiala n'afọ 2023 maọbụrụ na ha tunyere ya  na ntuliaka nke 2019. Ihe na-ewu na intanet bụ na o kwuru nke a mgbe ọ gara ịleta Eze ndị Oyo steeti bụ Alaafin, Oba Lamidi Adeyemi n'ụbọchị Disemba iri abụọ na abụọ nke afọ 2018. Ụfọdụ ụmụ Naịjirịa kwuru na ha kwetere n'okwu ahụ ebe ụfọdụ na-ekwu na Osote onyeisiala enweghị ike ikwu udiri okwu ahụ. Cheta na ndị dịka minista na-ahụ maka ihe gbasara ndị ọrụ na Naijiria bụ Chris Ngige , Odee akwụkwọ gọọmenti etiti bụ Boss Mustapha ,Joe Igbokwe kwuburu na ndị Igbo ga-enweta oche onyeisiala n'afọ 2023 maọbụrụ  na ha tunyere onyeisiala Buhari na ntuliaka 2019. Ihe ndị mmadụ na-ekwu maka okwu a n'elu soshal midia @honeyandsmart kwuru na udiri okwu a ekwesighị ị pụta n'ọnụ onyeisiala makana onye ọbụla nwereike ị bụ onyeisiala n'afọ 2023 ma o merie. @Innocent_Nkire kwuru na otu Pati APC anaghị ekwu eziokwu gbasara agbụrụ ga-enweta oche onyeisiala n'afọ 2023. Mana @VillageWizards kwuru na Osote onyeisiala bụ onye na-achọ udo agaghị ekwunwu udiri okwu a. Otu na-ahụ maka ihe gbasara ndị ọrụ na Naịjirịa akpọrọ NLC n'ichafụ ekwuola na ha ga-eme ngaghariiwe n'ụbọchị asatọ nke ọnwa Jenụwari ,2019, iji gosi na obi adịghị ha mma maka etu gọọmenti etiti si adọti imezu mbulite ego opekatampe ndị ọrụ Naịjirịa ruo puku naira iri atọ. Ha chọkwara ka ụlọọrụ na-enyocha mpu na nrụrụaka na Naịjirịa bụ EFCC nyocha ebubo na-ewere ego ""Paris club reFund"" nakwa ego ndị ọzọ enyere ikwado ndị steeti ịkwụ ụgwọ ọnwa ndị ọrụ wee mee ihe ọzọ. N'egwuregwu, Ụkpa ekele ka na-agara onye nchịkota ọhụrụ otu egwuregwu Manchester United bụ Ole Gunnar Solskjaer, dịka ụfọdụ na-ekwu na soshal midia na ọbịbia ya mere ka ndị otu egwuregwu Man united gbasie bọọlụ ike. Egwuregwu nke mbu ndị Manchester United gbara n'okpuru Solskjaer mitara ha nnukwu mkpụrụ nke bụ na ha tiri otu Cardiff mmanwụ, site n'inye ha ọkpụ goolu ise asatara otu n'egwuregwu Premiere League ha gbara n'ụbọchị Disemba 22, 2018. N'ofesi, Ọnụ ọgụ ndị nwụrụ anwụ n'alaọmajiji Indonesia ka na-arị Ihe ruru mmadụ otu nari, iri isii na asatọ  anwụọla ebe mmadụ nari asaa, iri anọ na asatọ merụrụ ahụ n'alaọmajiji mere n'Obodo Sunda Strait dị na Indonesia dịka ozi ndị ụlọọrụ ọchịchị obodo ahụ si depụta. Ụlọ ọrụ na-ahụ maka nlekọta ebe ihe mberede mere kwuru na ya bụ  alaọmajiji mebiri ọtụtụ ebe obibi ndị mmadụ n'obodo ahụ. Gere akụkọ BBC Igbo na nkeji ututu: Ihe nkiri nke taa"	https://www.bbc.com/igbo/afirika-46664542
health	World Malaria Day: Ihe ise ịba jiri dị iche na Taịfọd	Ọtụtụ mgbe ndị mmadụ na-arịa ọrịa taifọd na-eche na ha na-arịa ịba n'ihi mgbagwoju anya dị n'ọrịa abụọ ndị a. Ịba nke Bekee kpọrọ 'malaria' bụ ọrịa a na-ebute ma akwụnta tanye mmadụ nje bu ọrịa n'ahụ, ebe taifọd bụ ọrịa a na-ebute site nje a kpọrọ, 'Salmonella Typhi' nke na-aṅụta na mmiri adịghị ọcha maọbụ nri mebiri emebi. Ịba na Taifod bụ ọrịa abụọ a na-arịakarị na mpaghara Afrịka. Dịka WHO siri kwuo, ịba na-egbu ihe karịrị mmadụ 400,000 kwa afọ, ọtụtụ n'ime ha bụ ụmụaka. n'aka nke ọzọ,  ngụkọ nke WHO mere n'afọ 2019 na-ekwu na mmadu ruru agbata nde iri na otu na iri abụọ na-arịa taifọd kwa afọ. Taifọd na-ebutekwa ọnwụ mmadụ ruru agbata puku,otu nari na iri abụọ na asatọ(128,000) na putu otu nari iri isii na otu(161,000). BBC gbara ọkachamara ahụike bụ Dkta Ikechukwu Okoroafor nke ụlọọgwụ, Mount Sinai Hospital, Lagos, ajụjụọnụ banyere ihe dị iche n'etiti ọrịa ịba na taifọd. Nke a bụ ihe Dkta Ikechukwu Okoroafor kwuru maka ọrịa ọjọọ abụọ a: Gee ihe ise iba jiri dị iche na Taịfọd n'ọnụ Dr Ikechukwu Okoroafor:	https://www.bbc.com/igbo/afirika-43198960
politics	Osun governorship election: Lee ndị na-azọ ọkwa gọvanọ Osun steeti	Dịka ndị Osun steeti na-azọ ọkwa gọvanọ, lee ndị na-azọ ya bụ ọkwa na pati ha si azọ. Pịa aka n'aha ha ka ị hụ ihe ị kwesịrị ịma gbasara ha.	https://www.bbc.com/igbo/afirika-62168872
politics	South East Governors Meeting: Lee etu ọgbakọ ndị ọchịchị mpaghara ala Igbo si aga n'Enugwu taa	"N'agbanyeghị na ọ bụghị mbụ ha na-ekwu ya, otu jkọrọ ndị gọvanọ Ọwụwa Anyanwụ ekpebiela imalite otu nche 'Ebube Agu' na steeti ha dị iche iche na mpaghara ahụ. Ha kpebikwara na ụlọomeiwu nke steeti na mpaghara ahụ ga-etinye ya n'iwu tupu afọ 2021 agwụ. Dave Umahi bụ onyeisi otu jikọrọ gọvanọ Ọwụwa Anyanwụ bụ onye kwuputara nke a dịka ọ na-agwa ndị ntaakụkọ okwu ka ha mechara ọgbakọ nchekwa n'Enugwu ụbọchị taa bụ Tuzde. Ndị gọvanọ bịara ọgbakọ ahụ gụnyere Gọvanọ Ifeanyi Ugwuanyi nke Enugwu steeti, Gọvanọ Hope Uzodinma nke Imo steeti, ebe Gọvanọ Willie Obianọ abịaghị (nke ọ na-ezite osote ya) ma Gọvanọ Okezie Ikpeazu zitere osote ya, Ude Oko-Chukwu. 2. ""Ndị gọvanọ na ndị ndu Ọwụwa Anyanwụ katọrọ oke gbuogbuogbuo na-eme na mpaghara ahụ ma kwekọrịtana ha na ndị ọrụ nchekwa ga-ejikọ aka kwụsị ya."" 3. ""Ọgbakọ ahụ katọrọ nọrọ- n-ụlọ nke ndị na-akpọkarị ya bụ ndị be anyị nọ ofesi bụ ndị amaghị ka o si emetụta n'ahụ. Ọgbakọ ahụ kpebiri ime ihe ọbụla dị n'iwu iji hụ na e nweghịkwa nọrọ-n-ụlọ ọzọ."" 4.""Ọgbakọ ahụ natara ozi mkpesa nke otu Ohaneze Ndigbo detara ha maka ọnọdụ nchekwa nakwa mmegbu ndị Igbo ma kwee nkwa ilebanye ya anya iji mara okwu ha ga-eji jekwuo Gọọmenti Etiti maka imeda obi ndị ntororịa."" 5. Ọgbakọ kpebiri inye ndị ọrụ chekwa nkwado iji nye aka weghachi udo n'Ọwụwa Anyanwụ."" 6. ""Ọgbakọ ahụ kpebiri ịkwado ntuliaka nAnambra steeti ma nye ndị ọrụ nchekwa iwu ịhụ na ọ gara n'udo n'abalị isii nke ọnwa Nọvemba."" 7. ""Ọgbakọ ahụ kpokuru ndị ụkọchukwu na ndị ndu ụka , ndị eze ọdịnala ka ha ga n'ihu n'agwa ndị ntorobia okwu."" Lee etu ọgbakọ ndị ọchịchị mpaghara ala Igbo si gaa n'Enugwu Ọgbakọ pụrụ iche nke ndị Gọvanọ Ọwụwa Anyanwụ hibere n'obi gọọmentị dị n'Enugwu taa bụ Tuzde amalitela. Ọ bụghị naanị ndị Gọvanọ ga-esonye n'ọgbakọ a, kama ndị ndu ndị ọzọ ga-esonyekwa na ya. Ndị a gụnyere: ndị isi ụka, ndị eze ọdịnala, ndị omeiwu nọ n'ụlọ omeiwu etiti, na ndị ọzọ. Ka ọ dị ugbua, ọtụtụ ndị ndu n'ala Igbo, nke gụnyere Gọvanọ Ebonyi steeti bụ Dave Umahi, omeiwu Enyinnaya Abaribe, na omeiwu Ike Ekweremadu awuchiela na ya bụ ọgbakọ Ndị ọzọ gụnyere, Victor Umeh, Nnia Nwodo, omeiwu Tobi Okechukwu, Bishọp Godfrey Onah na ndị ọzọ. Gịnị ka a kpara n'ọgbakọ a? Ihe bụ isi a hụrụ kwaba okpu maka ọgbakọ a bụ ọnọdụ enweghị nchekwa na mpaghara dị icheiche n'ala Igbo. Lee foto etu ya bụ ọgbakọ si gaa:"	https://www.bbc.com/igbo/afirika-58799861
politics	Ndị Ọwụwa Anyanwu kwesịrị iji ọjị na mmanya gaa rịọ nkwado Tinubu maka 2023 - Joe Igbokwe	"Onye bụbu ọnụ na-ekwuru patị All Progressive Congress (APC) na Legọs Steeti bu Maazị Joe Igbokwe ekwuola na ndị Ọwụwa Anyanwụ kwesịrị iburu mmanya, were ọjị gakwuru Bola Ahmed Tinubu ma rịọ ya ka o kwado otu onye n'ime ha maka ọkwa Onyeisiala Naịjirịa n'afọ 2023. Maazị Igbokwe kwuru nke a na mkparịtaụka BBC Igbo a na-akpọ ""Okwu Akpụ N'Ọnụ"" nke e mere n'ehihie Mọnde. O kwuru na ọ bụ eziokwu na ọ bụ ndị Ọwụwa Anyanwụ ka ọchịchị Naịjirịa ruru na 2023, mana ha kwesịrị iji nwayọ gwakwuru ndị ọnụ na-eru n'okwu na mpaghara dị icheiche ma rịọ ka a kwado ha. Igbokwe gakwara n'ihu kwuo na uche ya na-agwa ya na Tinubu bu n'obi ịzọ oche onyeisiala na 2023, mana ọ bụrụ na ndị Igbo gakwuru ya rịọ ya, o nwere ike ịhapụ ịzọ, ma kwado onye Igbo Dịka Igbokwe si kwuo, ""Tinubu ehiwela akụrụngwa eji achụnta vootu na mpaghara niile na Naịjirịa, ọ bu sọsọ Chukwu nwereike gbanwe obi ya."" ""Jirinu ọjị na mmanya nkwụ ọcha gakwu ya,"" nke a ka Igbokwe kwuru Ọ sị na atụmatụ iji mmanya na ọjị gakwu Tinubu bụ makana ọ bụ odogwu n'ihe banyere ndọrọndọrọ ọchịchi ma bụrụkwa onye ga-abara Ọwụwa Anyanwụ uru n'okwu achụmnta vootu na 2023. ""Ọ bụ Tinubu bu na Buhari meriri n'afọ 2015, nakwa afọ 2019."" Maazi Igbokwe na Ọkaiwu Jimmy Abia - bu onye sokwa na mkparịtaụka ahụ - kwenyere na ndi Ọwụwa Anyanwụ achịbeghị Naịjirịa n'ụdịrị Onyeisiala mbụ. Nke a, dịka ha siri kọwa, bụ maka na agaghị agụnye Nnamdi Azikwe n'ihi na ọ bụghi ya bu onyeisiala n'oge ha, dịka Aguiyi Ironsi bụ onye agha n'oge nke a. Jimmy Abia sị ebe ọbụla e siri lee ya anya, ọ bụ ndi Ọwụwa Anyanwụ ka o ruru. Agbanyeghị nke a, Ọkaiwu Abia sị na ihe a ga na-ekwusi ike bụ na-achọrọ ""Onyeisiala si Ọwụwa Anyanwụ"". Ọ sị na ihe mere nke a jiri di mkpa bụ na ụfọdụ nwereike kuwe Igbo ma chezọọ na ọbụghị sọso n'Ọwụwa Anyanwụ ka Igbo gbara akwara. ""Onye Igbo si 'South South' ekwesighi ịpụta makana Goodluck Jonathan esirila mpaghara ahụ chịa Naịjirịa. E nwere ọtụtụ ndị tozuru ịchị Naịjirịa n'Ọwụwa Anyanwụ Maazị Igbokwe sị na-anaghị achọ onye tozuru ịbụ onyeisiala n'Ọwụwa Anyanwụ. Ọ si na ya ma mmadụ iri tozuru ọfụma ọzọ ọchịchị ma kwuo na ọ dị mkpa ịrụ akwa gaa mpaghara ndị ụzọ. Ihe mere mkparịtaụka jiri dị mkpa Jimmy Abia kwenyere n'ihe Joe Igbokwe kwuru gbasara mkparịtaụka n'etiti ndị Ọwụwa Anyanwụ na ndị mpaghara Naịjirịa ndị ọzọ. Ọ sị na nke a dị mkpa maka na sọsọ vootu si Ọwụwa Anyanwụ agaghị emenwu mmadụ ka ọ bụrụ onyeisiala. Ọkaiwu Abia sị: ""Anyị ga-esetị aka ka anyị na ndị ọzọ kwekọrịta maka atụmatụ a."" Cheta na pati APC kwuburu na ha ga-enye ndị ndịda Naịjirịa ohere ịchị Naịjirịa ma Onyeisiala Buhari rịtuo."	https://www.bbc.com/igbo/afirika-55451659
sports	Fifa World Cup Qatar 2022: Ihe ndị a na-atụ anya ya n'asompi 'World Cup' malitere taa	"Taa bụ ụka, abalị 20 nke ọnwa Novemba, afọ  2022, ka a na-amalite asọmpi iko mba ụwa (2022 Fifa World Cup ) na mba Qatar. Asọmpi 2022 Fifa World Cup bụ asọmpi egwu bọọlụ ụmụnwoke nke mba otu egwu bọọlụ ụmụnwoke ha nọ n'otu Fifa. Ya bụ asọmpi a ga-eme otu ọnwa ga-akwụsị n'abalị 18 nke ọnwa Desemba afọ 2022. A ga-eme asọmpi ahụ n'ama egwuregwu asatọ n'obodo ise. Ụ﻿nyahụ bụ Satode ka ndị na-akwado egwu bọọlus si mpaghara ụwa dị iche mere emume ha. Asọmpi mbụ ga-abụ n'etiti Qatar na Ecuador n'amaegwuregwu 'Al Bayt Stadium' dị n' Al Khor. Asọmpi nke ikpeazụ ga-abụ n'abalị 18 nke ọnwa Disemba nke ndị ga- asọmpi ndị ga-asọkọ nke ụbọchị ikpeazụ ga-abụ ndị meriri ibe ha rue agba nke ọkara ikpeazụ. A na-atụ anya na otu egwu bọọlụ mba 32 ga-esonye n'asọmpi ahụ nke bụ mbụ a na-ehiwe asọmpi ahụ n'mba Arab. N﻿hibe e hibere asompi Fifa nke afọ 2022, ebutela ọtụtụ nsogbu na nghọtahie. A na-ebo mba Qatar ebubo mpụ dị iche iche nke mere ụfọdụ mba ji ekwu na ha agaghị abịa ya bụ asọmpi. N﻿'ọnwa Febụwarị afọ 2021, ụlọntaakụkọ Guardian nke London kwuru na ndị ọrụ mbịarambịara si Pakistan,India,Bagladesh na Sri Lanka dị puku isii,narị ise(6500)nwụrụ na Qatar kemgbe hamba ahụ nwetara ikike ị bụ ebe a ga-anọ so mpi iko mbaụwa. Quatar meriri mba Japan, Ọstrelia, Saụt Korea na Amerịka were nweta ikike a.  Ebubo ndị a gụnyere imekpa ndị ọrụ mbịarambịara ahụ, imegbu ndị nwoke maọbụ nwaanyị na-edina ibe ha,imegide ikike dịrị onye nakwa ebubo na ha nyere ngarị iji nweta ikike ịbụ ndị a ga-asọ mpi ahụ na be ha. Sep Blatter bụ onye bụ onyeisi Fifa oge Qatar nwetara ikike ịbụ ebe a ga-asọ mpi ahụ afọ iri gara aga ekwuola na ọ bụ ""ndahie""' inye Qatar ikike ahụ. Qatar abụghị mba e ji ịgba bọọlụ mara , mba ahụ bụkwa mba na-enwe oke ekpomokụ ya mere ọtụtụ e jighị ghọta ihe mere Fifa ji nye ha ụdị ohere a, ebe ụfọdụ na-arụ aka ma na-ebo Fifa ebubo nrụrụaka n'etu nhọpụta ahụ siri gaa. N﻿a'izu ole na ole gara aga, e nwere ebubo na mba Qatar kwụrụ ụfọdụ ụmụamala ha ndị egwu bọọlụ na-amasị ego ịbụ ndị enyi ha si mba ndị ọzọ, mana ndị na-ahazi asọmpi ahụ gọrọ na akụkọ abụ aụgha.Gọọmentị Qatar kwuru na ọ bụ ịkpa oke agbụrụ kpalitere nkatọọ. Mana onyeisi otu Fifa ugbua bụ Fifa Gianni Infantino katọrọ mba ndị dị n'Ọdịda Anyanwụ Yurop sị na nkatọ ha na-akatọ Qatar bụ ""meremere n'ihu, gwọmpụta n'azụ."" E tere ogiri, e tere ụgba, agha akara aka, anaghị eri ngwọrọ. Ụbọchị akara aka eruola."	https://www.bbc.com/igbo/articles/cx9eykqn5dko
health	Covid-19: Davido sị na chioma ebutela Coronavirus	"Akụko na-eme ugbua bụ na Chiooma nwunye nwa ya ebutela coronavirus. Davido kọwara na ọ bu dịka o si njem Lọndọn lọta were mee nyocha ka ha chọpụtara na Chioma bụ coronavirus. Nwa ha nwoke ebughị ya bụ ọrịa. O kwuru na-ahu siri Chioma ike dịka o dopụrụ onwe ya ma na anata ọgwụgwọ. Onyeisiala mba Gana bụ Nana Addo Dankwa Akufo-Addo enyela ikike ka atọghapụ mmadụ narị asatọ na asatọ ndị nọ n'ụlo nga ka ha laa ụlo ha maka nchekwa ọrịa Coronavirus. Mmadụ narị asatọ na asato a bụ: Dịka ọ dị ugbụa, mmadụ otu narị na iri atọ na isii, ebe mmadụ anọ anwụọla. Gọvanọ Rivas steeti bụ Nyesom Wike agbaala ama na onye mbụ butere ọrịa Coronavirus na Rivers steeti bụ nwa aghọghọ gbara afọ iri na itolu si njem mba Fransị,gaa Itali na Griisi tupu ọ bata Pọtakọt n'ụbochi iri na isii nke ọnwa Maachị. Wike kelekwara nwa agbọgho a etu o siri dopu onwe ya ma etu o siri nyere gọomentị aka. Ugbua a ga-amachi azụm ahịa sịte n'ụbọchi iri abụọ na asatọ na Rivas steeti niile. Lasaa Fever egbuola mmadụ 176 n'afọ 2020 Dịka Coronavirus na-eyi mba ụwa egwu ma na Naijirịa, Lassa Fever na awakpo kwa ndị mmadụ. Ugbua enweela mmadụ iri abụo na asatọ bụ ya bụ ọrịa na nso nso a, ebe mmadụ atọ nwụkwara nsonso a. Dịka ngalaba na-ahụ maka nje na ọrịa kwuru na ha chọtara mmadụ isii sị ụgbo mmịri bata Naijirịa bụ ọrịa coronavirus, ngalaba na-ahu maka njem ụgbo mmịri sị na ha amaghị maka ya. Ihe onyonyo si n'akara Facebook onyeisi ụlọọrụ Anambra Broadcasting Service bụ Uche Nworah gosiri etu e si chụsasịa ndị gbakọrọ maka emume akwamozu n'Ojoto. Cheta na gọọmenti Anambra steeti machiri emume dịka agbamakwụkwọ nakwa olili ozu iji belata mfesa ọrịa coronavirus. Kirie ya n'uju ebe a: 'Boris Johnson Praịm Mịnịsta Briten ebutela ọrịa coronavirus Praịm Mịnịsta mba Briten bụ Boris Johnson ebutela ọrịa coronavirus. Ugbua ọ ga-anọpụ iche ma na-anata ọgwụgwọ. Ọbụ onyeisi ndị dọkịta mba Ịngland bụ Cgris Whitty nyere Boris Johnson ndụmọdụ ka ọ ga mee nnyocha. Johnson ji ọnụ ya kwupụta na ya nwere ọrịa a. Ndị uweojii n'Anambara arịọla ka ndị mmadụ kwụsịtụ iweta mkpesa n'ụlọọrụ ha iji zeere mmekọ mmadụ na ibe ya nke nwere ike ibte mgbasa ọrịa coronavirus. Haruna Mohammed bụ ọnụ na-ekwuru ndị uweojii kọwara na nke a bụ iji rube isi na ntụziaka nke onyeisi ha bụ Mohammed Adamu nyere. Mohammed rịọkwara ka onye ọbụla nọrọ n'ụlọ dịka gọọmentị Anambara si kwuo. O kwuru sị: ""Ndị uweojii na-agagharị iji hụ na iwu gọọmentị nyere mịtara mkpụrụ."" Ụlọikpe kachasị atụfuola ikpe ndị pati 'All Progressives Congress' nke Zamfara steeti gbasara ntuliaka ọkwa gọvanọ steeti ahụ e mere na 2019. Ọkaikpe Iyang Okoro bụ onyeisi ndị ọkaikpe kpere ikpe ahụ kwuru na 'supreme court' enweghị ikike ikwugharị ihe ha kwuburu. Cheta na ụlọikpe kachasị chụpụrụ ndị APC na ntuliaka ọkwa gọvanọ n'ihi na ha emeghị ntụliaka praịmarị oge o kwesịrị. Mana ndị APC weghachiri ikpe ahụ ka ụlọikpe kachasị lebagharịa ya anya. Ọkaikpe Inyang Okoro na ndị ọkaikpe anọ ọzọ kwenyere na ha enweghị ikike ikwugharị ihe ha kwuburu. N'aka nke ọzọ otu onye ọkaikpe aha ya bụ Centus Nweze ekwetaghị n'ihe ndị otu ya kwuru. Nweze kwuru na ikpe ahụ kwesịrị ka e labagharịa ya anya. Ọnụọgụgụ ndị nwere ọrịa coronavirus na mba Amerịka akarịala nke mba Chaịna bụ ebe ya bụ ọrịa si malite. Ugbua ọnụọgụgụ ndị na-arịa coronavirus n'Amerịka akarịala 85,500, nke Chaịna dị 81,782, ebe nke Ịtali dị 80,589. Mana ọ bụ n'Ịtali ka ya bụ ọrịa kacha gbuo mmadụ. Ndị ọrịa a gburu na Ịtali dị 8,215 mana ndị o gburu na Chaịna dị 3,291. Ọtụtụ steeti na mba Amerịka kpọchiri akpọchi ugbua iji gbochie mgbasa ọrịa coronavirus. Onyeisiala Donald Trump kwuburu na ya chọrọ ịkpọghe ebe niile n'ọnwa na-abịa abịa, mana nke a adịghị ka ọ ga-enwezi isi ọzọ. Mba Saut Afrịka emechiela obodo ha niile kpamkpam malite n'elekere 12 nke isi ụtụtụ ụbọchị Fraịde. Nke a bụ ụzọ iji gbochi mgbasa ọrịa corona na mba ahụ. Ihe karịrị mmadụ narị itoolu nwere ọrịa coronavirus na Saụt Afrịka, mana onwebeghi onye nwụrụ. Onyeisiala Cyril Ramaphosa kwuru na ya bụ mmechi obodo rara ahụ kama ọ dị mkpa iji zọọ ndụ ndị mmadụ Ụmụ Naịjirịa na soshal midia na-ekwu na ọ dịka ihe na-eme na Naịjirịa agbasaghị onyeisiala Muhammadu Buhari. Nke a mere ka ha na-ajụ sị ""ebee ka Buhari nọ?"" Mana ọnụ na-ekwuru Buharị bụ Femi Adesina kwuru na Buharị agbaghị nkịtị, kama na ọ bụ etu o si chọọ. Adesina kwuru nke a oge onye ntaakụkọ Channels TV gbara ya ajụjụ ọnụ n'abalị Tọzde."	https://www.bbc.com/igbo/afirika-52060528
religion	2021 Prophecies: Ndị mere na ndị emeghị n'amụma Mbaka, Adeboye na ndị ụkọchukwu ndị ọzọ	"Na mbido afọ, ọtụtụ ndị ụkọchukwu na ndị amuma a na-anụ aha ha kwụpụtara ihe  ha sị  Chineke gwara ha ga-eme n'afọ 2021. Dịka afọ 2021 na-apịakọ ọnụ, anyị lere anya n'ihe ụfọdụ ha kwuru ga-eme iji mata ndị mezuru na ndị bụ okwu e jiri mejuo okwu. Lee ụfọdụ n'ime ha ma were ire gị gụọ eze gị ọnụ: N'ozi afọ ọhụrụ na mbido afọ, Ụkọchukwu Ụka Katọlik a ma ama bụ Fada Ejike Mbaka kwuru na ala Naijiria ga-aba n' ihe isi ike kacha n'afọ 2021. Nke bụ eziokwu: E jighị igbo agwa ya onye ọcha n'ụdị ihe isi ike  ụmụ Naijiria gabigara n'afọ 2021 dịka ọnụahịa ihe rịrị n'elu ọjị. N'okwu Coronavirus, Fada Mbaka buuru amụma na coronavirus ga-ala n'afọ 2021. Dịka o siri kwuo, n'ụka afọ ọhụrụ, Mbaka sịrị, ""A ga-esite n'afọ coronavirus juru ga n'afọ a zachapụrụ coronavirus."" Nke bụ eziokwu: Nke e mezughị . Kama mzachapụ coronavirus,  nje Omicron bụ ụdị nje coronavirus  a hụbeghị mbụ ma  na-akpa ike karịa nke mbụ pụtara . ""Ka ọgwụ mgbochi covid-19 na-apụta, ka ụdị nje ka njọ na-apụta"" N'amụma o buru n'emume ịbanye afọ ọhụrụ, onyeisi ụlọụka Redeemed Christian Church of God bụ Pastọ Adeboye kwuru na ọrịa covid-19 agaghị ala fịam dịka ndị sayensi na-ekwe nakwa na ọgwụ mgbochi ga-ekpocha ya.. Ọ sịrị, "" Ka a na-ewepụta ọgwụ mgbọchị maka covid-19, ka ụdị nje covid-19 ọzọ na-agbakapụta"" Oge Adeboye kwuru na ọnọdụ ahụ ga-adị otua "" ruo oge  onye ọbụla ga-enweta na nchekwa si n'aka Chineke."" Nke bụ eziokwu: Oge Adeboye wepụtara ozi a n'onwa Jenụwarị, ọgwụ mgbọchị  covid-19 nje Omicron nke na-eyi mpaghara ụwa dị iche iche egwu apụtabeghị. Primate Babatunde Elijah Ayodele nke ụka Inri Evangelical Spiritual Church  so na ndị ụkọchukwu a ma ama na Naijiria so na ndị wepụtara mgbaama ihe ndị o kwuru ga-eme n' afọ 2021. N' ọnwa Disemba afọ 2020, Primate Ayodele  kwuru  na na-agbanyeghị ọgwụ mgbochi coronavirus, na ọrịa ahụ ga-aga n'ihu na akpa ike n'Afrika, Yurop nakwa Amerịka. Nke bụ eziokwu: Na-agbanyeghị na e nweela ọgwụ mgbochi ọrịa malite n'ọnwa Maachị afọ 2021, ọrịa coronavirus nke nọ n'agba nke anọ ya n'ọtụtụ mba ka na-akpa ike. Ayodele kwuru na ""Ụlọakụ ụfọdụ ga-ada"" n'ihi ihe isi ike. Nke bụ eziokwu: O nweghị ụlọakụ dara n'afọ 2021 o were anya. Mwakpo ụgbọala nsonso Gọvanọ Primate Ayodele mara amụma na n'afọ 2021, na a ga-awakpo ụgbọala nsonso onye gọvanọ, ebe a ga-agbali igbu onye gọvanọ. Nke bụ eziokwu: N'ọnwa Ọktọba afọ 2021, ndị omekome a na-eche na ha bụ ndị Boko Haram wakporo ụgbọala nsonso gọvanọ Borno steeti bụ Babagana Zulum. Dịka akwụkwọ akụkọ siri kwuo, ndị agha na ndị omekome ahụ wụrụ mgbọ ihe ruru otu awa. Nke a bụ ugboro abụọ a na-awakpo Zulum bụ onye a wakpoburu n'afọ 2020. "" A ga- enwe mweghara ọchịchị  na emeghi ntuliaka, onye nke abụọ ga-abụ  onye mbu"" N'ọnwa Jenụwarị afọ 2021, ụkọchukwu ụka Faith on the Rock Ministry International bụ  Apostle Theophilus Ebonyi, gwara ndị ntaakụkọ na Nasarawa steeti  na 'a ga-enwe mgbanwe ọchịchị na-enweghị ntuliaka ọbụla, na onye nke abụọ ga-abụ onye nke mbụ."" ""Chukwu gosiri m oge m nọ n'ekpere na Naijiria ga-enwe mgbanwe etu ihe si aga na onye nke abụọ ga-abụ onye nke mbụ dịka onyenweanyị si kwuo."" Nke bụ eziokwu: Onyeisala Muhammadu Buhari ka bụ onyeisiala, Osote ya bụ Yemi Osinbajo ka bụ onye nke abụọ. E nweghị mgbanwe ọbụla n'ọchịchị. Apostle Paul Okikijesu, ụkọchukwu na-edu ụka 'Christ Apostolic Miracle Ministry' buru amụma na mbido afọ 2021 na ""Onye gọvanọ nwoke ga-anwụ, ebe osote  ya bụ nwaanyị ga-eweghara ọchịchị dịka gọvanọ dịka o siri mee n'oge Jonathan na Ya'Adua."" Nke bụ Eziokwu: Ogun, Kaduna, Rivas na Enugwu Steeti bụ steeti nwere nwaanyị dịka Osote gọvanọ. O  nweghị gọvanọ na-achị steeti ọbụla nwụrụ ma ya fọdụ osote ya nwaanyị iweghara ọchịchị. Apọstụl Johnson Suleman bụ ụkọchukwu na-edu ụka Omega Fire Ministries International, dị n' Auchi, Edo Steeti. N'amụma o buru n' abalị Disemba 30, afọ 2020 maka 2021, Apọstụl Suleman kwuru na Chukwu gwara ya na Osote Onyeisiala bụ Yemi Osibanjo ga-abụ onyeisiala. "" Onyenwe m gwara m, m nụ ya na ntị na 'Onye nke abụọ ga-abụ onye nke mbụ'."" Suleiman gara n'ihu buo amụma na Naijiria ga-ama jiji mana ọgaghị ekewa, nke a na-enwe agha. Nke bụ eziokwu: Buhari ka bụ onyeisiala, Osinbajo kabụkwa osote ya. E nwere ngagharịiwe na tigbuo-zogbuo ndị na-achọ nnwere onwe, mana Naijiria ekewaghị nke a na-enwe agha."	https://www.bbc.com/igbo/afirika-59794847
sports	Football Gossip: Mbappe a na-achọ ụzọ ọpụpụ na PSG?	"Kylian Mbappe na-agbara mba Fransị nakwa otu PSG bọolụ ahaziewela ọdịnihu ya n'egwuregwu bọọlụ a. Akụkọ pụtara na-akọwa na ọchọrọ ka-etinye ohere n'ime akụkwọ ọrụ ya ga-ekwe ya hapụ PSG  gaa otu Real Madrid maọbụ otu Yurop ọbụla masịrị ya n'ọdịnihu. Amabeghi ma anya otu Real Madrid ma otu ọbụla a dị n'ebe Mbappe dị afọ 21 nọ. Kepu kepu na-efegharị na-ekwu na anya Neymar dị n'ebe otu Barcelona nọ. Neymar da Silva Santos bụ ọgba bọọlụ a ma ama na-atụ anya ịlaghachi n'otu bọọlụ Barcelona nke mba Spen. Ugbua, ọ na-agbara otu PSG nke mba Fransị bọọlụ mana o nwereike ịchabi ụgwọ ọrụ ya n'ọkara ma o kpebie ịga Barcelona. N'otu aka ahụ Mesut Ozil ọgba bọọlụ mba Jamini ga-anọzi na afọ ọhụrụ otu ọhụrụ dịka otu Fenerbahce na otu ya bụ Arsenal na-ahazi akwụkwọ a ga-eji zụ ya n'afọ bọọlụ ọzọ na-abịa. Otu Tottenham na-ana otu Newcastle nde pounds iri na abụọ na ọma ise maọbụrụ na ha chọrọ ịkpọpụta Mauricio Pochettinho dịka onye nchịkọta ha n'ọnwa Mee a. Ihe ịtụ anya dị na ya bụ na ọnwa Mee gacha, Tottenham nwereike ịkpọrọ Pochettinho n'efu. Ọzọ, otu Real Madrid adịla nkwadobe ịkpọpụta ego ole ha chọrọ ịzụ Paul Pogba nke Fransị na Manchester United ka ọ bịa sonye ha. Otu Liverpool, Intermilan, Juventus, Chelsea nakwa Arsenal so na otu ndị hiri asaa n'anya achọ ndị ọgba bọọlụ ọhụrụ ha ga-azụta. Kepu kepu si n'ọgbọ egwuregwu apụta na-akọwa na Neymar ga-anara ụgwọọnwa e wepụrụ ihe ruru nde paụnd 26 ma ọ bụrụ na ọ chọrọ ịlaghachị Barcelona. O teela akụkọ na-efegharị na Neymar dị afọ 28 ugbua chọrọ isi Paris Saint Germain (PSG) pụọ ma laghachi ebe ọ gbaburu mbu. Cheta na Neymar gbaara Barcelona bọọlụ site n'afọ 2013 ruo afọ 2017 tupu o si ebe ahụ gafee PSG. Akụkọ na-efegharị na-akọwa na David Beckham bụ onye nwe otu egwuregwu Inter Miami dị na MLS na mba Amerịka na-atụ alo etu ọ ga-esi zụta James Rodriguez. Akụkọ ahụ kwuru na Beckham bụbu ọgbabọọlụ na onwe ya, na ndị Real Madrid bụ ebe Rodriguez na-agba, akpaala maka ịzụrụ ya. Mara na kemgbe ka kepu kepu na-apụta maka etu Rodriguez dị afọ 28 nwereike iji si na Madrid pụọ na ngwụcha afọ a. Akụkọ na-akọwa na ụfọdụ ndị klọb agwala ndị ọgbabọọlụ kee nkwụcha n'ihi na ha nwereike imalite izukọ maka nkwado ịbịaghachị ọrụ. Ha na-atụ anya imalite ya bụ mbido nkwado n'ụbọchị itoolu nke ọnwa Mee nke afọ 2020 a. Kepu kepu si n'ụwa egwuregwu apụta na-akọwa na Manchester City esonyela n'otu egwuregwu ndị chọrọ ka Pierre-Emerick Aubameyang nke Arsenal gbaara ha bọọlụ. Akụkọ a kwukwara na Barcelona, Inter Milan na Real Madrid chọkwara ịzụrụ nwaamadi a dị afọ 30. Mara na ihe jikọrọ ya na Arsenal, ya bụ nkwekọrịta dị n'etiti ha abụọ, ga-agwụ n'afọ 2021. Kepu kepu ọzọkwa na-eru anyị ntị na-akọwa na Ike agwụla Manchester United ịchụgharị James Rodriguez. Rodriguez dị afọ 28 na-agbara Real Madrid bọọlụ ugbua. Nkwekọrịta dị n'etiti ya na Real Madrid ga-akwụsị n'afọ 2021. Mana akụkọ na-ekwu na ọ bụ ndị Arsenal na Rodriguez ka okwu nwere ike ịdabara. Akụkọ pụtara na-akọwa na Jose Mourinho bụ onye nchịkọta otu Tottenham na-atụ anya ịzụta Raul Jimenez dị afọ 28. Jimenez bụ onye mba Meziko na-agbara Wolverhampton bọọlụ. Ọ bụ otu onye Mourinho na-enwe olileanya iji anọchị anya Harry Kane ma ọ bụrụ na kepu kepu na ọ ga-apụ bịa na mmezu. Dịka akụkọ ahụ si kwuo, etu Kane dị afọ 26 si agba bọọlụ na-amasị Juventus, ""ọ kabeghi nka, ọ bụ ezigbo onye ndu, ya na Cristiano Ronaldo nọkọọ ọ ga-adaba ọfụma"". N'otu aka ahụ, Christian Vieri gbabuuru mba Itali bọọlụ kwukwara na ọ ma na ịgba bọọlụ na mba Itali ga-adị Kane mma n'ahụ. Vieri kwuru sị na ọ ma na ""La Liga maọbụ Serie A ga-adịrị Kane mma ma ọ bụrụ na ọ chọọ isi Tottenham apụ"". Akụkọ si mba Spen apụta na-akowa na Real Madrid na-achọ ire ndị egwu ha gụnyere Gareth Bale, James Rodriguez, Lucas Vazquez na Mariano Diaz. N'agbanyeghi na Bale dị afọ 30 achọghị akụkọ a na-ekwu na ọ dịka ọ gaghị enweta ohere ịnọ. Mara na ọ dị ka Rodriguez dị afọ 28 na-achọ ịpụ, n'ihi na onye na-asụrụ ya ụzọ bụ Jorge Mendes ji tọọchị na-agba ọkụ ịhụ ndị ọ na-agụ agụụ ịzụta ya. Akụkọ na-efegharịkwa na Olivier Giroud na-agbara Chelsea bọọlụ ga-efere ha aka mgbe asọmpi bọọlụ malitere ọzọ. Akụkọ ahụ kwuru na Giroud dị afọ 33 na otu egwuregwu Inter Milan ekwekọrịtala na ọ ga-agbara ha bọọlụ mgbe nkwekọrịta ya na Chelsea ga-agwụ n'afọ a. O kwukwara na ya na Inter Milan bụ ebe Antonio Conte chịkọtaburu Chelsea na-achịkọta ugbua, na-achọ inwe nkwekọrịta ga-eme ka ọ gbaara ha afọ abụọ ma nwekwaa ike ịtụkwasị ya nke atọ ma ọ chọọ. Marakwa na akụkọ pụtara na mbido ọnwa a na Chelsea na-achọ ịdọtikwu nkwekọrịta ha na Giroud nwere, ka o nwee ike nọtukwuo opekatampe otu afọ ọzọ. N'asịrị gbakaa ute egwuregwu nke taa, Ọ dịka Real Madrid ana arọ Pierre-Emerick Aubameyang nke Arsenal anya, dịka akwụkwọ akụkọ siri kwuo. Aka nchawa Aubameyang pụtara ihe kemgbe o sị Borussia Dortmund banye Arsenal n'ọnwa Jenụwari afọ 2018. Mana ugbua, aha ya bụzi onyemaechi maka na nkwekọrịta ya na ndị Arsenal ga-ebi n'afọ ọzọ. Ka ọ dị ugbua, Madrid ekwubeghị uche ha gbasara ya bụ nwaamadị gbara afọ iri atọ, mana ya bụ eziokwu ga-apụta ihe mgbe adịghị anya maka na ha chọrọ onye ọkpa ya dị nkọ ka nke Aubameyang. Ugo Eduardo Camavinga, nwaafọ mba Kongo, nke na-agbara otu egwu bọọlụ Rennes nke mba Frans achakewala o. Camavinga malitere ịgbara ndị Rennes kamgbe ọ dị afọ iri na ise Onye nkuzi ndi Rennes bụ Julien Stephen kwuru na n'ezie ya bụ nwaadị chị ọkụ n'ọkpa nke bụ na ọnwere ike ịgbanwuru ndị Real Madrid, ""mana ọ fọrọ nwa jaị ka ugo ya chakechaa. Ya nwetukwuo ndidi ihe dịka otu afọ"". Ọtụtụ otu egwu bọọlụ nwere agba dịka Real Madrid amalitelarị ịrọ ya bụ nwa amadi na-agba etiti anya maka ịzụrụ ya. Onye nkuzi ya ugbua bụ Stephen sị na Camavinga etoruola ihe eji dimkpa eme n'egwu bọọlụ. Sadio Mane turu ọnụ na mba ya bụ Senegal na ya ga-ebutelata nturuugo Ballon d'Or nye ha n'aka. Nke a mere ka ndị mmadụ malite ikwu otu ya bụ echiche nwere ike iji puta ihe. Ụfọdụ na-ekwu na ihe ga-eme ka ya bụ nturuugo ruo Mane aka bụ na ọ ga-esi na Liverpool gaa Barcelona maọbụ Real Madrid. Echiche ha gbadoro ụkwụ na Messi na Ronaldo ritere ya bụ nturuugo na mbụ na-agba na Spen. Ya bụ, ha na-eche na ịgbara Barcelona maọbụ Real Madrid ga-enye Mane ezigbo ohere irite ya bụ nturuugo. Mana, John Aldridge bụbu ọgbaa bọọlụ ndị Liverpool na-akọwa na Mane nwere ohere na Liverpool ịnweta ya bụ nturuugo karịa ebe ọzọ. Dịka Aldridge kwuru, nke mbụ bụ na ọ tụọ ọkpa na Barcelona, ya na Messi ga-achịpụgodu ya ebe ahụ tupu ọ nwete onwe ya. Mane, gbara afọ 28 si Southampton bata Liverpool na 2016. Kamgbe ahụ, o nyela goolu iri 77 n'asọmpi 161. Liverpool ji ya n'ọrụ rụọ afọ 2023. Otu egwuregwu bọọlụ Chelsea dị njikere ire nwaafọ mba France na-agbara ha bọọlụ bụ N'Golo Kante ma ọ bụrụ na e kwee ya ezi ọnụahịa. Kante di afọ 29 ugbua mana Chelsea echeghi na ohere ka dịịrị ya ịgbara ha bọọlụ n'ọdịnihu dịka ha emepeela ụzọ ịnabata ndị chọrọ ịzụ ya. Real Madrid na Paris Saint-Germain etinyela uche ha n'ịzụ Kante bụ onye ka nwere ohere ịgbara Chelsea bọọlụ ruo afọ 2023. Ọtụtụ ndị nkwado Chelsea na-ahụta N'Golo Kante dịka 'ụdọ' na-ekechiri ha ebe etiti ma a bịa n'asọmpi. Nwafọ Ajentina na-agbara Barcelona bọọlụ bụ Lionel Messi agọọla na onweghi ihe jikọtara ya na otu egwuregwu Inter Milan dị n'Itali. Messi bụ onye dị afọ 32 kwuru nke a n'akara Instagram ya, iji katọọ akụkọ na-efegharị nke sị na ndị Inter Milan chọrọ ịzụ ya. Ọtụtụ ndị hụrụ egwu bọọlụ n'anya sị na Messi bụ ọkacha agba bọọlụ n'ụwa ebe ndị ọzọ sị na ọ bụ ogbo ya Cristiano Ronaldo. Nwafọ mba Brazil na-agbara Barcelona bọọlụ bụ Philippe Countinho na-achọsike ịlọghachị na Premier League. Dịka ọ dị ugbua Chelsea na Barcelona na-enwe mkparịtaụka n'isi Countinho, ka a mara ma ọ ga-agafe Chelsea. N'otu aka ahụ obi siri Chelsea ike na ha ga-amabute Countinho n'ụgwọ site n'aka Barcelona bụ onye ha chụwara kamgbe Eden Hazard pụrụ. Countinho nọ n'aka Bayern ugbua bụ ebe Barcelona zigara na mgbazinye, mana ọ dịka Bayern achọghị ịzụ ya kpam kpam. Nwaamadị a bụ odogwu oge ọ na-agbara ndị Liverpool, mana kamgbe ọ pụrụ, onwetechabeghi onwe ya nke ọma. Man United, Juventus na Napoli so na ndị na-agba mgba onye ga-amabute James Rodriguez site n'aka ndị Real Madrid. Nwaafọ Kolombia a anaghị eme nke ọma na Real Madrid ugbua kamgbe o si Bayern Munich lọghachịta. Akụkọ kwuru na Rodriguez nwereike ibelata ego ole a ga-akwụ ya iji mee ka ọ pụọ maka oge ya na Madrid ga-agwụ na 2021. Coronavirus ga-esi nyere Man United aka ịzụta ndị egwu - Solksjaer Onye nchịkọta Manchester United bụ Ole Gunnar Solksjaer sị na obi siri ya ike na ha ga-eji ohere mkpamkpa ọrịa Coronavirus a zụta ndị ọgba bọọlụ dị ha n'obi. O kwenyere na ụfọdụ otu egwuregwu ga-achọ ikpofu ọtụtụ ndị ọgba bọọlụ n'ihi ụkọ ego dị ugbua bụ nke ọ sị ga-enyere Man United aka. Na mkparịtaụka ya na ndị 'Sky Sports', Solsjaer kwuru na ""egwu bọọlụ ga-alọghachị n'uju ma ọrịa Covid-19 gaachaa, ma ihe kachasị mkpa bụ na anyị dị njikere mgbe ọ ga-eme"". Ụfọdụ ndị ọgba bọọlụ Man United na-achọ ịzụ gụnyere; Jadon Sancho nke Borussia Dortmund, Jack Grealish nke Aston Villa na Jude Bellingham. Nrọ ndị Real Madrid na-arọ ịzụta Kylian Mbappe n'aka ndị Paris Saint-Germain ga-echere ruo afọ ọzọ tupu ọ na-abịa na mmezu. Nsogbu na ụkọ ego dakwasịrị ọtụtụ otu egwuregwu n'ihi Coronavirus mere ha jiri chegharịa echiche n'ịzụ nwamadị a. Real Madrid malitere atụmatụ ịzụ Mbappe kamgbe afọ ise gara aga mana otu ihe maọbụ nke ọzọ na-ama ha aka n'ihu. Ronaldinho, onye ọgba bọọlụ mba Brazil a ma ama, enwerela onwe ya dịka a tọhapụrụ ya n'ụlọ mkpọrọ na Paraguay. E jidere Ronaldinho na nwanne ya nwoke bụ Roberto Assis n'ọnwa Maachị n'ihi ebubo na ha ji 'passport' adigboroja wee bata n'obodo ahụ. A kpụpụrụ ha ụlọikpe ma tinye ha na nga ruo mgbe a ga-ekpebi ikpe ha. Mana n'ụbọchị Wenezde ka ọkaikpe nyere iwu ka atọhapụ ha ka ha nọrọ n'otu ụlọ oriri na nkwari ruo mgbe ikpe ahụ ga-ebi. Ọkaikpe ahụ nyekwara iwu ka Ronaldinho na nwanne ya kwụọ puku narị dọla asatọ n'otu n'otu. Aha Ronaldinho na-ada ụda n'ụwa niile n'ihi ihe o ji ụkwụ eme n'egwuregwu bọọlụ. O ritere nturuugo onye kacha agba bọọlụ n'ụwa niile n'afọ 2004 na 2005. Ronaldinho sokwa n'otu ndị Brazil buru iko mba ụwa n'afọ 2002. Kepukepu na-efegharị bụ na Lionel Messi nwereike ịhapụ Barcelona gawa Inter Milan dịka Massimo Moratti bụbu onyeisi Inter Milan si kwuo. Moratti sị na ọ bụ ihe nwereike ime site na mgbanwe ọnọdụ ego di ugbua n'ihi ọrịa coronavirus bụ nke ga-enyere Inter Milan aka ịzụta Messi. Messi agbaarala Barcelona boolụ kamgbe ọ malitere ịgba bọọlụ na nwata rute ugbua mana uche Inter Milan adịla n'ebe ọ nọ nke ukwuu. Ha nwere olileanya na ọzụzụ Juventus zụtara Cristiano Ronaldo site Real Madrid ga-eme ka ịgbalite mmụọ Messi ịbịa Inter Milan. Obi siri ndị Manchester United ike na ha ga-azuta nwafọ Ịngland bụ Jadon Sancho site n'aka ndị Borussia Dortmund n'oge orire na ọzụzụ ndị ọgba bọọlụ nke afọ a. Nwamadị a dọọrọ mkpụrụobi ndị Man United site n'ịgba bọọlụ nke ọma n'otu egwu Borussia Dortmund nke mere ha ji achụsi ya ike. Akụkọ kwuru na Sancho ekwetela ịgafe n'Old Trafford bụ ọgbọ egwuregwu ndị Manchester United. N'aka nke ọzọ akụkọ kwukwara na Paul Pogba chọrọ izụ onwe ya nye n'aka ndị Real Madrid. Barcelona na-agbasi mbọ ike ịzụ Lautaro Martinez dị afọ 22 site na Inter Milan  mana Real Madrid na Manchester City na-echere ha aka mgba. Na-agbanyeghi nke a Barcelona ka bụ ndị nwere ezigbo ohere ịzụta nwafọ Ajentina a karịa Real Madrid na Man. City. Otu egwuregwu Barcelona ka nwere olileanya ịzụta nwafọ Brazil bụ Neymar site n'aka ndị Paris St-Germain. Dịka Sky Sports si kwuo, ọ ga-amasị Barcelona iji Antoine Griezmann gbanwere Neymar. Cheta na Neymar gbabuuru Barcelona bọọlụ tupu ọ hapụ ha gawa PSG n'afọ 2017 n'ọnụ ego ruru nde yuro 222. Ọ bụ eziokwu na Neymar mere ọfụma oge ọ nọ na Barcelona mana ụfọdụ ndị mmadụ kwenyere na Lionel Messi enyeghi ya ezigbo ohere ka ọ chakee, nke kpatara o ji pụọ. Barcelona gbalịrị ịzụtaghachi Neymar n'afọ gara aga, mana PSG ekweghị ere ya. Erling Braut Haaland na-agbara Borussia Dortmund bọọlụ awụọla Manchester United n'ala dịka ha chọrọ ịzụrụ ya. Ọnụ na-ekwuru Haaland bụ Bernie Mandic kwuru na Haaland kwenyere na ọ ga-aka mee nke ọma na Dortmund karịa ịga ebe ọzọ. Nwafọ mba France bụ Paul Pogba ka nwere ọnụnụ ọkụ n'obi ịhapụ Manchester United gawa Real Madrid. Pogba chọrọ ka ya na nwanna ya Zinedine Zidane, bụ onye nchịkọta Real Madrid rụkọọ. Oke mmerụ ahụ ekwebeghi Pogba zuru ike na Manchester United kamgbe o si Juventus gafee ebe ahụ n'afọ 2016. Ọgba bọọlụ a ma ama bụ Odion Ighalo nọzị n'etiti ịhọọ mmiri maọbụ amụma. Ọ bụ n'ihi na otu bọọlụ Shanghai Shenhua na mba Chaịna ewelitela ụgwọ izuụka ya rue £400,000. N'aka nke ọzọ, ọ ka ji otu ụkwụ nọrọ n'otu Man Utd ebe ọ gara dịka onye ọgba bọọlụ e bitere ebite Ighalo sonyere Shanghai Shenhua n'ọnwa Febụwarị afọ 2019, ebe Man Utd si hụ ya were biri ya mbimbi. Ighalo na-enwe olileanya na Man Utd ga-azụrụ zi ya dịka onye bọọlụ nke ha zuru oke mana otu Man U ekwubeghi ihe ọbụla gbasara ya. Ya mere ndị mmadụ na-ajụ ""Gịnị ka Ighalo ga-eme?"" Ighalo n'onwe ya ekwuputebeghi ihe ọbụla maka nke mana ka anyị na-ele anya. Ihe abụọ chere otu Barcelona n'ihu ugbua nke gụnyere - ibelata mmefu ego nakwa ikwalite otu bọọlụ ha. Nke a mere ha ji tinye Antoine Griezmann n'ahịa na ""Transfer season"" ọzọ na-abịa n'ihi na o meghi ka ha si tụọ anya mgbe ha ji ego yuro nde narị n'ọma abụọ zụta ya n'aka Athletico Madrid. Mana ha na-akwado ire ya sọọsọ yuro otu nde narị iji nwetakwa ego ha mefuru n'isi ya. Kepu kepu na-ekwu kwa na otu ndị welitere isi dịka Man United, Chelsea, Arsenal na PSG na-enyo Griezmann enyo maka ịzụta ya. Ka a na-atụ anya mara nke ga-eme n'ahịa ""Transfer"" ga-emepe n'oge na-adịghị anya. Akụkọ ndị akwụkwọ mgbasa ozi SUN dere na-akọwa na ha nwereike irepụ Paul Pogba n'ọnụ £100M. Nke a na abịa dịka ndị otu bọọlụ Real Madrid na Juventus na-achụsị ya bụ nwa okorobia ike. N'akụko ọzọ ndị otu Manchester united na-ajụ ese ịzụta Philippe Coutinho gbara afọ iri abụọ na asaa n'aka ndi otu Barcelona. (Mundo Deportivo) Ndị akwụkwọ mgbasa ozi Goal na-ekwu na ndị otu Athletico Madrid na-akwado ịdọtị nkwekọrịta afọ ọrụ ha na Thomas Patey nwere ka ọ rụo afọ 2025. Ha ga-ebuli kwa ego isi ya rụo €100M. Nke a na-abịa dịka ndị Arsenal na otu Manchester United na-achọ ịzuta ya. Kepukepu na-ekwu kwa na David Alaba onye na-agbara ndị otu Bayern Munich  na-atụli ma ọ ga-esi otu ya pụo dịka ndị otu Real Madrid na Barcelona na-achọ ịzụta ya (Sport Bild-in German) Ndị otu egwu bọọlụ Arsenal eweela iwe dịka ha sịrị na ndị otu Barcelona na-arafụ Pierre-Emerick Aubameyang n'ọrụ ya. Nke a na-abịa dịka akụkọ na-ekwu na Aubameyang chọrọ ị ga otu Barcelona (Star). Kama Aubameyang sị na obi dị ya ụtọ n'Arsenal. Akụkọ na-ekwu kwa na onye nkụzi ndị Arsenal bụ Mikel Arteta chọrọ irepụ Henrikh Mkhitaryan sị mba Armenia dịka ndị otu Roma na-agbalị ka ha zụta ya azụta na abụghị mgbazị(Express) Onye nwe otu egwu bọolụ Chelsea bụ Roman Abramovich na-anụ ụda Coronavirus dịka ọ sepụrụ oher pawụnd abụọ na ọma. Kama Abrahimovich ka bụ kwa ide dịka akụ ya ka karịkwara ijeri pawụnd iri (Star). Ndị otu Aston Villa na-achụ Dion Sanderson ọsọ ụkwụ eru ala. Ha chọrọ ka ọ bụrụ onye otu ha kama Sanderson ka na-agbara ndị otu Cardiff City na mgbazị (Football Insider) Kepukepu na-ekwu kwa na anya ndị Manchester United nọ n'isi Samuel Umtiti. Umtiti na-agbara ndị otu Barcelona na ndị mba France( Sport na Spanish)."	https://www.bbc.com/igbo/egwuregwu-51910069
religion	2019 Prophecies: Amụma e buru na 2019, ndị mezuru na ndị gbara ụka	"Dịka afọ 2019 na-abịa na njedebe, BBC Igbo lebara anya n'ụfọdụ amụma ndị ụkọchukwu mara banyere ihe ndị ga-emenụ. Nnyocha anyị gosiri na ụfọdụ mere , ebe ụfọdụ ghọrọ ka nri gbara ụka n'ihi na ha emezughị. 1. Buhari ga-emeri na ntuliaka 2019- Mbaka, Omale Onye Amuma Emmanuel Omale nke  Divine Hand of God Prophetic Ministry dị na Abuja buru amụma na Onyeisiala Muhammadụu Buhari ga-emeri ntuliaka 2019. Fada Ejike Mbaka bụ onye ndu isi otu Adoration Ministry, Enugwu, kwuru na ya amaghị onye ga-emeri na ntuliaka 2019 mana na Atiku abughị  ya bụ ""onye nzọpụta Naijiria."" Amụma ahụ mezuru dịka  Buhari meriri Atiku na ntuliaka nke e mere n'ọnwa Febuwari afọ afọ 2019. 2. Atiku tinye uchu n'Ugwu Naijiria- Suleiman Johnson Suleiman nke ụlọụka 'Omega Fire Ministries International' nọrọ n'amụma nke ya dọọ Abubakar Atiku nke PDP, onye ya na Buhari zọkọrọ ọkwa na ntuliaka ahụ, aka na ntị ka o tinye uchu karịa na inweta nkwado ndị ugwu na ntuliaka 2019. Nke a mezuru n'ihi na Atiku nwetara ezigbo nkwado na Ndịda Anyanwu Naijiria ma gbaa ọnyụpa n'Ugwu Naijiria. 3. A ga-anwụchi onye zọrọ ọkwa onyeisiala Suleiman makwara amụma na a ga-anwụchi otu onye zọrọla ọkwa onyeisiala. Nke a mezuru n'ihi na ndị uweojii nzuzo Naijiria bụ DSS nwuchiri Omoyele Sowore nke zọrọ ọkwa onyeisiala na Ntuliaka 2019 n'aha AAC maka ebubo ịkpa nkata ịkwatu gọọmenti tụnye ya na nga ọnwa  anọ. 4. Otu onye chịbụrụ gọvanọ ga aga nga- Omale Omale bukwara amụma na otu aka chiburu otu steeti ga-aga mkpọrọ. Nke mezuru dịka Orji Uzor Kalu chiburu Abia steeti nọ n'ụlọ mkpọrọ ugbua dịka a mara ya ikpe imefu ego ndị Abia. Amụma ndị emezughị; 5.Ntọ nnukwu ọgaranya si Ọwụwa Anyanwụ na-azụ ahịa mmanu Omale kwuru na a ga-akpa nkata igbu maọbụ ịtọrọ otu onye nnukwu mmadụ si Ọwụwa Anyanwụ nọ n'ahịa mmanu nke ga-ebute ọgbaghara a ga-eji gbaa ahịa a ma ama ọkụ. Ahịa Onicha na Balogun dị na Legọs gbara ọkụ mana o nweghị ka o siri metụta ọgaranya Igbo ọbụla. 6. Ndịagha ga-enupu isi- Ayodele Primate Elijah Ayodele nke INRI Evangelical Church mara amụma na ndị agha Naijiria ga-enupu isi nye ndị isi ha. Nke a emezughị, mana ihe o kwuru na ihe ga-esiwanye ike mezuru dịka ihe ịda oke ọnụahịa na-aga n'ihu. 7. Atiku ga-eweghara ọchịchị n'aka Buhari- Olagunju Wale Olagunju, nke ụlọụka 'Divine Seed of God Chapel Ministries', Sasa,Ibadan mmara amụma na Chineke ga-anara Buhari ọchịchị nyefe Atiku n'aka n'afọ 2019. Nke a emezughị. Buhari ka nọ n'oche ya. Naịjiria bụ ala ọtụtụ ndị nọ na ya ejighị okpukperechi  na okwu sị n'ọnụ ndị ndu ha egwu egwu, n'agbagheghị mpụtara okwu ndị ahụ."	https://www.bbc.com/igbo/afirika-50919804
politics	Minimum Wage: Ọ bụrụ na Gọọmentị daara anyị, anyị adaara ha - Odeakwụkwọ NLC	"Emmanuel Ugboaja bụ odeakwụkwọ ukwu otu jikọtara ndị ọrụ na Naịjirịa bụ Nigeria Labour Congress (NLC), ekwuola ihe gọọmentị ga-eme ka ndị ọrụ ghara ịgba abụbụọrụ. O sị na atụmatụ ha chọrọ iji akwụ ndị ọrụ ụgwọ opekatampe adịghị mma maka na ọ ga-emegbu ndị ọrụ ogogo ha dị elu. O kwuru na ọ bụrụ na gọọmentị welite aka na pasentị ego ole ha chọrọ ịkwụ, na ha bụ ndịisi ọrụ ga-ewetu aka ha ala iji mee ka ha nwee nkwekọrịta. N'okwu ya ""Mkparịtaụka dịka egwuregwu nkịta, ị daara m, m adaara gị. Ọ bụrụ na gọọmentị welite aka elu, anyị ga-anabata ihe ha kwuru."" Ndị otu a na-achọ ka e tinyere ha pesentị iri abụọ na itoolu (29%) n'ego a na-akwụ ndị ọrụ nọ n'ogogo asaa ruo ogogo iri na anọ. Ebe a ga-etinye pasentị iri abụọ na anọ na nke ndị ọrụ n'ogogo iri na ise ruo ogogo iri na asaa. Mana onyeisi otu jikọtara ndị gọvanọ bụ Kayode Fayemi, ekwuola na ndị gọvanọ agaghị akwụli ụdị ego ahụ. A na-atụ anya na gọọmentị na ndị NLC ga-enwe mkparịtaụka na Tuzde 15 Ọktoba, 2019. Akụkọ ga-amasị gị:"	https://www.bbc.com/igbo/afirika-50038691
politics	Burundi President: E liela Pierre Nkurunziza bụbu onyeisiala mba Burundi	Taa bụ Fraide ka e liri Pierre Nkurunziza bụbu onyeisiala mba Burundi n'obodo Gitega. Nkurunziza chịrị mba  Burundi  afọ iri na ise tupu ọ nwụọ  site n'ọrịa 'mgbachi obi' izuụka abụọ gara aga, dịka gọọmenti mba ahụ siri kwuo. A na-ebo Nkurunziza ebubo ọchịchị nchigbu mana ọrụụ ọrụ pụụ iche n'ahụike dịka o hiwere atụmatụ ụmụnwaanyị dị ime na ụmụaka erubeghị afọ ise ịnata nleta n'ụlọọgwụ n'efu. Mana ọ gbara ọnyụpa n'ọgụ megide coronavirus dịka ọchịchị ya ejighị obi dimkpa lụọ ọgụ ahụ. Mba Burundi ewepụtala ụbọchị asaa iji ruo uju maka onyeisiala ha bụ Pierre Nkurunziza. Mana ndị ọchịchị obodo ahụ na-ekwusi ike na ọbụghị ọrịa coronavirus gburu ya, ma dọkwaa aka na ntị ka ndị mmadụ zeere asịrị dị otu a. Nke ka njọ ugbua bụ na ọnwụ Nkurunzịza etinyela Burundi n'ọnọdụ amaghị ihe a ga-eme. Nwunye ya bụ Denise Nkurunziza butere ọrịa coronavirus. Akụkọ na-ekwu na ọ gara mba Kenya ga nweta ọgwụgwụ ma mechaa lọghachi. Akụkọ na-ekwukwa na onyeisi ụlọ omeiwu Burundi bụ Pascal Nyabenda na-arịakwa ọrịa Covid-19. Dịka iwu Burundi sị dị, ọ bụ Nyabenda kwesịrị ịnọchi onyeisiala ma a chọọ ya achọọ. Evariste Ndayishimiye, bụ onye meriri ntuliaka ọkwa onyeisiala nke e mere na Burundi n'ọnwa gara aga, nwekwara ọrịa coronavirus, dịka akụkọ ụfọdụ si kwuo. Mana odochaghị BBC anya ma ya bụ akụkọ ọ bụ eziokwu. Gọọmenti mba Burundi kwupụtara ọnwụ onyeisiala ha bụ Pierre Nkurunziza n'ụlọọgwụ dị na Burundi n'ụbọchị Mọnde. Ha kwuru na Nkurunziza onye gbara afọ 55 gbabiri nwụọ site n'ọrịa njide obi (cardiac arrest) dịka ebugachara ya n'ụlọọgwụ Karusi nke dị nso n'ụlọ ya n'ụbọchị Satọde. Kepukepu kwuburu na nwunye Nkurunziza buteburu ọrịa coronavirus, akụkọ Nkurunziza ekweghị ka ntị nụ, kama haziri ntuliaka ka ọrịa ntuliaka dịka ọrịa dịka ọ chụpụrụ ndị ọrụ WHO n'ala ha. Dịka gọọmenti mba ahụ si kwuo, a ga-eme emume ọkwụkwa ya abalị asaa bido taa bụ Tuzde. Nkurunziza bidoro ịchị Burundi kemgbe afọ 2005 na-achọbu inyefe ọchịchị n'aka onye meriri na ntuliaka e mere bụ Evariste NDayishimiye n'ọnwa Ọgọstụ, afọ 2020. 6.  Ngagharịiwe so mbọ ọ gbara iji banye ọchịchị agba nke atọ ya n'afọ 2015 tara isi puku kwuru puku ndị mba Burundi. 7.  Ọtụtụ gụnyere 'Human Rights Watch' katọrọ ya maka mmegide ikike dịrị onye dịka inwụchi ndị mmadụ aghara aghara, ogbugbu ndị mmadụ na-agbasoghi iwu,iti ihe na mkpagbu ndị ọzọ. 8.  Ọ tụrụ ụfọdụ ndị ntaakụkọ mkpọrọ. 9.  Nkurunziza, 'onye chegharịrị e chegharị' lụrụ nwaanyị aha ya bụ Denise, onye ya na ya ji ụmụ ise. 10.  Ọ gara erite nnukwu ụlọ na ego dị ijeri dọla  $540,000 oge  gara aritu n'ọnwa Ọgọstụ.	https://www.bbc.com/igbo/afirika-52985198
business	Innoson VS Gtbank : Ihe mere Innoson ji chọọ iweghara GTBank maka ụgwọ ụlọakụ ahụ ji ha	"Dịka akụkọ na-efegharị na Innocent Chukwuma, onye nwe ụlọọrụ 'Innoson Group', nwereike iweghara Gtbank ma ọ bụrụ na ụlọakụ ahụ akwụghị Innoson ụgwọ ha ji ya, ọnụ na-ekwuru ụlọọrụ Innoson Group bụ Cornelius Osigwe akọwala ihe ya bụ okwu pụtara. Onye nwe ụlọọrụ Innoson bụ Innocent Chukwuma kwuru na nsonso a na ọ bụrụ na ụlọakụ 'Gtbank' akwụghị ụlọọrụ ya ijeri naira iri atọ na abụọ (N32bn) nke ụlọikpe kpebiri ka ha kwụọ ya, na ya ga-eweghara ụlọakụ ahụ ma isiego na ọmụrụnwa so ya karịa ego ụlọakụ ahụ nwere. Chukwuma, kwuru nke a na nsonso a, oge ọ na-aza ndị ntaakụkọ gara n'ụlọọrụ ya dị na Nnewi, Anambara steeti ajụjụ. O kwuru na ya na bụbu ezigbote onyeahịa ụlọakụ GtBank oge Tayo Aderinokun bụ onyeisi ụlọakụ ahụ larala mụọ nọ nke mere ka ụlọakụ ahụ rụọ ngalaba ụlọakụ ha na Nnewi. Mana na egwu dagharịrị oge onye ọhụrụ nọchiri ya. Na nkọwa ya, Osigwe gwara BBC Igbo n'ekwentị na ""akụkọ ụnụ na-anụ bụ eziokwu."" ""Anyị ma na enwetala mkpebi n'Ụlọikpe Kachasị bụ ndị gwara Gtbank ka ha kwụọ anyị ego ha were n'akpaego anyị dị n'ụlọakụ ha."" ""Oge e nyere mkpebi mbụ n'Ụlọikpe Ukwu nke Etiti, ihe e kpebiri ha ga-akwụ anyị bụ N4.7bn."" ""Ụlọikpe kwuru na ego ahụ ga-eji pasent 22 na-erite ọmụrụnwa were ruo oge ha ga-akwụ ya bụ ụgwọ."" ""Ọ bụ ihe ndị a ka anyị gbakọrọ malite na Ụlọikpe Ukwu ruo Ụlọikpe Kachasị"" o were rute ijeri naira 32. Ọ gara n'ihu bo ebubo na kama imezu ihe ụlọikpe gwara ha, na ụlọakụ GTbank ahụ na-agbagharị akwụkwọ n'Ụlọikpe kachasị ka ha lebagharịa anya n amkpebi ha nyeburu. Ọ sịrị, ""Ha agbabuola akwụkwọ n'Ụlọikpe Kachasị, a kụpụ ya, mana o nwere akwụkwọ ọhụrụ ha gbara n'Ụlọikpe Kachasị."" N'ajụjụ ma Innoson ọ ga-enwe ike imezu nke a ebe ọ bụ na Gtbank ahazighariala ụlọọrụ ha ma gbanwee aha ha ka ọ bụrụ, GTco, Osigwe sara sị, ""Aha ọ bụla ọ masịrị ha na-aza, mkpata na mmefu ha nille ka ga-abụ nke GTBank."" Mbọ BBC gbara inweta olu ụlọakụ GTbank amịtaghị mkpụrụ. Onye na-arụrụ ụlọakụ ahụ ọrụ na-achọghị ka a kpọ aha ya kwuru na ""Ụlọakụ ahụ achọghị ka ha na onye bụbu onye ahịa ha na-eme tụmsara."" Cheta na Innoson na GTbank anọọla n'ụlọikpe ọtụtụ afọ maka ikpe metụtara ebubo na ụlọakụ ahụ zupuru nde kwuru nde Naira n'akpaego Ịnnoson nwere n'ụlọakụ ahụ."	https://www.bbc.com/igbo/afirika-59334378
politics	"""Ihe m chere maka ọpụpụ Peter Obi na PDP na ọkwa onyeisiala Naịjirịa bụ..."" - Bode George"	Bode George bụ onye ndu Peoples Demcoratic Party akọwaala kpọmkwem ihe butere esemokwu n’etiti Atiku Abubakar, Nyesom Wike na Ayo Iyorcha. Na mkparịtaụka ya na BBC Igbo nwere, George sị na ọ bụ etu e si kesa ndị ji ọkwa ọchịchị na PDP na-ese okwu. Ọ sị na otu n’ime ndị a bụ mpaghara ebe onye onyeisioche pati ahụ si pụta. George sị na ndị tọrọ ntọala ọchịchị onye kwuo uche ya na Naịjirịa gụnyere Alex Ekwueme, Bola Ige, Jim Nwobodo na ndị ọzọ bịara kee Naịjirịa mpaghara isii iji hụ na udo chịrị. Ntọala a hụrụ na mpaghara ọbụla ga-ahọpụta onye ga-eji ọkwa ọchịchị na gọọmentị etiti malite n’Onyeisiala ruo n'onyeisioche pati ha. George sị na ihe dị n’iwe pati ha bụ PDP bụ na a ga na-eke ọchịchị bụ zoning, mana o rutere ugbua ihe niile nyụọ ka ọkụ. Ọ sị na ọ dịghị mma ka onye na-azọ ọkwa onyeisiala na onyeisioche pati ahụ si n’otu mpaghara pụta. Ọ gara n’ihu dụọ ndụmọdụ sị na ọ bụrụ PDP akpachaghị anya na ha agaghị achịta aja na ntuliaka afọ 2023. George tinyekwara ọnụ maka ọkwa ọchịchị Peter Obi nke Labour pati nakwa Bola Tinubu nke APC na-azọ.	https://www.bbc.com/igbo/articles/cjeyy9v59j5o
religion	Apostolic Nuncio: Lee Achịbishọp Fortunatus Nwachukwu na Thaddeus Okolo, ụkọchukwu Igbo abụọ bụ 'Papal Nuncio'	A na-ezitara ndị okpukpere ụka Katọlik na Naijiria ndị ndu si Vatican a kpọrọ 'Papal Nuncio'. Ọtụtụ n'ime ha na-abụkarị ndị ọcha mana ị ma na e nwere ụmụafọ Igbo nọ na nnukwu ọkwa na mbaụwa? Papal Nuncio maọbụ 'Apostolic Nuncio' bụ onye nnọchiteanya nke Bekee kpọrọ 'Ambassador' nke Rome na mba ndị ọzọ. Ndị a na-eme papal nuncio na-abụkarị ndị bishọp kajara akaja na nkuzi Katọlik. Ụmụ Naijiria atọ ma bụrụkwa ụmụafọ Igbo, bụ ndị na-anọchịte anya ọchịchị Rome na mba ụwa; Achịbishọp Fortunatus Nwachukwu n'Antille, Achibishọp Thaddeus Okolo n'Ireland na Achịbishọp Brian Udaigwe n'Benin na Togo. Ihe ị maghị maka Achibishọp Fortunatus Nwachukwu Ihe ị maghị maka Achịbishọp Brian Udaigwe(Benin na Togo) Ihe nkiri ga-amasị gị:	https://www.bbc.com/igbo/afirika-50349512
religion	2020 Prophecies: Ihe Bishop Katọlik gwara Mbaka maka amụma o buru n'isi Hope Uzodinma	"Ụfọdụ ndị ụkọchukwu Katọlik na ndị ntorobia Imo steeti etinyela ọnụ n'ịkatọ amụma Fada Ejike Mbaka kwuru ebe ọ sị na Hope Uzodinma zọrọ oche n'okpuru APC, ga-eweghara ọchịchị steeti ahụ n'afọ a. Bishop dayọsis katọlịk dị n'Ụmuahịa bụ Luscious Ugorji kwuru na ụka katọlịk ebe Mbaka bụ ụkọchukwu ""anaghị agba afa ka ndị dibịa"". ""Nke mere na ha adịghị enye ndị ụkọchukwu ha ikike ikpebi onye ga-emeri n'ikpe dị n'ụlọikpe."" dịka ụlọ mgbasaozi ""Sun newspaper"" si depụta. N'otu aka ahụ, ndị ntorobia nke Isdore Chukwuemeka na-anọchiteanya ha, kwukwara sị ka Mbaka hapụ gọvanọ Emeka Ihedioha aka n'ihi na ndị mmadụ tụnyeere ya makana ọ masịrị ha, ma kwuo na ọrụ Ihedioha na-arụ n'Imo masịrị ha. A gba m aka ka m gbuchara enyi m nwaanyị: Adeeko Owolabi bụ nwataakwụkwọ dị afọ iri abụọ na atọ e jidere maka iso kpaa nkata igbu enyi ya nwaanyị, ekwuola na ọ hụghịdị ihe o ji maka ya kpaa arụ a. Owolabi kwuru na o gburu Favour enyi ya nwaanyị ka o jiri ya gwọọ ọgwụ ego, mana ka ọ gwọchara ya bụ ọgwụ, o jighi rose, o jighi ndawịị. Ọkụ gbara n'Ọyọ steeti Ọkụ agbapịala ngwongwo ndị mmadụ ruru nde kwuru nde naịra n'ahịa dị n'obodo Akesan dị n'Ọyọ steeti. Ka ndị mmadụ na-ewe iwe ọkụ ọgbụgba ahụ, mgbọ tụrụ otu nwatakịrị dị afọ iri na anọ ebe ahụ, kama ọnụ na-ekwuchitere ndị uweojii na steeti ahụ kwuru na ha na-achọ onye gbapụrụ mgbọ ahụ makana o sighi n'aka ndị otu ha. Ọkụ na-agba n'Ọstrelia Ndị mmadụ atụkọtala nde dọla iri na atọ n'ime ụbọchị abụọ, a ga-eji nyere aka menyụọ ọkụ oke ọhịa na-agba n'obodo New South Wales dị na mba Ọstrelia, dịka onye ọkpaọchị a ma ama bụ Celeste Barber rịọrọ arịrịọ. Ọkụ a ataala isi ihe ruru mmadụ iri abụọ na anọ ma chụpụ ihe karịrị puku iri abụọ n'ụlọ kemgbe ọ malitere. N'egwuregwu, Liverpool na Everton ga-ezute ọzọ n'ọgbọegwuregwu Anfield ebe ha abụọ ga-ama aka ịmata onye ga-epiobanye n'agba nke anọ n'asọmpi Iko FA. Gọvanọ Babajide Sanwo-Olu nke Legọs steeti, adụọla ndị mmadụ ọdụ ka ha gbado anya iji gbochie ọkụ ọgụgba n'oge ụgụrụ a. Na ndụmọdụ ya, o kwuru sị ka ndị mmadụ cheta na-agbanyụsị nakwa kwụpụta ihe ndị na-eji ọkụ latrik arụ ọrụ ma ha na-apụ apụ, nakwa gbaa mbọ nwee ihe e ji emenyụ ọkụ nke bekee kpọrọ extinguisher. Donald Trump bụ onyeisiala mba Amerịka ekwuola sị na mba ya na-ede ọdọ iri ise na abụọ dị na mba Ịran ha ga-ebu ọgụ agakwu ma ọ bụrụ na Tehran buru ụzọ wakpoo ndị Amerịka. Trump kwuru na Amerịka achọghị mmaja ọzọ sitere n'aka ndị Ịran, ma ọ bụghị ya, ha agaghị egbu oge iwakpo ha ebe ọ ga-eru ha n'ọkpụkpụ. Chelsea na Nottingham Forest ga-akwata ya na Stamford Bridge taa, ịmata onye ga-agafe na onye ga-efere asọmpi FA aka, dịka a na-akwado ibanye agba nke anọ. Ihe nkiri a ga-amasị gị:"	https://www.bbc.com/igbo/afirika-50997776
entertainment	Chris Okagbue: 'Ọ bụrụ na nna m dị ndụ, agaghị m eme ihe nkiri'	Chris Okagbue na-eme ihe nkiri na Nollywood kwuru na ọ bụrụ na nna ya ka nọ ndụ , na ọ gaghị ekwe ka o mee ihe nkiri ma ncha makana ọ bụ Igwe obodo ha(Obi ofala Okagbue nke Onicha). O kwuputere ọtụtụ ihe ndị mmadụ na-amaghị maka ya na ije ya na Nollywood. Kirie ya n'uju n'ihe nkiri a.	https://www.bbc.com/igbo/media-51256678
politics	Lee ka akwamozu aka chibụrụ Kenya bụ Mwai Kibaki si aga	"Gọọmentị mba Kenya na-eme emume akwamozu aka chibụrụ Kenya bụ Mwai Kibaki ,onye lara mmụọ n'otu izu gara aga taa bụ Fraịde (29/4/22). Kibaki nwụrụ ka ọ dị afọ iri itoolu. Ozu ya hapụrụ ụlọ olili ozu n'ụtụtụ taa ma gawa obi gọọmentị dịka ụgbọala ndị agha so chiri ya bụ ndị na-eduzi usoro olili ozu ahụ. Ọtụtụ ndị isi mba Afrịka nakwa mbaụwa ndị ọzọ ga-abịa emume a, nke gụnyere Cyril Ramaphosa nke South Africa, Salva Kiir nke South Sudan na Sahle-Work Zewde nke Etiopia ndị kwupụtarala nkwenye ha na ha ga-abịa. A na-eme mmemme a n'ama egwuregwu Nyayo dị na isiobodo Kenya bụ Nairobi. Emechiela nnukwu okporoụzọ dị Nairobi iji mee ka ọ dịrị ndị na-abịa ya bụ emume mfe ibanye ama egwuregwu ahụ. Ndị agha mba Kenya na-eme usoro ngagharị pụrụiche dịka ha na-aga n'eme mmemme a. Ndị mba Kenya nọ n'ahịrị ugbua maka ịkwanyere Mwai Kibaki ugwu ikpeazụ ha nke malitere kemgbe ụbọchị Mọnde, bụ ebe a na-ekiri ozu ya nke ikpeazụ n'obi gọọmentị nke ndị ụlọomeiwu dị na steeti. Gọọmentị Kenya ekwuola na taa bụ Fraịde bụ ụbọchị ezumike nye ọha iji nye ha ohere iru uju nakwa inwe ike bịa ya bụ emume. Mba Tanzania bụ mba agbataobi Kenya ekwupụtala ụbọchị iru uju ụbọchị abụọ site na Fraịde iji kwado ndị Kenya. Cheta na a dụrụ Kibaki iyi ọrụ dịka onyeisiala nke atọ na mba Kenya n'ebe ngwụcha afọ 2002, ọ rụrụ ọrụ dịka onyeisiala ruo n'afọ 2013. A ga-eli ya n'ụbọchị Satọde n'ụlọ ya dị na mpaghara etiti Kenya. Mwai Kibaki bụbụ onyeisiala mba Kenya nwụrụ n'izu gara ka ọ gbachara afọ 90. Onyeisiala mba ahụ bụ Uhuru Kenyatta bụ onye gbara ama nke a ụbọchị Fraide. Kibaki bụ onye ndu mbụ na esighị n'otu 'Kenya African National Union (Kanu), bụ pati chierala afọ 40 kemgbe Nnwereonwe mba ahụ. E ji iwulite akụna mba ahụ mara Kibaki onye chịrị Kenya malite n'afọ 2002 rue afọ 2013. Mana mmeri o ji laghachi n'okwa site na ntuliaka afọ 2007 butere tigbuo-zogbuo nke tara isi mmadụ 1200. Kenyeta kwuru sị, ""Mwai Kibaki bụ onye a ndị ala anyị a hụrụ n' anya ma na-akwanyere ugwu."" ""Ọ bu ụzọ n'ịhụ na pati nọ n'ọchichị kwụ n'ụkwụ ha site na ịcha ha ọkụ."""	https://www.bbc.com/igbo/afirika-61186264
health	Coronavirus Test: Ihe a ga-eme iji wulite nyocha maka coronavirus n'ala Igbo	"Ụnyahụ bụ ụbọchị asatọ nke ọnwa June ka onyeisi Nigeria Centre For Disease Control bụ Chikwe Ihekweazu kwuru na o nweghị ka ndị bi n'ala Igbo ghara inwe mgbalite ọnụọgụgụ ndị bu coronavirus maọbụrụ na-eme nyocha zuruoke. O kwuru na nke a bụ maka na ndị Igbo bụ ndị na-emekarị njem. Mana gịnị na-akpata emeghị nnyocha zuruoke maka covid-19 n'ọwụwa anyanwu? Dkta Mcginger Ibeneme bụ , onyeisi 'Isolation Centre, Nnamdi Azikiwe Teaching Hospital, Nnewi,  kwuru na o kwetaran'ihe onyeisi NCDC kwuru. O kwuru na ọtụtụ ndị na-akpọ ụlọọrụ NCDC na-agwa ha na ha na-ahụ ihe na-egosi na ha ebutela ọrịa ahụ, mana ụfọdụ oge ha kpọọ ụlọọrụ NCDC nke steeti o nweghị onye ga-atụpụrụ ha ọnụ. ""A naghị agadị eme ha nnyocha."" O kwuru na steeti dịka Ebonyi na-enyocha mmadụ ruru 100 kwa ụbọchị makana ha nwere ebe nyocha na steeti. Ihe a ga-eme iji wulite nnyocha maka covid-19 na mpaghara Ọwụwa Anyanwu Mcginger kwuru na: Mbọ niile anyị gbara ịnụta n'ọnụ ndị kọmịshọna ahụike steeti ndị dị na mpaghara ọwụwa anyanwu kpụrụ n'ala makana ha azaghị ekwenti ha."	https://www.bbc.com/igbo/afirika-52953382
health	Imo state covid war: Etu ndị ụlọomeiwu 13 si bute coronavirus n’Imo Steeti	"Okammụta Maurice Iwu bụ onyeisi ọgbakọ ehibere maka ibuso covid 19 agha n'Imo steeti ekwuola na mmadụ iri atọ butere coronavirus n'ụlọomeiwu steeti ahụ edopụla onwe ha iche. O kwuru na ndị butere ọrịa a gụnyere ụfọdụ ndị ụlọomeiwu nakwa ndị ọzọ na-arụ ebe ahụ. Maurice Iwu kwuru na onyeisi ụlọomeiwu ahụ bụ onye ji echiche amamihe ya kwuo ka agbachie ebe ahụ ruo mgbe e hichara ya ọfụma ma gba ya ọgwụ na-egbu nje. Kedụ ka ha si bute ọrịa a? Ọkammụta Maurice Iwu kwuru na o nwereike ịbụ site n'aka ndị bu nje a a kpọrọ ""Super spreaders."" N'okwu ya, ""Super spreaders"" bụ ndị bu ọrịa ahụ ma ha amaghị na ha bu ya wee na-akpagharị. O kwuru na ọ bụrụ na gị na ha nọkọta n'ime ebe na-enweghi mpio ikuku si abata, ha nwereike ibunye mmadụ abụọ maọbụ atọ ọrịa ahụ. Kedụ ka e si chọpụta ha? Iwu kwuru na ọ bụ otu onye n'ime ha kpesara otu na-ahụ maka imegide Covid-19 na steeti ahụ, na o nwere ka ahụ si eme ya. Nke a mere ka a sị ya ga nyocha ahụ ya maka Covid-19. Mgbe ọ gara wee chọpụta na o bu nje Covid-19, Iwu kwuru na nwoke ahụ ji aka ya dopu onwe ya na bee ya ebe a malitere ịgwa ndị ya na ha nọkọtarala na nso nso ka ha ga mee nyocha. A chọpụtara Covid-19 n'ahụ mmadụ iri na abụọ ọzọ mere nyocha ahụ nke meziri ha iri na atọ buterela ọrịa ahụ. Iwu kwuru na a ga-emekwa nyocha iji chọpụta ndị ọzọ ha na ndị a nwere mmekọ. O kwuru na etu ọ dị ugbua, onweghi onye ọbụla n'ime ha a chọpụtara nje n'ahụ ha ọhụrụ a, o jituru na njọ. Nwaanyị butere coronavirus n'Imo steeti anwụọla ka ọ mụchara ụmụ ejima ya. Maurice Iwu bụ onyeisioche otu na-ahụ maka ibuagha megide coronavirus n'Imo Steeti gwara BBC Igbo nke a na mkparịtaụka ha nwere n'ụbọchị iri abụọ na anọ nke ọnwa Juun. Iwu si na ya bụ ọnwụ wutere ha makana ha e nwechala aṅụrị na nwaanyị ahụ mụpụtara ụmụ ejima ya n'agbanyeghị na ọ bu nje Covid-19. O kwuru na e nweekwala ọtụtụ mmadụ butere ọrịa Covid-19 na steeti ahụ gbakerela. Ọ ga-akwara n'ihu kwuo na Imo steeti enyochala mmadụ ruru narị asatọ dịka nyocha ka na-aga n'ihu gbua. Iwu kwuru na steeti ahụ ka na-agwa ndị mmadụ tụmadị ndị na-aga ahịa ka ha kpachapụ anya. Ka ha na-eso ntuziaka niile otu World Health Organisation nyere gbasara mmadụ ichekwa onwe ya maka ibute nje Covid-19."	https://www.bbc.com/igbo/afirika-53149027
entertainment	Kim Kardashian: Gịnị bụ ọrịa 'lupus' na-arịa ya?	"Kim Kardashian, nwanyị a ma ama na mba Amerịka, kwuputara na ya na-arịa ọrịa a na-akpọ ""lupus"". O kwuru na ya gbalịrị ihe nille o nwere ike iji ụzọ dị ka chi si kee ya wee gwọọ ya bụ ọrịa mana onwebeghi isi. Ugbua, otu dibia bekee bụ ọkaibe aha ya bụ Dkt Wallace, na-enyezi Kardashian ọgwụ maka ya bụ ọrịa. Kardashian kwuru na ụjọ tụrụ ya mgbe a gwara ya na o nwere ọrịa ahụ. O kwuru na ọbụ mgbe e mere ya nnyocha ahụ n'ọnwa Mee ka a chọpụtara ọrịa a. Anyammiri juru Kardashian anya oge ọ na-akọpụta ihe ndị a na ngwụcha izuuka gara aga. ""Lupus"" so n'ọrịa nke bekee kpọrọ ""autoimmune diseases"". Dịka Chioma Ofoekii onye bụ dibia bekee si kọwwara BBC Igbo, e nwere ihe ndị dị n'ime ahụ mmadụ nke na-enye aka iji gbochie ọrịa. Mana mgbe ụfọdụ, ihe ndị ahụ na-egbochi ọrịa nwekwara ike tụgharịa buso ahụ mmadụ agha. ""Ọbụ mgbe ihe dị otu a mere ka a na-ekwu na mmadụ nwere 'autoimmune disease'"". Ofoekii kwuru na ọbụ ụmụnwanyị na-enwekarị ụdị ọrịa ndịa. Mana ọpụtaghị na nwoke anaghị enwe ya. Ọmụmaatụ ụfọdụ ọrịa ndị a gụnyere, ọrịa agba ikpere tụmadi nke a kpọrọ (Rheumatoid arthritis), dayabitis nke mbụ (Type 1 diabetes), dgz. Kedu ka ọrịa ""Lupus"" si eme mmadụ? Ọrịa ""Lupus"" na-emetụ akụkụ ahụ dị icheiche. Ọ na egburi njikọ ọkpụkpụ, na emetụta akpụkpọ ahụ, kidini, ọbara, ụbụrụ isi, obi nakwa ngụgụ. Onye na-arịa ọrịa ""Lupus"" nwere ike ị na-enwe oke ike ọgwụgwụ, mgbu na njikọ ọkpụkpụ, ihe ịghakasị n'ahụ, oke ahụ ọkụ, dgz. Dịka nwaada Ofoekii sị kwuo, ọrịa niile a kpọrọ 'autoimmune' anaghị enwe ọgwụgwọ. Otu aka ahụ, e nwebeghị ụzọ ọbụla a ma e nwere ike iji gwọọ ọrịa ""Lupus"" ka ọ laa kpam kpam. Mana ndị ọkacha mara kwuru na ihe ka mma bụ ịchọ ụzọ a ga-esi ebelata ụmụ ọrịa ndị ọzọ ahụ ""lupus"" na-akpata, dịka ahụ mgbu, ihe ịghakasị n'ahụ, nakwa oke ahụ ọkụ. Nwaada Ofoekii kwuru na mgbochi ọrịa ka ọgwụgwọ ya mma. Ọ dọrọ aka na ntị ka mmadụ gaa ụlọọgwụ mgbe ọbula ọ dara ọrịa. Ofoekii kwuru sị: ""Ọ dịghị mma mmadụ ịnọ n'ụlọ were aka ya na-enye onwe ya ọgwụ."" ""Maka na onye ahụ agaghị ama ihe na-arịa ya."" ""Onye rịawa ahụ, ya gaa n'ụlọọgwụ n'oge ma mee nyocha zuru oke tupu ọrịa ahụ akawanye njọ"". Akụkọ ndị ga-amasị gị: Ihe nkiri ga-amasị gị:"	https://www.bbc.com/igbo/afirika-49660425
business	Ọgba Mbọ: Ọtụtụ ndị enyi m gbara m ọsọ maka na m na-ebu ozu - Adaeze Okosi	"Adaeze Okosi bụ otu n'ime ndị ntoroọbịa gụchara mahadum na Naijirịa ma ha enwewghị ọrụ. Kama Adeze onye gụrụ 'Anatomy' na Mahadum malitere tinyewe ihe ọ gụrụ na mahadum n'ọrụ; o bidoro ịnya ụgbọala eji ebu ozu. Abia na mpaghara ọwụwa anyanwụ Naijirịa, ịnya ụgbọala eji ebu ozu nke bụ Hearse n'okwu bekee bụ ọrụ a na-ahụ dịka ọrụ ụmu nwoke. Kama nke a egbochighị Adaeze ịbanye ya bụ ọrụ ma na-eme ya nke ọma. Adaeze kwuru na ọtụtụ ndị enyi ya gbaara ya ọsọ kamgbe o bidoro ịnya ụgbọala eji ebu ozu. O kwukwara na nne na nna ya kwadoro ya kama na ụfọdụ ndị mmadụ anaghị ekwe enye ya ọrụ maka na ọ bụ nwaanyị. Ụfọdụ na-ekwu na oge ụfọdụ ndị mmụọ na-enye ndị na-anya ụgbọala e ji ebu ozu nsogbu, mana Adaeze kwuru na ụdị ihe ahụ emetụbeghị ya. ""Enwebeghị mgbe ụdịrị ahụmihe dị otu a kamgbe m malitere ọrụ a,"" Adaeze kwuru. ""Ana m arụ ọrụ m, gaa ụka, ma bidokwa ọrụ m ọzọ. Anaghị m ahụ ihe ọbụla dịka ndị mmụọ maọbụ ihe gbara gharị"". Adaeze kwuru na ya malitere ọrụ a na mbido afọ 2022 ma kwukwaa na ọ na-enyere ya aka. Ọ bụ Chigozie Ohaka na Chiemela Mgbeahuru mere akụkọ a"	https://www.bbc.com/igbo/61463782
entertainment	Christy Essien-Igbokwe: Nwaanyị a lụtara na mba bịara bụrụ Ada Igbo ji eme ọnụ	"Ọ bụrụ na a jụọ ụfọdụ ndị ntorobịa taa onye tiri egwu a kpọrọ ""Tetanụ n'ụra"", ọtụtụ n'ime ha agaghị ama onye ọ bụ, nke a bụ ihe ọnwụ mere anyị. Maka na ọ bụrụ na Christy Essien-Igbokwe ka dị ndụ taa, olu ogene ya ka ga na-ada n'igwe redio nakwa TV dị icheiche. Taa bụ abalị iri na otu nke ọnwa Nọvemba afọ 2020, ka otiegwu Christy Essien-Igbokwe gaara agba afọ iri isii, mana ya dịba. Onye bụ Christy Essien-Igbokwe Christy Essien-Igbokwe so n'ụmụnwaanyị otiegwu a nụrụ aha ha anụ na Naịjirịa. Nne na nna ya bụ ndị Akwa Ibom steeti, mana o toro n'ala Igbo, n'aka otu enyi nne ya, maka na nne ya nwụrụ oge ọ gbara naanị afọ iri na abụọ. Ọ gara akwụkwọ sekọndịrị n'Aba, Abia steeti, ebe ahụ ka ọ nọ malite ịgụ egwu. O mechara lụọ di onye Igbo, aha ya bụ Edwin Chukwunenye Igbokwe, onye Awka n'Anambara steeti, etu a ka o si bụrụzie onye Igbo kpọmkwem. Ha mụtara ụmụ anọ ma nwee ụmụụmụ atọ tupu ọ laa mmụọ. Otu n'ihe Christy Essien-Igbokwe ji bụrụ ọpụrụiche bụ maka na ọ na-asụ ọtụtụ asụsụ na-abụghị asụsụ nne na nna ya bụ Efik. O tiri egwu n'asụsụ Igbo, Hausa, Yoruba, Efik, Ibibio nakwa Bekee. Nke a mere e ji akpọ ya 'Nigeria's Lady of Songs'. Egwu ya ndị mmadụ kacha mara bụ nke o tiri n'asụsụ Yoruba, ọ kpọrọ 'Seun Rere', nakwa nke o ji Igbo tie ọ kpọrọ 'Tetanụ n'ụra'. Nwa ada a sokwa na ndị hibere otu ' Performing Musicians Association of Nigeria' (PMAN) n'afọ 1984. O mechara bụrụ nwaanyị mbụ chịrị otu ahụ malite n'afọ 1996 ruo 1999. Efere egwu ya nke ọ kpọrọ 'Ever Liked my Person' bụ ya kacha ree ahịa. Ndị ma anya egwu kwuru na ya bụ egwu rere karịa otu nde bụ nke Bekee kpọrọ 'platinum'. Lee efere egwu niile Christie Essien-Igbokwe tipụtara na ndụ ya: Iji gosi na ọ bụ gbazuo agụ, Christy Essien-Igbokwe sonyere ndị otu ejije a kpọrọ 'New Masqurades' Ọ bụ ya bụ nwunye Jegede Sokoya na ya bụ ejije nke wuru ewu na Naịjirịa niile n'oge ahụ. E nwere ike ikwu na ọ bụ otu ejije a nke Christy Essien-Igbokwe so na ya hibere ntọala maka ngalaba ejije Naịjirịa bụ Nollywood taa. Oge Nollywood malitere, nwa ada a sokwa mee ejije ụfọdụ dịka 'Flesh and Blood' na 'Scars of Womanhood'. Christy Essien-Igbokwe gbara mbọ maka ịkwalite ọnọdụ ụmụnwaanyị na ụmụntakịrị na Naịjirịa. O so na ndị hibere ulọọrụ a kpọrọ 'Essential Child Foundation' n'afọ 1992, mana ọ malitere ọrụ na 1994 Ọrụ ha bụ inyere ụmụaka enweghị nne na nna aka. N'afọ 2013, Edwin Igbokwe bụ di Christy Essien-Igbokwe gụgharịrị ụlọọrụ ahụ aha, kpọzie ya Christy Essien Igbokwe Memorial Foundation (CEIMF) Gọọmentị Naịjirịa nyekwara ya nturuugo pụrụ iche a kpọro 'Member of the Order of the Federal Republic' (MFR). Ihe ndị ọzọ dị mkpa gbasara Christy Essien-Igbokwe Ndị ụlọọrụ Google mere esere ese ha na-akpọ ""doodle"" iji chetara ụwa maka ụbọchị amụrụ Essien-Igbokwe bụ nwaanyị nwere olu ụtọ ka nnụnụ. BBC jụrụ nwa ya bụ Kaka Igbokwe ihe ndị mmadụ amaghị maka nne ya, o kwuru sị ""ụwa niile amaghị na ọ bụ onye dị obiumeala. ""Ụbọchị ncheta ọmụmụ ya kwa afọ, ọ na-esonye ndị nwaenwenne nakwa ndị ụbịam eme emume ya. ""Ọtụtụ oge o mere emume ncheta ọmụmụ ya, ọ bụ ndị mmadụ ji ego ha mee ya. ""Ndị bi n'obodo nna m n'Ọka dị n'Anambara steeti ma ya ọfụma ọfụma. Ọ na-esi nri ndị Igbo ma na-asụkwa asụsụ anyị ọfụma karịa ụfọdụ ndị Igbo."" Ihe ị kwesịrị ịma maka Christy Essien-Igbokwe Google emekwaala ndị Igbo dịka Chinua Achebe, Flora Nwapa nakwa Stephen Okechukwu Keshi ""doodle"" a ụbọchị ncheta ọmụmụ ha. Achebe bụ ụbọchị 16 nke Nọvemba 2017, nke Nwapa bụkwa n'ụbọchị 13 nke ọnwa Jenụwarị 2017, ebe nke Keshi bụ ụbọchị 23 nke ọnwa Jenụwarị 2018. Essien-Igbokwe so n'ụmụnwaanyị ndị egwu ha mere ndị mmadụ obi aṅụrị na Naịjirịa. Akụkọ ga-amasị gị:"	https://www.bbc.com/igbo/afirika-46168808
sports	Akụkọ ndị dị mkpa na mgbede a: Cardiff city abaala Premier Lig	Akụkọ ndị dị mkpa n'abali a: Egburu ọchụ na Birnin Gwari ọzọ. Ndị nche obodo na ndịagha Naịjirịa ebupula ozu ruru iri anọ na ise n'obodo Gwaska ebe ndị omekome wakporo Birnin-Gwari ọzọ. Agbakwara ụfọdụ ụlọ obibi ọkụ ma na-atụ egwu na a ga-achọta ozu ndị ọzọ n'ọhịa. Ebe ọzọ na Naịjirịa. Ihe iru uju emetụtala ndị uweojii ka mmadụ ise ndị uweojii nọ n'ọzụzụ nwụrụ n'ihe mberede okporoụzọ. Mmadụ ise a nwụrụ ka ụgbọala ha ji eme njem nwuuru ọkụ n'okporoụzọ Kano-Zaria ka ha nọ na-alaghachi ebe obibi ha. Akụkọ kwuru na ha chọrọ ịlaru ụlọ maka ọbere ezumike ha nwetara n'ụlọakwụkwọ tupu ihe mberede a emee. Na Mba ofesi, Ide mmiri sitere n'oke mmiriozuzo emerụọla mmadụ isii ahụ na mba Turkey. Ide a burukwara ụfọdụ ụgbọala ma mebie ọdọ ahịa dị icheiche n'isi obodo Turkey bụ Ankara. Enweghị onye nwụrụ n'ime ide a. N'Egwuregwu, Ka a na-ahazi ọkwa Premier League maka imechi asọmpị ahụ, ka a na-ahụkwa ndị mmeri na ndị emeriri. Cardiff City esonyela na ndị a ga-ebuba n'ọkwa Premier League ugbua, ebe otu bọọlụ Birmingham meriri Fulham Gee nkeji anyị na mgbede a:	https://www.bbc.com/igbo/afirika-44024242
business	Salle: Ihe ndị ị kwesịrị ịma maka nwada a Salle si n'ibugharịa ahịa bụrụ otiegwu na-ewu ewu	Izu ole na ole gara aga, o nweghị onye ma ya mabụ onye nụtụrala aha ya karịa ndị ezinaụlọ ya  na ndị agbata obi ha. Mana  n'otu ntabịanya, nwada Salle akụkọ kwuru na ọ bụ ebe ọ na-ebugharị ahịa n'Owere, Imo steeti ka a nụrụ olu egwu ya, ya aghọọla akara ọkụ. Ndị obiọma mịtara egwu ya ma tinye ya na ịntanet dịka ha zigara ya ndị na-emepụta egwu a na-ahụ aha ha na Naijiria. Ugbua, naanị otu ịzụ ụka akụkọ ya jiri gbaa, o nwetala ihe karịrị ndị nsonso karịrị narị puku abụọ. Mana ụfọdụ na-eche na akụkọ ya bụ akụkọ Mama Ngozi na ndị yard ya nke  e ji chọọ ime ka ụwa mata maka nwada ahụ olu ya na-ada ka ogene. Akụkọ ka na-abịa	https://www.bbc.com/igbo/58682653
business	Fake bank alert: Ihe ise ị ga-eji amata 'bank alert' adịgboroja	"Ndị oji intanet ezu amapụtala ụzọ ọhụrụ iji na-apụ ndị mmadụ ego ha site n'ịzụ ihe ma zigara onye ha zụrụ ahịa ozi ụlọakụ abụghị nke ọma na-egosi na ha kwụọla ụgwọ ihe ha zụrụ. N'ọnwa ole na ole gara aga, ndị uweojii nwuchiri onye dọkịta ghọrọ oji ịntanet ezu, nke jirila ụzọ aghụghọ zụrụ ọtụtụ ụgbọala na ihe ndị ọzọ dị oke ọnụ aha n'ịntanet. Chidi Udeogu na Innocent Orji bụ ndị 'software' inginịa n'ụlọọrụ 'Zedcrest Capital' bụ ụlọọrụ na-ahụ maka ịhazi akụnaụba kọwara ụzọ ole na elo ị ga-eji mara ma gbalahụ ozi ụlọakụ adịgboroja. 1. 'Bank alert' adịgboroja na-egosi naanị ego ole a kwụnyere, ebe ozi si n'ụlọakụ gị n'ezie ga-egosi ego ole fọrọ n'akpaego dị n'ụlọakụ. 2. Ọ bụrụ na edemede ozi i nwetara dị iche na nke ị na-enwetabu. Orji kọwara na ozi ""Ndị nke adịgboroja, na-etinye kpọm, rịkọm maọbụ 'underscore' n'aha ụlọakụ na-ezite ozi ahụ, nke a na-ede ya n'obere mkpụrụedemede (small letter)."" 3.  Ezigbo ozi na-egosi akara anọ ikpeazụ dị n'akara akpaego gị (account number), mana nke adịgboroja anaghị ebu ya. 4. Ezigbo ozi ga-akọwa ihe ego ahụ bụ ma ọ bụ mwepụ ka ọ bụ mgbakwụnye nyere ihe dị n'akpaego gị n'ụzọ kwesiri ekwesi. 5.  Were 'banking app' mara ego ole banyere n'akpaego gị n'ụlọ akụ. Ọ bụrụ na obi akaghị gị, ọ kachasị ma mmadụ zụọ gị ahịa dara oke ọnụ ahịa, Udeogu na Orji dụrụ ọdụ ka i jiri 'bankịng app' dị n'ekwentị gị lee akpaego gị n'ụlọakụ tupu ị hapụ onye zụrụ gị ahịa ka ọ lawa. Udeọgụ kwuru ka ị ""kpọọ 'Account officer' gị ma 'bank alert' gị edoghị gị anya,"" maka ndị ụta."	https://www.bbc.com/igbo/afirika-49269765
politics	Nnamdi Kanu trial: Ipob ekeleela ndị mere ka a kpọpụta Nnamdi Kanu n’ụlọikpe	"Otu Indigenous People of Biafra (Ipob) ekeleela ndị niile mere ka a kpọpụta onye ndu ha bụ Nnamdi Kanu n'ụlọikpe n'ụbọchị 21 Ọktoba, 2021. Nke a dị n'ozi ọnụ na-ekwuru ha bụ Emma Powerful wepụtara bụ ebe ha kelere ọtụtụ dị icheiche tinyere ọnụ sị ka gọọmentị hụ na Kanu bịara n'ụlọikpe. Ọ sị na mpụta n'ụlọikpe mere ka obi sie ndị Ipob na Biafra ike na onye ndu ha ka dị ndụ ma sị na gọọmentị ga-agba mbọ tọhapụ kpam kpam. Powerful kelere ndị ọkaiwu Kanu, kelee ndị ndu ala Igbo gụnyere Chukwuemeka Ezeife, Goddy Uwazuruike, ndị ntaakụkọ nakwa ndị Ipob na Biafra niile maka nkwado ha. Ọ sị na aka onye ndu ha bụ Kanu dị ọcha na gọọmentị ekwesighi ịma ya ikpe ọbụla. Powerful gakwara n'ihu kwuo ka gọọmentị etiti wepụta ụbọchị a ga-eme ntuliaka Referendum maka mwereonwe Biafra na ha adịghị na njikere ịkpa nkata ha na gọọmentị. Obi bụ anyị pọlịna pọlịna na a kpọpụtara Kanụ n'ụlọikpe taa - Ohaneze Otu Ohaneze ekwupụtala obi anwụrị ha nwere maka mkpọpụta a kpọpụtara onye ndụ otu Ipob bụ Nnamdi Kanu n'ụlọ ikpe taa bụ Tọzde. Mana otu ahụ katọrọ etu e siri gbochie ndị nnọchiteanya otu Ohaneze na ndị ntaakụkọ ịbanye ụlọikpe ịhụ ka ihe si aga sị n'ọ bụ mkparị nye Igbo. A kpụtara Kanu n'ụlọikpe maka ebubo asaa gụnyere ịkpa nkata iwepụ Ọwụwa Anyanwụ, mpaghara South South, Benue na Kogi steeti na Naijiria, iyi ndụ egwu nakwa ịkpọ oku ka a chụwa ndị ọrụ nchekwa na ndị ezinaụlọ ha dịka o si dị n'akwụkwọ ikpe nwere akara 'FHC/ABJ/CR/383/15'. N'ozi nke ọnụ na-ekwuru Ohaneze bụ Alex Ogbonnia wepụtara na mgbede Tọzde, Ohaneze kwuru na "" Obi dị anyị ụtọ na akpọtara Kanu n'ụlọikpe taa."" Ohaneze chọrọ ka gọọmentị deere otu ahụ ozi ịrịọ mgbaghara maka iletụ aka chịburu Anambara steeti bụ Chukwuemeka Ezeife na ndị okenye ọzọ Ohaneze zitere ịnọchite anya ha n'ụlọikpe. Ha na-eti mkpu sị na ha na-enyo ya bụ agwa  akpasara ndị ọhaneze na ndị ntaakụkọ enyo dịka ụwa na-ele anya na e kwesịrị ikpe Kanu n'ụzọ kwụ ọtọ, na ezoghị ihe ọbụla ezo. "" Ọ bụ ihe na-atụ uche na e gbochiri ndị ntaakụkọ ohere ịbanye n'ụlọikpe maka na ụwa chọrọ ka a gbaa ihe niile n'anwụ."" Ohaneze dọrọ aka na ntị ka Gọọmentị Etiti gbasa iwu ka e si ekpe ezi ikpe n'ụwa n' ikpe Nnamdi Kanu dịka anya ụwa n'ele ha. Onye ndu otu 'Indigenous People of Biafra' (Ipob) bụ Nnamdi Kanu ekwuola na aka ya dị ọcha n'ebubo a na-ebo ya dịka ọ pụtara n'Ụlọikpe Ukwu 'Federal High Court' dị n'Abuja taa bụ Tọzde. E higharịrị ikpe onye ndu otu indigenous People of Biafra (Ipob) bụ Nnamdi Kanu rue abalị 10 nke ọnwa Novemba, afọ 2021. Ọkaikpe jụrụ arịrịọ ka a kpọpụ Kanu n'ogige ndị DSS duga ya na mkpọrọ Kuje dịka Nyako kwuru na ọ dị mkpa ichekwa ndụ ya. Na nkọwa ya ka ọ pụtara n'ụlọikpe,ọkaiwu Nnamdi Kanu bụ Ifeanyị Ejiofor kwuru  Nnamdi Kanu saara ụlọikpe na ikpe amaghị ya n'ebubo niile e boro ya. Ejiofor kwukwara na ihe ọzọ ha nwetara n'ụlọikpe bụ ikike ndị ọkaiwu abụọ inwe ohere ị ga hụ Nnamdi Kanu ugbua bụ nke o kwuru na ndị DSS enyeghị ụdị ohere dịka ọ bụ nnanị otu ọkaiwu ka ha na anabata. O kwuru na ndị ọkaiwu Nnamdi Kanu na-agbagha etu e si 'tọọrọ' Kanu na mba Kenya were kpọlata ya. E nyeghị ka ndị okenye Igbo dịka aka chiburu Anambara steeti bụ Chukwuemeka Ezeife na ndị na-anọchite Ohaneze banye ụlọikpe. Ezeife gwara BBC Igbo na a gwara ya na o nwere ohere ịbanye n'ihi na aha ya dị n'akwụkwọ mana ọ jụrụ ịbanye ebe ọ bụ na e kweghị ka ya na ndị okenye ndị ọzọ so ya. Ọtụtụ ndị ntaakụkọ na ndị ọkaiwu enweghịkwa ohere banye  ụlọikpe ahụ. Ndị ihe Kanu na-amasị jụpụtakwara ụlọikpe mana e nyeghị ha ohere banye ogige ụlọikpe ahụ. Ọtụtụ n'ime ha nọ n'ama na-agụ egwu iji gosiri ọnụ na Kanu bịara ụlọikpe. Ka o si dị ugbua, Nnamdi Kanu awụchiela n'ụlọikpe ugbua. E butere Kanu n'ụgbọala SUV dị ochi n'ihe dịka elekere asatọ nke ụtụtụ. Ọkaiwu Nnamdi Kanu bụ Aloy Ejimakor ekwuola na Nnamdi Kanu awuchiela n'ụlọikpe ugbua dị n'Abuja. Ọ sị na ọ bụ naanị ya ga-aba n'ụlọikpe taa dịka a na-atụ anya onye ndu Ipob bụ Nnamdi Kanu ịpụta n'ụlọikpe ahụ. Mana ọ kwuru na nke a agaghị eme eme. O kwukwara na ọ nọ ebe ahụ eme ngagharịwe ugbua. Ejimakor kwuru na ndị ụlọikpe chọrọ i ji ike kpụbaa ya n'ụlọikpe ebe ọ bụ na onye na-ekpe ikpe abiabeghị. A ga-amalite ikpe Nnamdi Kanu bụ onye ndu Indigenous People of Biafra ikpe n'ụlọikpe ukwu dị n'Abuja taa. Ọ nọọla n'ụlọ mkpọrọ DSS kamgbe ọnwa June nke afọ 2021. Gọọmentị Etiti kwuru na ha nwụchiri Nnamdi Kanu na mba Kenya n'ọnwa June ma kpọlata ya na Naịjirịa ebe a ga-ekpe ya ikpe maka ebubo ịkpa nkata ikewapụ Biafra na Naijiria nakwa ibute ogbugbu ndị mmadụ n'Ọwụwa Anyanwụ. Mana ndị ọkaiwu ya kwuru na ọ bụ ntọrọ ka atọrọ ya na mba Kenya n'ụbọchị June 19, 2021 ma tunye ya na mkpọrọ DSS kamgbe ahụ. Ha na-ekwusi ike na ha chọrịrị ka akpọpụta Nnamdi Kanu n'ụlọikpe taa bụ October 21,2021 bụ ụbọchị eyigharịrị ikpe ya. Cheta na ndị otu Ipob kwuru na ọ bụrụ na a kpọpụtaghị Kanu n'ụlọikpe taa dịka e si gbajọọ ikpọpụta ya n'ụbọchị Julai 26,2021 na ha ga-agbachị ebe niile na mpaghara ọwụwa anyanwụ. Kanu na-achọ nkewapụta obodo ọ kpọrọ Biafra site na mba Naịjiria nke o kwuru na atụmaatụ 'Referendum' ga-emeli. Ihe isii ndị ọkaiwu Mazi Kanu mepụtara ụnyahụ n'ọgbakọ hamaka ikpe Oct, 21 N'aka nke ọzọ, ndị ọkaiwu Nnamdi Kanu kwupụtara ihe ha na-atụ anya ya na mkparịtaụka ha na ndị ntaakụkọ nwere n'Abuja taa bụ Oktoba 20, afọ 2021. Ndị mmadụ na-eche ka ha hụ ka ikpe Nnamdi Kanu bụ onye ndu otu na-achọ nwereonwe a kpọrọ Indigenous People of Biafra ga-esi gaa echị bụ ụbọchị October 21, 2021. Lee ihe isii gbara ọkpụrụkpụ ndị ọkaiwu ya nọ na Naịjirịa nakwa  mba ofesi kwuputere n'ọgbakọ ha kpọrọ ""World Press Briefing"" gbasara ikpe echi: Ha kwuru na ha na-ewetere ọhaneze ihe ndị dị mkpa pụtarala kamgbe e si na mba Kenya tọrọ Nnamdi Kanu n'ụbọchị June 19, 2021 ma kpọlata ya Naịjirịa. Ha kwukwara na ha na-eme ọgbakọ a maka ebubo asaa edoghị anya ọhụrụ  e boro Mazi Kanu na Fraide gara aga bụ October 15, 2021. Nke a mere na: 1.         Ha chọnatarịrị ka a kpọpụta Mazi Kanu echi bụ Oct 21,2021 n'ụlọikpe ka ọ bịa zara ọnụ ya. N'ọnụ ha, "" o nweghị ihe a ga-ejide aka sị na ọ bụ ya ga-eme ka aghara ịkpọpụta Kanu n'ụlọikpe ukwu echi"". 2.         Ha chọrọ ka ndị ọrụ nchekwa a ga-eziga n'ụlọikpe echi bụ ụbọchị ikpe Nnamdi Kanu kpaa agwa ka mmadụ nye ndị nkịtị ga-ejupute n'ụlọikpe ị nye Kanu nkwado. Ha ruturu aka etu ndị ọrụ nchekwa si wakpoo ụfọdụ ndị biara ịnye Kanu nkwado n'ụlọikpe n'ọnwa Julai ma na-ekwu na ha achọghị ka ndị ọrụ nchekwa nye onye ọbụla nsogbu echi. 3.         Ha chetara ndị ọrụ nchekwa mgbe ha kwuru na a wakporo ụlọ Mazi Kanu nakwa ndị biara ileta ya n'afọ 2015/2016 , ma na-ekwu na ha achọghị ka udiri ihe ahụ mee ọzọ tụmadị ugbua ha sị ndị mmadụ na-anọrọ n'ụlọ iji kwado ikpe Kanu. 4.         Ha kwuru na ihe mere ndị mmadụ ka ji na-anọ n'ụlọ n'ụbọchị Monde ọbụla agbanyeghị na otu Ipob ekwuola ka akwụsị ya bụ maka etu ha esighị hụ Mazi Kanu ụbọchị ikpe na Julai 26, 2021, ""Ha na-eche ma ọ ka dịkwarị nke bụ ndụ."" Nke a mere ha ji na-ekwu ka atọghapụ Kanu enweghị mgbakwunye ọbụla makana aka ya dị ọcha n'ebe iwu nọ. 5.         Ha kwuru ka ndị ọrụ nchekwa gbanahụ ọnọdụ ọbụla nwerike ibute mmegide ndị ọkaiwu Kanu maọbụ ndị ntaakụkọ ga-abịa ụlọikpe echi. 6.         Ha kwuru na ha chọrọ ikpe kwụ ọtọ n'ebe mazi Kanu nọ ma rịọ ndị ga-abia ụlọikpe na ha kpa agwa dị mma makana ọ bụghị onye ọbụla ka a ga-ekwe ka ha banye n'ụlọikpe echi. Na ngwụcha,  ha kwuru na ha ajụla ịnabata ebubo asaa ọhụrụ gọọmenti etiti boro Kanu na nso nso a."	https://www.bbc.com/igbo/afirika-58969669
business	Chef Mohammed: Etu m si malite isi nri ọdịnala ndị Naịjirịa	Osite a ma ama bụ Mohammed Baydoun bụ nwafọ mba Lebanon akwaala ihe mere jiri hụụ nri ọdịnala ndị Naịjirịa n'anya bụkwanụ nri ndị na-amasị ya isi. Na mkparịtaụka Mohammed na BBC Igbo nwere, ọ sị na nri Naijiria bụ nri kachasị ụtọ n'ụwa maka na o nwere akụrụngwa ọnatarachi dị icheiche e ji esi ha. Ọ sị na mmasị ya n'ebe nri Naịjirịa nọ malitere mgbe enyi ya nwoke kpọọ ya gaa n’emume Ọwambe ndị Yoruba a kpọrọ Owambe, bụ ebe o riri osikapa jọlọf nakwa amala, gbegiri na ewedu ndị Yoruba. Ọ sị na o malitere ime nnyocha maka etu e si esi nri ndị Naịjirịa ma chọpụta ahịa Oyingbo dị na Legos ebe ọ na-azụta ngwa nri ndị a. Osite Mohammed kwuru na ụfọdụ nri ndị na-esi gụnyere Ofe ọha, osikapa, amala, ofe egusi bụkwanụ nke kachasị amasị ya. Kirie ihe ndị ọzọ o kwuru n'uju. N﻿dị mere akụkọ a bụ Ikechukwu Kalu na Vining Ogu	https://www.bbc.com/igbo/articles/c87ekmnp7dvo
religion	Etu e si gbuo ụkọchukwu Alakuba n'Ebonyi steeti	"Akụkọ pụtara na-ekwu na ndị omekome bu egbe agagbuola Sheikh Ibrahim Iyiorji bụ ụkọchukwu Alakuba n'Ebonyi steeti. Ha kọwara na ọ bụ n'abalị ụbọchị Sunde ka awakporo ụlọ ya dị n'Isu n'okpuruọchịchị Onicha dị na steeti ahụ. Onye kwuputara ozi ọnwụ ya bụ Muhammad Kabir Orjiegbulam n'otu a kpọrọ Islam in Igbo Land dị na Facebook kọwara etu o si me. ""Nwanne anyị anwụọla ugbua n'ụlọọgwụ Federal Teaching dị n'Abakaliki"" ka o depụtara n'otu ahụ. O kwukwara na agbara ya egbe n'ubu nakwa n'afọ dị nso n'obi ya n'abalị ụbọchị Sunde. ""E liela ya (Iyiorji) dịka iwu kwadoro okpukpere anyị si nye"" ka o kwukwara. Mgbo niile a gbara ịnweta ndị uweojii Ebonyi steeti amịtaghị mkpụru dịka ọnụ na-ekwuru ha bụ Chris Anyanwụ azaghị ekwentị ya. Ibrahim Iyiorji bụ onye Ohaozara Isu dị n'okpuruọchịchị Onicha dị n'Ebonyi steeti. Ọ gụchara akwụkwọ ma kuziwe nkuzi na Islamic Centre dị n'Afikpo kemgbe 1982. A mụrụ ya 25 Juun afọ 1965. Ọ lụrụ nwaanyị ma mụta ụmụ ise, nwaanyị anọ nakwa otu nwoke. Nwunye kọwara na ha nọ be ha na mgbede ụbọchị ụka mgbe dimkpa isii bu egbe nọ n'ọgbaatumtum atọ dabatara na be ha. Ha hụrụ nwaanyị ahụ ebe ọ nọ n'iro ma kpọrọ ya baa n'ime na-ajụ ha maka ego, sị ha weta ego ha debere. Ọ bụ ka nke a na-eme ka debere nwoke ahụ n'ala ma gbanye ya egbe n'afọ nakwa n'ubu ya. O bibu n'Enọhịa n'Afikpo ebe ọ na-akụzi nkuzi mana o nwetara ụlọ nkuzi ọzọ n'Ohaozara nke mere ka ya na ezinaụlọ ya laghachite n'obodo ya. Ezinaụlọ nwoke ahụ nwụrụ bụ Iyiorji nakwa otu ndi okpukpere Alakuba dị n'Ebonyi steeti ekpesala okwu ọnwụ na mwakpo a n'aka ndị uweojii. Kabir Orjiegbulam gwakwara BBC Igbo n'ekwentị na ihe na-eme ndị okpukperechi ha adịghị ya mma n'obi. Ọ kọwara na o teela aka ndị mmadụ na-ezigara ha ozi mmaja na peeji ha ebe ha nwere ọgbakọ na Facebook. Ọ sị na ọ bụ ndị ""unknown gunmen"" gara be Iyiorji gbaa ya egbe ugboro anọ maọbụ ise. ""E buru ya gaa ụlọọgwụ dị n'Abakaliki, n'abalị ụbọchị Monde, ọ nwụọ, anyị e lie ya"". ""Ọ bụ ndị unknown gunmen, ha na-ezigara anyị ozi mmaja nakwa ozi ịkpọasị oge niile"" ka o kwuru. O kwukwara na a na-akpaso ndị okpukperechi Alakuba ndị Igbo ajọ agwa. Orjiegbulam sị ""O nwee etu e si kwute maka Peter Obi, e lewe anyị anya, e kwuo maka anyị, e kwuo maka Nnamdi Kanu elewe anyị anya, ọ dịghị mma!"""	https://www.bbc.com/igbo/articles/cd12lwne94do
entertainment	Ned Nwoko: Asịrị e jiri m gbaa na 'social media' ka wutekarịcha m	"Dịka ọtụtụ mmadụ na-ekwusi ike etu uche ha dị maka atụmatụ iwu a kpọrọ ""social media bill"" na Bekee, Sinetọ Ned Nwoke gwara BBC Igbo na ya nabatara ya. Ọ sị na ihe mere ya jiri nabata ya bụ ihe mere ya n' soshal midia, ebe o tu nwata nwoke ọ maghị boro ya ebubo ịbụ nna ya. O kwuru na nwata ahụ boro ya  na-aya tụwara nnne ya ime, gbalaga. Ọ sị na etu ndi mmadụ jiri na-emetọ aha mmadụ nakwa na-ebo ebubo aghara aghara mere o jiri kwesi na e nwere ihe eji etinye anya na ya."	https://www.bbc.com/igbo/afirika-55625568
sports	Madagascar vs Nigeria: A gbanyela Super Eagles anya ajụ	"Madagaska ji ọkpụ goolu abụọ apịa Naịjirịa ụtali n'asọmpi Total AFCON n'Ijipt mabụrụ ndị mbụ n'otu ha. Madagaska ji ụtụtụ gbaa aka ahịa site na goolu Lalaina Nomenjanahary nyere mgbe Leon Balogun mehere n'ihu ọgbọ neetị nke Naịjirịa na nkeji 13. Dịka ọ dị ugbu Madagaska na-acha Naịjirịa ezigbo ọkụ dịka a na-atụghị anya maka na Naịjirịa ka nwere ndị egwu karịa ha. N'ime ọkara asọmpi a, Madagaska siri ọnwụ na Naịjirịa agaghị enyeta ha goolu ọbụla. Na nkeji 53 Madagaska mezuru ya abụọ site na ""Free kick"" Carolus Andriamahitsinoro gbara nkre kụrụ Wilfred Ndidi na-azụ ma banye na neetị. Ndị Madagasaka kere Super Eagles agbọ ma tọgbọọ ha, nke mere ha enweghi ike ịgbọ ụja ọbụla rue ngwụcha asọmpi a. Mmeri a mere ka Madagaska bụrụ ndị mbụ n'otu B nke asọmpi a."	https://www.bbc.com/igbo/egwuregwu-48819537
religion	Akụkọ kachasị n'ụtụtụ a: Ndị Bishọp Katọlik ehiwela ngagharịiwe	Akụkọ kachasị n'ụtụtụ a Ndị Bishọp ụka Katọlik ehiwela ngagharịiwe Ndị Bishọp ụka katọlịk na Naịjirịa ehiwela ngagharị iwe n'ụbọchị iri abụọ na abụọ nke ọnwa Mee maka ndị ụka ha gụnyere ndị ọzụzụ atụrụ abụọ egwuru na Benue Steeti n'ọnwa gara aga Ngagharị iwe a ga-eme n'ụbọchị ahụ aga-eli ndị a nwụrụ anwụ ma kpọkuo ndị ụka Kraịst niile ga ha gbakọta aka ọnụ mee ya bụ ngagharị iwe. Gọvanọ Rochas Okorocha na ndị ndu APC na-alụ ọgụ Ọgbaghara ka na-aga n'ihu na pati APC nke Imo Steeti dịka Gọvanọ  Rochas Okorocha ebola ndị ndụ APC bụ National Working Committee ebubo na aka ha  dị na ya. Na nzaghachi,  onye odeeakwụkwọ  APC bụ Bolaji Abdullahi gwara Gọvanọ Okorocha  na ọ bụ enweghi ike ịhazi mmekọrịta dị n'etiti ya na ndị nke ya bu nsogbu ya, ya ebokwasila ndị ndu APC  ihe o wetara onwe ya World Health Organisation (WHO) Otu na-ahụ maka ahụike n'ụwa bụ World health Organisation ekwuola na ha na-atụ anya ibubata ọgwụ nyọcha maka ọgwụgwụ ọrịa ebola na mba Congo na mbido izuụka a. Ha kwuru na ruru ọnụ ọgwụ puku anọ bụ ihe a ga-eziga n'ebe ahụ. Barcelona amala afọ n'ala na ebumnobi ha ịbụ ndị anaghị emeri emeri n'asọmpị La liga nke afọ a. Ebe Neymar turula ugo dịka ọkacha agba bọọlụ na France Lig Une Rangers na Akwa United enwetaghị goolu ọbụla dịka ha zutere onwe ha n'asọmpi NPFL nke izuụka Iri abụọ na otu. Gee akụkọ anyị n'otu nkeji	https://www.bbc.com/igbo/afirika-44106501
business	Recession: Gịnị ka ọ pụtara?	"Naịjirịa abanyela ọtanisi ọzọ dịka ụlọrụ National Bureau of Statistics (NBS) si kwupụta ụnyahụ bụ Novemba 21,2020. Nke a ga-eme ugboro abụọ Naịjirịa na-abanye ọtanisi dịka onyeisiala Buhari chịrịla ruo afọ ise. Ọtanisi mbụ okpuruọchịchị ya ugbua mere n'afọ 2016. Ndalata Akụ maọbụ ""Recession"" n'okwu bekee bụ ihe ọtụtụ mba achọghị iji ntị ha nụ na ọ na-eme na mba ha. N'oge coronavirus a, ụfọdụ mba ndị gunyere Jamanị, Fransị na Italị abanyela ya bụ oge ndalata akụ. Ụfọdụ ndị ọkammụta n'ihe gbasara akụnụba obodo kwuburu na n'oge na adịghi anya na Naijirịa nwere ịke ịdabanye na ndalata akụ. Oge ndalata akụ na-abụkarị oge ihe isi ike nye mmadụ niile. Dịka ị nwere ike ibido ị nụ akụkọ maka ndalata akụ a maọbụ ""Recession"" n'ihe mgbasa ozi dị iche iche, ka anyi kọwara gị ihe bụ ndalata akụ a. Iji nweta elele dị n'akụkọ a, BBCIgbo kpọrọ ndị ọnụ na-erute n'okwu maka ihe gbasara akụnụba obodo bụ Anthony Agbo na Okechukwu Okere. Mazị Anthony Agbo kọwara Ndalata Akụ dịka oge akụnụba mba na-agbada agbada. E ji ya atule etu achụmta ego si a ga na mba. Mazị Okechukwu Okere kọwara na ọ na-abụ ọnwa atọ gara n'usoro ka a na-atule ma ụba mba ọbanyela ndalata akụ. Ọnwa ndị a na-abụkarị ọnwa Machị, Jun,Sepụtemba na Dịsemba. Ọ bụrụ na achụmta ego na ụba obodo na-agbada site na ọnwa atọ banye ọnwa atọ ndị a, ị mara na mba ahụ abanyela ndalata akụ. Ụfọdụ ihe na egosipụta Ndalata Akụ bụ : Ihe ndị a gafee ọnwa atọ na-esọ ibe ya n'azụ nke bekee kpọrọ 'quaterly' ị mara na mba ahụ abanyela ọnọdụ ndalata akụ. Agbo kwuru na n'uche nke ya, na Naijirịa abanyela oge ndalata akụ dịka ihe niile na-egosi na mba abanyela ọnọdụ a na-egosi. N'aka nke ọzọ ka Okere na-akọwa na ọ bụ mgbe Naijirịa nọrọ ọnọdụ a n'ime ọnwa isii ka e nere ike ị sị na ọbanyela ndalata akụ. Kama Okere kwuru na n'ụche obi ya na Naijirịa nwere ike ịdanye na ndalata akụ n'ihi na ego mmanụ agbidi agbdaala na mba ụwa maka ọrịa coronavirus. O kwuru sị "" Etu gọọmentị si enyere akụnụba mba aka bụ iru ihe dị cihe cihe dịka ụzọ na ihe ndị ọzọ nke na-eme ka ego bata n'aka ndị mmadụ mana ọ bụrụ na ha ereteghị ego site na mmanụ agbidi, ọ ga-esi ike ike nke a"". Kedụ etu mmadụ ga-esi kwado maka ya. Agbọ kọwara na ụfọdụ ihe mmadụ ga-eme iji gbanahụ ịda ụbịam oge ndalata akụ gụnyere Okere kwuru na ị sị ndị mmadụ jichie ego ha ga-eme ka ndalata akụ dakwasị Naijirịa kama ọ kwuru dịka Agbo si kwuo ka mmadụ niile wetulata aka n'ego ha na-emefu. Okere kọwara na gọọmentị kwesiri ibido ugbua tinye aka ịkwalite akụkụ akụnụba Naijirịa ndị ọzọ n'ihi na  mmanụagbidi enwereike ọgaghị azọ anyị. Ọ mara atụ sị "" gọọmentị mepee njem na imepụta ọkụ Latrịk ka ndị ụlọọrụ nọrọ onwe banye na ya ga-eme ka ụlọọrụ ndị a nye ndị mmadụ ọrụ ma mee ka akụnụba Naijirịa gbalite"". Okere kwukwara na gọọmentị nwere ike ibite ego iji nyere ụlọọrụ dị iche iche aka iji kwalite akụnụba Naijirịa."	https://www.bbc.com/igbo/afirika-52708243
entertainment	Patoranking gwara anyị ihe kachasị ya mkpa n'ụwa	Patoranking gwara BBC Igbo service na ọ chọrọ imetụta ndụ ndị Naijiria ruru puku 100 site i nye ha nrị na ibi nkeọma.	https://www.bbc.com/igbo/43148541
health	Coronavirus Tips: Ọbụghị eziokwu na ndị ntorobịa enweghị ike ibute ọrịa coronavirus	Ọtụtụ na ekwu na coronavirus bụ ọrịa ndị okenye, nke na ndị ntorobịa ọbara ha dị ọkụ agaghị ebute ya. Onye gwara gị? Coronavirus egbuola ma ndị okenye, ma ndị ntorobịa, ma nwata a mụrụ ọhụrụ. Ya mere ụzọ kacha mma bụ ichekwa onwe gi. Ndị mere akụkọ a bụ Vining Ogu, Chimezie Ucheagbo na Chiemela Mgbeahuru Peter	https://www.bbc.com/igbo/afirika-52237203
politics	Sunday Igboho sị na ihe dị egwu ga-eme ma ọkọ kọọ Ifeanyi Ejiofor	"Sunday Adeyemo bụ onye e ji Sunday Igboho maara adọọla ndị ọrụ nchekwa aka na ntị ka ha hapụ ọkaiwu Nnamdi Kanu bụ Ifeanyi Ejiofor bụ onye ha wakporọ ụlọ ya n'Anambra Steetị na nso nso a. Adeyemo sị na site ugbua gawa na ihe dị egwu ga-eme ma ọ bụrụ na ọkọ kọọ Ejiofor, na onye ọbụla aka ya dị na mwakpo ahụ ga-ata ahụhụ ya. N'akwụkwọ ozi nke Adeyemi wepụtara nke ọnụ na-ekwuru otu Yoruba Nation bụ Oloyemi Koiki wepụtara ụbọchị Wenezde (16/6/2021), binyere aka, ọ kọwara na Ejiofor abụghị naanị ọkaiwu Nnamdi Kanu kama na ọ bụ ọkaiwu Sunday Igbogho nakwa nke Femi Fani-Kayode. o kwuru na nke bụ ugboro abụọ ndị ọrụ nchekwa ga-awakpo ụlọ Ifeanyi Ejiofor, na e gburu onye enyemaka ya ma kpọọ ozu ya ọkụ. Ọ sị na kEmgbe nke a mere na ndị ọrụ nchekwa ewepụtabeghi ozi ọbụla ịkọwa ihe mere ha ji wakpoo ụlọ Ejiofor. Igbogho kpọrọ oku sị ka ndị ọrụ nchekwa tọhapụ ndị niile na-arụ ọrụ n'ụlọ Ejiofor ha nwuchiri na-egbughi oge ọbụla. Cheta na akụkọ kwuru na ndị e che na ha bụ ndị ọrụ nchekwa wakporo ụlọ Ejiofor bụ ọkaiwu Nnamdị Kanụ n'ụbọchi 6 nke ọnwa Juun. Etu a sị ndị ọrụ nchekwa ji wakpoo ụlọ Ifeanyi Ejiofor Ndị Oraifite ekwuola etu ndị ha na-eche na ha bụ ndị agha Naịjirịa nakwa ndị uweojii si wakpoo ụlọ onye bụbụ ọkaiwu onye ndu Indigenous People of Biafra, Nnamdi Kanu n'Oraifite dị n'okpuruọchịchị Ekwusigo, Anambra steeti. Onye bi n'akụkụ bee Ifeanyi Ejiofor n'Oraifite kwuru na ndị ahụ e chere bụ ọrụ nchekwa Naịjirịa wakporo ụlọ Ejiofor n'abalị Satọde ma gbagbuo otu onye ọrụ nchekwa ya ma buru ozu ya. O kwuru na ọ nụkwara na e kpokọrọ ndị ọrụ nchekwa atọ ndị ọzọ na-eche bee Ejiofor mana agbaghị ụlọ ya ọkụ. Ifeanyị Ejiofor depụtara ozi n'akara Facebook ya banyere mwakpo ahụ. Ihe ọzọ mere n'Orafite Onye ọzọ bikwa n'Orafite kwukwara na ụnyahụ na ya nụrụ na ndị obodo Akwa Ukwu dịketere Oraifite gbara ọsọ. Ndị 'unknown gunmen"" wakporo ụgbọala ndị ugwu bu ehi abata Akwaukwu dị n'okpuruọchịchị , gbagbuo ndị ugwu abụọ nọ n'ụgbọala ahụ ma chụsasia ehi ndị ahụ ha bu. Nke a mere ka ndị obodo ahụ jiri ụjọ gbapụ ọsọ maka ụjọ na ndị ugwu nwerike ịbakute ha bọgwara ogbugbu ụmụnne ha. Mana mmadụ abụọ a gwara BBC okwu kwuru na Oraifite ederela duu ugbua mana ndị ọrụ nchekwa ka nọcha n'Akwaukwu maka ụjọ ji ndị obodo ahụ. Mbọ BBC gbara ịnụta n'ọnụ ndị uweojii nọ n'Anambra gbasara mwakpo ndị a mere n'Oraifite nakwa Akwa Ukwu amitabeghị mkpụrụ dịka ndị Tochukwu Ikenga bụ ọnụ na-ekwuchitere ha ebubeghị ekwenti ya. Ụda egbe ekweghi anyị rahụ ụra n'abalị - ndị bi n'Ọjịị Imo steeti N'abalị Moọnde ka ndị bi n'Ọjịị gwara BBC na ha enweghị ike ihi ụra n'ihi ụda egbe. Onye ntaakụkọ BBC Igbo nọ n'Owerri kwuru na Owerri emepewela obere obere, na-agbaenyighi na azụmahịa ebidochabeghi nke ọma. Kemgbe ndị omekome gbara egbe n'ụzọ Ọjịị dị n'Owerri n'ụbọchị Mọnde, ndị ahịa, ụmụakwụkwọ na ndị ọzọ jị ọsọ gbaba n'ime ụlọ ha. O kwukwara na ọnụ na-ekwuru ndị uweojii n'Imo Steetị sị na chụrụ ndị omekaome ahụ ọsọ n'oge ha bịara mwakpo ahụ. Ọ sị na kọmishọna uweojii Imo Steeti bụ Abutu Yaro ezitela ozị sị na ndị uweojii jupụtara n'akụkụ steetị ahụ niile na nchekwa. Akụkọ onye hụrụ ihe merenụ na-ekwu na gọọmenti Abia steeti gbachịrị ahia ndị osisi dị n'okporoụzọ Ikot Ekpene,Umuahia n'ụtụtụ taa (June 7, 2021) maka akwụghị ụgwọ ụtụisi. Nke a mere ka ndị na-ere ahịa nọrọcha n'iro mana ndị ọrụ Bakassi nọ n'ime ụlọọrụ n'ime ahịa ahụ. Ndị chọrọ ịrụ ọrụ ngo n'ime ahịa ahụ nakwa ndị ọrụ Bakassi bidoro nwewe nsogbu nke mere ka otu onye ọrụ Bakassi gbara mmadụ abụọ ndị oru ngo ahụ egbe mana o nweghi onye nwụrụnụ. Nke a mere ka ndị ahịa chụwa ndị Bakassi ahụ ọsọ ma mụnye ụgbọala nakwa ụlọọrụ ha ọkụ. Ọgbaghara a chụsasiri ndị ahịa Timber niile ugbua. BBC Igbo ka na-agba mbọ ịnụta n'ọnụ ndị uweojii gbasara mkpamkpa a. Ndị oji egbe a na-amaghị ndị ha bụ agbaala ụlọ kọmishọna mgbasaozi n'Imo Steetị bụ Declan Emelumba ọkụ. Emelumba sị na o nweghi onye nwụrụ n'ọkụ ahụ gbara ụlọ ya dị na n'obodo Ubulu-Ihejiofor nke okpuruọchịchị Oru West, n'ụbọchị ụka Juun 6, 2021. Ọ gwara ndị ntaakụkọ BBC n'ewkentị na ndị ahụ gbara be ya ọkụ ma repịa ihe niile dị n'ime ya kpam kpam. O kwughi kwa ma  a gbara ụlọ ndị dị be ya nso ọkụ dịka ndị ntaakụkọ na-ekwu mgbe ahụ. Emelumba kwuru na mgbe ndị omekome ahụ wakpochara ụlọ Okoliogwo, ha buru ụgbọala gọọmenti a dọsara n'ụlọ ya. O kwuru na ya bụ ụgbọala so n'ihe ndị uweojii napụtara ndị omekome ahụ mgbe ha gara ịwakpo isi ụlọọrụ dị n'Owerri, nke ndị uweojii kwuru na ha kwụsịrị n'ụbọchị ụka, Juun 6, 2021. BBC Igbo ka na-agba mbọ ịnụta n'ọnụ ndị uweojii gbasara ya bụ mwakpo mere na be kọmishọna. Ndị uweoji nọ n'Imo steeti kwụsịrị ndị ""unknown gunmen"" biara ịwakpo isi ụlọọrụ ha dị n'Owerri ma gbuo otu Joseph Uka Nnachi akpọrọ "" King of Dragons"" na bekee bụ onye e kwuru na-awakpo ụlọọrụ ndị uweojii n'Imo steeti. Ha gbukwara ndị oji egbe anọ ndị ọzọ. Ọnụ na-ekwuru ndị uweojii n'Imo steeti bụ Bala Elkana kwuru na ndị omekome ahụ ruru iri wuchiri ebe elekere isi nke ụtụtụ(6:15am) ji ụgbọala ""Hummer"" si Works Layout dịketere ụlọakwụkwọ Alvan Nursery na Pramarị mana mgbe ahụ ka ha na ha bidoro kwatawa mgbọ. Elkana na ndị ntaakụkọ nwere mkparịtaụka ebe o kwuru na ha zọpụtara otu nwaanyị onye uweojii ndị omekome a nwụchiri ma mebie ogige ebe ha bi. Elkana kwuru na ndị uweojii nwụchịrị otu onye n'ime ha aha ya bụ Stanley Osinachi dị afọ iri atọ ma bụrukwa onye Achi /Mberi, n'okpuruọchịchị Mbaitoli. Osinachi kwetere n'onyonyo na-efegharịnụ na ọ bụ onye otu Easter Security Network nakwa Dragon bụkwa onyesisi otu ESN nọ n'Imo steeti na-eso Nnamdi Kanu. Elkana kwuru na otu onye uweojii merụrụ ahụ mgbe ha na ndị omekome ahụ na-akwata mgbọ ma na-anata ọgwụgwọ n'ulọọgwụ. O kwuru na ha napụtara ndị omekome ahụ, AK-47 anọ nakwa mgbọ egbe ruru puku abụọ nakwa ọtụtụ ogbunigwe. Ọ makwara ọkwa sị, ""Anyị na-enye ndị niile zuru egbe ndị uweoji ruo ụbọchị iri na abụọ nke ọnwa Juun ka ha weghachi ya, makana ọ ga-adị onye ahụ njọ ma anyị bido nzacha anyị mgbe ụbọchị ahụ gachara"". Elkana kọwara na ọgwụ 'Ode eshi' ndị a ha gburu yi n'ahụ ha azọpụtaghị ha. O kwuru sị, ""Anyị chọrọ ka ụlọ oriri na ọṅụṅụ niile nọ n'Owere bido rụwa ọrụ dịka ha si arụ na mbụ, ka Owere lọghachịkwa dịka obodo aṅụrị eji mara ya"". Cheta na n'abalị satọde fotere Sọnde Juun 6, 2021 ka onyonyo a sị na-egosi ụda egbe na-ada n'elu nakwa n'ala n'Owere malitere fegharịwa. Ọtụtụ mmadụ bidoro kwuwe na ha arahụghị ụra maka ọgbaghara ahụ. Mkpa mkpa a na-abịa dịka ụkọchukwu Archbishop nke Owere bụ Anthony J.V Obinna depụtara akwụkwọ ozi degara Gọvanọ Imo steeti bụ Hope Uzodimma maka ọgbaaghara nọ n'Imo steeti. Obinna kwuru na ọ gwara Uzodimma na ndị ọchịchị Igbo ndị ọzọ n'afọ gara aga ka ha chekwaa ndị mmadụ nakwa ala Igbo niile gburugburu. O kwuru na ọ bụ maka mwakpo ndị ọchiehi mere o jiri gwa ha ya bụ okwu oge ahụ."	https://www.bbc.com/igbo/afirika-57375942
health	Coronavirus Myths: I nwereike ibute coronavirus site na ahụrụ?	"Dịka ọria coronavirus na-akpa ike na-aga n'ihu na Naijiria na mbaụwa, kepukepu ọhụrụ na-efegharị ugbua bụ na e nwere ike ibute ọria ọjọọ a site n'ahụrụ. Mana ndị ọkachamara ahụike gwara BBC lgbo na mkpụrụ adịghị n'ụkwa a ndị na-efesa ya bụ akụkọ na-apị. Kemgbe ọrịa coronavirus pụtara mbụ na Chaịna n'afọ 2019 ruo ugbua, ọria a nke ndị ọkachamara kwuru na a na-ebute site n'ụkwara maọbụ uzere, ataala isi otu ijeri mmadụ na ụma n'ụwa nile. Aka nile dị n'ọbọ  ime nchọpụta maka ya bụ ọrịa, ọkachasị ọgwụ mgbochi na ọgwụgwọ nakwa  etu ọrịa si ekesa. Otu ndọrịtaụka ọhụrụ pụtara n'ịntanetị bụ nkwenye ụfọdụ na mmadụ  nwere ike  ikuru coronavirus n'ahụrụ onye bu ọrịa a nyụrụ ọkachasị onye eyighị ọbante. Ọkachamara n'ihe gbasara nje nke Bekee kpọrọ 'virologist' bụ Ọkammụta Oyemade Tomori sị na, ""onye na-ekwu ụdị okwu a na-ama njakịrị."" O kwuru na ""e nwere ike ịhụ nje a na ngụgụ nakwa akụkụ ndị ọzọ e ji eku ume."" Dọkịta ahụike ọha na 'Lagos University Teaching Hospital' (LUTH), Dkta Bayo Onajole nakwa odeakwụkwọ otu jikọrọ ndị sayentist (Nigeria  Academy of Science) bụ  Dkta Doyin Odubanjo tinyekwara ọnụ n'ihe Tomori kwuru. Onajole sị na, ""ọ bụghị eziokwu"", ebe Odubanjo si na""anụbeghị m ya mbụ"". Mana Odubanjo na Tomori kwuru na nchọpụta gosiri na nje coronavirus nwere ike ịdị na nsị onye bu ya. Tomori, onye bubu onyeisi NASS sị, ""N'ezie, e nwere ike ịhụ ya  na nsị."" N'otu aka ahụ, Dkta Odubanjo si, ""nchọpụta na-ekwu na-enwere ike ibute ya na nsị onye bu nje ahụ ọbụladị ma nnyocha kwuo na ọ gbakela"". ""Ya mere o ji dị mkpa ịkwọ aka ọfụma ma ị gachaa ụlọmposi."" Mana Onajole ekwetaghị na e nwere ike ibute nje coronavirus na nsi. O kwuru na coronavirus bụ ""ọrịa ọwa e si eku ume, (gastro-intestinal tract), ọ bụghị ọrịa nsi nke bụ nsi na nsị na ọnụ (fecal-oral)""."	https://www.bbc.com/igbo/afirika-52286924
business	Abakiliki Rice Mill: Ihe mere ndị ọrụ osikapa ji mee ngagharịiwe n'Abakiliki	"Ụlọahịa ebe a na-ere osikapa n'Abakiliki, Ebonyi steeti na-ewe iwe maka oke ụtụ isi gọọmentị steeti ahụ na-ana ha. Nke a mere ha ji malite ngagharịiwe n'ụbọchị Tuzde nakwa Wenezde a iji kwuo na ya bụ ihe ezuola. Ọnụ na-ekwuru ndị ahịa ahụ bụ Irem Bernard Obinna kwuru na ya bụ ihe malitere kamgbe onyeisi ọhụrụ aha ya bụ Samuel Ogodo bidoro ọchịchị. Obinna kwuru sị: ""Ọbụghị ntuliaka ka Samuel Ogodo ji bụrụ onyeisi ahịa anyị."" ""Gọọmentị webatara ya dịka onyeisi nchereoge a kpọrọ 'caretaker chairman"" ""Mana kamgbe afọ abụọ na ọkara, naanị ihe mgbu ka ọ na-ewetara anyị ebe a."" ""Ụtụ isi ọ na-ana anyị ebe a karịrị akarị. Tupu mmadụ ebubata akpa osikapa ebe a, onye ahụ ga-akwụ naịra 250 maka otu akpa 50kg."" ""Tupu onye ahụ ebupu otu akpa osikapa ebe a, onye ahụ ga-akwụ naịra 370."" ""O wepụtara akpa osikapa nke o tiri iwu na onye ọbụla ga-ejiriri na-etinye osikapa ya. Otu akpa ahụ bụ naịra 300, n'agbanyeghi na akpa ahụ esighị ike."" ""O tiri iwu na ndị niile nwere igwe e ji esu osikapa ga-esiriri n'aka otu onye na-agbata mmanụ ha na-etinye n'igwe ha, mmanụ 'diesel' ahụ bụ adigboroja."" ""Ọ na-anakọ ndị niile nwere ọdụahịa ebe naịra 500 kwa ọnwa nke ọ kpọrọ 'environmental levy'."" ""Anyị amaghị ma Gọvanọ Dave Umahi ọ makwa maka ihe niile a na-emenụ, ya mere anyị ji eti mkpu."" BBC gbara mbọ ịnụ n'ọnụ Samuel Ogodo bụ onyeisi 'Abakiliki Rice Mill', mana o kwuru na ya enweghị ihe ọbụla ọ ga-ekwu. Mana o mechara ziga ndị mmadụ ka ha gwa ndị ahụ na-eme ngagharịiwe okwu ma kwe nkwa na ha ga-eleba okwu ndị a anya."	https://www.bbc.com/igbo/afirika-57160393
sports	Lyon na Mancity: Ntakịrị Lyon agbanyụọla 'mic' ndị Manchester City	Otu egwuregwu bọọlụ Olympique Lyon azaala ogbu agụ ọzọ dịka ha ji ọkpụ goolu atọ a satara otu dulaa Manchester City n'asọmpi Champions League n'abalị Satọde. Cheta na ọ bụ Lyon dulara Cristiano Ronaldo na ndị Juventus n'asọmpi a n'izu gara aga. Cornet nyere otu goolu ebe Mousa Dembele nyere goolu abụọ Lyon ji merie. Kevin de Bruyne bụ onye nyeteere Man City otu goolu ha ji gbaa aka ahịa. Nke a pụtara na ọ bụ Lyon na Bayern Munich ga-ezute onwe ha iji mara onye ga-etozu iso gbaa asọmpi nke ikpeazụ nke iko Uefa Champions League.	https://www.bbc.com/igbo/afirika-53795689
sports	Akụkọ kachasị n'ụtụtụ a: Super Eagles ọ ga emeri Aisland?	Ihe ndị dị mkpa n'ụtụtụ a Omeiwu Ike Ekweremadu na Eyinnaya Abaribe etinyerela ọnụ na ebubo onyeisiala Buhari boro ndi omeiwu na ha kapụrụ ego e ji aru ọrụ dị mpka mgbe ha hazigharịrị Bojeti afo a. Ekweremadu kwuru na ịrụchapụ ọdọ ụgbọelu Enugwu na ngalaba ndị ọzọ dị ya na ndị omeiwu ndị ọwụwa anyanwụ Naịjirịa mkpa. Sineto Abaribe na onwe ya sị na ọ tụrụ ha n'anya mgbe ha nụrụ maka nkapụ ego a, ma kwuo ndị omeiwu ala Igbo ga-eme nzụkọ gbata gbata maka okwu a. N'ebe ọzọ na Naịjirịa, Akuko na-eru anyị ntị bụ na otu onye uweojii anwụọla na Kadụna steeti ebe ndị shi'hites ji okwute magbuo ya. Agbakwara ụfọdụ ihe ọkụ n'gbaghara dara ebe ndị ofufe shi'hites ahụ mere ngagharị iwe maka onyeisi ha anwụchirị kemgbe 2015. El-Zakzaky: Ndị Shi'ite egbuola otu onye uweojii na Kadụna Na mba ofesi, Akpụpụla nwunye onyeisiala mba Israel bụ Sara Netanyahu ịkpe maka ebubo mpụ na-ekwu na o jị  ego gọọmentị kwụọ ụgwọ nrị o gotere. Nwunye Netanyahu agọọla ebubo ndị a ebe ịkpe ahụ jisike aga nihu na Jerusalem. N'egwuregwu, Taa ka anyị ga-ama ma Naịjirịa a ga alata maọbụ gaa ihu na njem ị bụlata ikomba ụwa Super Eagles ga-ezute Aisiland n'ọgbọ egwuregwu Volgograd ma ọ kụọ elekere anọ nke ehihie Ọ bụghị nke ụwe mara mma, dee nuu chapleti na mmiri. Gee nkeji nke ụtụtụ a ebe a	https://www.bbc.com/igbo/afirika-44573750
sports	Akụkọ kachasị n'abalị a: Serena Williams agaghị asọmpi Italian Open	Akụkọ kachasị n'abalị a Naịjirịa akwadola maka Ebola Ndị ọrụ Immigration na ngalaba na-ahụ maka mgbochi ọrịa bụ Nigeria Centre for Disease Control (NCDC) na-ekwu na ha ekeela nkwụcha iji hụ na ọrịa ebola bịachịrị na mba Congo abataghị Naịjirịa ọzọ. Ha kwuru na ha na ndị ọrụ nchekwa na Congo na-akpakọrịta. A chụọla kọmishọna uweojii n'Imo steeti Ewepụla onye bụbu kọmishọna ndị uweojii nke Imo steeti bụ Chris Ezike. Akụkọ kwuru na-ewepụrụ ya n'ọrụ maka ọnọdụ ya n'ihe mere n'etiti ndị ọnụ na-eru n'okwu n'otu APC na Rochas Okorocha bụ gọvanọ Imo steeti. N'akụkọ mba ofesi, Ndị mba North Korea atọghapụla ndị mba Amerịka atọ ha tinyere n'ụlọ mkpọrọ. A na-ahụta ya ka ihuọma ndị North Korea chọrọ iji kwado maka nzukọ dị n'etiti onyeisiala ha bụ Kim Jong-un na onyeisiala mba Amerịka bụ Donald Trump. Serena Williams agaghị asọmpi Italian Open Serena Williams bụ dike n'ịpịa tenis ekwuola na ọ gaghị eso asọmpi Italian Open maka na ọ ka chọrọ ohere ikwado ọfụma maka asọmpi nke mbụ ọ ga-apịa na clay kamgbe ọ mụchara nwa. Ebe Wilfried Zaha bụ onye egwu ndị otu Crystal Palace enwetala ihe nrite 'ọkacha agba na Premier League' nke ọnwa Epreelụ. Gee akụkọ anyị n'otu nkeji ebe a Lee ihe nkịrị taa	https://www.bbc.com/igbo/afirika-44059942
business	Nigeria Poverty Index: Ị dara ogbenye?	Akwụkwọ mpụtara ọhụrụ nke otu enyemaka bụ Oxfam wepụtara na-ekwu na pasentị 69 na mmadụ niile nọ na Naịjirịa dara ogbenye. Mgbakọ ya gosiri na ọ bụ mmadụ nde 138 n'ime ihe karịrị nde 200 bụ ihe dara ogbenye na Naịjirịa. Constant Tchona bụ onyeisi Oxfam na Naịjirịa kwukwara na Naịjirịa nọ n'ọkwa 125 n'ime mba 145 n'enweghi nhata nha. O kwuru na gọọmentị etiti anaghị enyere ọnọdụ a aka site n'etinyeghi ego n'ihe gbasara ahụike, agụmakwụkwọ, mmiri ziri ezi nakwa ọnọdụ ụmụnwaanyị. Etu ịga esi maraonye gbara ogbenye? Ụlọakụ Mbaụwa niile bụ World Bank manyere atụmatụ iji chọpụta ndị dara ogbenye na mba ọbụla n'afọ 1993. Ya bụ na ọbụrụ na ịnaghị erite otu dọlla pụtara narị naira atọ na ọma kwa ụbọchị, ọ pụtara na ịdara ogbenye. Mana ugbua, a na-elegara ihe ndị ọzọ anya ịji chọpụta ọnọdụ ogbenye dịka: O nwere ụfọdụ ihe ndị ọzọ si na ya bụ akwụkwọ mpụtara pụta gụnyere: Gịnị ka gọọmentị Naịjirịa na-eme? Gọọmentị Naịjirịa malitere ụfọdụ atụmatụ iji hụ na achụpụrụ ụbịam kpam kpam na Naịjirịa. Ha gụnyere YouWin bụ nke bidoro n'afọ 2012 bụ nke na-enye ndị ntorobia chọrọ ịbido ahịa ego mbite. Trader-Moni bụ atụmatụ ọzọ yiri ya na-enye ndị na-azụ ahịa ego mbite iji kwalite ahịa ha. Ọzọ bụ N-Power bụ atụmatụ na-akwụ ndị enweghi ọrụ ụgwọ na-akuzikwara ha ihe tupu ha enweta ọrụ. Mana ihe ndị a amịtabeghị mkpụrụ dịka ngụkọ ụbịam na-egosi na Naịjirịa ka na-abanye ụbịam n'ike n'ike.	https://www.bbc.com/igbo/afirika-48947538
entertainment	Patrick Chuka na-eji mkpịsị odee ese ihe akọwaala etu o si malite	Patrick Chuka bụ nwaamadị na-eji mkpịsị odee ese ihe. Chuka dị afọ 20 gwara BBC Igbo na ọ bụ ya ji aka ya kuziere onwe ya etu e si eji mkpịsị odee ese ihe. Chuka bi na mba Amerịka ugbua, kwukwara na ise ihe bụ akaraka ya. O kwuru na otu ihe na-enyetu ya nsogbu n'ọrụ a, bụ ịhụ ndị ga-agba ya aka ahịa. Mana nke a egbochighi ya inye ndị ntorobia ibe ya na-eme nka ndụmọdụ, ebe ọ gwara ha ka ha gbasie mbọ ike ma na-achụsi nrọ ha ike. Gere ihe o kwuru n'uju: Ndị mere akụkọ a bụ Chiagozie Nwonwu na Chiemela Peter Mgbeahuru	https://www.bbc.com/igbo/media-54739824
business	Anambra Sit at Home: Onitsha 'Main Market' o mepere taa bụ Mọnde? Lee ihe anyị hụrụ	Onitsha Main Market dịka ebe agbara ọsọ n'ụtụtụ taa bụ Monde, March 28, 2022. Ndị ahịa apụtaghị maọlị belụsọ ndị mmadụ na-agara onwe na nke nke n'okporoụzọ. Ọdọ ụgbọala ebe ndị ọkwọ ụgbọala na-eme njem aga-ebe dị iche iche n'ala Igbo mechichara emechi. Okporoụzọ Upper Iweka na-ekwokarị ekwo dịka ebe ndị mmụọ chụsasiri ndị mmadụ ọsọ makana ị ga-agụtalị mmadụ olemole nọ ebe ahụ n'ụtụtụ taa. Nke a na-abịa agbanyeghị nzukọ ndị isi ahịa na aka na-achị anambra steeti bụ Charles Soludo nwere n'izu ụka gara aga. Na nzukọ ahụ, ha kwekọrịtara na ndị ahịa ga-emepe ahịa ụbọchị Mọnde ọbụla agbanyeghị na ndị mmadụ na-anọbụ n'ụlọ ụbọchị ahụ. Lee ụfọdụ foto anyị setere ebe ahụ. Ọdọ ụgbọelu dịketere Upper Iweka dị n'Onitsha tọgbọọ chakoo Na Jerome Udorji ebe Secretariat nke Anambra steeti dị , onye ntakụkọ anyi hụrụ ndị ọrụ ka na-abịa edenye aha ma tụgharịa azụ lawa. Lee ka ihu na anya dị ụfọdụ ebe n'Awka dị n'Anambra steeti. Ndị na-akwọ ụgbọala ndị ọrụ ji aga ọrụ na secretariat apụtaghị bia buru ụgbọala kwọga ndị ọrụ n'ụtụtụ a. Ọtụtụ ọdọ ụgbọala tọgbọkwa chakoo agbanyeghị na ndị ọkwọ ụgbọala biara  ya bụ nzụkọ gọvanọ Soludo na ndị ahịa mere. Anambra steeti Judiciary dị n'Awka tọgbọọ chakoo. A hụghị kama otu onye ebe ahụ. A hụtụrụ mmadụ n'Aroma junction. Ndị mmadụ apụtaghị etu ha si apụtabu n'Eke Awka n'ụbọchị ndị ọzọ. Unizik Junction Awka N'Abakaliki dị n'Ebonyi steeti, Ndị ọgbatum tum na-agagharị mana ahụghị ndị na-eme njem tere aka na-agba n'ụzọ taa. N'Enugu, Ọtụtụ okporoụzọ dị n'Enugu tọgbọọ chakoo dịka ndị mmadụ nọ n'ụlọ taa bụ Mọnde March 28, 2022. N'Umuahia, okporoụzọ Akara - Uturu n'okpuru ọchịchị Ovim Isuikwuato dị n'Abia steeti. Okporoụzọ Osusu a na-esi aga Faults, ahia Ariaria nakwa ebe a na-esi amapụta okporoụzọ Port Harcourt na Enugu tọgbọọ chakoo. Ụlọahịa ndị dị n'okporoụzọ Wethral dị n'Owerri mechichara emechi. Gịnị butere 'sit at home' ndị Ipob hibere? Ndị otu Ipob malitere ịnọ n'ụlọ ha kpọrọ 'sit at home' mgbe gọọmentị etiti Naịjiria nwụchiri Kanu bụ onyendu ha, n'afọ 2021. Ha tinyere ya bụ ịnọ n'ụlọ na mpaghara Ọwụwa Anyanwụ Naịjiria iji gosi nkwado ha maka ikpe Kanu. N'afọ 2021, ha tinyere ya bụ ịnọ n'ụlọ kwa Mọnde ọbụla, mana ha mechara na-eme ya mgbe ọbụla Kanu kwesịrị ịpụta n'ụlọikpe. Cheta na gọọmetị Naịjirịa nwụchiri Nnamdi Kanu bụ onye ndụ otu Ipob na na mba Kenya n'afọ 2021 ebe ọ gbara ọsọ n'afọ 2017 mgbe ndị agha Naịjirịa wakporo ụlọ ya n'Afaraukwu Abia steeti. Kamgbe e si mba Kenya kpọlata ya Naịjirịa, a na-ekpe ya ikpe maka ebubo iyi ndụ egwu nke gọọmentị Naịjirịa na-ebo ya.	https://www.bbc.com/igbo/afirika-60900224
entertainment	Lizzy Anjorin vs Toyin Abraham: 'Agaghị m etinye ọnụ n'okwu mmadụ abụọ a'	"Esemokwu dị n'etiti Toyin Abraham na Lizzy Anjorin bụ chi na-efo ọ na-abawanye. Nke mere ọhụrụ bụ akụkọ na-ewu na otu nwada Igbo ebola ya bụ nsogbu n'isi nwaada Igbo ọzọ na-eme ihe nkiri aha ya bụ Nkechi Sunday Blessing. Mana mgbe BBC Igbo kpọrọ Nkechi Blessing, ọ gwara anyị hoo haa na onweghị ihe gbasara ya n'esemokwu ahụ. O kwuru na ọ bụ eziokwu na ya na Toyin Abraham bụ ezigbo ọyị mana Toyin dọrọ onye ọbụla nọ n'akụkụ ya aka na nti ka ha hara itinye ọnụ n'okwu dịrị ya na Lizzy Anjorin. Blessing kwuru na ọ bụ makana ọ gbara nkịtị kamgbe esemokwu a bidoro kpatara ndị mmadụ ji na-ebo ya na o butere ya bụ okwu. Etu esemokwu Lizzy Anjorin na Toyin Abraham si malite Ndị tinyegoro ọnụ n'okwu a Otu dịka ""Theatre Arts and Motion Pictures Association of Nigeria""(TAMPAN) gosiri iwe ha gbasara esemokwu mmadụ abụọ a na-ese. Ndị na-eme ihe nkiri na Yoruba a ma ama dịka Yinka Quadri , Bolaji Amusan nakwa di Toyin bụ Kola Ajeyemi arịọla ha ka ha tinye mma ha n'ọbọ. Esemokwu dị n'etiti ndị ihe nkiri abụghị ihe ọhụrụ , ọ na-emekarị n'etiti ụmụnwaanyị na-eme ihe nkiri."	https://www.bbc.com/igbo/afirika-49796448
business	Ihe ndị ahịa na ndị ọrụ njem na-ekwu maka ọnụ ego mmanụ ụgbọala ebuliri	Ego mmanụ ụgbọala agbagola n’akụkụ Naịjrịa dị ịche ịche. Na mbụ mmanụ ụgbọala na-adabụ N165 otu litre mana ugbua mmanụ ụgbọala na-ada ọnụ ịche ịche site na mpaghara gaa mpaghara ọzọ. BBC Igbo gagharịrị n’akụkụ Ọwụwa Anywanụ Naịjirịa dị ịcheịche ị ga nyopụta etu ihe gọọmentị mere si emetụta ndị mmadụ. Otu nwaanyị onye ahịa n’Anambra kwuru na ya bụ ihe na-emetụta ya na ezinaụlọ ya n’ụzọ ọjọọ. Ọ kọwara na ya bụ mbuli ego emeela ọnụ ego ime njem, ego ịzụ ihe ahịa nakwa ihe ndị ọzọ etinyekwazịe ego. Otu onye na-anya ụgbọala ‘keke’ kọwara na mkpebị a gọọmentị mere n’elu ọnụ ego mmanụ ụgbọala ji hanwa bụ ndị njem n’aka n’ụzọ ọjọọ. O kwuru na ugbua ndị mmadụ anaghịzị apụta ka si emebụ n’ihi ọnụ ego ihe mmanụ ụgbọala na-adazị. Agbanyeghị na ụlọọrụ na-ahụ maka mmanụ ụgbọala na Naịjirịa bụ Nigerian National Petroleum Company, NNPC kwuru na ha enyeghị iwu ka ebulie ọnụ ego mmanụ ụgbọala na Naịjịrịa ndị na-ere na ndị na-ebugharị ya bụ ahịa mmanụ kwusiriike na ndị isi ha na ndị na-ahụ maka ahịa mmanụ nyere ha iwu ka ha bulie mmanụ si N165 gaa N175/N179 bụ ọnụ ego otu litre. Ndị na-ere ahịa ekwuola na ọnụ ego mmanụ ụgbọala na-adị eche site n’ebe gaa n’ebe nke so emetụta ahịa ha n’ezigbo ụzọ ọjọọ. Kirie ihe onyonyo a ka ịnụrụ ihe ndị a kwuru n'uju.	https://www.bbc.com/igbo/articles/cl45j7vm773o
sports	AFCON: Lee ka o si aga n'Egypt Tọọzde na foto	Onye nchịkọta otu Super Eagles bụ Gernot Rohr na ndị ọrụ ya ndị ọzọ zochiri n'ama egwuregwu Alexandrian dị na mba Ijipt ile asọmpị ndị Madagascar na ndị Burundi gbara ụbọchị Tọọzde.	https://www.bbc.com/igbo/egwuregwu-48793740
religion	Father Mbaka: Ekpere m ekpere, buo ọnụ ọtụtụ ụbọchị ruo mgbe amụma Hope Uzodinma mezuru	Ụkọchukwu na-elekọta 'Adọration Ministry' Enugwu bụ Fada Ejike Mbaka ekwuola na ya nọ n'ụlọ ekpere ya na-erighi nri ọbụla ganye na Ụlọikpe Ukwu ekwuo na Hope Uzodimma emeriela dịka gọvanọ Imo Steeti. Fada Mbaka onye guzobere ụka ịtụ mmamma maka mmezu amụma o buru ụbọchị 31 nke ọnwa Decemba 2019 kwuru na obi dị ya mma na Hope bụ onye ga-azọpụta ndị Imo steeti. Ọ gwara ndị Imo ka ha nye Hope afọ abụọ nke ọ ga ejị dozigharịa obodo ahụ. Mbaka dọrọ ndị mmadụ aka na ntị ka ha sepụ aka ka ha si akọ ya ọnụ na Soshal midia n'ihi na amụma ya na ebụ bụ ọ natara chi ọbụghị nke a kpara akpa. Okwuru na obi adịghị ya mma na ndị ụka katọliki sozi na akatọ ya kama ha ga na-eto ya maka ọrụ ebube chukwu na-arụ site n'aka ya. Mbaka sị na ọdịda Emeka Ihedioha dara bụ maka ịkpọchị ntị ya n'amụma, wee kwuo na kama Ihedioha gaara ịbịakwute ya ka o busiri amuma ahụ, ọ gara kwuo na onweghị ihe oji ya kpọrọ. Ọ gbarụrụ ihu kwuo na ndị niile na akpọ gani gani ka a chụpụ ya n'ụka katọliki agbajọọla ya n'ihi na onweghi ike ịmechi ọnụ ya ma amụma bata n'ime ya. Akụkọ ndị ọzọ ga-amasị gị: Ngagharịiwe amalitela n'Abuja maka Emeka Ihedioha Ganduje na Tambuwal enweela mmeri n'Ụlọikpe Ukwu 'E libeghi nna m makana ụmụnne m ndị nwoke anọghị ya'	https://www.bbc.com/igbo/afirika-51178109
business	Aba Footwear Academy: Ana m akuziri ụmụnwaanyị ịrụ akpụkpọ ụkwụ n'izuụka abụọ - Chidimma Chukwuemeka	Chidinma Chukwuemeka bụ nwaanyị ihe gbasara ịgba ụmụ nwaanyị ibe ya ume na-anụ ya ọkụ n'obi. Chidinma na di ya Bentley gara mụọ etu e si akụzịrị ịrụ akpụkpo ụkwụ n';ụzọ pụrụiche na mba Italị. Ọtụtụ ụmu nwaanyị bụ ndị gụchara mahadum bịara ịmụta etu esi arụ akpụkpo ụkwụ n'ụlo akwụkwọ ha. Ndị mere akụkọ a bụ Chigozie Ohaka na Vining Ogu	https://www.bbc.com/igbo/afirika-57738962
business	Ọgba mbọ: Lee Nwoke gbara afo 57 nwaanyi na-anwuru ka o mee ha isi	Success Okorie bụ nwoke dị afọ 57 ji ime ụmụnwaanyị isi agba mbọ n'Owere, Imo steeti. Okorie gwara BBC Igbo etu o si malite n'ihazi egwu ma si na ya wụbanye n'imezi isi kemgbe afọ 35 gara aga. Ka o si kwuo, ọ zụọla ihe ruru mmadụ narị anọ (400) n'ọrụ aka a. O kwukwara na ụmụ ya amụọla ọrụ aka ya a, ma jirikwa ya na-akpa ego n'agbanyeghi na ha agachaala mahadum Gee ihe ọ gwara BBC Igbo n'uju: Ndị mere akụkọ a bụ Chris Okereke na Nnamdi Agbanelo	https://www.bbc.com/igbo/afirika-53619755
politics	Abịa Gọvernorship Election: Ikpeazu emeriela Otti n'ụlọikpe ntuliaka	"Alex Otti bụ onye zọrọ ọkwa gọvanọ Abịa steeti n'aha otu Apga ekwuola na ya anabataghị mkpebi ụlọikpe ntuliaka kpebiri n'ụbọchị Friade. Ụlọikpe ntuliaka nọrọ n'ụmụahịa were kụpụ akwụkwọ nke  Alex Otti gbara iji gbagha mmeri Okezie Ikpeazu Nke PDP meriri na ntuliaka e mere na abali itoolu nke ọnwa Maach na steeti ahụ. Jọstis Lekan Ogumonye onye bụ onyeisi ụlọikpe ahụ kụpụrụ arịrịọ niile Otti rịrọ ma kwuo na  o gosighị ihe akaebe doro anya na ebubo ndị o boro bụ eziokwu. Mana Otti si na mkpebi ahụ adabaghị. Otti onye kwuru nke a site n'ọnụ na-ekwuru ya bụ Kazie Uko gwara BBC sị ""A nabataghị mkpebi ahụ."" ""Ndị ọkaiwu anyị na-atụle akwụkwọ mkpebi ahụ tupu e kpebie ihe ga-eme."" Mgbanwe ihu igwe na-aka njọ Ọtụtụ ndị na-agba mbọ maka nchekwa gburugburu emeela ngagharịiwe na legos, Abuja na Pọtakọt ụbọchị Fraide maka  mgbanwe ihu igwe nke Bekee kpọrọ ""Climate Change. Ha tụrụ arịrị na oke idemmiri na-agba ike n'ebe dị iche iche na Naijiria so na nsogbu mgbanwe ihu igwe na-ebute. Na mba ofesi, A chọtala Peter Magombeyi bụ onyeisi otu ndị dọkịta na mba Zimbabwe nke e chere na a tọrọ na Satọde gara aga Mana gọọmentị mba ahụ na-ekwu na ntọ ya na nchọta ya dịka ihe a kpara akpa. N'egwuregwu, Otu AC Milan ehiwela otu ga-ahụ na ndị mmadụ ag aghị akpa oke agbụrụ n'asọmpị ha ga-agba na ngwụcha izuụka a. Onyeisi otu ahụ bụ Ivan Gazidis sị na o kwetara na otu ya kwesiri ịtịnye ọnụ ma gbanwee echiche ndị mmadụ gbasara ịkpa oke agbụrụ n'egwuregwu bọọlụ Gee Nkeji ebe a Onyeisiala bụ Muhammadu Buhari ga-ahapụ Naịjirịa n'ụbọchị Sọnde gawa ọgbakọ United Nations nke iri asaa na anọ na New York, mba Amerịka. Buhari ga-abụ onye nke ise ga-ekwu okwu n'ọgbakọ a. Cheta na e mere nwaafọ Naịjirịa bụ Tijani Muhammad-Bande onyeisioche ọgbakọ a n'onwa June 2019. N'aka nke ọzọ Ministrị na-ahụ maka mmiri ga-eme ihe ngosị gbasara  idebe onwe na ezi ọcha Nke a na-atụ anya ga-eme ka ndị mba ọzo agbatara Naijirịa ọsọ enyemaka i ji kwụsị i ga mposị n'ezi. Aka akparala onye e che na-egbu ụmụnwaanyị na Pọtakọt Ndị uweojii egosila otu nwoke ha sị na ha che n'aka ya dị na ogbugbu ụmụnwaanyị n'ụlọ ndina na Pọtakọt, Rivas steeti . Ha sị na nwoke ahụ bụ onye Rivas Steeti si na okpuru ọchichị Buguma ma bụrụ kwa ọnye otu nzuzu akpọrọ debam. Nwoke a mere onye nke atọ ụweojii jidere maka echiche na aka ha dị na ogbugbu mmadụ a. Praịm Minista mba Iraq bụ Adel  Abdul Mahdi adọọla aka na ntị ka egbochie ihe ọbụla ga-eme ga mba Amerika na Saudi Arabia lusoo mba Iran   agha. O kwuru na agha dị otu a ga-agbasa karịa etu esi tụọ anya ma kwukwa na ohere dị ka achọọ ụzọ ụdo. N'asọmpi Ụropa agbara ụnyaaahụ ndị Manchester United ji otu ọkpụ goolu merie FC  Asanta, Ebe ndị Arsenal  ji ọkpụ goolu atọ asataghị otu gbaa Frankfurt ose n'ụlo ha ma ndị Sporting Braga ji otu goolu merie ndị Wolves n'ụlo ha."	https://www.bbc.com/igbo/afirika-49766628
business	Lee Alex Nwa-Ephraim Akwaiwu nwa afọ Igbo na-arụ ụgbọala	Alex Nwa-Ephraim Nwaiwu bụ nwa afọ Igbo na-arụ ụgbọala nke o kwuru maka ụzọ ọjọọ dị n'ala Naijiria. Ndị mere akụkọ a: Chimamaka Ihenacho, Chiemela Peter Mgbeahuru Akụkọ ga-amasị gị:	https://www.bbc.com/igbo/afirika-47858756
religion	Kedụ ndị bu ụzọ tụgharịa 'Bible' n'asụsụ Igbo?	"Okwukwe ndị ofufe nke Kraịst bụ n'akwụkwọ nsọ ka o hiwere. Ndị Igbo nwere akwụkwọ nsọ nke e dere n'asụsụ Igbo ha na-eji aka ụka mgbe ọbụla ha zụgọrọ maka nkea. Kama ọtụtụ ndị mmadụ mamaghị ọnye tụgharịri ya bu akwukwọ nsọ n'asụsụ Igbo. Akụkọ a ga-agwa gị onye dere akwụkwọ nso n'asụsu Igbo. Anyị kpọtụrụ ụkọchukwu Chika Okpalaike ọnye bụ ọkammụta n'ihe gbasara ofufe ka ọ tinyere anyị ụche ma gwa anyị eziokwu opnye ọ bụ ya dere akwụkwọ nsọ. Onye tụgharịrị akwụkwọ nsọ n'asụsụ Igbo? Chika Okpalike kọwara na ajụju ndị mmadụ kwesịrị ị na-ajụ abụghi 'Onye tụgharịrị akwụkwọ nso n'igbo?' kama ihe ha kwesiri ịjụ bụ, 'Kedu akwụkwọ nsọ nke atụgharịrị N'Igbo?'. Okpalike mere ka anyị ghọta na e nwere ọtụtu akwụkwo nso dị iche iche. Kedụ etu akwụkwọ nsọ si bido? Okpalike kọwara na ọ bụ n'ihe dịka afọ 400 ka achịkọtara akwụkwọ ndi dị iche iche were kpọọ ya akwụkwọ nsọ. N'Ime akwụkwọ nsọ a nke agba ọhụrụ bụ New Testament n'okwu bekee bụ n'asụsụ Grik ka eji dee ya nke ha kpọrọ Septuagint. Septuagint bụ agba akwụkwọ nsọ nke ndị Juu na anọghi n'ala nna ha bụ Israel. Ọ kọwara na ọ bụ Pọọl dere ọtụtu n'ime akwụkwọ nsọ nke agba ọhụrụ nke ọ jị Grik egbujiri egbuji nke a kpọrọ Koine greek. Mgbe ndị nzụkọ nke Kraịst bịakọtara were si na ha chọrọ akwụkwọ ofufe nke ga-anọgide na enweghị mgbanwe ka ha hiwere akwụkwọ nsọ nke ha kpọrọ Septuagint. Agba akwụkwọ nsọ nke Septuagint atụgharịrị n'okwu latin bụ Vulgate. Ụkọchukwu Martin Luther bụ onye mbụ tụgharịrị akwụkwọ nsọ n'asụsụ ndị. Ọ tụgharịrị ya n'asụsụ ndị Jamani. Kama ọtụgharịghị nke Septuagint kama ọ bụ nke Masoretic ọ tugharịrị. Masoretic bụ akwụkwọ nsọ nke ndị Juu nke fọdụrụ dịka alụchara agha ma mgbe a dọọrọ ha n'agha gaa mba ọzọ. Martin Luther tụgharịrị Masoretic text n'ihi na o kwuru na ọ bụ nke ahụ ka Jịsọs gụrụ oge ọ nọ n'ụwa. Ewepụ nke a, akwụkwọ nso bụ nanị n'asụsu Grik maọbụ latin ka ọ dị na mbụ. Nkea mere ka ọtụtụ nke mmadụ bido na-atụharị akwụkwọ nso n'asụsụ obodo ha nke gụnyere okwu Bekee. Kedụ akwụkwọ nso bu ụzọ bata ala Igbo? Akụkọ ihe mere eme na-ekwu na ọ bu akwụịkwọ nso nke  e dere n'asụsụ bekee bụ nke mbụ batara ala Igbo. Ọ bụ ndị na-ewete ozi ọma bụ ndị Protestant nke Martin Luther bidoro bụ ndị mbụ batara ala Igbo ịzisa ozi ọma. Mgbe ndị ụka Katolịk bịara ala Igbo, ọ bụ nke Vulgate atụgharịrị n'asụsu bekee ka ha jiri bịa. Nkea pụtara na ọtụtụ akwụkwọ nso atụgharịrị bụ nke Masoretic. Akwụkwọ nso bu ụzọ bata Naijirịa bụ nke Masoretic ma bụru kwa akwụkwọ nsọ mbụ atụgharịrị n'asụsụ Igbo. Chika Okpalike kwuru sị, ""Ọ bụ Ajayi Crowther na John Taylor dịkọrọ aka ọnụ were tugharịa akwụkwọ nsọ nke Masoretic n'asụsu Igbo"". Ọ kọwara na Crowther tụgharịrị akwụkwọ Abụọma ebe Taylor tinyere uche n'akwụkwo nke Pọọl. Dịka o si kọwaa, ọ bụ ndị ụka Protestant tụgharịrị akwụkwọ nsọ nke Masoretic. Kedụ mgbe ndị Katolịk tugharịrị akwụkwọ nsọ Vulgate na Septuagint n'asụsu Igbo? Ndị ụka katolịk na ndị nke Protestant nwere nkwekọrịta ịtụgharị akwụkwo nsọ n'asụsụ Igbo. Okpalike kwuru sị, ""ọ bụ ndị nke ụka Protestant ga-ede nke 'New Testament' ebe ndị katolịk ga-ede nke 'Old Testament'. Kama ndị ụka protestant dechara nke ha mana ndọ katolịk edechaghị nke ha n'oge. Ọ bụ ya mere ndị preotestant ji ewpụta nke ha kpọrọ 'Agba Ọhụrụ'. Okpalike kwuru na ọ bụ nkea mere ruo taa a na-akpọ 'New Testament' Agba ọhụrụ. Ọ bụ n'ihe dịka afọ 1999 maọbụ 2000 ka ndị ụka katolịk wepụtara akwụkwọ nsọ Septuagint ha tụgharịrị n'asụsu Igbo. Ụkọchukwu Chika Okpalike kwuru sị, ""Ọtụtụ ndị mmadụ so tụgharịa akwụkwọ nsọ nke ndị Katọlịk nke Ụkọchukwu na Ọkammụta Christopher Amamgbo Ifenatuorah no n'isi ya. Ọtụtu ndị nyeere ya aka gụnyere mu onwe m."" Ọtụtụ ndị ọkammụta si mpaghara dị iche iche soro tụgharịa ya bụ akwụkwọ. 'Ọ bụ n'akwụkwọ nke Septuagint na nke Vulgate ka anyị si tụgharịa ya', Chika Okpalike."	https://www.bbc.com/igbo/afirika-54935871
sports	John Obi Mikel esuola ya kpọm! 'A laala m o'	"Ọgbabọọlụ a ma ama bụ John Mikel Nchekwube Obi edepụtala hooha na ya achịsala ọwa n'egwu bọọlụ Naijiria. O buru ụzọ kwupụtara nke a na Tọọzde (18/7/2019) n'igwe okwu Instagram ya kerele otu egwu bọọlụ Naijiria maka inye ya ohere  igosi nka ya na mba ụwa. ""Dịka  m gbarala afọ iri atọ na-abụọ, oge eruola ila ezumike ịgbara otu egwu bọọlụ ala anyị ma nye ndị na-eto eto ndị kpara ike were nwetara ọla nchara n'asompi Afcon 2019 ohere iwere oche."" O kelekwara ụmụ Naijiria maka nkwado ha nyere ya. John Mikel Obi, onye ndu otu Super Eagles nke Naịjirịa gwaburu BBC na Africa Cup Of Nations (AFCON) a bụ nke ikpeazụ ya. O kwukwara na o nwereike ịbụ oge ikpeazụ ọ ga-agbara Naịjirịa bọọlụ. ""Afọ iri na atọ ezuola m, enwetela m nturuugo dị iche iche, oge eruola mgbe ndị ọzọ ga-eji gaa n'ihu"" ka o kwuru. Dịka ọ na-awụsa ọwa na Naịjiria, lee ihe ndị ị kwesịrị ịma maka ya. Mikel Obi na ọrụ ya dịka ọgbaa bọọlụ Mikel Obi bụ onye Anambara steeti a mụrụ na Jọs malitere ịgba bọọlụ mgbe ọ dị afọ 12 na Pepsi Academy. E mechara họrọ ya na Plateau United tupu o bido ịgbara Naịjirịa bọọlụ, site n'ịga asọmpi Fédération Internationale de Football Association (FIFA) nke U-17 na Fịnland. Klọb mbụ ọ gbaara bọọlụ bụ Lyn Oslo dị na mba Norway; Manchester United na Chelsea mechara zọọ ya ụzọ oge ha chọrọ igo ya, nke gburu oge site na 2005 ruo 2006, mgbe Chelsea mezuru iwu ma zụrụ ya. Ebe ndị ọzọ ọ gbara gụnyere Tianjin TEDA, Middlesborough na Trabzonspor (bụ ebe ọ nọ ugbua). Obi bidoro ịgbara Super Eagles bọọlụ kemgbe afọ 2006. Nturugo ndị oritere Ka ọ na-agbara Chelsea bọolụ, Obi ritere ọtụtụ nturuugo ma bulie ọtụtụ iko. Olga Diyachenko bụ aha enyi nwaanyị Mikel, mụrụ ụmụejima nwaanyị n'afọ 2015. Dịka ọ dị ugbua a na-anụ kepu kepu na ha na-akwado ịlụ onwe ha. Nwaada Diyachenko bụ onye mba Rọshịa. Ihe ọzọ mere Mikel Obi N'afọ 2018, mgbe otu Super Eagles nọ na Rọshịa, akụkọ pụtara na a tọghapụla nna Mikel. Mikel wee zite ozi na ha atọhapụla ya: Ndị ntọ tọrọburu ya n'ụlọ ya na Jos ebe ọ na-elekọta ụlọọrụ ụgbọ njem ya. Ndị ntọ ahụ nara ihe ruru nde dọla iri abụọ na anọ mana ndị uweojii gbapụtara ya. Nna ya bụ Michael Obi ebe aha nne ya bụ Irosu Obi. Cheta na a tọrọla Nna Mikel mbụ n'afọ 2011 mgbe ọ na-agbara Chelsea bọọlụ."	https://www.bbc.com/igbo/egwuregwu-48906232
sports	Akụkọ dị mkpa taa: Enyimba agbawaala Rayon Sports anya	Akụkọ dị mkpa taa Otu egwuregwu bọọlụ Enyimba ji ọkpụ goolu ise chara acha asatara otu (5-1) merie ndị Rayon Sports nke Rwanda n'asọmpi iko CAF confederation agbara taa. Ndị nyere goolu gụnyere Stanley Dimgba, Ikouwem Udo, Sunday Adetunji, Joseph Osadiaye na Isiaka Oladuntoye. A ga-emegharị ntuliaka Osun steeti Ụlọọrụ INEC ekwuputala na ntuliaka iji họpụta gọvanọ Osun Steeti e mere ụnyaahụ ezughi ezu n'ihi ọnụ ọgụgụ vootu ndị akagburu n'ụfọdụ ebe. Joseph Adeola Fuwape bụ onye gụpụtara vootu a kwuru na aga-emegharị ntuliaka ahụ n'abalị iri abụọ na asaa nke ọnwa Seputemba. Ndị ntọọrị akpara ike ọzọ Ndị ohi oke osimiri bụ Pirates na bekee wakporo ụgbọmmiri ngwaahịa nke Swiss n'oke osimiri si Legọs gawa Portharcourt ụnyaahụ. Ndị ohi a tọọrọ mmadụ iri na abụọ bụ ndị so ụgbọmmiri ahụ eme njem. Ngalaba na-ahụ maka mmekọ mba Switzerland na mba ndị ọzọ kwụrụ na ọ bụ ụlọọrụ obodo ha nwe ụgbọmmirị ahụ, ma sịkwa na ọnweghị onye be ha so na ndị aka ji. Ụgbọmmiri a bu ihe oriri Bekee kpọrọ wheat site Pọt Hacọt na-aga Legọs. Na mba ofesi, Onyeisiala mba Iran bụ Hassan Rouhani akatọọla mba Amerịka maka mwakpo emere ndị agha n'obodo Avhaz. Rouhani kwuru na ọ bụ Gulf steeti mba Amerịka na-akwado butere mwakpo a mana Amerịka agọrọla ụkwụ na aka ha. N'egwuregwu, Anthony Joshua meriri Alexander Povetkin na ọkpọ ha pịara unyaahụ na ama egwuregwu Wembly nke dị na Briten. Povetkin bịara asọmpị ahu ka ọ mara ka ọ ga-anapụ Joshua ọkwa ya dika onye tụụrụ ugo na ịpịa ọkpọ n'ụwa niile nke Bekee kpọrọ world heavyweaight title, mana Joshua pịatụrụ ya na agba nke asaa. N'asọmpi Premier league, Chelsea enweghi ike merie ndị West Ham dịka onweghi ndị nyere onwe ha goolu. Gee nkeji nke taa Ihe nkiri nke taa	https://www.bbc.com/igbo/afirika-45617680
politics	Anambra governorship election 2021: Ihe Inec na ndị Anambra nwere ikwu maka ntuliaka na-abịa	BBC Igbo gara n’Anambra ebe a na-akwado maka ntuliaka ọkwa gọvanọ Anambra steeti nke afọ 2021 jụọ ndị bi ebe ahụ ka o si aga. Ndị ụlọọrụ Inec na ndị Anambra kwuru na ha adila njikere, ha zipụtakwara ozi olemole dị mkpa maka ntuliaka a. Kirie ihe onyonyo a ka ị nụrụ ihe ndị ha nwere ikwu.	https://www.bbc.com/igbo/afirika-59070515
entertainment	Bobrisky: Ọ lụrụ ọgụ ka nwoke ka-e suru ụgbọala ya?	Onye a ma ama maka iyi efe ma na-etecha ntecha ụmụnwaanyị bụ Bobrisky egosila ihe o ji bụrụ dimkpa site n'ịlụsa nwoke suru ụgbọala ya ọgụ. Bobrisky, onye ezigbo aha ya bụ Idris Olarenwaju, depụtara n'akara Twitter ya na ya gakwaara onwe ya ọgbakọ mgbe nwoke ahụ ji ụgbọala ya suo nke ya. Mana Idris kwuru na okwu bidoro mgbe nwoke ahụ bidoro mawa ya aka n'ihu jụwa ihe ọ pụrụ ime ya. O kwuru na o mesiri nwoke ahụ ike ma gosi ya na ọ bụghị ya ka a na-amara aka. Gụọ ihe o dere n'uju ebe a. Nwoke ahụ agbarala ọsọ rịọ Bobrisky mgbahara. Ụmụ mmadụ na-ekwu ọtụtụ ihe maka ihe mere na soshal midia. @Blessyn_coco kwuru na isi ndo ezughi. @Haryordeylaymi kwuru na ihe a gbagọjuru ya anya. Bobrisky bụbu nwoke mana ọ na-ekwusi ike na ya bụzi nwanyị ugbua.	https://www.bbc.com/igbo/afirika-50114925
politics	Nasir El-Rufai: Sheikh Gumi amaghị ihe ọ na-akọ, ihe kwesịrị ndị 'bandits' bụ ọnwụ	"Gọvanọ Kaduna Steeti bụ Nasir El-Rufai ekwuola na ya ekwenyeghị ihe Sheikh Ahmed Gumi na-ekwu na gọọmentị kwesịrị ịgbaghara ndị ekperima a kpọrọ bandits. El-Rufai kwuru nke a na mkparịtaụka ya na BBC nwere n'ụbọchị Mọnde. Cheta na Sheikh Gumi, onye ụkọchukwu a ma ama n'okpukperechi alakụba, kwuru na gọọmentị kwesịrị ịkpọ ndị ọchịehi a na-akpa ike ma gbaghara ha. Mana El-Rufai kwuru na onweghị mgbaghara dị n'etiti gọọmentị ya na ndị ekperima. ""Mụ na Sheikh Gumi bụ enyi, mana agwala m ya na ọ na-egbu onwe ya oge n'ihe a ọ na-akọ maka ịgbaghara ndị ekperima ọchịehi."" ""Ekwenyeghị m na onye ọchịehi tinyere aka n'ịtọrọ mmadụ, ma na-anatakwa nde kwuru nde naịra n'aka ndị ọ na-atọrọ, ga-emechaa chegharịa."" ""Onye ọbụla che na onye ọchịehi na-erete ihe dịka otu narị puku narịra (N100,000) kwa afọ, mana ugbua ọ na-anatazi nde kwuru nde naịra n'ọrụ ịtọrọ mmadụ, ga-echegharị, onye ahụ na-egbu onwe ya oge."" ""Ọchịchị Kaduna steeti na ndị ekperima nọ n'agha. Anyị na ha agaghị enwe mkparịtaụka ọbụla. Naanị ikpochapụ ha bụ ụzọ anyị ga-esi kwụsị ha."" Nasir El-Rufai kwuru na ihe na-enye nsogbu n'ibuso ndị ekperima agha na mpaghara Ugwu bụ maka na ndị gọvanọ mpaghara ahụ adịghị n'otu. Mana ugbua, El-Rufai kwuru na ya na gọvanọ Niger Steeti ejikọọla aka ọnụ ịlụ ya bụ ọgụ. Lee akụkọ BBC Igbo mere n'afọ 2019 gbasara mwakpo ndị ekperima wakporo otu obodo na Kaduna steeti ma gbuo mmadụ iri isii na isii. Ndị uweojii Naịjirịa kwuru na ha enweghi ike ịkọwanwu ugbua ma mmadụ 66 anwụrụ n'ezie n'okpuruọchịchị Kajuru dị na Kaduna steeti. Yakubu Sabo bụ ọnụ na-ekwuchitere ndị uweojii na Kaduna steeti, gwara BBC na kọmishọna uweojii ga-agwa ndị ntaakụkọ okwu gbasara ya taa. BBC kpọkwara Ishaya Chinoko bụ onye na-elekọta mpaghara ugwu-ndịdaanyanwụ nke ụlọọrụ gbatagbata nke a kpọrọ ""National Emergency Management Agency (Nema), onye kwuru na ha amaghị na ụdịrị ihe ahụ mere . O kwuru sị ""dịka m na-agwa gị okwu ugbua, Anọ m na Kaduna steeti mana anụbeghi m ihe dị otu ahụ na mmadụ 66 nwụrụ. ""Ọrụ anyị bụ ilekọta ndị a gbara ọsọndụ, nke bụ na ọ bụrụ na ihe ruru mmadụ ole ahụ nwụrụ, ndị mmadụ gaara agbapụta n'ogige ahụ nke ga-eme ka anyị wụchie."" Ọkammụta Chidi Odinkalu bụbụ onyeisioche otu na-ahụ maka ikike dịrị onye nke a kpọrọ ""National Human Rights Commission"", tinyekwara ọnụ ya n'okwu a na Twitter, ebe o kwuru na o cheghi na ihe dị etu a mere. Mana El-Rufai tinyere na Facebook ya, foto ọ sị na-egosi ka ya na ndị agha gara mgbaru n'obodo ahụ e gburu ya bụ mmadụ 66. Cheta na El-Rufai kwuputara n'ụbọchị Febrụwarị 15 na mmadụ 66 nwụrụ na steeti ya. Akụkọ ga-amasị gị:"	https://www.bbc.com/igbo/afirika-47272114
sports	'Achọrọ m iji egwuregwu 'gymnastics' gaa Olimpiks - Stephanie	Ịkụ ụgba bụ ihe a na-ahapụrụ ụmụnwoke na ndị mmonwụ n'ala Igbo, ọ bụ ihe e jiri mara ndị mkpọkịtị. Mana mgbe nwatakrịrị nwaanyị gbara afọ itoolu malitere kụwa ụgba, mara na ihe dị na ya. Nne na Nna Stephanie Ogechukwu Onuzuruka che na ọkpụkpụ adịghị ya n'ahụ mgbe ọ malitere ịkụ ụgba ka ọ gbara naanị afọ abụọ. Mana ka e mechara ghọta ihe dị na ya, ha malitere ịkwado ya nke bụ na ọ gaala ofesi turu ugo lọta. Lee Ogechukwu na nne ya ka ha kọọrọ gị ebe mmiri si banye n'opi ụgbọghụrụ. Ndị mere akụkọ a: Chimezie Ucheagbo na Vining Ogu	https://www.bbc.com/igbo/media-54502747
sports	Arsenal vs Chelsea: Chelsea agbajiela Arsenal aka napụ ha nri n'ọnụ	Chelsea ekweghi Arsenal zọọ ha mpịtị mpị ka ha zutere n'ọgbọegwuregwu Emirates. Goolu Tammy Abraham nyere na nkeji 87 na nke Jorginho nyere na nkeji 83 zuru iji tinye Arsenal n'ọnọdụ akwa arịrị na be ha. N'agbanyeghi na Pierre-Emerick Aubameyang nyerela Arsenal goolu na nkeji 13 e ji bido bọọlụ, o zughi ịkpọ ndị Chelsea ntu n'obi. Ka a batara ọkara nke Abụọ, ndị Chelsea gara n'ihu ka ebule e tinyere mma n'olu, wee jiri ajụ ọnwụ gbanye Arsenal goolu abụọ iji wee naghara ha pọịntị atọ. Ha ji mmeri a wee sị Mikel Arteta gbabuuru Arsenal bọọlụ ma bụrụ onye nchịkọta ọhụrụ ha 'nnọọ'. Ka ọ dị ugbua, Chelsea ji pọịntị 35 ka nọ n'ogogo anọ na tebulu Premier League, ebe Arsenal ji pọịntị 24 nọ n'ogogo 12. Akụkọ ga-amasị gị: Ihe nkiri a ga-amasị gị:	https://www.bbc.com/igbo/egwuregwu-50941364
politics	Mohamed Morsi: aka chịbụrụ Egypt anwụọla ka ọ dara n'ụlọikpe	"Akụkọ na-eru anyị ntị ugbua na-ekwu na sị na Mohammed Morsi bụbụ aka na'achị mba Ijipt nara mụọ n'ụlọikpe na Kaịro bụ isi obodo mba ahụ ka ọ gara ụlọikpe dịka ndị ọrụ nchekwa n'ikpe siri kwuo. otu onye na-arụ ọrọ n'ụlọ ikpe sị: ""Ọ na-agwa ọkaikpe okwu tupu ọ daa. E buru ya gawa ụlọ ọgwụ bụ ebe ọ nọ nwụọ,"" Morsi bụ onye mbụ ritere ọchịchị n'ọnọdụ onye kwuo uche ya. Ọ nọrọ otu afọ n'ọkwa tupu ndị agha chutuo ya n'afọ 2013 ka ọgbaghara dara na mba ahụ. Morsi nọ mkpọrọ kemgbe a mara ya ikpe maka ndị nwụrụ n'ọgbaghara eji wepụ ya n'ọkwa. Gọọmentị Ijipt ji aka ike sowe ndị na-akwado Morsi nakwa ndị otu Alakọba akpọrọ ""Muslim Brotherhood"", bụ ndị o si n'okpuru ha nwete ọchịchị. Ikpe a na-ekpe Morsi tupu ọ nwụọ bụ nke metụtara ebubo na aka ya dị n'ime ịgba ama a sị otu Hamas nkle Palestine mere n'Ijipt. A mụrụ Morsi na obodo El-Adwah dị na Mpahra ""Nile Delta"" nke Sharqiya n'afọ 1951. Ọ gụrụ Nka na Mahadụm Kaịro tupu ọ ga mba Amerịka ga gụọ ọkamụta. Otu Muslim Britherhood hopụtara ya ka ọzọ ọchịchi dịka onyeisiala n'afọ 2012 ka a manyere onye ha chọrọ ka ọ pụọ. Ka o meriri, o kwere nkwa na ya ga achị ndi Ijipt niile. Ọtụtụ ndị akwadoghi ya sị na-omezughi nkwa ya n'ime otu afọ a ọ chịrị Ijipt. Ndi mmadu banyere ọzọ ịsị ya rituo n'ụbọchị o mere otu afọ n'ọchịchị n'ụbọchị Juun 30 nke 2013. Na mgbede Julaị 3, ndi agha wezugara iwu ji mba Ijipt ma kwuo na ha enwela gọọmentị ọzọ. Morsi si na ekweghi na nke a. Ndị agha nwụchịrị ya were tuba ya na mkpọrọ."	https://www.bbc.com/igbo/afirika-48665068
religion	Ihe mere eji chụọ ụkọchukwu Anglịkan n'Ezinifite - Aguata Dayọsis	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayọsis Anglịkan nke Agụata agwala BBC ebe mmiri siri banye n'akị oyibo. Abuchi Nwozor sị na okwu ahụ malitere kemgbe afọ 2017 oge Dayọsis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe mezịrị bụ na ụkọchukwu na-ahụ maka Ezinifite, bụ Emma Ekejiuba, gara ebe a na-akwa ozu wee kwuo na otu n'ime ndị a achụrụ enweghị ihe o mere were kpọọ ya ka o soro ya kpee ekpere."""	https://www.bbc.com/igbo/afirika-54065603
business	Urazi Palm Oil: Ihe mere mmanụ a ji bụrụ ọpụrụiche na mmanụ nri ndị ọzọ	Mmanụ Urazi bụ mmanụ pụrụiche e si n'osisi nkwụ emepụta na mpaghara Ebonyi Steeti. Etu e si emepụta ya dị iche n'etu e si emepụta mmanụ nri ndị ọzọ. N'ihe onyonyo, a kọwaara usoro e ji emepụta ya nakwa uru ọ baara. Ndị mere akụkọ a bụ Chukwudi Chris Santus Okereke na Chiemela Mgbeahuru	https://www.bbc.com/igbo/afirika-58612060
religion	Fr. Mbaka atụgharịala duru ndị nsonso ya na ngagharịudo ikwado Bishop Onaga	"Na-erughi otu izu o kwuru na ọ maghị ihe ọbụla banyere ngagharịiwe ndị nsonso ya mere n'ụlọọụka ya, Fada Ejike Mbaka atụgharịala duru ha na ngagharịudo. Fada Mbaka na ndị nsonso ya mere ngagharịudo a iji gosi nkwado ha n'ebe bịshọpụ Enugwu Dayọsis bụ Bishọp Callistus Onaga, nọ. Ntụgharị a na-abịa dịka ndị nsonso Adoration Ministry Enugwu, bụ ụlọụka Fada Mbaka, mechara ngagharịiwe n'ụbọchị ụka, ebe ụfọdụ n'ime ha nọ na-ekwu sị ""Onaga ga-apụrịrị"". Fada Mbaka n'ụbọchị Wenezde, 22 nke ọnwa Juun afọ 2022, duuru ndị nsonso ya bịara n'ụlọụka Adoration, na-agwa ha ka ha laghachị n'ụlọ ha n'ihi na ha ekwesịghị ịka ụka ụbọchị ahụ. Ọ gwara ha sị na ọ chọghị ka onye ọbụla kparịa Bishọp Onaga ọzo, na ọ chọrọ ka onye obula na-ekwu naanị ihe ọma gbasara Bishọp. O kwuru sị na ọ ka bụkwa ụkọchukwu ụka Katọlik, nke bụ na ọ gaghị nupuru bishọpụ ya isi. O kwuru sị ""Ịkparị Bishọpụ m bụ ịkparị m...na-ekpere anyị ekpere, kpeere m ekpere, kpeere Bịshọpụ ekpere. ""Kpeere Peter Obi ekpere. Ọ bụ nwanne anyị. Ọ bụ nwa anyị. ""Ka anyị chebiri ihe ụka ga-agwa anyị mee. Anyị agaghị agbakọzị ebe a (Adoration ground) ruo mgbe e kpebiri. ""Unu akparịzịla Bishọpụ na soshal midia. Anyị na Bishọpụ anyị enweghi nsogbu."" Ọ malitere ịgụpụta ihe ndị mmadụ dere n'akwụkwọ ha ji eme ngagharịudo, nke gosiri ihe ọma dị iche iche ha dere maka Bishọp. Cheta na e dechara okwu ọjọọ na ndị nke ha ji mee ngagharịiwe mbụ. Ndị Adoration ji ohere ahụ na-arịọ Bishọp Onaga arịrịọ mghaghara maka ngagharịiwe ha mere, ma rịọ ya ka ọ hapụkwa ka ụka Adoration malitekwa ọzọ."	https://www.bbc.com/igbo/articles/c03p6nz3l03o
health	HIV Cure: Agwọtala onye ọzọ bu ọrịa HIV	"Otu nwoke na London aha ya bụ Adam Castillejo abụrụla onye nke abụọ a gwọtara ọrịa HIV n'ụwa niile. Ndị dọkịta chọpụtara na Castillejo enweghịzi nje HIV ka ọ gachara ọnwa 30 ọ kwụsịrị ịnara ọgwụgwọ maka ya. Ihe tụrụ n'anya bụ na ọbụghị ọgwụ HIV gwọrọ ya. Ihe gwọrọ ya bụ nke a kpọrọ 'stem-cell treatment' bụ nke ọ natara maka ọrịa cancer ọ rịaburu. Dịka akwụkwọ nnyocha the Lancet HIV si kwuo, e nwere ndị ahụ ha anaghị anabata nje HIV. Ọ bụ ndị dị otu a nyere Castillejo 'stem cells' ha nke mere ka ahụ ya kwụsịkwa ịnabata nje HIV. N'afọ 2011, Timothy Brown onye obodo Berlin na Jamanị bụ onye mbụ a chọpụtara na ọrịa HIV ya alaala. A hụghị nje ọrịa ahụ n'ahụ Brown ka ọ gachara afọ atọ na ọkara ọ kwụsịrị ịṅụ ọgwụ. Timothy Brown natakwara ọgwụgwọ 'stem cell treatment'. 'Stem-cell transplants' bụ usoro ọgwụgwọ pụrụ iche e ji agwọ ụfọdụ ọrịa siri ike dịka sickle cell, diabetes na ndị ọzọ. Ọ bụrụ na onye nyere mmadụ 'stem cells' ya nwere ọrịa ahụ ya anaghị anabata nke Bekee kpọrọ 'immunity', onye ahụ ga-enwetakwa 'immunity' ahụ. Ndị dọkịta na-ekwu na ọ dịka onye nyere Castillejo 'stem cells' ya nwere 'immunity' maka ọrịa HIV. Ọkammụta Ravindra Kumar Gupta, nke Mahadum Cambridge, gwara BBC na nke a pụtara n'ọrịa HIV alaala n'ahụ Castillejo kpam kpam. Gupta kwuru sị: ""O ruola afọ abụọ na ọkara ọṅụbeghị ọgwụ mana HIV anọghịzị n'ahụ ya."" ""Nchọpụta anyị goziri na 'stem-cell transplantation' nke gwọrọ HIV afọ itoolu gara aga nwere ike ime ọzọ."" Nnyocha na-ekwu na ọ ga-ara ahụ tupu HIV alaghachikwa n'ahụ Castillejo ọzọ. Mana onwebeghị onye ma nke ga-eme n'ọdinihu. Castillejo n'onwe ya kwuru na nke a bụ nnọọ ihe ịtụnanya. O kwuru sị: ""A chọrọ m ịbụ onye na-egosipụta olileanya."" ""Achọghị m ka ndị mmadụ na-ele m anya dịka onye pụrụ iche."""	https://www.bbc.com/igbo/afirika-51825484
religion	Akụkọ dị mkpa taa: Pope Francis eyipụla mmadụ abụọ uwe fada	Pope Francis ekpebiela maka fada abụọ Onyeisi ndị otu ụka katolik bụ Pope Francis eyipuola mmadụ abụọ sị mba Chile uwe fada maka ebubo nwakpo ụmụaka. Pope Francis kwuru na ha ka na-enyocha ọtụtụ fada ndị ọzọ tinyere aka nudi emume a. Buhari emeela mkpebi ọhụrụ Gọmenti etiti ekwuola na ha ebidoola ịnyocha ndị Naijiria bụ ndị ọnụ na-eru n'okwu ruru iri ise maka emume gbasara mpu na aghụghọ. Ọ bụ onye mgbasa ozi gọọmenti a bụ Garba Shehu zipuru ozi a mana o nweghị aha ọbụla ọkpọrọ n'ime yabụ akwụkwọ ozi. N'egwuregwu Onye bubu onye ọgba bọọlu otu Arsenal bụ Thierry Henry nke ayị na-akpọ Igwe abuola onye nchikọta otu bọọlụ n'obodo Monaco. Henry binyere aka n'akwụkwọ kwuru na ọ ga-abụ onye nchịkọta ha ruo afọ 2021. Gee nkeji nke taa Ọkụ agbagbuola ụmụ mmadụ n'Abịa steeti Ọkụ si na okporo mmanụ agbagbuola ihe ruru mmadụ iri n'itoolu n'Abịa steeti mgbe ụfọdụ ndị ntorobia gara ohi mmanụ agbidi ebe ahụ. Onye ọrụ ngalaba na-ahụ maka mmanụ agbịdị bụ NNPC  akpọrọ Ndu Ughamadu kwuru na ya bụ ihe mberede mere n'ime obodo Umudaru. Na ndọrọndọrọ Otu PDP ekwuola na ihe ha jị họrọ Peter Obi dịka onye ga-eso Atiku zọ ọkwa onyeisiala abụghị maka na o si na mpaghara ọwụwa anywanwụ Ha kwuru na o zuru oke n'ihe niile a na-achọ n'ime onye ga-abụ osote onyeisiala. Akụkọ Teknụzụ, Ọ bụrụ na ịnwere akara Facebook oge eruola iji gbanwe passwordu gị Maka gịnị? N'ihi na Facebook ekwuola na ndị na-eji ụzọ ezihi ezi abanye akara ndị mmadụ awakpoola akara  ruru nde iri abụọ n'itoolu. N'Egwuregwu, Otu egwuregwu mba Libya ruru mmadụ iri ise atụọla n'Uyo dịka ha na akwado ịzute otu super eagles n'ụbọchị satọde. Nzute ahụ ga-egosi onye tozuru ịga asọmpị Afrịca cup of Nations n'afọ 2019.	https://www.bbc.com/igbo/afirika-45843803
politics	Hope Uzodimma: Ihe ga-eme ka Ipob gbaghara gọvanọ Imo steeti - Emma Powerful	"Otu Indigenous People of Biafra ekwuola na ọ bụghị ha ka gọvanọ Imo steeti na-akpọ oku ịkpa udo. Emma Powerful bụ ọnụ na-ekwuru Ipob gwara BBC Igbo na gọvanọ Uzodimma akpọghị aha Ipob kpọm kwem mgbe ọ na-eseti aka ịnwe mkparịtaụka udo maka steeti ya. ""Ọ bụghị Ipob ka ọ na-agwa makana aha Ipob abụghị onye ọbụla, Hope Uzodimma emejọghị onye ọbụla, ọ bụ naanị Ipob ka o mejọrọ."" Mgbe BBC Igbo jụrụ ya ihe ga-eme ka Ipob gee gọvanọ Hope ntị maka mkparịtaụka udo ,Emma Powerful kwukwara sara: ""O nwere ndị na-edunye gọvanọ Uzodimma ozi ibuso ndị ntoroọbịa steeti ya agha."" O kwuru na ikpe ha na Uzodimma abụghị abụghị nke a ga-ekpezinwu kwam kwam makana ọ bụ gọvanọ mbụ kpọtara ndị agha  ka ọ wakpoo otu Eastern Security Network Nnamdi Kanu hibere. Cheta na gọvanọ Hope Uzodimma setiri aka udo ụbọchị ọ na-agụpụta ozi ncheta nwereeonwe Naịjirịa na June 12, 2021. N'ozi ahụ, Uzodimma kwuru na ọ dịla njikere ịnabata mkparịtaụka udo ga-eme ka ezi nchekwa na udo zuo oke n'Imo steeti. Ọnwa atọ agara aga ahụla tigbuo na zọgbuo na steeti ahụ nke a na-ebo ndị ""unknown gunmen."" Aka na-achị Imo steeti bụ Hope Uzodimma ekwuola na ya ga-anabata mkparịtaụka ọbụla ga-ame ka tigbuo zọgbuo kwụsị na steeti ya. Gọvanọ Uzodimma kwuru nke a mgbe ọ na-agụpụta ozi emume ụbọchị ncheta nwereonwe Najirịa n'ụbọchị satọde bụ June 12, 2021. O kwuru na ọdịghị mma ka Imo steeti were obere akụ na ụba ha nwere na-ahazi nsogbu ogbaghara na-ebute maka nchekwa. Uzodimma kwuru na udo na-eweta ọganihu ya mere o ji di mma ka onye ọbụla tinye mma n'ọbọ ka e jiri nwayọ chọwa ihe dabara na mmiri. Cheta na kamgbe ọnwa atọ gara aga ka mkpa mkpa a ndị o ji egbe na-akpa n'Imo steeti. Mkpa mkpa a gụnyere ịgba egbe aghara aghara, ịmụnye ụlọọrụ ndị uweojii ọkụ nakwa ụlọọrụ gọọmenti nakwa igbu ndị mmadụ ụfọdụ oge."	https://www.bbc.com/igbo/afirika-57461533
sports	Amarachukwu Lilian Eze: Ahụhụ m tara n'ịgba bọọlụ dịka nwaanyị mere m ji malite ikuziri ụmụaka egwuregwu	Amarachukwu Lilian Eze bụ onye nwe 'Lilly Legends Sports Academy' sị na ọ bụ ahụhụ ọ tara mgbe ọ na-amalite ịgba bọọlụ dịka nwaanyị mere o ji hiwe ụlọakwụkwọ ebe a na-akuziri ụmụmaka egwuregwu. Na mkparịtaụka ya na BBC Igbo nwere, Amarachukwu kọwara na nne na nna enyeghi ya nkwado ịgba bọọlụ, nke mere o ji raa ya ahụ na mmalite. Kama o mechara hapụ ebe ha gawa mba Afrịka ndị ọzọ dịka Senegaalụ na Equitorial Guinea bụ ebe ọ nọ gbata bọọlụ nke ọma. Ọ sị na o si ebe ahụ banye zie na mba Eshia tupu ọ laa ezumike nka ma lọghachizie Naịjirịa malite nkuzi egwuregwu. Ụdị egwuregwu ndị ọ na-akụzi gụnyere bọọlụ ụkwụ, ịgba karatị a na-akpọ Taekwondo, igwu mmiri dgz. Eze nyere ndị nne na nna ndụmọdụ ka ha kwado ụmụ ha n'ihe banyere egwuregwu ma ọ bụrụ ha nwee mmasị na ya. Kirie ihe o kwuru n'uju;	https://www.bbc.com/igbo/afirika-55242238
sports	Ụkwụ Neymar rọjiri akụpụla ya n'asọmpi na-abịa	Neymar da Silva Santos bụ onye egwuregwu bọọlụ otu Paris St-Germain agaghị eso n'asọmụnpị Paris St-Germain na Real Madrid n'iko Champions League maka omerụrụ ahụ n'ụkwụ. Neymar dị afọ iri abụọ na isii merụrụ ahu n'ogweụkwụ n'ụbọchị ụka n'asọmpị Paris St-Germain na Marseille. Ndị dokinta ekwubeghị oge Neymar ga-agbake. Neymar ba otu PSG n'ọnwa August n'afọ 2017, o nyere goolu ruru iri abụọ na itoolu n'ime asọmpị iri atọ. Ugbua PSG ji akara iri anọ karị Monaco.	https://www.bbc.com/igbo/egwuregwu-43208185
entertainment	Bob Marley: Ihe o ji bụrụ eze 'Raggae'	"Bob Marley bụ odogwu nwoke ji egwu na nka gbanwee omenala nakwa echiche na nkwenye ndị mmadụ n'ụwa gbaa gburu gburu. Kemgbe ọ nwụrụ n'ụbọchị iri na otu ọnwa mee afọ 1981, ude, ebube na ọrụ ọma ya malitere ịgbasa karịa ka ọ dị mgbe ọ dị ndụ. Ihe buliri ya elụ otu a bụ ọrụ ọma ya n'iti egwu nke o ji ekwupụta mmegbu, mkpagbu na uru ọ bara mmadụ ileghere ahụhụ ụwa anya, nwewe aṅụrị bụ nke ọ ọkụrụ na egwu mgbe ọ sị, ""forget your troubles and dance"" . Ọ gbasakwara ozi ihunanya nke ukwu bụ nke o gosiri na egwu ya bụ ""One Love"". Ị ji mata nke a, mgbe ọ nwụrụ ka e ji nye ya nturuugo ""Rock and Roll Hall of fame"" n'afọ 1994. Na 1999 ka Times Magazine ji nye egwu ya nke ọ kụrụ n'afọ 1977 a kpọrọ ""Exodus"" nturuugo ọbaegwu bụ ọkaibe na narị afọ, ya bụ ""Album of the Century award"". N'otu aka ahụ ka ha ji nye egwu nke ọ kpọrọ ""One Love' ""Song of the Millenium"". Kemgbe o wepụtara albọm ahụ ọ kpọrọ ""Legend"" n'afọ 1984, ya bụ egwu na-ere ihe karịrị narị pụkụ abụọ na iri ise (250,000) kwa afọ, nke tinyere ya n'ọkwa iri na asaa egwu merela etu ahụ kamgbe ndị 'Sound Scan' malitara ịgụkọ egwu mere nke ọma n'afo 1991. N'afọ 2001 ka e nyere ya nke kacha nke bụ ""Grammy Liftime Achievement Award"" bụ echichi a na-echi naanị ndị bụ ochiedike n'egwu. Ihe ndị niile mere Eze Ndu, onye malitere na nwata kpọwa egwu Bob Marley ji sị na ""ọnwụ ya bụ nwaamadị dịka ọnwụ Jesus Christ maka na ndị mmadụ chọpụtara uru ọ baara n'ọnwụ ya"". Eze sịkwa na ""Bob Marley bụ mmụọ, bụrụkwa mmadụ"". Ọ kọwara na ya bụ nwaamadị ji ahụhụ nne ya tara dịka onye isiojii were mara ahụhụ ndị ọzọ na-ata n'obodo ya bụ Jamaica wee si otu ahụ gbawara mmadụ niile ọgọ site n'egwu ya pụrụiche a kpọrọ Reggae. Eze sị na ""mụ na onwe m na-ahụ Bob Marley ka mụọozi bịara n'ụdị mmadụ izi ozi maka ọdịmma mba Afrịka"". Ọ sị na ""mgbe Bob Marley dị ndụ, ndị be anyị amaghị na ọ bụ onye amụma. Ọ bụ mgbe ọ nwụrụ ka a bịara chọpụta n'ezie na ọ bụ onye ammụma"". Dịka o si maa atụ, ""ncheta a na-echete Bob Marley dịka nchete ndị otu krịast na-echeta ya maka ọ mere ka ọtụtụ n'ime anyị chọpụta ihe anyị amaghị gbasara ndụ anyị na-ebi, gbasara ka e si kee anyị n'ụwa a na mmegide a na-emegide anyị nakwa nkata dị iche iche bụ nkata ọjọọ ndị ọcha kpara megide ndị isi ojii"". Eze sị na Bob Marley mere ka ndị isi ojii mara ka anyị bụ ndị isiojii ga-esi jikọ onwe anyị ọnụ. O wutere Eze na onwebeghị ebe ọbụla n'ala igbo eji aha Bob Marley gụọ okporoụzọ dịka e si eji aha ndị ọzọ. Ọ rịọrọ ndị isi ọchịchị, ọkachasị n'ala Igbo ka ha kawa ahụ nwere aha ya gụọ okporoụzọ dị mkpa maka ncheta ya bụ odogwu nwoke. Bob Marley chọpụtara na-ọnwere ọrịa Kansa na mkpuru ukwu ya na 1977. Ya na ya bụ ọrịa gbagidere mgba ruo 1981 bụ mgbe ọ nwụrụ na ụlọọgwụ dị na Miami n'ọnwa Mee afọ ahụ. A mụrụ ya n'ụbọchị isii ọnwa febụwari 1945. Marley mụrụ ụmụ iri na abụọ nke gụnyere ụmụ nwoke asaa na ụmụnwaanyị ise. Damian bụ nke mbụ, Ziggy sowe ya. Nke ikpeazụ bụrụ Robert. Nke a bụ afọ iri atọ na itoolu Bob nwụrụ."	https://www.bbc.com/igbo/afirika-52609849
religion	Nsukka Mosque: A chabiri ihe onyonyo Bishop Godfrey Onah n'ụdị o ji riri ghọọ ihe ọzọ- Nsụkka Catholic Diocese	"Ụka Katọlik nke Diayọsis Nsụka ekwuola na ihe onyonyo Bishop Godfrey Igwebuike Onah nke na-efegharị na soshal midia nke  ụfọdụ na-arụ aka sị na ọ bụ ya butere ọgbaghara mere e jiri gbaa ụlọụka Alakụba ọkụ na Nsụka bụ nchabi ka a chabiri ya n'ụdị ka ọ ghọọ ihe ọzọ. Otu jịkọrọ ndị ụka Alakụba na Naijiria bụ 'Nigerian Supreme Council for Islamic Affairs (NSCIA) na Bekee nọrọ na nso nso a degarala onyeisi ndị uweojii Naijiria nakwa Onyeisi ndị uweojii nzuzo(DSS) akwụkwọ mkpesa sị ka e jichie Bishopụ Ụka Katọlik na Nsuka bụ Rt Rev Godfrey Onah. NSCIA na ndị Ụka Alakụba ụfọdụ weliter isi na-ebo Onah ebubo ikwu okwuchukwu kpaliri mwakpo ndị okpukerechi Alakụba na ụlọụka ha n'Ọwụwa-Anyanwụ nakwa Ndịda-Ndịda(South-South). Onye enyemaka mgbasaozi Gọvanọ Umar Abdullahi Ganduje nke Kano stteeti bụ Salihu Tanko Yakasai kwuru na ọ ga-adị mma ma ndị ọrụ nchekwa jiri Onah kuziri ndị ọzọ ihe. site na ịnwuchie ya ma kpụpụ ya ụlọikpe. Mana  mkparịtaụka Odeakwụkwọ dịayọsis ahụ bụ Rev Fada Cajetan Iyiobi na BBC Igbo nwere n'ekwentị, o kwuru na a dụkọrọ ihe onyonyo ahụ n'ụzọ mere ya ka nghọta ya dị iche na ihe Bishop kwuru. Ọ sịrị,  ""O nwere ahịrịokwu ị ga-ekwu, mana ewepụ ya etu isi kwuo ya mana ewepụ ya etu isi kwuo ya ọ pụta ihe ọzọ."" ""Ndị a gara were akụkọ ebe a kpọtara ụka Kraistị na ụka Alakụba aha wepụ, hapụ ihe ekwuru na mbụ nakwa ihe e kwuru na ikpeazụ."" Ọ gara n'ihu kọwaa na ọ bụ n'otu ya bụ ookwuchukwu ka Bishopụ Onah kpọrọ ndị ntorobia oku ka ha ghara itinye aka na tigbuo-zọgbuo nakwa imebi ihe ọbụla. N'okwu mkpesa otu NSCIA kpesara ma kpoo oku ka a nwụchie Onah, Fada Iyiobi kwuru na Ụka Katọlik adịbeghị njikere ịsa ya bụ okwu. "" Mgbe anyị dịrị nkwadebe anyị ga-agwa ndị ntaakụkọ."" Ka nke na-eme, otu 'Muslim Rights Concern'(MURIC) esonyela na-akpo okpu ka anwụchie Bishọpụ Onah. Onyeisi otu ahụ bụ Ishaq Akintola kwuru na ịnwụchi Onah ga-abụ ihe ịdọ aka na ntị nye ndị ndu ụka ga-achọ iji ụlọụka mere ebe ha na-akpalite ọgbaghara aka na ntị. Onyeisioche okpuru ọchịchị Nsụka bụ Cosmas Ugwueze agbaala ama na mmadụ anọ  merụrụ ahụ n'ọgbaghara mere na Nsụka ahapụla ụlọọgwụ ebe Ndị uweojii tọhapụrụla ndị anwụchiri  maka ya bụ okwu. N'ụbọchị Satode,abalị 30 nke ọnwa Oktoba afọ 2020, ọgbaghara dapụtara n'Odenigbo-Nsuka nke mere na e merụrụ ụfọdụ ndị mmadụ ahụ ma gbaa ụlọụka ndị na-ekpe ụka Alakụba ọkụ. Okwu ahụ ghọrọ okwu a kpụ n'ọnụ dịka ụfọdụ maliete ịkpọ ya ọgbaghara dị n'etiti ndị Ụka Kraistị na ndị Ụka Alakụba. Mana Ugwueze kwuru na ọgbaghara enweghị ka o siri emetụtaghị okpukperechi ọbụla. ""O nweghị onye dunyere ha gaa mee ihe ha mere. O nweghị ihe gbasara ụka n'ihe . Ọ bụ ndị na-ese okwu ego njem."" ""Onye Igbo na-anya Keke butere nwaanyị onye Awusa buru ya rue na Barracks Junction. Onye ya N100, onye Keke si na ihe ha abụọ kpebiri bụ N150."" Nwaanyị tie mkpu, ndị be ha gbaputa tiwe onye keke ihe, ọbara si ya isi na ọnụ na-apụta."" Ọ kọwara na ọ bụ ụmụ Igbo hụrụ ihe mere, ""weziri iwe webiga ya oke were gaa mebiwe ihe."" ""Anyị gbara mbọ buga mmadụ anọ ndị merụrụ ahụ ụlọọgwụ. Gọọmenti amalitela ịrụgharị ụlọụka Alakụba "" Ugwueze gara n'ihu kwuo na ka ọ dị ugbua, udo alọghachiela na mpaghara ahụ. Kepụkepụ BBC Igbo nwetara na-ekwu na a nwụchiri ụfọdụ ndị Ugwu nakwa ndị Nsụka maka ọgbaghara ahụ mana  a tọhapụla ndị a nile. Mana ọnụ na-ekwuru ndị uweojii Enugwu bụDavid Ndukwe ekweghị aza ekwentị ya  iji gwa anyị nke bụ eziokwu. Na mkparịtaụka nke ya na BBC Igbo nwere ụbọchị Tọzde, Ugwueze kwuru na ọ bụ nghọtahịe dị 'etiti  onye Igbo na-anya keke na nwaanyị onye Ugwu na-ere tomatọ banyere keke ya. Ọ gara n'ihu kwuo na ha agbanyụọla ya bụ ọkụ dịka ha kpọtara ndị ọrụ bụghị  mmadụ anọ bụ ihe merụụahụ bụ Otu jịkọrọ ndị ụka Alakụba na Naijiria bụ Nigerian Supreme Council for Islamic Affairs (NSCIA) na Bekee edegarala onyeisi ndị uweojii Naijiria bụ Mohammed Adamu akwụkwọ na-ebo Bishopụ Ụka Katọlik na Nsuka bụ Bishop Godfrey Onah ebubo ikwu okwu butere mwakpo ndị okpukerechi Alakụba nsogbu na Ọwụwa-Anyanwụ nakwa Niaja Delta. Otu ahụ na-ebo Onah ebubo ikwu okwu butere ọgbaghara mere ka awakpo ndị ụka Alakụba na Nsuka na nsonso a. Na akwụkwọ mkpesa nke Osote odeakwụkwọ NSCIA nke Salisu Shehu binyere aka, ha kwuru na ụfọdụ ndị ụka Kraistị wakporo ndị ụka Alakụba na Nsụka gbaa ụlọụka Alakụba ọkụ dịka Bishọpụ Ona gbaschara ozioma ya. Ozi ahụ kwuru sị, ""N'Ụbọchị Satọde abalị 31 nke ọnwa Ọktoba, ụfọọ̄ụ ndị ụka Kraịstị wakporo ndị ụka Alakụba na Nsuka, gbaa ụlọ Alakụba ha ọkụ n'ihi okwuchukwu nke jụpụtara okwu akpọmasị,asị nke otu Bishọpụ odfrey Igwebuike Onah ziri."" Ha gara n'ihu boo ebubo na ọ bụ okwuchukwu ya kpalitere  ndị ụka ya ịwakpo ndị ụka Alakụba nakwa ụlọụka ha. Ebe ya bụ mkpamkpa ọgụ nọrọ dapụta ụbọchị satọde gara aga bụ na ogige obibindị nchekwa dị nso n'Odenigbo Nsukka. BBC mere nchọpụta na ihe kpatara ya bụ nsogbu bụ na onye ụgbọala keke na onye o bu bụ nwaanyị awụsa bụ onye ofufe alakụba nwere nhọtahie, nke kpatara na ụmụnne nwaanyị ahụ were mma makasịa onye keke ahụ. Dịka Imam na elekọta Central Mosque Nsukka Barracks bụ Yakubu Abdulahi Omeh siri kọwaa, ndị otu ya bụ onye Keke na ndị ntorobịa Nsukka chere na onye Keke ahụ anwụọla nke mere ha jiri wakpo ndị niile bụ ndị Hausa ụbọchị ahụ ma tiwe ha nnukwu ihe. Ha gbakwara ụlọ ofufe ndị alakụba abụọ dị ebe ahụ ọkụ ma mebisia ụlọ akwụkwọ. Otu Onye Keke bu Okechukwu Ome kwuru na ha chere na onye keke ibe ha anwụọla nke kpatara ha jiri mebiwe ihe ndị alakụba ahụ. Ọ kọwara na nwaanyị ahụ bụ Aisha kpọrọ ndị moslem bịara maa onye keke mma n'ihi na ha nwere nyọtahie maka ụgwọ njem ya. Ihe emebiri gunyere ụlọ ndị Alakụba abụọ agbara ọkụ, ụlọ akwụkwọ ndị na-ekuzi maka Islam nakwa ọtụtụ akwụkwọ na akụrụngwa ha ji ekpe ekpere. Bishop ndị katọliki na Nsukka bụ Bishop Onah eburularị ụzọ yọọ ndị ntorobịa ka ha hapụ imebisi ihe ma ọ bụ gbuo onye ọbụla n'ihi na omegidere iwu nke chukwu.Nnukwu ọgụ ahụ dara na Nsukka ụbọchị ole na ole gara aga n'etiti ndị okpukperechi nke Kraịst na nke alakụba abịala na njedebe mana  e mebiri ọtụtụ ihe. Mbọ BBC gbara inweta ọnụ ndị uweojii amịtaghị mkpụụ n'ihi na ọnụ na-ekwuru ndị uweojii Enugwu steeti  bụ David Ndukwe azaghị ekwentị ya."	https://www.bbc.com/igbo/afirika-54801540
entertainment	The First Temptation of Christ: Netflix o mere Jesus arụ?	"#BoycottNetflix na-ewu na soshal midịa dịka ndị mmadụ na-egosi iwe ha maka ihe nkiri ọhụrụ ụlọọrụ ihe nkiri ahụ wepụtara a kpọrọ 'The First Temptation of Christ'. Ihe karịrị nde mmadụ na-ekiri 'Netfilix' binyere aka n'akwụkwọ iji kwụsị ụlọọrụ ahụ iwepụta ihe nkiri ahụ makana ọ na-akparị ndị otu ụka kraisti. Kedụ ihe dị n'ime ihe nkiri a?(Ihe mgbawa obi juru ya) Ihe nkiri a bụ ihe ọkpaọchị nke otu nọ na Brazil a kpọrọ Porta dos Fundos (azụ ụnọ) wepụtara. O ruru nkeji iri anọ na isii na-egosi ebe Joseph na nwunye ya Mary na-ezukọrịta na be ha. Ọ malitere ebe ụmụnwoke atọ nwere amamihe na-achọ ""Jesu"" site na kpakpando. Ka ha fuchara ụzọ, ha mechara rute n'ụlọ Mary na Joseph. Ha abụọ nọ na-akwado emume ncheta ọmụmụ ""Jesu"" nọ n'Ọzara kamgbe afọ 40. ""Jesus"" mechara bata njem ọ nọ n'ọzara kamgbe afọ iri anọ, ya na ọyị ya nwoke akpọrọ Orlando. Ihe nkiri a na-akọwa na ""Jesus"" na Orlando na-enwe mmekọrịta nwoke na nwoke mana ""Jesus"" gọrọ ụkwụ na aka ya sị na ya na Orlando bụ naanị ọyị na ọyị. Ọtụtụ ihe ndị ọzọ mere nke butere echiche a. Mana n'ikpeazụ, Orlando gosipụtara onwe ya dịka ekwensu bịara ịnwa ""Jesu"" ọnwụnwa n'ọzara, ma na-achọ ka ọ dachapụ n'oku Chineke kpọrọ ya. Ka o si dị ugbua, Netflix azachịghabeghị mkpesa ndị mmadụ na-eme maka ihe nkiri a. @APOSTLESULEMAN rịọrọ ndị mmadụ ka ha kwụsị ikiri Netflix. @elnathan_john kwuru na ebe ndị ụka Kraisti na-akatọ ndị ọzọ na-akpọ ha ndị ekweghị , ha na-ekwu ka aghara ịkatọ nke a? @LawrenceOkoroTL  kwuru na ya ga-agbajọ Netflix. @aspirin_n kwuru na ya bụ ihe nkiri akwanyeghị ụka Kraisti ugwu."	https://www.bbc.com/igbo/afirika-50807053
business	Okporoụzọ ahịa Ariaria na-akawanye njọ - Ndị ahịa	Ndị na-azụ ahịa n'arịarịa dị n'Aba Abia Steeti arịọla gọọmentị ka ha gbatara ha ọsọ enyemaka. Ọ bụghị taa ka ndị na-azụ ahịa ebe ahụ na ajọ ụzọ na ihe ndị ọzọ na-agbarịta mgba. Kama ugbua mmiri bidoro izo ihe ka nte abịakwutela nte n'ọnụ ya. Ihe onyonyo na-egosi ọnọdụ ahịa augbua Lee kwa ihe gọọmentị sara ha.	https://www.bbc.com/igbo/articles/ckvx59d7lwzo
entertainment	Ada Success: Olileanya m bụ ịdị ka Emmanuela	Ada Success bụ aha a ma ama na facebook nakwa ọgbakọ soshal midia ndị ọzọ. Ihe e ji mara ya bụ ikwu okwu na-atọ ọchị, nke na-eme ka ndị mmadụ chee na ọ bụ okenye. Mana nwaada a gbara naanị afọ ise. O kwuru na olileanya ya bụ ịdị ka Emmanuella bụkwa nwatakịrị ọzọ a ma ama na-akpa ọchị. Nne Ada Success kwuru na ya bụ nwata ejighikwa akwụkwọ ya egwu egwu, n'agbanyeghị ihe onyonyo ọ na-eme. Gere akụkọ a n'uju n'ihe nkiri dị n'elu. Ndị mere akụkọ a bụ Chukwudi Okereke na Chiemela Mgbeahuru.	https://www.bbc.com/igbo/57977865
religion	Lee aha ndị a na-eche mere mwakpo ụlọụka Katọlịk St Francis, Owo	"Ndị agha Naịjirịa akpọpụtala aha ma gbaa n’anwụ ndị a na-eche mere mwakpo ụlọụka Katọlịk St. Francis nke Owo, Ondo steeti. N’akwụkwọ ozi ha nke otu ọnụ na-ekwuru ha bụ Jimmy Akpor binyere aka, ọ depụtara na aha ndị a bụ Idris Abdulmalik Omeiza (nke e ji Bin Malik mere), Momoh Otohu Abubakar, Aliyu Yusuf Itopa na Auwal Ishaq Onimisi. Akpor kwuru na ọ bụ atụmatụ ndị ọrụ nchekwa jịkọrọ aka ọnụ mee bụ ihe mitara mkpụrụ a. Gọvanọ na-achị Ondo Steeti bụ Arakunrin Oluwarotimi Akeredolu sị na ọ bụ eziokwu na a nwuchiela ndị gburu ọchụ n'ụlọuka St. Francis Katọlik dị n'Owo. O kwuru nke a nwa obere oge onyeisi ndị nchekwa na Naịjirịa bụ Lucky Irabor kwupụtachara nke a n'Abuja. Gọvanọ sị na onye nwe ụlọ ebe ndị ahụ nọ tupu ha emee mwakpo a sokwa na ndị a nwuchiri. Ọ sị na gọọmenti egbughi oge ọbụla isi imi n'ala iji chọpụta ndị oyi ndụ egwu kamgbe ha kpachara arụ a n'ụbọchị 5 Juun 2022. Onyeisi ọrụ nchekwa na Naịjirịa bụ Leo Irabor kwupụtara nke a n’ụbọchị Tuzde mgbe ya na ndị ụlọọrụ ntaakụkọ na-akpata nkata. Ọ sị na a nwuchiri ndị a site na njikọ aka ndịagha, ndị DSS nakwa ndị uweojii. Irabor sị na a ga-agba ndị a n'anwụ ma ọ bụrụ na e mechaa nyocha ha na-eme banyere ya. N'okwu ya ""Anyị anwụchiela ndị kpara arụ ọjọọ a n'Owo. ""Ọ bụ ebumnobi m igosi ndị a n'ihu ọha mana n'ihi na nyocha ka na-aga n'ihu, a gbanwere obi m."" N'ụbọchị 5 nke ọnwa Juun afọ 2022, njinji jiri n'Owo Ondo Steeti mgbe ndị ojiegbe wakporo ụlọụka Francis Katọlik ebe ndị na-aka ụka dịka Fada Andrew Abayomi si kwuo. Ndị a malitere ịgba egbe nakwa ịtụ ogbunigwe aghara aghara nke butere ọnwụ mmadụ ruru iri anọ. Gọvanọ Akeredolu nyere ụbọchị asaa dịka ụbọchị akwa na ọnụma maka ndị egburu egbu. Onyeisiala Naịjirịa bụ Muhammadu Buhari katọrọ mwakpo ma sị na ọ bụ aka ọrụ ndị obi tara mmiri. N'otu aka ahụ onyeisi ụka Katọlik n'ụwa bụ Pope Francis kpeere ndị a ekpere ma sị ka mkpụrụ obi ha laa na ndokwa. Site mgbe ahụ rute ugbua ndị ọrụ nchekwa na-agba mbọ na-achọ ndị kpara arụ a n'ike. Gọọmentị Naịjirịa sị na ọ bụ ndị oyi ndụ egwu a kpọrọ Islamic State West Africa Province carry out di deadly attack (ISWAP) kpara arụ a. Minista na-ahụ maka ihe na-eme n'ime obodo bụ Rauf Aregbesola gbara ama a mgbe ha na Onyeisiala Buhari mechara nzukọ banyere nchekwa."	https://www.bbc.com/igbo/articles/cp0qz734nglo
health	Birth Control: Etu ọgwụ 'contraceptives' si chọọ idula m mmụọ	"Mgbe Vanessa Centeno chọpụtara na o nwere mkpụkọ ọbara na ngụgụ ya, ọ gbara ya gharịị. Mana oge ndịọrụ ahụike gwara ya ihe kpatara ụdị ihe a, ọ gbagwojuru ya anya karịa. N'afọ 2019, Vanessa bụ onye na-arụ ọrụ n'obodo Boston, malitere ịṅụ ọgwụ 'contraceptive' iji gbochie ịtụrụ ime. Nde kwuru nde ụmụnwaanyị na-ṅụ ọgwụ a n'akụkụ ụwa niile. Mana ọgwụ a kpatara ọbara mkpụkọ na ngụgụ Vanessa nke mere ka ndụ ya gbanwee kpamkpam. Vanessa kwuru sị: ""Ka m na-agbago elu otu ụbọchị, enwekwaghị m ike ikute ume nke ọma."" ""Ụdị ihe a emetubeghị m ebe m na-agba mbọ niile m nwere ike iji kute ume"" Mana Vanessa mechara gbalịa gaa ụlọọgwụ ebe e nyere ya ihe ga-enyere ya aka ikute ume. Nnyocha gosiri na e nwere ihe kpụkọrọ n'akụkụ ngụgụ ya, mana ha chere na ọ bụ 'pneumonia'. Mana ka otu ọnwa gachara, iku ume Vanessa kawanyere njọ nke mere ka e ziga ya na nnukwu ụlọọgwụ. Ebe ahụ ka nnyocha gosiri na ọbara kpụkọrọ na ngụgụ ya. Vanessa kwuru na dọkịta gwara ya na ""ihe kpatara ọbara mkpụkọ ahụ bụ ọgwụ 'contraceptive' m malitere ịṅụ n'ihi na onweghị ihe ọhụrụ ọzọ m tinyere n'ahụ m."" ""Ha gwara m na ọ bụrụ na chekwuru ka otu ụbọchị gafee tupu m bịa ụlọọgwụ, ihe gaara akawanye njọ."" Ọ na-ara ahụ tupu ihe dị otu a emee. Nnyocha nke ngalaba 'National Health Service' mere na mba UK gosiri na ọ bụ naanị ụmụnwaanyị iri na abụọ n'ime puku iri na-aṅụ ọgwụ 'contraceptive' nwere ike inwe ọbara mkpụkọ n'ime otu afọ. Ndị NHS nyere ndụmọdụ ka mmadụ jụọ dọkịta ya maka ihe ọbụla gbagwojuru ya anya. N'ụwa niile, ihe karịrị ụmụnwaanyị otu narị nde na iri ise (150 million) na-aṅụ ọgwụ 'contraceptive' iji gbochie afọ ime. Ọgwụ a nwere ike ime ka mmadụ buo ibu, maọbụ metụta ọnọdụ echiche mmadụ, mana o nwekwara ike ịkpatara ụfọdụ ọbara mkpụkọ nke nwere ike idula mmadụ mmụọ. Ọkammụta Beverly Hunt nke ụlọọgwụ Guy's and St Thomas' Hospital dị na London kwuru na mmadụ ịṅụkọ ụdị ọgwụ 'contraceptive' abụọ ọnụ nwere ike ịkpata ọbara mkpụkọ. Mkpụrụọgwụ 'contraceptive' na-enwe ụdị akụrụngwa 'oestrogen' maọbụ 'progesterone' bụ nke ahụ mmadụ na-emepụtakwa. Ọ bụ akụrụngwa ndị a na-ezigara ụbụrụ ozi iji gbochie ahụ nwaanyị iyipụta akwa nke na-eme ka ọ tụrụ ime. Mkpụrụọgwụ ndị a nwereike ịkpatara nwaanyị ịgbọ agbọ, ibu oke ibu, ihe ntukasị n'ihu nke a kpọrọ 'pimple', dịrị gawazie. Ụfọdụ ụmụnwaanyị na-ekwu na ọ na-akpatakwara ha isi ọwụwa, anaghị achọ inwe mmekọ ahụ (low libido), ara ịfụ ụfụ na ihe ndị ọzọ. Mana Dọkịta Zozo Nene nke ụlọọgwụ Steve Biko dị na Saụt Afrịka kwuru na ọbara mkpụkọ na-emekarị n'ụmụnwaanyị buru ibu. Otu afọ agaala kamgbe Vannessa nwechara ọbara mkpụkọ na ngụgụ ya n'ihi ọgwụ 'contraceptive', mana o kwuru na egwu ka ji ya aka. ""Aṅụrụ m ọgwụ ọnwa isii ma na-akpachapụkwa anya n'ihe ọbụla m na-eme iji gbochie ịgba ọbara n'ime ahụ m,"" Vanessa na-ekwu. ""Oge ọbụla m chọrọ ịsa akwa, ụjọ ga-ejide m ka a ga-asị na okuku ume m ọ chọwala ịkwụsị ọzọ.: ""Mana ana m echetara onwe m oge niile na ahụ esiela m ike ugbua."" Vanessa gara n'ihu kwuo na ụwa nwaanyị adịghị mfe ma ncha n'ihi ọtụtụ ihe ha na-agabiga n'ahụ ha. ""Anyị na-anọ na nsọ kwa ọnwa ọbụla, ahụ mgbu oge niile, ma burukwa ya na-arụ ọrụ dị icheiche."" ""Ọ bụrụ na i kwuo okwu, ndị mmadụ ga-ele gị anya dịka onye umengwụ. Ha ga-agwa gị sị, 'ihe a ekwesịla ịmata gị ahụ ugbua."" Ekwesịrị ịchọpụta ụzọ a ga-eji mee ka ihe ndị a dịwanyere anyị mfe. ọ bụ eziokwu na ha ga-abịarịrị mana e kwesịrị ime ya ka ọ dịrị anyị mfe ma kawanyere anyị mma."""	https://www.bbc.com/igbo/afirika-55862096
business	Workers Salary: Abia, Imo na Enugwu so steeti ebe e ji ndị ọrụ ha ụgwọ	"N'ụbọchi olemaole gara aga ka ihe onyonyo nke ndị mmadụ sị na ọ bụ Bishọp ụka katolik bụ John Ebebe Ayah na-agwa gọvanọ Cross River steeti bụ Ben Ayade ka o were onyinye nde naịra iri abụọ na ise ọ chọrọ ịnye ụloụka were kwụọ ndị ọrụ eji ụgwọ ọnwa ha. Nke a mere ka ọtụtụ ndị eji ụgwọ ọnwa maọbụ ndị mara ndị e ji ha ụgwọ ọnwa bido kwusịwa okwu ike. Benson Upah bụ ọnụ na-ekwuru otu Jịkọrọ ndị ọrụị Naijirịa bụ Nigeria Labour Confress (NLC) sị na ihe Bishọp Ebebe gwara Ayade maka onyinye ya juru ha afọ. O kwuru sị, ""Ya bụ okwu sitere n'obi ọcha pụta dị mma"". O kwuru na ọ dịghị mfe ịtụhapụ onyinye dị etu a ma sịkwa na ọ bụ ihe gosiri ezigbo nwafọ Naijirịa. Upah kwuru sị, ""Ọ bụ eziokwu na ọtụtụ steeti ji ndị ọrụ ha ụgwọ ma kọwaa ihe mere o jiri dị etu a, Kama enweghị nkọwa ọbụla nwereisi kpatara ha jiri jide ego ndị ọrụ"". O kwuru na ọ bụ agwa ngalaba NLC akwadoghị n'ụzọ ọbụla. O kwuru sị, "" Mgbe onye ọrụ rụrụ ọrụ ya, ekwesịrị ịkwụ ya ụgwọ ọrụ ya, ọ dị n'akwụkwọ nsọ"". Upah kọwara sị, ""Onye ọbụla bụ onye ọrụ nwere opekatampe mmadụ anọ na-elekwasị ya anya, ma ịkwụghị onye dị etu a ụgwọ ị na-emegide iwu ma na-emekpa kwa ndị ahụ ahụ"". O kwukwara na onye na-eji ndị ọrụ ya ụgwọ na-akwado ụbịam ma na-akwalite mpụ n'obodo. O kwuo sị,"" Enweghị onye họpụtara mmadụ na ntuliaka ka ọ taa ya ahụhụ"". Upah kwuru na ha ndị Gọvanọ ndị a ji ụgwọ enweela mkparịtaụka kwamgbe kwamgbe ma ụfọdụ mgbe ha na ndị otu ha nọ na steeti ndị a emekwaala ngagharịiwe. Ndị nkuzi ụlọakwụkwọ Abia State Polytechnic nke dị n'Aba, Abia Steeti ejirila anya ha hụ ntị ha dịka gọọmentị akwubeghị ha ụgwọ ọnwa kamgbe  ọnwa iti atọ. N'ọnwa Juun ka Gọọmentị Abia steeti pụtara sị na ha ewepụtala  nde N450m a ga-eji kwụọ ha ụgwọ ọnwa atọ eji ha, kama gọọmentịkwuru na ọ bụ onye ọnataego ụlọakwụkwọ ahụ ji ha ikwunye ya bụ ụgwọ n'ihi na ha enweghị ọbaego nke 'TSA"" a ga-akwunye ya bụ ụgwọ. E nyere onye ọnataego ụlọ akwụkwọ a otu abalị ka ọ mepee ya bụ ọbaego. Onye ntakụkọ BBC nọ na steeti ahụ kwuru na ọnataego emepela ya bụ ọgaego ma ruo tata akụkọ na-apụta, enwebeghị onye ụlọọrụ ụloakwụkwọ a nweterela ụgwọ ọnwa ya. Onye ntakụkọ a gụpụtara ụfodụ ngalaba ọrụ Abia Steeti eji ha ụgwọ ọnwa nke gụnyere Abia State Polythechnic, Abia State University, ngalaba Hospital Management Board, Abia State College of Education, dgz. Ọ kọwara na ndị larala ezumike nka na steeti ahụ sokwa na ndị eji ụgwọ ọnwa olemaole. BBC Igbo kpọtụrụ kọmịshọna mgbasa ozi Abia Steeti bụ Eze Chikamnaayọ kama ọzaghị ekwe ntị ya. N'Enugwu steeti , ndị kachasị ebe akwa arịrị maka ụgwọ eji ha bụ ndị laarala ezumike nka. Otu onye rụụrụ steeti a ọrụ ma laa ezumike nka siri na ọgafeela otu afọ akwụsorola ha ụgwọ ezumike nka ha. O kwuru sị, "" Ọ bụ n'ọnwa Julai afọ 2022 ka ha kwụrụ anyị ụgwọ nke ọnwa Jenuwarị afọ 2021"" Cheta na ndị nkuzi Prịmarị na steeti a gbara abụbọ ọrụ n'ihi na gọọmentị ekweghị ịkwụ ha ụgwọ opekete mpe ekwesịrị ịkwụ ha agbanyeghi na ndị ọrụ gọọmentị ndị ọzọ na-anata ya bụ ụgwọ. Ọ bụ n'ọnwa Mei, ụbọchị isii ya ka ha bidoro ya bụ abụbọ ọrụ ma kwụsị ya n'ụbọchị isii nke ọnwa Jun. Kama kepu kepu na-ekwu na ha ebidola abụbọ ọrụ ọzo agbanyeghị na ụmụ akwụkwọ nọ ezumike ugbua. BBC Kpọtụrụ onye ndụmọdụ gọvanọ steeti a maka mgbasa ozi bụ Steve Orurua, kama o kwuru na onweghị ike ikwu okwu ugbua. Gọvanọ Rivas Steeti bụ Ben Ayade bụ onye Bishop anabataghị onyinye ya ka ndị ngalaba dịka nke Trade Union Congress nke steeti ahụ na-ekwu na eji ndị ọrụ ha ụgwọ. BBC kpọtụrụ Christian Ita bụ onye ode akwụkwọ pụrụiche maka mgbasa ozi nke steeti a n'ekwe ntị kama ọzaghị. N'aka nke ọzọ ka Gọvanọ Benue steeti na-ekwu na ọ na-esiri steeti ya ike ịkwụ ndị ọrụ gọọmentị ụgwọ. O kwuru mgbe ya na ndị ntaakụkọ nwere mkparịta ụka na Benue Steeti n'ụbọchị 22 nke ọnwa Juun 2022 ma sị na ọ bụ dịka ọnụ ego eji arụ ọrụ gọọmentị, NNPC anaghị akwu ego nkwado ha kwesịri ịkwụ ma etu steeti ahụ anaghịzi enwe ike ịkpata ego nke ya."	https://www.bbc.com/igbo/articles/cjkevk0jev1o
health	Covid-19: Nwaafọ Naịjirịa na-agba bọọlụ ebutela Coronavirus	"Otu nwaafọ Naijirịa aha ya bụ King Paul Akpan Udoh ebutela ọrịa CoronaVirus. Udoh na-agbara ndị otu Pianese na 'Serie C' ndị mba Itali. Dịka ọ dị ụgbụa, ewepụla ya si n'ebe ọha nọ pụọ nke bekee na-akpọ ""Quarantine"". Akụkọ na-ekwu na enwere mgbe ndị otu Juventus Chọburu ịgote ya mana ọnweghị isi. Ndị egwuregwu bọọlụ na-atụ ụjọ na enwere ike ị sị ha sọo asọmpị n'ebe ha nwereike ibute oria a. Mana ka ọ dị ụgbụa, eyiharịala ụfọdụ asọmpị nke dịka AFC Champions league maka ọrịa Coronavirus. Onyeisi ndị ụka Katọlik na Legọs bụ Adewale Martins amachiela inyerịta ekele nke udo n'oge mass. Nke a bụ otu ụzọ iji kee nkwụcha ma belata mgbasa ọrịa coronavirus. Bishọp Adewale Martins kwupụtara nke a n'ime akwụkwọ ozi o zipụrụ na mgbede Fraịde. Chetakwa na a kwụsịkwara inye ekele nke udo oge ọrịa Ebola malitere n'afọ 2014. Oge ekele nke udo bụ oge ndị mmadụ ji ekelekọrịta ibe ha n'oge a na-aka ụka. A na-eme ya iji gosi ihụnanya na ịdịkọn'otu n'etiti ndị otu Kristi. Bishọp Martins kwukwara na ọgbakọ ngagharị nke obe (stations of the cross) bụ nke ndị Katọlik na-eme ụbọchị abụọ n'izuụka ọbụla, ga-abụzị sọ otu ụbọchị. A na-emekarị ngagharị nke obe kwa Wenezde na Fraide ọbụla n'oge lent, ugbua, ọ ga-abụzị sọ n'ụbọchị Fraide. Ndị Arsenal ebejuola efere n'akwa dịka ndị Olympiakos ji nke a kpọrọ 'away goal rule' gbapụ ha n'asọmpi Europa League n'abalị. N'agbanyeghi otu goolu o nyere na nkeji 113, Pierre-Emerick Aubameyang bụ onyendu ha riwara agba dịka nkeji e ji egbuchi bọọlụ ruru, nke kpọnyere ntu n'akpati e ji bupu ha na ya bụ asọmpi. Ndị Olympiakos na onwe ha si n'aka Pape Abou Cisse na Youssef El Arabi nye goolu abụọ so mee ka mmeri ha zuo oke. Cheta na Arsenal jibu naanị otu goolu merie ha n'ụlọ ha mgbe ha zuteburu. Ka ọ dị ugbua, olileanya Arsenal nweburu isi ụzọ a mara ma ha a ga-enweta ohere ịbanye na Champions League nke afọ 2020/21, enweghizi isi. Chetakwa na ha ruru n'agba ngwụcha n'asọmpi a n'afọ gara aga, mana Chelsea sepụrụ ha ara n'ọnụ iji bulie iko a. N'otu aka ahụ, Odion Ighalo bụ nwaafọ Naịjirịa nyere goolu mbụ ya dịka onye Man United, ka ha ji ọkpụ goolu ise asaghị asa sụjuo Club Brugges afọ. Coronavirus nọ na Naịjiria Osagie Ehanire bụ minista na-ahụ maka ahụike na Naịjiria agwala ọha okwu, ebe ọ na-asị ndị mmadụ dere jụụ n'ihe gbasara mbata ọrịa coronavirus na Naịjirịa. Ọ gara n'ihu sị na ha ekeela nkwụcha n'ihe gbasara ibuso ọrịa a agha, mana gwa ndị mmadụ ka ha na-edebe onwe ha na gburugburu ha ọcha. Gụọ ihe o kwuru n'uju ebe a: Gọọmenti Nigeria ekwuola okwu maka Coronavirus Ihe onyeisiala Saụt Afrịka na-eme maka Coronavirus Cyril Ramaphosa bụ onyeisiala mba Saụt Afrịka enyela iwu ka a kpọlata ihe ruru mmadụ otu narị na iri atọ bụ ndị mba ha bi n'obodo Wuhan dị na Chaịna bụ ebe ọrịa coronavirus a na-enye ụwa nsogbu malitere. Ka ọ dị ugbua, mmadụ abụọ bụ ndị mba Saụt Afrịka na-arụ n'elu ụgbọmmiri e jidere mmaka nnyocha ọrịa a na mba Japan, eburula ya bụ ọrịa. Etu coronavirus si metụta ahịa mbaụwa Ụlọahịa ndị achụmntaego nke a kpọrọ stock market na Bekee na ha akpụ afọ n'ala na mpaghara mbaụwa gụnyere Ọstrelia, Briten, Jamini, Frans nakwa mba Amerịka. Ọ kacha mpaghara Eshia dịka Japan, India, Hong Kong, Shanghai dị na Chaịna nakwa Seoul dị na mba Saụt Koriya. N'egwuregwu, A ga-ama ma nwaafọ Naịjirịa bụ Wilfred Ndidi ọ ga-eso ndị Leicester City gbaa bọọlụ taa dịka ha ga-ezute ndị Norwich taa. Cheta na a wara ya ikpere ka ọ merụchara ahụ. Gere akụkọ BBC Igbo n'otu nkeji"	https://www.bbc.com/igbo/afirika-51665153
religion	Fire Outbreak: Ọkụ agbagbuola Fada n'ụlọụka Katọlik	Ndị uweojii Anambra steeti ekwuola na ha na-enyocha ihe mere otu ụkọchukwu ọkụ gbagburu n'Nnewi, Anambra steeti. Ọkụ agbagbuola otụ ụkọchụkwụ Katọlịk a kpọrọ Fada Edmond Nwagbala n'ụlọụka St. Peters Claver Katọlik dị na Nnewi Ichi Uruagu dị n'Anambra Steeti. Ndị bi nso ebe ihe mere kwuru na ha n'ụlọ ha nụ ka ihe gbara ha gbapụta ị mara ihe dara ụdọ ahụ were hụ ọkụ na-agba n'ụlọ Fadaa ahụ 'ebe elekere mbụ nke isi ụtụtụ Satọdee. Ọnụ na-ekwuru ndị uweojii bụ Haruna Muhammed sị na ọkụ a malitere ịgba n'elekere anọ nke isi ụtụtụ 16 Nọvemba, 2019. Ọkụ a na-amabeghi ihe kpatara ya gbara ebe obibi ụlọụka ahụ bụ ebe Fada Edmund Nwagbala dị afọ iri isii bi ma gbaa ya nke a na-amaghị onye ọ bụ. Haruna sị na ndị ọrụ nchekwa uweojii ngalaba Otolo nakwa ndị na-agbanyụ ọkụ wụchiri ebe ahụ bịa gbayụọ ọkụ a. Ngwa ngwa ebu Fada Edmund gawa ụlọọgwụ mana e kwupụtara ọnwụ ya, e tinye zie ya n'ụlọozu maka nyocha. Ọ sị na kọmishona ndị uwojii n'Anambra bụ John B. Abang enyela iwu ka a malite nyocha tara ọchịchị banyere nke a. Ndị ntọrị tọrọ Fada Theophilus Ndulue, nke ụlọụka St. Patrick Katọlik Ihuonyia, Amansi-Odo, dị n'okpuruọchịchị Ezeagu n'Enugwu Steeti. Nke a mere na mgbede ụbọchị Fraịde 15 Nọvemba, 2019, Mgbe o si nzukọ ndị ụkọchukwu na-alọta. Ọ bụ ọnụ na-ekwuru ụlọụka a bụ Fada Benjamin Achi mere ka a mata nke a. Ọ sị na a tọrọ Fada Theophilus na onyeisi ndị ụmụnwaanyị bụ ha mechara tọhapụ dịka otu awa gachara mana Fada a ka nọ n'aka ndị a. Ndị ntọrị a akpọbeghi ezinaụlọ Fada Theophilus maọbụ ndị isi ụlọụka maka ịjụ ajụjụ n'isi ya. Nke a ga-abụ ugboro ise ndị ntọrị na-atọrọ ndị ụkọchukwu Katọlik n'Enugwu Steeti.	https://www.bbc.com/igbo/afirika-50446451
business	EFCC anwụchiela ndị Swiss Golden maka igwu ndị mmadụ	Akụkọ ndị kachasị mkpa mere n'ụtụtụ a: Swiss Golden eruola njedebe EFCC anatala ihe ruru naira nde narị abụọ na iri n'isii bụ ego ndị Swiss Golden ghọgbutere n'aka ụmụ mmadụ Ha nwụchikwara ndị Naịjiria abụọ na otu onye Rọshịa na Lagos ma buru ha ga ba Kano maka nyocha zuru oke. Dọkịta adigboroja na Legos Ndị uweoji nwuchiri otu nwoke bụ dọkịta adịboroja na-edenye ndị mmadụ ọgwụ na Legos. Nwoke ahụ bụ onye Borno steeti agụchaghị ụlọakwụkwọ Primarị. Ndị uweojii sị na ha ga-akpụpụ ya ụlọikpe. Ndi nọchitere anya Naịjirịa n'asọmpi egwuregwu Commonwealth emere na mba Australia, ga-alọghachite Naịjirịa n'ụtụtụ echi. Ha ji ihe  nrịta dị icheiche ruru iri abụọ na anọ alọta. Akụkọ ndị ga-amasị gị: Facebook a ga-aga ụlọịkpe ọzọ? Otu onye ọkaikpe n'obodo California ekpebiela ka Facebook ga-aga ụlọikpe maka ịjị teknụzụ a kpọrọ 'Facial Recognition' achọkọta akụkọ gbasara ndị mmadụ n'agwaghị ha Facebook ekwuola na ha jụrụ nke a jụ ma na-ekwu n'onweghị iwu ha dara. Nkeji ụtụtụ a: Gere akụkọ nke ụtụtụ a: Ihe nkịrị nke taa Ihe onyonyo a gosiri ebe onye ọkpaọchị , Josh2funny, na-akọwa akaọrụ ya	https://www.bbc.com/igbo/afirika-43794241
religion	Nigerian pastors: Ụkọchukwu ndị 'na-eti eti' n'ọwụwa-anyanwụ	"Ụfọdụ ndị ụkọchukwu na Naịjirịa bụ ndị a na-ahụta dịka ndị ""ma nke ha riri"" ma a bịa n'ịta akụnaụba. Ndị ụkọchukwu a, ganye ndị nke ụlọụka ha dị na mpaghara ọwụwa-anyanwụ, bụ ndị hibere ụlọụka nke ha, ma nwee ọtụtụ ndị na-abịa efe ofufe ebe ahụ. Ọtụtụ ndị na-aga n'ụlọụka ha bụ ndị ọ ga-abụ a sị ha ""wụlie elu"" ha asị ""kedụ ogo ị chọrọ ka anyị wụruo?"" Nke a kpatara ọtụtụ ndị mmadụ si eche na ndị a na-aga ụka ha anaghị ahụ ihe ọjọọ ọbụla n'ime ibunye ndị ụkọchukwu a ego ọbụla ha nwere ka ha na-ebi ndị ọma, ebe ha na-ata ahụhụ. Lee ụfọdụ n'ime ndị ụkọchukwu ahụ na etu ha si wuo maka ịta akụ. 1) Intercessor Jehovah: Onye a bụ onye amụma na-ewu ewu n'Aba, Abịa steeti maka ihe ọ na-eme n'ụlọụka ya bụ ""Holy Ghost searchlight and deliverance ministry"". E ji onye na-ebibi mmụọ ọjọọ a kpọrọ ""demon destroyer"" mara ya. Ọ bụ otu nwoke ma ka e si ata akụ n'ụzọ gụnyere ịzụ ụgbọala bụ ""elelebe ejeghi ọrụ"", dịka ndị ụlọụka ya tinyere na soshal midia, nke ọ zụrụ ọhụrụ n'ọnwa Maachị a mere ya Hummer Limousine stretch nke atọ ọ na-azụta. 2) Onye amụma Chukwuemeka Ohanaemere: Onye amụma a ama dịka Odumejeje, bụ onye hibere ụlọụka ọ kpọrọ ""Mountain Of Holy Ghost Intervention And Deliverance Ministry"", dị n'Ọnicha, Anambara steeti. Ọ bụ otu onye ndị mmadụ na-akpụkarị n'ọnụ na mpaghara ọwụwa-anyanwụ maka etu o si agbasa aka n'ihe banyere akụnaụba. Ụfọdụ oge ka a hụrụ ya ebe ọ na-abọnye ego n'elu ọdọmmiri, oge ọzọ ka a hụrụ ya ebe ọ na-abọ otu onye Nollywood ego. 3) Onye amụma Ebelenna Chukwu Ebelenna bụ onye ọzọ na-ewu ewu n'ala Ọnịcha, Anambara steeti. Ọ bụ onye hibere ụlọụka a ma dịka ""Jehovah The Mightier Than All Prophetic Church"". A hụla ya n'ihe nkiri ebe ọ nọ na-efe nnukwu ego ka otu onye ụlọụka ya na-agba nkwụ. N'ihe onyonyo ahụ, otu onye bu akpati ego na-esogharị ya ka ọ na-abọ ya bụ ego."	https://www.bbc.com/igbo/afirika-47616017
sports	Nigeria Vs Burundi: Super Eagles amalitela njem ịchọ Iko AFCON nke 4 ha	"Iko Mba Afịrịka nke Bekee kpọrọ African Cup of Nations malitere ụnyaahu na mba Ijipt ka mba ahụ na Zimbabwe suru mpi n'ama egwuregwu dị na Cairo. Taata, Super Eagles nke Naịjirịa - bụ ndị tụrụ ugo n'asọmpị a ugboro atọ n'oge gara aga - ga amalite ịchu iko nke anọ ha n'ama egwuregwu Alexandrịa di n'obodo Alexandrịa mgbe ha zutere Burundi. N'ụbọchị nke 26 nke ọnwọa Juun ha ga-ezute otu egwuregwu mba Guinea. N'ụbọchi 30 nke ọnwa juun kwa, ha ga-agba bọọlụ nke agba nke mbụ mgbe ha na Madagascar zutere. Agbanyeghị na Super Eagles so n'otu egwuregwu na-eme ọfụma n'Iko Mba Afịrịka kwamgbe, afọ bụ nke mbụ ha na-agba ya bụ asọmpị kemgbe ha maburu Iko ahụ n'afọ 2013. Super Eagles achịtaghị aja n'asọmpị eji ahụpụta ndị ga-aga Iko Mba Afịrịka n'afọ 2015 nakwa afọ 2017. Super Eagles butere Iko a mbu n'afọ 1980 mgbe Naịjirịa nabatara mba Afịrịka ndị ọzọ. Afọ iri ano gara tupu ha ebute ya ọzọ na Tunisha n'afọ 1994. Ndị ahụ butere mgbe ahụ bụkwa ndị Clemence Westerhof du gawa Iko Mba Ụwa na Amerịka n'afọ ahụ. Afọ iri na itoolu gara tupu Super Eagles hụ Iko ahu anya na mba Saụt Afịrịka. Onye du ha ga Saụt Afịrịka bụ Stephen Keshi - bu onye anọghịzị n'ụwa. Stephen Keshi sokwa n'ime ndị butere iko ahụ n'afọ 1994. Ọ bụ ya bu onyeisi ndi ọgba bọọlụ Super Eagles mgbe ahụ. Ya bụ, Keshi butere Iko ahụ ka onye na-agba nakwa onye nkuzi. Mikel Obi, bụ onyeisi Super Eagles ugbua, sokwa ndị butere Iko ahụ n'afọ 2013. Iko Mba Afịrịka nke afọ bu opuruiche, dịka ọ bu mbu mba 24 ga-ezute na ya bụ asọmpị. Nke afọ a bụkwa nke mbụ ahaziri ka ọ gharị ịdabanye mgbe ndị mba Yurope - bụ ebe ọtụtụ ndị na-agba bọọlụ n'asọmpị a na-atụ mgbere bọọlụ - na-asụ mpị otu egwuregwu dị iche iche. Na mbụ, ọ bụ na ọnwa Febuwarị ka a na-agba asọmpị a. Dịka ọkwa ha dị n'Afịrịka, onweghị ndị n'ime ndị ha na Super Eagles nọ na ""Group"" enwereike sị na aka siri ike ruo ha n'asọmpị bọọlụ, nke mere ọtụtụ mmadụ na-eche na ha ga-pụta na agba nke mbụ gaa agba nke abụọ. Mana, ndị ma egwuregwu bọọlụ ọfụma na-ekwu na onweghị onye a ga-asị na ọ bụ obele mmadu n'ama egwuregwu."	https://www.bbc.com/igbo/egwuregwu-48729283
health	Etu ihe esere si enyere Aziza nwata nwere 'Autism' aka	Nne na nna Aziza,nwata nwere 'nsogbu 'Autism Spectrum Disorder bụ ASD n'ịchafụ kọwara etu nwa ha na ọnọdụ ahụ si aga. Ngalaba WHO kọwara ASD dịka ọnọdụ dị iche iche nke na-egosipụta site n'ịme ka mmekọrịta na ụzọ ịkparịta ụka n'ụzọ dị iche iche siere mmadụ ike. N'aka nke ọzọ ka ngalaba na-ahụ maka ahụike mba Briten bụ National Health Service bụ NHS n'ịchafụ kwuru na ASD abụghị ọrịa ma ncha. Akụkọ a bụ maka Aziza bụ nwa nere ọnọdụ ASD. Ha kwuru ihe ịma aka nwa ha na enwe Nwa ha nwere ihe bekee na-akpọ Autism Spectrum Disorder. Dịka Eziafakakụ Nwokolo onye na-ahụ maka agwa kọwara ụfọdụ ihe eji amara onye nwere ọnọdụ ASD - 1) O kwuru na nke mbụ bụ na onye ahụ agaghị enwe ike ile mmadụ ọzọ anya na mkpụrụ anya 2) Nwokolo kwuru na ọzọ bụ na ha anaghị anọ otu ebe 3) O gụnyere na ụfọdụ anaghị ekwe aza aha ha maọbụ nwee mmekọrịta ha na mmadụ ọzọ 4) O si kwa na ụfọdụ ụmụaka nwere ya anaghị enwe ike iji ihe ụmụaka ibe ha ji egwu egwu.	https://www.bbc.com/igbo/afirika-61103977
politics	Russia and Ukraine war: Ajụjụ na ọsịsa asaa ị maghị maka agha Russia na Ukraine	"O meela abalị iri abụọ Russia wakporo Ukraine n'ihe ụwa kpọrọ agha kacha njọ a na-ebuso obodo kwụrụla onwe ya n'Europe kemgbe Agha Mbaụwa nke Abụọ. Kemgbe ya bụ agha malitere, ọtụtụ ndị mmadụ na-achọ ọsịsa ajụjụ ihe ndị na-agba ha gharịị gbasara ihe mere mba abụọ bụ ndị agbataobi ji na-alụ agha. Lee ọsịsa ụfọdụ ajụjụ ndị ahụ ndị mmadụ na-ajụ: 1) Ọ bụ Russia nwebu Ukraine? N'ebe afọ 1772 ruo 1795, ọtụtụ mpaghara ndịda anyanwụ Ukraine dịbu n'okpuru Russian Empire, site n'oke Poland. N'afọ 1783, Russia wegharala mpaghara ndịda Ukraine site na mgbakwunye Crimean Khanate. Ukraine na-esote Russia dịka mba kacha buo ibu na mpaghara ọwụwa anyanwu nke Europe. Ukraine anọghịzị n'okpuru Russia, dịka Ukraine mara ọkwa nnwereonwe ha n'afọ 1918. N'afọ 1921, Ukraine kpọpụtara onwe ha dịka mba Ukrainian Soviet Socialist Republic, bụ nke ha hibere mgbe ndị agha Russia a kpọrọ Red Army, wakporo mpaghara abụọ n'ime atọ na mba Ukraine. Ha lụrụ agha ọtụtụ oge n'ụzọ dị iche iche, mana n'afọ 1991, Ukraine kwuputere nnwereonwe ha ka a nwachara iweghara ọchịchị n'ike na Moscow. 2) Kedụ mgbe Russia wakporo Ukraine? Ụwa tetara n'ụbọchị 24 nke ọnwa Febrụwarị afọ 2022 nụ na Russia awakpoola Ukraine, bụ ndị ha ji agha na-eyi egwu kemgbe afọ 2014. Mwakpo a bidoro mgbe Onyeisiala Vladimir Putin kwuru okwu n'ebe 02:55 GMT nke ụtụtụ ahụ, sị na ndị agha abanyela ọrụ na Donbas nke mpaghara ọwụwa anyanwụ Ukraine. Putin kwuru na Russia na-eme ya bụ mwakpo ""iji chekwaa onwe ya"", na Russia ebughi n'obi iwakpo Ukraine, mana ha ga-akụkpọ ndị agha ma mee ihe ọ kpọrọ ""de-nazify"" mba ahụ. 3) Ukraine na Russia a na-asụ otu asụsụ? Russia na Ukraine na-asụ asụsụ sitere n'ihe a kpọrọ ""slavic"", nke mere na o nwereike na-ada ka otu asụsụ na ntị onye na-abụghị onye mba abụọ ahụ. Ndị bi na mba abụọ a nwereike ịghọta ihe ha na-asụ, ganye na onye ahụ ebi nso okeala jikọrọ mba abụọ a, maọbụ biri nso ndị mba ahụ. N'agbanyeghi na a na-akpọpụta okwu ha n'ụzọ dị iche iche, asụsụ abụọ a nwere mkpụrụedemede na-adịghị na ha abụọ - nke Ukraine nwere (ґ, є, і, na ї) nke asụsụ Russian enweghi - ebe nke Russian nwere (ё, ъ, ы, э) na-adịghị n'asụsụ Ukraine. Ọmụmaatụ nke a dị n'etu e si asụpe isiobodo mba Ukraine - Russia na-asụpe ya ka Kiev, ebe Ukraine na-asụpe ya ka Kyiv. Ukraine na-asụ asụsụ Ukrainian ebe Russia na-asụ Russian. O nweghi ihe o mere ma mmadụ sụọ Russian na mba Ukraine. 4) Asụsụ Ukraine ọ ka yie asụsụ Polish ka ọ bụ Russian? Asụsụ Ukraine ka yie nke Polish karịa nke Russian 5) Gịnị ka a na-akpọbu Ukraine mbụ? Mba Ukraine na-azabu Ukrainian People's Republic. 6) Russia ọ dị n'Europe ka ọ bụ n'Asia? Russia bụ otu n'ime mba 44 nke United Nations kwuru dị n'Europe. Mana, e nwere mpaghara Russia gafetere Asia. Russia abụghị naanị mba Europe gafetekwara Asia, dịka Kazakhstan, Azerbaijan, Georgia, na Turkey sokwa nwee mpaghara ha dịkwa n'Europe. 7) Afọ ole ka Putin dị? Vladimir Vladimirovich Putin bụ onyeisiala mba Russia dị afọ 69 dịka a mụrụ ya n'ụbọchị asaa nke ọnwa Ọktoba afọ 1952. Ọ bu ụzọ banye ọkwa onyeisiala mgbe o meriri ntuliaka n'afọ 2000 (ka ọ rụchara site n'afọ 1999 ruo 2000 dịka Praịm minista), wee chịa afọ asatọ (ruo 2008) tupu ọ rịtuo wee rụọ dịka Praịm minista site n'afọ 2008 ruo afọ 2012 ọ zọtara ọkwa onyeisiala ọzọ. Kemgbe ọ banyere dịka onyeisiala mba Russia nke ugboro abụọ ya, ọ nọọla n'oche ahụ kemgbe afọ 2012 ruo ugbua."	https://www.bbc.com/igbo/afirika-60591325
business	Port Harcourt Airport: Agbapeela ụlọ nlabata ọhụrụ	Akụkọ dị mkpa taa Onyeisiala bụ Muhammadu Buhari ekwuola na ndị chịburu achị mara afọ n'ala na nwulite ọdọụgbọelu na Naịjirịa kamgbe afọ 1980. O kwuru nke a mgbe ọ na-agbape ngalaba ọhụrụ nke ọdọụgbọelu mbaụwa dị n'Omagwa Portharcourt nke Rivers Steeti taa. Okorocha a saala APC Gọvanọ Imo Steeti bụ Rochas Okorocha ekwuola na onye odeakwụkwọ mgbasa ozi pati APC bụ Lanre Issa Onilu ezipụla ozi ọjọọ banyere APC na mbaụwa. Okwu a bụ na nzaghachị okwu Issa kwuru na ụfọdụ ndị gọvanọ APC anabataghị mmeri e meriri ha na ntuliaka imeụlọ ha mere na nso nso a. Ezigala ozi ogbunigwe ọzọ n'ụlọ oriri Tribeca Grill dị na New York nke onye nwe ya bụ De Niro. Nke a bụ mmadụ itoolu ndị akụkọ kwuru na-akatọọ ọchịchị onyeisiala Trump a na-ezigara ụdị ozi a n'ime otu izuụka. N'asọmpi Europa nke abalị a Sporting Lisbon ga-ele Arsenal ọbịa, ebe Chelsea ga-anabata ndị Bate Borisov. N'aka nke ọzọ Zenit St Petersburg, Dinamo Zagreb, Bayer Leverkusen na ndị ọzọ ga-anọ n'egwu. Gọọmentị etiti ekewapụtala ego ruru tarịị naịra asatọ n'ọma bu ego a ga-emefu n'afọ 2019 dịka bọjeti. Minista na-ahụ maka nhazi nakwa bọjeti bụ Udoma Udoma ekwuola na ya  bụ akwụkwọ na-aga n'ụlọomeiwu maka nyocha ugbua Minista na-ahụ maka mgbasa ozi Lai Mohammed etiela mkpu n'akụkọ na-agagharị na-ekwu na ya ndị mba Israel na-ama aka gbasara Nnamdi Kanu abụghị eziokwu. Ọ sị na ndị ọ gbasara ga-ezi ozi n'okwu Nnamdi Kanu ma oge ruo. Na mba ofesi, Mba Saut Afrịka ewepula ụgwọ ụtụ isi dị n'elu akwa ụmụnwaanyị ji anọ na nsọ iji nyere nwata akwụkwọ ndị nwaanyị aka ka ha kwụsị ịgbajọ ụlọakwụkwọ. Cheta na ụfọdụ ndị ntorobia na Naịjirịa na-akpoku gọọmentị etiti oku ka ha wepu ya bụ ụtụ isi. N'Egwuregwu, Otu egwuregwu Rangers abụrụla aha na-ewu ewu ugbua dịka ha meriri Kano Pillars n'Asaba ụnyaahụ iji buli asọmpị iko FA nke mbụ ha n'afọ iri atọ n'anọ Ndị kpara ike a bụ Kelvin Itoya Chidera Ezeh Ajani Ibrahim na n dị ọzọ. Gee Nkeji nke ụtụtụ a Ihe onyonyo nke taa	https://www.bbc.com/igbo/afirika-45967479
entertainment	Igbaegwuregwu Masquerade: Etu mmọnwụ Igbaegwuregwu si egbochi ụmụokoroọbịa ime mpụ n'obodo	"Mmọnwụ Igbaegwuregwu e hiwere n'ọgbọ afọ 1940 bụ maka iji nye ndị mmadụ obi aṅụrị nakwa ime ka ndị ntoroọbịa sepu aka na mpụ dị iche iche. Ọ bụ otu mmọnwụ na-agbakaarị egwu n'oge emume dị iche iche n'Anambra Steetị. Mana ugbua, ọ dị ka a ga-asị na ọgbara ọhụrụ ewerela ọnọdụ nke mere ka ọ bụrụ naanị otu ọgbọ n'obodo Umuchu dị n'Anambra Steetị na-eti ya bụ mmọnwụ. Ụfọdụ ndị so n'otu mmụnwọ a kọwaara BBC Igbo ihe Igbaegwuregwu bụ nye ha nakwa etu o si akpalite mmụọ ha. Ha gosikwara etu e si eti ya bụ mmọnwụ Igbaegwuregwu site n'iti ịgba nakwa ite egwu ọdịnala na-eso ya. Otu onye okenye so n'otu ahụ kọwakwara etu mmọnwụ Igbaegwuregwu si malite nakwa uru ọ bara n'obodo nke gụnyere ime ka ndị ntoroọbịa sepu aka n'ime mpụ. Gịnị bụ Igbaegwuregwu? Otu onye okenye so n'otu Igbaegwuregwu bụ Nze Pius, sị na ọ bụ mmọnwụ a malitere iti n'afọ 1943, n'obodo Nise dị n'Anambra Steetị ma gbasawa n'obodo ndị ọzọ. Ọ sị na mgbe ndị nna nna ya tiri mmọnwụ Igbaegwuregwu na ọ dị mmọnwụ asaa dị n'obodo dị iche iche dịka Nise, Umuchu, Awkuzu na ndị ọzọ. Nze Pius sị na aha e ji maara onye na-eyi mmọnwụ ahụ n'onwe ya bụ 'Chinelo' ""Mgbe ọbụla e tiri mmọnwụ a, ihe a na-ele anya bụ ma Chinelo ọ pụtala n'ọgbọ?"" Ọ sị n'ime obodo asaa ahụ na ọ bụ naanị Umuchu ka na-eti mmọnwụ Igbaegwuregwu. ""Mgbe m gara Awkuzu iti mmọnwụ Igbaegwuregwu, a sị m na ọ dịghịzi ugbua"". Ọ kọwara na ọ bụ naanị ndị nwoke na-eti mmọnwụ a dịka ha si mụta n'aka ndị nna nna ha ochie. Otu nwokoroọbịa a kpọrọ Nze Ogbuefi so n'otu a sị na mmọnwụ Igbaegwuregwu na-eme ha obi ụtọ, ịdị n'otu nakwa ịmụta ihe n'aka ndị okenye. Kirie ihe ha kwuru n'uju;"	https://www.bbc.com/igbo/afirika-61132800
entertainment	New Yam Festival: Etu Ikeji Arochukwu nke afo a si kpọtụ	Ndị Aro bi n'obodo dị iche iche bịara nara ike ha ga-eji rie ji ọhụrụ n'ebe ha bi. Ha gọrọ ọfọ, tee egwu, rie nri ma ñụọ mmanya maka afọ gara aga, ebe ha na-arịrọ chukwu maka afọ ọrụ ugbo ọhụrụ. Ndi ogo ọbụla na-ebupụta mmọnwụ ha. Ebe a ka ha na-arịọ chukwu ka ọ gọzie ha n'ụzọ ije ebe ọbụla ha nọ na-arụ ọrụ maọbụ azụ ahia. Ndị Aro bị n'ụzọ bịara were nzụ ha ji a lahachị azụ ebe ha bi. Iko maka okoko ndị kacha agba egwu. Akụkọ ndị ga-amasị gị:	https://www.bbc.com/igbo/afirika-49783313
health	Covid 19 n'otu nkeji: Ite okwuma o nwerike igbochi coronavirus	Okwuma nwere ọtụtụ ihe ọ na-egbochi nke ejiri mara ya. Mana ụfọdụ mmadụ ekwupụtala na e ji okwuma agwọ coronavirus ma a na-ete ya aka. Kirie ihe onyoonyo a ka ị mara ma ọ bụ eziokwu. Ndị mere akụkọ a bụ Vining Ogu, Chimamaka Ihenacho na Chimezie Ucheagbo	https://www.bbc.com/igbo/media-52100235
politics	Akụkọ kachasị n'abalị a: Grace Mugabe chọrọ igbu m - Mnangagwa	Akụkọ dị mkpa; Emmerson Mnangagwe ekwuola na Grace Mugabe chọrọ igbu ya. Onyeisiala mba Zimbabwe bụ Emmerson Mnangagwa ekwuola na ọ bụ ndị otu nwunye onyeisi mba n'oge gara aga bụ Grace Mugabe chọrọ ị ji ogbunigwe gbagbuo ya. Cheta na mmadụ abụọ nwụrụ, ebe mmadụ iri anọ nwere mmerụ ahụ n'ogbunigwe gbara oge ọgbakọ ndọrọ ndọrọ n'ala ahụ. N'ihi ogbugbu ọtụtụ ndị mmadụ na Platu Steeti, onyeisiala bụ Mohammadu Buhari na ndị isi ụlọomeiwu bụ Bukola Saraki na Yakubu Dogara nwere mkparịta ụka ime ụlọ taa. Na mkparịta ụka ahụ, Buhari gwara ha na o bu n'obi ikpogharị ọrụ nchekwa na Naịjirịa. Ndị obodo Igbeagụ dị n'Ebonyi Steeti agbala ọsọ ndụ na-eleghi anya n'azụ maka nsogbu dị n'etiti ha na ndị Ukelle nke Kross Riva Steeti n'ịzọ oke ala. BBC Igbo chọpụtara na esemokwu  ahụ bụ nke malitere kamgbe afọ 2015 atala isi mmadụ ruru narị atọ. N'egwurewgu: Mba Jamịnị bụ ndị ji bu Iko Mbaụwa agwakọrọla laa na nke afọ a dịka Saụt Korịa gbara ha ọkpụ abụọ asataghị otu N'aka nke ọzọ sweden gbara Mexico ọkpụ atọ mana mba abụọ ndị etozuola oke n'agba abụọ nke asọmpị a.	https://www.bbc.com/igbo/afirika-44632972
business	How to Link NIN: Etu ị ga-esi jịkọọ NIN na SIM kadị gị	"Cheta na gọọmenti etiti dọtịburu oge ụmụ Naịjirịa nwerike iji denye ma jịkọta akara NIN ha na SIM ha. Kama n'ụbọchi Mọnde bụ ụbọchị anọ nke ọnwa maachị afọ 2022 ka Mịnịsta mgbasa ozi bụ Isa Pantami nyere iwu ka egbochie ndị na ejikọbeghị NIN na SIM kadị ha. I nwere ike ịmata akara njirimara onye Bekee kpọrọ ""National Identification Number"" (NIN) site na iji akara 'USSD, n'ekwentị. Ngalaba gọọmentị na-ahụ maka akara njirimara onye, a kpọrọ ""National Identity Management Commission"" (NIMC), sị ụmụ Naijiria  ha pịa *346# n'ekwentị ha iji mata akara 'NIN'. Nke a na-abịa dịka ụlọọrụ NIMC nyere ndị Naijiria naanị izuụka abụọ iji were denye akara NIN ha n'akawụkwọ ndenye aha SIM ha meburula mbụ. Onye ọbụla nọ na netwọk MTN, Airtel, 9mobile maọbụ Glo, nwere akara USSD nke ya.. Ọ bụ ngalaba na-ahazi nkwụrịtaụka n'ekwentị bụ NCC n'ịchafụ wepụtara amụma ọhụrụ nke mere ya iwu na onye ọbụla nwere ekwentị ga-etinyerịrị akara njirimara ya n'akwụkwọ ndebanye aha ndị nwere ekwentị. Ọ bụrụ na i nwere ekwentị mana idebanyebeghị aha gị mbụ maka kaad njirimara NIN  lee usoro ị ga-agbaso iji mee nke a: Nzọụkwụ Mbụ Nzọụkwụ nke Abụọ Nzọụkwụ nke Atọ Ịnata akara 'NIN' gị Gaa na websaịtị National Identity Management Commission [NIMC] website-  www.nimc.gov.ng Gaaa na mpaghara websaitị ahụ ebe e dere 'e-ID Card Status Portal' , pịa ya iji maata na ọ dịla nakwa ebe ị ga-aga were ya. Tinye aha gị, aha nna gị nakwa akara NIMC nyere gị maka ịchọ ya  ma pịa 'check now'. Oge ijikọ NIN na akara ekwentị ga-ebi n'ụbọchị itoolu nke ọnwa Febuwarị afọ 2021 Onye na-ahụ maka ihe gbasara iwu obodo nke ndụ ụloọrụ National Identity Management Commission bụ Hadiza Dagabana gwara BBC Igbo na gọọmenti etiti Naịjirịa nyere maka ijikọ National Identity Number nakwa akara ekwenti ga-ebi n'ụọchị itolu nke ọnwa Febuwarị afọ 2021. Ọtụtụ mmadụ na-ekwu na ruo ugbua ha enwetebeghị ya bụ NIN ma ya fọrọ ijikọ ya na ekwenti ha. Cheta na ikwesiri ịjịkọ NIN gị na akara SIM Airtel,Glo na MTN iji eme intaneti. Cheta na ndị ndịọrụ na-arụ na ngalaba ""National Identity Management Commission' (NIMC) gbara abụbụọrụ nso nso a maka enweghị ngwaọrụ zuru oke ịrụ ọrụ ha. Ndị mmadụ ka na-ege nti ka ha mara ma o nwere ihe ga-agbanwe tupu echi e nyere dịka ngwụcha eruo. Gọọmenti Naịjiria ekwuola na ha amalitebeghị usoro iji National Identity Number (NIN) nọchịe Bank Verification Number (BVN). Nke a bụ ihe Uwa Suleiman bụ ọnụ kwụchitere 'Ministry of Communication and Digital Economy' gwara BBC dịka o na-ekwu okwu gbasara akụkọ na gọọmenti ewerela NIN nọchie BVN. Akụkọ pụtaburu na minista na-ahụ maka teknụzụ na Naịjirịa bụ Isa Pantami kwuru mgbe ọ na-eduharị ndị ntaakụkọ iji gosi ha etu ịdebanya aha na NIN sị aga, na gọọmenti etiti nwere ebumnuche ịji NIN nọchie BVN. Mana Uwa kwuru na ọ bụghị ihe mịnista kwuru ka ihe ahụ pụtara. O kwuru na minista na-ekwu maka etu inweta NIN si dị ezigbo mkpa nakwa ezi nchekwa ọ nwere ruru pasenti 99.9. Pantami kọwara na BVN bụ atụmatụ ebe NIN bụ iwu. Gọọmentị Naịjirịa agbatịala oge ha nyere maka idebanye aha na NIN nakwa ijikọ ya na akara ekwentị site ugbua ruo izuụka asatọ na-abịa abịa. Nke a dị n'akwụkwọ ozi ọnụ na-ekwuru ụlọọrụ mgbasaozi n'ekwentị nakwa ụlọọrụ n'ahụ maka akara njirimara mmadụ. Onye tinyere aka n'akwụkwọ a bụ minista mgbasaozi n'igwe ekwentị bụ Isa Pantami. Cheta na a sịburu na idebanye aha ga-akwụsị n'ụbọchị itoolu nke ọnwa Fenụwarị, 2021."	https://www.bbc.com/igbo/55333085
politics	Nnamdi Kanu: Etu e si tọhapụ Maria Ezediaro ndị uweojii nwụchiri maka ịkwado onye ndu Ipob	"A tọhapụla otu nnenwaanyị e jichiri kemgbe otu afọ maka ịkwado Nnamdi Kanu, onye ndu otu nnwereonwe Biafra bụ Indigenous People of Biafra (Ipob). Ndị uweojii pụrụ iche nke Abba Kyari bụ onyeuweojii a kwusịị ọrụ n'ike nọbu n'isi ya nwụchiri Oriaku Maria Ezediaro na ndị ọzọ n'Imo steeti afọ gara aha kpụrụ ya gaa Abuja ebe a kpochiri ya n'ogige ha  rue ụbọchị Tozde a tohapụrụ ya. N'ozi nke Ifeanyi Ejiofor bụ ọkaiwu Nnamdi Kanu wepụtara ụbọchị ọzde, o kwuru na nntọhapụ Ezediaro sochiri akwụkwọ ya tinyere n'ụlọikpe Ukwu nke Etiti dị n'Abuja . Ejofor kwuru sị, "" Anyị tinyere akwụkwọ n'ụlọikpe na-ekwu ka enye ya ikike dịrị ya dịka mmadụ, nwagwagwa ahụ  ndị IRt gbara ọsọ kpụpụ ya n'ụlọikpe na-ebo ya ebubo achịtaghị aja."" ""Na-agbayeghị nke a, Iwu mala Naijirai wụrụ ha ụkwụ n'ala ma nye iwu ka adọghapụ nwaanyị ahụ na-eneyghị ọnọdụ ọbụla."" Cheta na a nwuchiela ọtụtụ ndị mmadụ a na-ebo ebubo na- ha na-akwado Nnamdi Kanu maọbụ nnwereonwe Biafra kemgbe mkpu Biafra rịwa elu ọzọ kemgbe afọ 2015. N'afọ 2017, gọọmentị Naijiria machiri otu Ipob so n'otu bu iti mkpu nnwereonwe Biafra n'isi ma gunye ha n'otu oyinduegwu (terrorist group)."	https://www.bbc.com/igbo/afirika-61186263
sports	Tottenham vs Man United: Ha abụọ eshitela otu pọịntị n'ajọ ọnwụ	"Ndị Tottenham ji otu ọkpụ goolu sị ndị Manchester United ""nnọọ"" dịka ha nabatara ha n'azụ ụlọ ha, mana Man Utd mechara zọta isi onwe ha. Goolu ndị Tottenham si n'aka Steven Bergwijn na nkeji 27 e ji malite ya bụ egwuregwu, gosiri Man Utd na Jose Mourinho bụbu onye nchịkọta ha anabataghị ha n'ụlọ ọhụrụ ya ka ọ gbaa ha nkiri. N'agbanyeghị na ọ bụ a gbatu gbatu a ṅụọ mmiri, otu abụọ a nwara ike ha ịma ndị ga-azọta pọịntị mgbe a ga-egbuchi bọọlụ. Na nkeji 81, Bruno Fernandes ji penariti nyere Man Utd goolu dịka Eric Dier kwaturu Paul Pogba, mere ka ọ bụrụ onye lawa onye lawa. Mwebata e webatara Pogba gbanwere egwu ndị Man Utd, mee ka ha kpawakwa ike. Na nkeji 78, e webatara Odion Ighalo bụ nwaafọ Naijiria na-eme ndị mmadụ obiọma nso nso a, mana ọ gbaghị aka ahịa ruo mgbe e gbuchiri bọọlụ. Na nkeji 90 na ụma, ndị Man Utd tikwara mkpu ka e nye ha penariti oge ọ bịara dị ka Dier ọ gbaturu Bruno, mana ihe nkiri enyemaka Video Assistant Referee (VAR) nyochara ya sị na otu abụghị n'ezi. Cheta na mgbe otu abụọ a zutere tupu ọrịa Coronavirus achụkpuo onye ọbụla n'ime ụlọ, Man Utd ji ọkpụ goolu abụọ a satara otu merie Tottenham n'Old Trafford. Akụkọ ga-amasị gị:"	https://www.bbc.com/igbo/53117205
entertainment	Tiwa Savage na Yemi Alade a na-akọ ọnụ otele?	"Akụkọ dị mkpa Akụkọ na-efegharị na soshal midia bụ na Tiwa Savage na Yemi Alade na-ekpere onwe ha ikpe banyere onye otele ya ka ibu. Yemi Alade bulitere okwu oge o dere na Twitter ya na ""Ọ bụghị ime ka otele gị dịka ka oburu na foto, Ị ma na ị dịka akara edemede 'I'. Kwụsị ịghọgbu ndị ihe gị na-amasị. Were onwe gị ka chi gị ssi kee gị."" N'otu aka ahụ, Tiwa jikwara ikpe saa ya. Tiwa gara n'ihu gwa ya ka ọ ghara ibido ọgụ ọ gaghị alụchali. 'Ọgụ' ahụ butere ndọrịtaụka n'etiti ndị ihe ndị otiegwu abụọ ahụ na-amasị. Ebe ụfọdụ kwunyere Tiwa, ndị ọzọ kwụnyere Yemi. @Terrybrainz kwuru na Yemi na-eghu Tiwa anyaọkụ kemgbe. @Bigstan82745069 kwuru na Yemi Alade ka Tiwa Savage eewu na mba ofesi ọkachasị n'Afrịka, na otele ya kakwa nke Tiwa Yemi Alade mechara rịọ mgbaghara maka ihe a odere, ma si na ọ bu ndụmọdu ka ya na-enye ndị mmadụ. Ọkụ agbala mmanụ na-ebu mmanụ na nso Maryland Bridge dị na Legos. O nweghị onye ma ihe butere ọkụ ọgbụgba ahụ mana o mere ka ahịrị ụgbọala karia n'okporoụzọ gawara Ọjọta na Ketu dị na Legọs. Ndị a na-eche na ha na-arụrụ gọọmenti Imo steeti ọrụ kpọchiri ama egwuregwu Dan Anyiam dị n'Owere ebe e hiwere mmalite ọsọ achụmnta vootu Hope Uzodinma. Ọnụ na-ekwuru Gọvanọ Rochas Okorocha bụ Sam Onwuemeodo n'ekwentị, o  kwuru na Uzodinma  etinyeghị akwụkwọ iji nata ikike iji ama egwuregwu ahụ mee ihe n'aka Kọmịshọna ọ dị n'aka. Ngalaba na-ebu agha megide nrụrụaka bụ  EFCC mpaghara Enugwu anwụchiela mmadụ abụọ  bu nde dọla abụọ n'ụma  ụbọchị Tọsde na ọdọgbọelu Akanu Ibiam dị n'Enugwu. Ndị uweojii mba Spain na ndị obodo Catalonia ndị na-achọ nnwereonwe site  na spain kwatara na Barcelona. Ndị Catalonia ndị na-emem ngagharịiwe tụrụ ndị uweojji okwute,ebe ndị uweojii siri okporo saa ha. N'egwuregwu, Onye bụbụ onye ndụ otu bọọlụ Manchester United bụ Roy Keane akatọla agwa ndị egwuregwu otu ahu kpasara Jose Mourinho. Keane sị na agwa ha kpara tupu a chụọ Mourniho bu ihe mechụ ihu. Ọ sị na nke a gosiri na ha abụghi ndị zuru ka eme. Ndi omekome awakpola ime obodo na Zamfara Akụkọ sị Zamfara na-akọwa na ọtụtụ mmadụ nwụrụ mgbe ndị omekome wakporo  ime obodo atọ na steetị ahụ. Mwakpo a mere na n'okpuru ọchịchị ime obodo Birnin Magaji. Ndị bi ebe ahụ kwuru na ọtụtụ mmadụ nọ n'ugbo ha mgbe ajọọ ihe a bịakwutere ha. N'okwu ndọrọndọrọ ọchịchị, Onyeisi ndị Omeiwu Naịjirịa bụ Bukola Saraki akatọla bọọjetị Onyeisiala Muhammadu Buhari nyere ya na ndị otu ya ụbọchị Wenesde. Saraki sị na ya bụ ihe Bekee kpóró Budget 2019 agaghị enyere Naịjirịa aka. Ka nke a na-eme, onye bụbụ osote gọvanọ na Kano edurula ụfọdụ ndi na-akwado aka chịbụrụ Kano steeti bụ Rabiu Kwankwaso laghachi APC. Hafizu Abubakar na ndị otu ya so kwankwaso gbaga PDP n'afọ a, mana ha ekwughi ma ọ ga-eso ha n'azụ na nlaghachi a. N'ofesi, Onye odeakwụkwọ Amerịka n'ihe banyere nchekwa bụ Jim Mattis etinyela akwụkwọ arụkwaghịm Mattis sị na ya mere nke a makana echiche ya gbasara etu Amerịka na mba ofesi ga-emekọta adabaghị. Ihe na-eme ka Trump si ndị agha Amerịka nọ agha na mba Sirịa lọta. N'egwuregwu, Super Eagles nke NaỊjirịa  ka bụkwa ndị nke iri anọ na anọ n'ụwa. Nke gosiri na ha apụghi n'ọkwa ha no n'ọnwa Ọktoba. Eagles bụ ndị nke anọ n'Afịrịka ka Senegal ka tụrụ ugo dịka ndi nke mbu n'Afịrịka. Gee akuko a ebe a: Ihe nkiri taa:"	https://www.bbc.com/igbo/afirika-46629928
business	Ovaioza news: Ọ bụ eziokwu na Ovaioza egwuola ndị mmadụ chandum?	"Ọtụtụ ndị mmadụ tinyere ego ha n'ụlọọrụ a kpọrọ 'Ovaioza Farm Produce Storage Business' nọzị ugbua na-eche ihe ha na ụbọchị ga-aga. Nke a na-abịa dịka ngalaba 'Securities and Exchange Commission' (SEC) jichiri akara ọbaego niile nke ụlọọrụ ahụ, n'ihi na ha sị na ọ bụ ụlọọrụ adịgboroja. Ọ bụ eziokwu na onye nwe ụlọọrụ a bụ nwa ada Imu Ovaioza Yunusa na-ekwu na ego ndị mmadụ efughị efu, mana ụfọdụ ndị tinyere ego ha na ya bụ ụlọọrụ na-ebe na ha ahụbeghị isi ego ha ma ya fọkwa ọmụrụnwa e kwere ha na nkwa kwa ọnwa. Ka ọ dị ugbua, ndị uweojii anwụchiela Ovaioza n'Abuja dịka nnyocha ha ka na-aga n'ihu gbasara ebubo na o riri ego ndị mmadụ. Ụfọdụ ndị tinyere ego n'ahịa ahụ kọọrọ BBC Igbo etu eke si anya anwụ banyere ahịa ha tụrụ n'aka Ovaioza. Nde naịra asatọ na ụma alaala - Nelisa Otu onye n'ime ndị sị na ha tinyere ego ha n'ụlọọrụ Ovaioza bụ nwaada aha ya bụ Nelisa Okonkwo Juliet. Nelisa gwara BBC Igbo na ihe ya tinyere n'ụlọọrụ Ovaioza nde naịra asatọ na ụma. ""Ihe m ji bido bụ N500,000, mechaa tinye nde abụọ, mechaa tinye nde atọ, mechaa tinye otu nde, mechaa tinye N600,000."" ""Ọ bụ otu a ka ego m dị Ovaioza n'aka si ruo nde asatọ na ụma otu narị puku naịra (N8.1 million)."" Nelisa kwukwara na kamgbe ya malitere itinye ego n'ahịa Ovaioza, o ritela ọmụrụnwa karịrị nde naịra abụọ. ""Mana ugbua, achọghịzi m ime. Achọrọ m ka o nyeghachi m isi ego m,"" ka o kwuru. BBC Igbo akpọtụrụla Ovaioza n'ekwe ntị, n'ozi SMS, n'ozi whatsapp, nakwa ozi facebook, mana zabeghị anyị. Nwa ada ọzọkwa aha ya bụ Chukwudi Somack Mmesoma gwakwara BBC Igbo na o tinyere nde naịra atọ n'aka Ovaioza. ""Etinyere m nde naịra abụọ n'aka otu enyi m sokwa n'azụmahịa Ovaioza, mana n'aka nke onwe m, etinyere m otu nde naịra."" ""Otu enyim ọzọ chọrọ igbu onwe ya oge ọ chọpụtara na ego ya efuola."" Ọ bụ n'ụbọchị 24 nke ọnwa Maachị ka Ovaioza wepụtara ozi n'akara Facebook ya wee kwuo na ndị SEC kpọchie ọbaego ya niile. O kwuru na enwere ndị kpesara ụlọọrụ ya n'aka ndị SEC nke mere ha ji kpọchie ya. ""Akpọchiela ọbaego niile nwere akara BVN mụ na ha, ma ọbaego ndị na-enweghị ihe ọbụla gbasara ha na ụlọọrụ m,"" Ovaioza dere. ""Mana nkea emetụtaghị ndị tinyere ego n'ụlọọrụ m, n'ihi na ego ha niile dị na ngwaahịa; ego ha adịghị n'ụlọakụ ọbụla."" ""Ọ bụrụ na m na-ere ahịa m, aga m na-akwụghachi ndị niile tinyere ego ha n'ụlọọrụ m."" ""Ọ bụrụkwa na ha chọọ ka m bunye ha ngwaahịa, aga m emekwa nke a na-egbughị oge ọbụla."" Akụkọ pụtakwara na ụlọọrụ SEC kpọchikwara ụlọ Ovaiosa n'Abuja, dịka ha mechiri ọbaego ya niile. Ọ bụ otu ọkaiwu aha ya bụ Azubuike Ihemeje wegara mkpesa n'aka ndị SEC gbasara azụmahịa Ovaioza, nakwa etu o si anakọ ndị mmadụ ego na soshal midia. Ihemeje bụ onyeisi ụlọọrụ ndị ọkaiwu a na-akpọ 'Relief Law Chambers'. Dịka o si depụta n'akara 'Facebook' ya, Ihemeje kwuru na ọ na-ewute ya oge ọbụla ndị mmadụ tufuru ego ha n'ụlọorụ adigboroja jupụtara ebe niile na Naịjirịa. O kwukwara na ya bụ ụzọ mee nnyocha ya nke ọma wee chọpụta na azụmahịa Ovaioza akwụghị ọtọ. Mana oge ọ jụrụ ajụjụ gbasara ya na 'Facebook', Ovaioza na ọtụtụ ndị otu ya malitere ịkparị ya ma na-akpọ ya aha ọjọọ dị icheiche. Ka oge na-aga o kpebiri na ya ga-emerịrị ihe gbasara  ụlọọrụ adigboro a Ovaioza mepere, ọ bụ ya mere o ji degara SEC akwụkwọ ka ha nyochaa ya. BBC Igbo na-agba mbọ ịnụ n'ọnụ ọkaiwu Azubuike Ihemeje gbasara nke a. Onye bụ Ovaioza Ezigbo aha nwaada a bụ Imu Ovaioza Yunusa, ọ bụ onye Okene dị na Kogi steeti. Ọ nwetara ọzụzụ dịka nọọsụ mana ọ bụ ịzụ ahịa nri ka ọtụtụ mmadụ ji mara ya. Site n'akara Facebook ya, Ovaioza na-akpọ ndị mmadụ nwere mmasị ka ha nya ya ego iji zụta ngwanri ma ree ya, ha na ya ekezie ọmụrụnwa si na ya. Ihe ọ na-ere gụnyere osikapa, ọka, unere, garị, unyi, na ọtụtụ ihe ndị ọzọ. Dịka o si kọwaa, ọ na-ego nri ebe o buru ibu oge nri ahụ na-amịpụta nke ukwuu, ma chekwaa ya. O ruzie oge nri ahụ na-akọ ụkọ n'ahịa, o buputa ya ree n'ọnụahịa buru ibu, ya na ndị nyere ya ego ekee ọmụrụnwa ya ụzọ iri, ndị wetara ego were ụzọ asaa, ya bụ Ovaioza ewere ụzọ atọ. Mana ọtụtụ ndị tinyere ego ha n'aka nwa ada a ekwuola na ụlọahịa ya bụ nke adigboroja. Ovaioza nwekwara ụlọọrụ ọzọ ebe ọ na-akụziri ụmụnwaanyị aka ọrụ dị icheiche; ọ kpọrọ ụlọọrụ a 'Ovaioza Skills Acquisition Centre'. Akụkọ na-abịa..."	https://www.bbc.com/igbo/afirika-60965236
business	Interally generated Revenue: Lekwa steeti kacha akpata ego na dị owu na-asa na Naịjirịa	N'akwụkwọ ndị National Bureau of Statistics (NBS) biputara e gosila steeti bụ ide ego na ngwụcha afọ 2019. Na ya bụ akwụkwọ ha biputara n'ụbọchị Frịade, Legọs steeti bụ ndị mbụ n'ịgbata ego n'onwe ha. Ha ji ihe ruru ijeri Naịra narị atọ na iri itoolu na asatọ, nde narị asaa, iri atọ na abụọ, puku narị abụọ iri anọ na isii, narị anọ iri itoolu na atọ na kobo iri atọ na asatọ (N398,732,246,493.39) were bụrụ ndị mbụ (1). River steeti ji otu narị ijere, na iri anọ, narị nde atọ na iri itoolu na asatọ, na puku asaa na iri anọ na anọ, na narị atọ na abụọ, na kobo iri asaa (N140, 398, 744, 302.70) were gbaa ndị nke abụọ (2). Abuja jiri ijeri iri asaa na anọ, nde narị ise na iri isii na anọ, otu narị puku na iri asatọ, narị asatọ na iri atọ na ise, na kobo iri atọ na otu (N74,564,180,835.31) were sowe ha dịka ndị atọ. Steeti mbụ n'alaigbo bịawara nso bụ Enugwu steeti bụ ndị ji ijeri iri atọ na otu, nde iri isii na itoolu, puku narị anọ na iri isii na isii, na narị itoolu na iri na atọ (N31,069,466,913.00) were gbaa ndị nke itoolu (9). Anambra steeti were ijeri iri abụọ na isii, puku narị atọ iri isii na itoolu, otu puku na narị itollu na ise, narị asatọ na iri asatọ na abụọ, kobo iri asatọ na itoolu (N26,369,195,864.89) gbaa ndị nke iri na anọ (14). Imo ji ijeri Naịra iri na isii, nde iri itoolu na ise, puku narị abụọ iri itoolu na itoolu, narị irii na iri abụọ. kobo iri ise na itoolu (N16,095,299,620.59) agba ndị nke iri abụọ na abụọ (22). Abia steeti werezia ijeri Naịra iri na anọ, nde narị asaa na iri isii na itoolu, puku narị atọ na asaa, narị isii na iri ise na asatọ na kobo iri ise na ise (N14,769,307,658.56) gbaa ndị nke iri abụọ na anọ (24). Ebe Ebonyi steeti ji ijeri asaa, nde narị anọ iri ise na ise, puku narị abụọ iri itoolu na anọ, narị isii na iri asaa na isii na kobo iri ise na itoolu (N7,455,294,676.59) na agba ọnyụpa n'azụ ha dịka ndị iri atọ na isii (36). Ndị bu klasị n'isi n'ịkpatara onwe ha ego na Naịjrịa bụ ndị Taraba steeti bụ ndị nwetere ijeri Naịra isii na ụma.	https://www.bbc.com/igbo/afirika-52778091
politics	Nigeria presidential election 2023: ‘Kpọpụta mmadụ niile chọrọ ịzọ ọkwa ka anyị mara onye ruru m’ – Peter Obi	Akachibụrụ Anambra steeti na otu onye na-azọ ọkwa onyeisiala Naịjirịa na 2023 bụ Peter Obi gwara BBC Igbo obi maka atụmatụ n’ịzọ ọkwa. Obi kwuru na nsogbu ya abụghị nke okwu ‘zoning’ nke bụ inye mpaghara ọbụla ohere ịzọ kama ihe ka mkpa bụ ịkpọpụta mmadụ niile nwere mmasị ịzọ ọkwa, nyochaa ntozuoke ha ma họpụta onye kacha mma nakwa onye kacha tuzuo oke site n’ogogo agụmakwụkwọ, ihe onye ahụ rụrụla n’oge gara aga, agwa ya nakwa ihe ịgba ama ndị ọzọ ga-atuziri ọha aka ma ya bụ onye abụ onye kwesịrị ịchị Naịjirịa ugbua. Obi onye kwupụtara mmasị ya n'ọkwa a n'okpuru pati People's Democratic Party (PDP), tinyere ọnụ n’okwu ndị na-ekwu na ha na-achọ nnwereonwe n’aka Naịjirịa kwuo “Ihe ndị mmadụ ji ekwu na ha achọghịzị ịnọ n’otu (na Naịjirịa) maka a na-eme ha mmegbu” “Di na nwunye mee mgbasa bụ maka na enwere nsogbu” Ọ kọwara na atụmatụ ya n’ịzọ ọkwa a bụ ịkpọ Naịjịrịa ọnụ nke ọma ka enwee udo na ịhụnanya. Nke  a na-abịa dịka n’afọ ole m ole garala aga, ọtụtụ ndị n’akụkụ dị ịcheịche na Naịjịrịa malitere eti mkpu nnwereonwe nakwa nkewapụ nke gụnyere otu Yoruba Nation na Indigenous People of Biafra (Ipob), bụ ndị bu okwu a n’isi na nso nso a. Maka okwu ego gọọmentị Obi kọwara etu o siri mee ihe dị iche n’Anambra nke mere gọọmentị ya jiri hapụ idaba n’ọnọdụ ịbị ego nakwa iji ụgwọ. “Anyị kwụsịrị nkwarị na nkwasa ego gọọmentị” Maka abụbọ ọrụ ndị nkuzi na Naịjirịa, Obi kwuru na ọ ghọtara iwe ha ma rutuaka na ihe ha na-eme bụ ihe dịrị ha dịka gọọmentị emezughị nkwekọrịta ha na ndị nkuzi na Naịjirịa. Obi kọwara na ihe ga-eme ka Naịjịrịa gaa n’ihu ma meepee bụ ma ọ bụrụ na akwalite agụmakwụkwọ nke ọma. Ọ kwukwara ihe ọ ga-eme ma ọ bụrụ na otu Pati People's Democratic Party (PDP) ghara ịhọpụta ya dịka onye ga-azọchịtere ha ọkwa onyeisiala maa gaa n’ihu kagbuo okwu ndị na-ekwu na ọ na-azọ ọkwa ibu osote onyeisiala ma Atiku Abubakar nweta mmeri. Obi kọwara na ọ ga-agba mbọ gbapụta ọtụtụ ndị mmadụ n’ụbịam site n’ikwado ọrụ aka ndị mmadụ. O tinyekwara ọnụ na nsogbu enweghị nchekwa na Naịjrịa ma kọwaa na a gbapụta ndị mmadụ n’aka ụbịam, tigbuo zọgbuo nakwa ọgbaghara jupụtara na Naịjịrịa ga-adaju. Obi kwuru na ikwado ndị agha ga-enyereaka na atụmatụ inweta nchekwa ọzọ na Naịjirịa. O kwuru na ewezuga nchekwa na “ebe ihe nrite Naịjịrịa kacha nọrọ bụ na mpaghara ugwu ”. Ọ kọwara na mpaghara ugwu kacha nwee ala sara mbara nke mere ọzụzụ ụmụanụmanụ nakwa ọkụkụ ugbo jiri amụbawanye nke ukwuu ebe ahụ. O kwuru na mmanụ agbidi ekwesịghị ịbụ ebe akụnaụba Naịjirịa kwesịrị ịgbado okwu kama ọ kwesịrị ịbụ n’ọrụ ugbo. Ọ gara n’ihu kọwaa na mpaghara ugwu karịrị ọtụtụ mba dị nọ n’ụwa n’isaa mbara. Kirie ihe onyonyo a n’uju ka ị nụrụ ihe Peter Obi kwuru.	https://www.bbc.com/igbo/61501549
business	Bank robbery: Ndị ojiegbeezu awakpoola ụlọakụ n'ehihie na abọ mụ anya	"Ndi uweojii Ondo steeti ekwuola na ha kụrụ ndị ojiegbeezu wakporo otu ụlọakụ dị n'Iju n' okpuru ọchịchị Akure-North  n'Ondo steeti n'ehihie Tuzde njọ ahịa dịka o nweghị ihe ha zutere. Mana ndị omekome ahụ gburu otu onye ọrụ ụlọakụ ahụ, ebe ụfọdụ ndị mmadụ merụrụ ahụ n'ọgbaghara dapụtara ka ndị ekperima ahụ wụchiri ụlọakụ ahụ wụwa mgbọ n'ehihie na abọ mụ anya. Ọnụ na-ekwuru ndị uweojii na steeti ahụ bụ Femi Joseph gwara BBC Igbo na ""o nweghị ihe ha zutere."" O kwuru na ndị ọrụ ha nwetara ozi na ndị omekome zọchiri n'ụlọakụ ahụ, ma zaa oku a kpọrọ ha ngwangwa. Joseph, onye gbara ama na mkpọ tụrụ otu onye n'ime ndị omekome ahụ oge ha na ndị uweojii na-akwarịta mgbọ kwuru na ndị ekpereima ahụ ghaara ụgbọala abụọ ha jiri bịa ije ọjọọ ahụ, gbalaga. Ọ gara n'ihu kwuo na ka ọ dị ugbua, ndị uweojii na-esi imi n'ala inweta ndị nyụrụ ihe na-esi ebe ahụ. Akụkọ ndị ọzọ ga-amasị gị:"	https://www.bbc.com/igbo/afirika-49254836
health	Rotavirus Vaccine: Ihe mere o ji dị mkpa inye ụmụaka ọgwụ mgbochi maka ọrịa a	Gọọmentị Naịjirịa ekwuola na ha etinyela ọgwụ mgbochi a kpọrọ 'Rotavirus Vaccine' ka ọ bụrụ iwu na ụmụaka niile a mụrụ ọhụrụ na Naịjirịa ga-agbarịrị ya. Mịnịstrị ahụike kwuru nke a n'Abuja n'ụbọchị Mọnde ma kọwaa na ya bụ ọgwụ mgbochi ga-abụ n'efu n'ihi na gọọmentị nakwa otu na-akwalite ọgwụ mgbochi n'ụwa niile bụ GAVI akwụọla ụgwọ ya. Ọnụọgụgụ gosiri na ụmụaka ọnụọgụgụ ha ruru puku iri ise (50,000) na-anwụ kwa afọ na Naịjirịa n'ihi nje 'rotavirus' Rotavirus bụ ọrịa nje na-efe efe nke na-akpata afọ ọsịsa na mmadụ ịnyụ nsị mmiri mmiri nke bekee na-akpọ 'diarrhea'. Nje a na-emetụta ma ụmụaka ma okenye, mana ọ na-aka njọ n'ahụ ụmụaka na-erubeghị afọ ise. Ọrịa 'rotavirus' na-amalite ma ọ gachaa ihe dịka abalị abụọ mmadụ butere ya bụ nje. Etu nje a si efesa bụ site na mmadụ imetụ onye butere ya bụ nje ahụ, maọbụ ịmetụ aka n'ebe maọbụ n'ihe onye bu nje a metụrụ aka bịakwa metụ aka ahụ n'ọnụ maọbụ n'ime ya. A na-ahụkarị nje 'rotavirus' n'ahụ ụmụaka dị afọ atọ ruo afọ ise. Ndị karala nka, nakwa ndị na-elekọta ụmụaka nwekwara nnukwu ohere ibute nje a. Nje 'rotavirus' na-efesakarị n'oge udummiri. N'ahụ ụmụaka, njirimara nje 'rotavirus' gụnyere: Mgbe ọbụla ị hụrụ ụdị ihe a n'ahụ nwatakịrị, were ọsọ kpọga ya ụlọọgwụ. N'ahụ ndị okenye, njirimara ọrịa 'rotavirus' gụnyere: Dịka ngalaba 'World Health Organisation' si kwuo ụzọ kacha mma iji gbochie ibute nje 'rotavirus' bụ ọgwụ mgbochi. Etu e si enye ọgwụ mgbochi 'rotavirus' bụ ịtụnye ya n'ọnụ. Ugboro abụọ maọbụ atọ ka e kwesịrị inye nwata ọgwụ mgbochi 'rotavirus'; nke mbụ bụ tupu nwata eruo izuụka iri na ise, nke ikpeazụ bụ ma nwata ruo ọnwa asatọ. Chetakwa na oge ụfọdụ, ọgwụ mgbochi 'rotavirus' nwereike ịkpatara nwatakịrị ka o nwee ụdị ihe ngosipụta ya bụ ọrịa. Nke a anaghị eme oge niile, mana ọ bụrụ na ị chọpụta na nwa natara ọgwụ mgbochi 'rotavirus' malitere nyụwa nsị mmiri mmiri maọbụ gbọwa agbọ, biko kpọgara ya dọkịnta n'oge. Ụzọ ọzọ ị ga-esi chekwaa onwe gị ma gbochie 'rotavirus' bụ ịkwọcha aka gị oge niile ma ị gachaa mposi, ma i hichaa nsị nwatakịrị, nakwa ma i hichaa agbọ nwatakịrị gbọrọ. Gbaa mbọ na-eji mmiri na ncha na-ehicha okirikiri ebe nwa gị na-anọkarị iji gbuo nje ọbụla dị ebe ahụ. Sachaa ihe ọbụla ị chọrọ iri nke ọma tupu i rie ya; n'ihi na nje 'rotavirus' na-esikwa na nri adịghị ọcha efesa.	https://www.bbc.com/igbo/articles/cyjm3j2zxl1o
business	Ọgba mbọ: Ide mmiri nakọrọ m nde kwuru nde ego ma lee etu m si kulie ọzọ - Cassandara Ndulue	Ọtụtụ mmadụ na-eji ego achụ ego na-ekwu maka ọdachị ha na-ezute n'ụzọ mana nke Cassandra Ndulue metụtara n'ebe ọjọọ dịka udiri mberede o jir bịa. Ọdoziakụ Ndule si na ya lapuru ụla were tete chọpụta na azụ niile ọ na-azụ a bụrụla ihe ide mmiri buru jewa. Ọ sị na ihe gafere nde naira iri atọ na isii funarịrị ya n'otu ntabi anya. N'akụkọ a, ọ kọrọ anyị njem ya nakwa etu ya Jiri na edi ihe mere nakwa njem o jere iji chọọ enyemaka iji malitekwe ọzọ. Akụkọ ya na-agba anya mmiri mana ọ na-akwalitekwa mmụo ọfụma. Kirie ya n'uju. Ndị mere akụko a bụ Chiagozie Nwonwu na Nnamdi Agbanelo.	https://www.bbc.com/igbo/afirika-55522250
health	Coronavirus tips: Lee nkọwa puruiche maka ọrịa a	Ndị mmadụ nwere ọtụtụ ajụjụ ha na-ajụ gbasara ọrịa. Bịa mata ọsịsa gbasara ajụjụ ndị gbagọjuru gị anya maka ọrịa Coronavirus. Ndị mepụtara akụkọ a bụ Chioma Nkemdilim na Vining Ogu.	https://www.bbc.com/igbo/afirika-52241495
business	"International Women's Day: ""Na mbụ di m ekweghị ka m na-akwọ ụgbọala ọha"" - Amaka Nwobodo"	Amaka Nwobodo bụ nwaanyị na-akwọ ụgbọala ọha na Lagos. Ọ kọrọ BBC etu ya si maliere ịrụ ọrụ a na ihe ọ na-afụ dịka nwaanyị nọ n'etiti ọtụtụ ụmụnwoke akwọ ụgbọala ọha. O jikwa ohere wee gbaa ụmụnwaanyị ume na o nweghị dị njọ n'ịgba mbọ ma gbakarịa ụmụnwoke makana ịbụ nwaanyị abụghị ọghọm kama ọ bụ nnukwu uru. Akụkọ a na-abịa dịka a na-eme ncheta ụmụnwaanyị nke bekee kpọrọ International women's day taa na mba ụwa niile.	https://www.bbc.com/igbo/afirika-56312395
sports	Sam Okwaraji: Ihe agaghi eji chefuo nwaafọ a	"Taa ka o mere afọ iri atọ na otu (31) ọkwụrụ aka ndị Igbo nwere n'egwu bọọlụ bụ Sam ọkwaraji dara n'ọgbọ egwuregwu nwụọ. Ụbọchi 12 nke ọnwa Ọgọstụ afọ 1989 bụ oge Sam Okwaraji gara ọgụ ikpeazụ ya. Ọgụ Okwaraji abụghị nke e ji mma na egbe alụ, ọ bụ n'ama egwuregwu, mana e ji uwe egwuregwu Naịjirịa lụọ ya. N'ụbọchị ahụ Okwaraji dara, ọ fọrọ naanị nkeji 30 ka a gbachaa bọọlụ ahụ Super Eagles na Angola na-agba iji ahọpụta ndị ga-aga Iko Mbaụwa nke afọ 1990. E buru ya gawa ụlọọgwu ebe ndị dọkịnta sị na ọ nwụọla. Ihe Okwaraji ji bụrụ ọpụrụiche Ndị amaghị maka ya nwereike na-asị na ọ bụ sọsọ ọgba bọọlụ mana ọ bụ sọsọ ihe ọ na-eme n'ama egwuregwu ka e ji mara nwaamadị a? A mụrụ Okwaraji n'ụbọchị 19 nke ọnwa Mee 1964 n'Owere-Umudioka dị n'okpuruọchịchị Orlu dị n'Imo steeti. Ebe ọtụtụ ndi na-agba bọọlụ adịghị abụ ndị na-agụsi akwụkwọ ike, Okwaraji ji asambodo ọkammụta n'ihe banyere ịbụ ọkaiwu. Ọ gụrụ akwụkwọ na mahadum dị n'obodo Rome dị na mba Itali. A ma ya ka onye hụrụ mba ya n'anya ọfụma, nke mere ọtụtụ oge ọ na-agbara onwe ya ụgbọ gaa ebe ọ ga gbara Naịjirịa bọọlụ. Okwaraji gbaara Naijirịa bọọlụ ugboro asatọ ma nye otu goolu. Mgbe otu egwuregwu bọọlụ ọ na-agbara bọọlụ mgbe ahụ sị na ọ gaghị agara Naịjirịa asọmpi, Okwaraji sara ha okwu mere ọtụtụ mmadụ jiri kpupuru ya okpu. Ọ sị; ""Abụ m ọkaiwu. Dịka unu ma, ebinyere m aka ịgbara unu bọọlụ, mana echeghị m na ọ ga-egbochiri m ịza oku obodo m. Unu agaghị akwụsị m ịgbara mba m bọọlụ. Ka m gwa gị, aga m aza oku mba m ma unu achọrọ ya, ma unu achọghị ya."" Na nkwanyeugwu, gọọmentị Legọs hibere nka Okwaraji n'afọ 2011 n'ama egwuregwu ebe ọ nọ lụọ ọgụ ikpeazụ ya; National Stadium nke dị na Surulere. Aka chịburu Imo Steeti bụ Achike Udenwa, gụkwara ama egwuregwu dị n'Orlu, Imo steeti bụ obodo o si, aha Okwaraji iji cheta ya. Ndị egwu jikwa aha ya gụọ egwu. Ihe gburu ya bụ ọrịa obi. Akụkọ ga-amasị gị: Ihe nkiri a ga-amasịkwa gị:"	https://www.bbc.com/igbo/egwuregwu-49316330
health	Ụzọ ọgbara ọhụrụ ise ị ga-eji hazinwu ọmụmụ gị	Etu ihe si kwụrụ n'ụwa ugbua emeela ka ọtụtụ di na nwunye wetulata aka n'etu ha si amụ ụmụ ma ha lụchaa onwe ha. N'oge mbụ, di na nwunye na-amụtacha ụmụ ruru asatọ (8), iri na abụọ (12) maọbụ karịa mana nke ahụ bụzị akụkọ ifo makana ihe agbanweela. N'agbanyeghi ihe isi ike dị ugbua, ọ na-ewute ụfọdụ ụmụnwaanyị na ime na-aghọ ha na di ha aghọ (ime akpaghị akpa). Ụfọdụ gwara BBC Igbo na ha amaghị ụzọ maọbụ ọgwụ mgbochi ga-enyere ha aka ihazi ọmụmụ ha. Dọkịta na-ahụ maka ihe gbasara ahụike ime ahụ ụmụnwaanyị bụ dtk. Akinde Joseph gụpụtarala anyị ụzọ mgbochi ime ọghọm ruru isii, nke di na nwunye nwereike sị na ha ghọrọ nke dị ha ahụ mma. O kwuputekwara obere ọghọm sokwa ha. Mana onye ndụmọdụ na-ahụ maka nhazi ọmụmụ aha ya bụ Samuel, kwuru na ọghọm adịghị n'ụzọ ọhụrụ ndị a eji ahazi ọmụmụ, kama na ndịiche dị n'ahụ ụmụnwaanyị nwereike ime ka ihe gbanwetu ma bịaghachị etu ọ dị na mbụ ma otu maọbụ ọnwa abụọ gachaa. Dịka aha ya siri dị, a na-eyinye ya bụ okpu rọba n'amụ maọbụ n'ikpu tupu nwoke na nwaanyị enwee aramara. Dkt Akinde kwuru na e nwere okpunnabụenyi nke ụmụnwoke ma nwekwaa nke ụmụnwaanyị. O kwuru na okpunnabụenyi magburu onwe ya na mma makana ọị na-echete goolu ọfụma (ọ na-egbochi ịtụ ime) ruo pasenti iri itoolu na asatọ. Ọ na-enyekwa aka igbochi ọrịa a na-esikari n'aramara ebute. Ebe a na-enweta ya: Ị ga-enweta okpunnabụenyi n'ụlọ ahịa, ebe a na-ere ọgwụ maọbụ na nkịtị n'ụlọọrụ ndị na-ahụ maka nhazi ọmụmụ. Ọghọm Ọghọm na-adịkarị n'okpunnabụenyi nke ụmụnwoke bụ na ụfọdụ oge ha agaghị eyite ya ọfụma maọbụ aramara tọkụrụ ha, ha anyụọ n'ike tupu ha eyinye ya bụ ihe. Ọzọ bụ na ụfọdụ ụmụnwoke na-asị na ụtọ aramara anaghị aba ha ahụ maọbụrụ na ha eyighi okpunnabụenyi ọfụma. Nke a bụ ọgwụ a na-aṅụ aṅụ e si n'ụfọdụ kemikalụ na-edozi ahụ emepụta. A na-aṅụ ya kwa ụbọchị. Ọ na-egbochi afọ ime akwadoghị ọfụma. Ebe a na-enweta ya Dkt Akinde kwuru na ị ga-aga ahụ dọkịta ka ọ were aka ya nye gị. Ọghọm Ọ bụrụ na ị bụghị onye na aṅụkarị ọgwụ kwa ụbọchị, ị ga-enwe nsogbu makana ụbọchị ị na-aṅụghị ọgwụ mgbochi ya, afọ ime nwereike ịghọ gị dịka dkta Akinyemi si kwuo. 3. Ọgwụmgbochi eji ntụtụ agbanye Nke a bụ ọgwụmgbochi a na-eji ntụtụ agbanye n'ahụ kwa ọnwa atọ maọbụ abụọ ọbụla. Nwaanyị kwụsị igba ya, ọ ga-echeriri ruo ọnwa isii tupu ọ tụrụ ime. Ọ na-egbochi ntụrụ afọ ime. Ebe a na-enweta ya Dkt kwuru na ọ bụ dọkịta gị ga-eji aka ya gbaa gị ntụtụ a. Ọghọm Ọ na-eme ka nsỌ nwaanyị ghara ị na-apụta mgbe o kwesiri. Nke a bụ ụdịrị a na-ewere tinye n'ime ahụ ruo ogologo oge dịka afọ atọ maọbụ afọ ise. Dkt Akinde kwuru na anaghị eme ya eme ya dịka ọgwụmgbochi ndị ọzọ gụnyere na nwaanyị ga na-eme ihe dị na ya kwa ụbọchị. Itinye udiri a, ị gawara onwe gị ruo mgbe a ga-eji wepụ ya. Ọ na-egbochi afọ ime ọfụma ọfụma. Ebe a na-enweta ya A na-aga n'ụlọọgwụ ka dọkịta were aka ya tinye ya. Ọghọm Ị ga-echeriri ka ọnwa isii gafeecha iji wepụ ya tupu ị tụrụ ime. Ụfọdụ oge ọ na-eme ka nsọ nwaanyị dagharịa adagharịa. Nke a bụ obele igwe a na-tinye n'ime akpa nwa nke bekee kpọrọ (Intrauterine device). Ọ na-ahazi ọmụmụ ọfụma. Ebe a na-enweta ya A na-aga n'ụlọ ọgwụ, wara ya obere ahụ tupu dọkịta etinye ya n'ahụ. Ọghọm Ọ bụrụ na nwaanyị etinyere ihe a n'ahụ ya nwere nje n'ime ahụ ya,  ọ ga-emetụta ọmụmụ ya n'ụzọ dị njọ. Ọ bụrụ na nke nwoke ya na nwunye ya na-edina nwere ọtụtụ ụmụnwaanyị nọ n'iro ya na ha na-eme aramara, ụzọ a agaghị adabachara nwunye ya ọfụma makana nwoke ahụ nwereike  ibute nje n'ahụ ụmụnwaanyị ndị ọzọ ahụ. Dkt Akinde kwuru na nke a ga-eme ka ọgwụmgbochi nke akpa nwa merụọ nwunye nwoke ahụ ahụ. Ọ na-ebute nsọ nwaanyị ị na-agba karịa etu o kwesiri i si na-agba, mana ọ gaghị emete ya aka. Uzọ ndị a nwereike ịgbajọ gị Dkt Akinyemi kwuru na nwaanyị na-enye nwa sọsọ ara ruo ọnwa isii ka ọ mụchara nwa ọhụrụ nwereike ịlafere itụrụ ime ọghọm. Mana ọ gafee ọnwa isii ahụ o ji mụchaa nwa ọhụrụ, ọ ga-atụrụ ma ọ mee aramara. Dọkịta Akinde kwuru na tupu nwoke na nwaanyị ya ahọrọ nhazi ọmụmụ ọbụla ọ ga-adị mma ka ha na dọkịta na-ahụ maka ime ahụ nwaanyị na ọmụmụ kpaa maka ya. Onye ndụmọdụ nhazi ọmụmụ aha ya bụ Samuel kwuru na ụzọ ndị ọhụrụ eji ahazi ọmụmụ na-arụrụ ọrụ ruo paseenti 98 maọbụ 96. O kwukwara na ọ dị mma ka ụmụnwaanyị chere ruo abali asaa ha ji mechaa nhazi uzọ ọhụrụ ndị a tupu ha emewe aramara. N'ikpeazu, ụfọdụ ndị ekwenyeghị n'ụzọ ọhụrụ ndị a eji ahazi ọmụmụ mana onye ndụmọdụ Samuel na-ekwu na e kwesighị ịgbagha nhazị ndị a makana ọ naghị egbochi nwaanyị itụrụ ime kama ha na-ahazị ọmụmụ.	https://www.bbc.com/igbo/afirika-53712149
health	Ihe atọ mere ụfọdụ ụmụnwaanyị anaghị ekwe eyi ọbante	"Ị jụọ ụfọdụ ụmụnwaanyị ma n'ụlọ ma n'ama, ha ga-agwa gị na iyi ọbante (pant) anaghị amasị ha. Ụfọdụ bụ ndị na-eyi ọbante ma a gụrụ gụrụ, ebe ndị ọzọ anaghị achọdị iji ntị anụ ihe gbasara iyi ọbante; iyi ọbante bụ etu o si masị onye. Mana e nwere ihe ọjọọ dị n'iyi maọbụ eyighi ọbante? Ndị ọrụ ahụike ekwuola na ọ bụchaghị ihe ọjọọ, mana o nwere uru na ọghọm. Ụfọdụ uru dị n'eyighi ọbante gụnyere na ikuku ga na-aba gị n'ahụ nke na-enyere aka igbochi ụfọdụ nje dị aṅaa nwaanyị nwereike isi n'agada ya bute. Uru ọzọ bụ na ọ ga-enye aka ibelata isi nke ọsụsụ na-agba ebe ahụ nwere ike ibute; eyighi ọbante ga-eme ka ọsịsọ ahụ kọọ ma ghara ịtọ gị n'ahụ. Na nso nso a ka otu ome ejije Nollywood a ma ama bụ Nkechi Blessing Sunday wuru ewu n'ihi na o kwuru na ọ naghị eyi ọbante. O kwuru nke a iji saa onye ọ yịburu kwuru na ya na ya tisara n'ihi na Nkechi anaghị asa ọbante ya mmiri ọtụtụ ụbọchị. Mana Nkechi sara ya sị na ọ na-ekwu na ọ naghị asa ọbante mmiri ebe ọ bụ na ọ kwụsịrị iyi ọbante oge o ruru afọ 18. Nke a kpalitere okwu ihe mere ụfọdụ ụmụnwaanyị ji agbara iyi ọbante ọsọ. Lee ụfọdụ ihe ndị ahụ ebe a: 1) 'Achọghị m ka o gosi n'uwe m yi': Nke a bụ ihe ụfọdụ ụmụnwaanyị ji ghara iyi ọbante, dịka ọ na-eme ha ihere ịchọpụta na ọbante ha yi n'ime na-egosi n'ime uwe ha yi. Ọkachasị mgbe uwe ahụ na-eke eke maọbụ mgbe uwe ha yi na-egosi ihe ị yi n'ime. Ụfọdụ ụmụnwaanyị na-eji n'ihi nke a ghara igbu oge iyi ọbante chaa chaa makana ha achọghị ka ndị onye ọbụla sị ha ""onye nwe pantị nọ n'iro"". N'agbanyeghi na a rụpụtachaala ụdịrị ọbante dị iche iche iji gbochie ụdịrị ọgbatughie a, gụnyere nke a kpọrọ 'thong' (na-fanye n'ike), 'seamless panties' (nke na-anaghị egosi eriri maọbụ akara ọbụla n'okpuru akwa) wdgz, ụfọdụ ụmụnwaanyị na-ekwu na ọ kaara ha mma ịhapụcha iyi nke ọbụla ma ncha. 2) 'Ọ na-enye m nsogbu n'ike': Otu ihe ọzọ mere ka ụfọdụ ụmụnwaanyị na-agbara ọbante ọsọ bụ na ọ na-enye ha nsogbu maọbụ emekasị ha ahụ. Ụfọdụ ụmụnwaanyị ekwuola na oge mbụ ị ga-ekpebi na ị gaghị eyizikwa ọbante, ọ ga-adị gị ka ị gba ọtọ, mana ọ bịa mara gị ahụ, ị bido mesapụwa ahụ, ọ dịrịzịa gị mfe. Ụfọdụ kwuru na iyi ọbante na-enye ha nsogbu n'ike, mana ha yipu ya maọbụ kwụsị iyi ya, ikuku abaa ha ahụ, ọbara agagharịwa ha n'ahụ ọfụma, ọkachasị tupu ị rahụ ụra. 3) Ụfọdụ na-atụ ụjọ ọrịa o nwereike ikpalite: Ndị ahụike na-akọwa na ụdịrị ọbante i yi na ụdịrị akwa e ji kwaa ya nwereike ime ka nje (bacteria) wakpoo akụkụ ahụ ahụ ma bawanye. Ụdịrị akwa e ji kwaa ọbante nwereike igbochi ikuku na-abata n'agada, nke ga-eme ka ọsụsụ ju ma mụbawanye nke nwereike ibute nsogbu 'yeast'. Nje ndị ahụ na-enye ụmụnwaanyị nsogbu n'agada, ụfọdụ oge ọ na-akọ ezigbo ọkọ ma na-afụkwa ụfụ. Iyi ọbante pụtara na ị ga-asanụ ya mmiri, ndị ọrụ ahụike na-akọwa na iji ụfọdụ ncha dị aṅaa saa ọbante nwereike itinye gị na nsogbu Bacterial vaginosis (bụ mgbe ọnọdụ e ji kee ikpu gị gbanwere), n'ihi ụdịrị kemịkal dị na ya. Ọbante (ọkachasị nke akọchaghị akọ) nwereike itinye ụfọdụ nje dị aṅaa n'ime ike nwaanyị. O nwereike ịkpalite ihe Bekee kpọrọ 'skin irritation' nke ga-emerụ gị ahụ ma ị kọọ ya ọkọ."	https://www.bbc.com/igbo/afirika-61407215
sports	Everton vs Arsenal: Ljungberg emeela ike ya mana ozughị	Ihu atọghị ndị nkwado otu egwubọọlụ Arsenal na Everton ọchị taa ka otuegwu bọọlụ abụọ ahụ gbara ọnyụpa na Premie Lig ụbọchị Satọde. Agbanyeghị, ndị otu abụọ ahụ nụrụ ọgu ka agụowuru abụọ meruru ahụ ebe ọgụgụ sị na ndị Arsenal jidere bọọlụ ihe ruru 57% ebe Everton ji ya 43%. Asọmpi a bụ nke mbụ nke ikpeazụ  Freddie Ljungberg ga-eji nyere Mikel Arteta ohere dịka onyeis nkuzi ndị Arsenal. Otu ekwubọọla abụọ agbaghị aka ahịa site na mbido ya bụ egwuregwu ruo na ọgwụgwụ ya nke bụ na ụfọdụ che na ọ bụ ya bụ asọmpi kacha njọ kemgbe agbawara Premia Lig. Ihe atụrụ anya n'aka Mikel Arteta karịrị akarị ọkachasị ikpogote Arsenal n'ogogo Premia Lig bụ ebe ha na-agba ndị nke itoolu. Onye jigodi oche onyenkuzi ndị Everton bụ Duncan Ferguson na-aja onwe ha ike na-ekwu na ha mere ike ha ịhu na Arsenal emerighị ha n'ụlọ. Nke a bụ ugboro atọ emeribeghị ha n'asọmpi. Obi juru ya afọ maka ihe ndị otu ya gbara taa, agbanyeghị na ha emerighi, ebe ọ na-atụanya ịnabata onye ndụ ọhụrụ ha bụ Carlo Ancelotti echi. Egwuregwu a ka ndị na-anọchite anya ndị nkuzi otu abụọ a bụ Freddie Ljungberg na Duncan Ferguson ga-eji nyere ndi isi ha efe n'oche. Ndị nkuzi abụọ a nọkwanụ n'ụsọ ekiri ihe ndị otu ha mere n'ọgbọ bụ ebe ha ga-anọ mara ihe ha ga-eme iji mee ka ọnọdụ ha gbagote. Ọnweghị ndị nwere ibe ha goolu ka ya bụ asọmpi gwuchara.	https://www.bbc.com/igbo/50879629
politics	Ipob n'Emene: Ana m agara onwe m ụka mgbe a gbara m egbe- Nwoke a kụrụ ịga n'Ụlọgwụ 'Orthopaedic Enugwu'	"Otu nwoke nọ n'ụlọ ọgwụ Orthopedic Enugwu aha ya bụ  Abraham Ani etiela mkpu sị ndị uwe ojii wepụ ya ịga ha kedoro ya n'ụkwụ n'ihi na ya abụghị onye IPOB. Abraham gwara BBC na nsogbu ya malitere ụbọchị ụka 23 August oge ndị IPOB na ndị uwe ojii nwere nsogbu. Abraham Ani sị na ndị uweojii kedoro ya n'akwa dị n'ụlọgwụ Orthopaedic dị n'Enugwu n'ihi na ha na-ebo ya na ọ bụ onye Ipob. ""Onye ọrụ nchekwa gbara m egbe n'ụkwụ n'ụbọchị 23 Ọgọst ndị IPOB na ndị uweojii nwere nsogbu n'Emene."" Okwuru na ya na-aga ụka oge ya zutere ndị na-eme ọgba aghara n'ihu St Josephs catjolic Churcj Emene, ngwa ngwa ya mere ka ya gbapụ ọsọ zoo, otu onye army agbajie ya ụkwụ. Abraham nọzị ugbua n'ịga ndị uwe ojii tụrụ ya wee na-akwa arịrị na ya na anyụzị nsị na mamịrị na bed n'ihi ịga atụrụ ya n'akwa ụlọ ọgwụ. Ka ọ dị taa, Abraham kwuru na ya enweghịzị ego, were anya mmiri kwo na gọmenti kwesịrị inyeghachi ya ụkwụ ka ọ dị n'mbụ n'ihi na aka ya dị ọcha. Mgbe BBC Igbo kpokuru ndị uweojii ka ha tinye ọnụ n'okwu a, ha asị na ọ nọ n'ụzọ njem, na ọ ga-asa anyị n'oge adịghị anya. Otu nwaanyị a ma ama maka ịgba mbọ maka ikike dịrị onye bụ Annkio Briggs agọọla si na o nweghị mgbe ya kwuru na ya na-akwado otu Ipob. Briggs pụtara n'akara Facebook ya kwuo na o nweghi mgbe okwu o kwuru iji katọọ ogbugbu mmadụ n'Emene ji ghọrọ na ọ na-akwado otu Ipob. O kwuru na ọ bụ ikike ruru ya ịkwụnyere otu ọbụla masịrị ya mana o nweghi mgbe o ji sonye otu Ipob. Cheta na o kwuburu na ndị ọrụ nchekwa enweghi ikike ọbụla ịga ebe ndị a na-enwe nzukọ na-ejighi egbe maọbụ mma ga-amalite ọgbaghara banyere n'igbu ndị mmadụ. N'aka ọzọ ọkaiwu Ipob bụ Aloy Ejimako sị na o kwenyere n'akwụkwọ otu a kpọrọ 'International Society for Civil Liberties & the Rule of Law' wepụtara maka ndị Ipob nwụrụ n'Emene. Ndị 'International Society for Civil Liberties & the Rule of Law' depụtara aha ndị ha sị bụ ndị Ipob nwụrụ n'Emene n'ụbọchị ha na ndị DSS na ndị uweojii nwere Ọ sị na otu a bụ otu a ma ama dịka ndị na-eme nyocha nke ọma tupu ha a pụta kwuo maọbụ dee ihe ọbụla. Ejimako sị na ọ na-atara ozi ahụ n'akara e-mail ma leba ya anya, na ihe niile ha dere bụ eziokwu kama na o zuchabeghi ezu. Ọ sị na o kwenyere na ya ma kpọọ oku ka ndị Igbo na Naịjirịa niile kwenyere n'akwụkwọ a. Ọ gara n'ihu katọọ ogbugbu ụmụafọ Igbo n'Emene ma kwuo na ndị aka ha dị na ya ga-ata ahụhụ mgbe oge ruru. Otu a kpọrọ 'Intersociety' na-ahụ maka ikike dịrị onye wepụtara akwụkwọ ozi bu aha  gụnyere aha ndị ha sị na e gburu, a nwuchiri nakwa a na-achọ achọ n'ọgbaghara dapụtara n'etiti ndị nchekwa na ndị Ipob n'Emene, Enugwu Steetị. Akwụkwọ ha a gosiri aha mmadụ isii e gburu egbu nakwa ndị ọzọ ha sịrị na a nwuchiri na ndị na-efu efu. BBC Igbo ka na-agba mbọ ị chọpụta ihe ndị uweojii nwere ikwu maka aha ndị a. Igwe Felix Ugwu, bụ eze ọdịnala nke obodo Emene dị n'Enugwu steetị gwara BBC ihe ọ ma maka ọgbaghara dara n'etiti ndị DSS na ndị Ipob nke butere ogbugbu mmadụ. Igwe Ugwu kwuru na ọ nweghị onye Emene so na ndị e gburu na nsogbu ahụ. Ọ dọkwara ndị mmadụ aka na ntị ka ha jiri nwayọ eso ihe nwere onwe maka ọ bụ ihe ejibu kwafuo ọtụtụ ọbala na gboo. Ọ sị: ""Ya bụrụ na ọ bụ uche Chukwu, anyị ga enweta nkewa Naịjirịa. Ya bụrụ na Chuwku ekweghị, anyị ka ga-anọkwa ebe anyi nọ. Cheta na onyeisi otu na-achọ Biafra a kpọrọ Indigenous People of Biafra (Ipob) bụ Nnamdi Kanu kwuru na ndị otu ya agaghị ekwezi ka ụdịrị ihe mere na Emene mee ọzọ, ọkachasi ebe o metụtara ogbugbu mmadụ. N'okwu okwuru na mgbasaozi o mere n'akara Facebok ya n'Abalị ụbọchị Wenesde, Kanu sị na ya agwala ndị otu ya ka ha dịrị njikere maka mwakpo ndị nchekwa obodo. Nke a na-abịa dịka aka na-achị Enugwu steeti bụ Ifeanyi Ugwuanyi si ka ndị nara ndị uweojii ngwa agha ha weghachite ha. Ugwuanyi kwuru okwu a oge ọ na-ekwupụte ebumnuche a banyere ọbala a kwapuru n'Emene. Onye bụbu gọvanọ Anambra Steetị bụ Peter Obi sokwa na ndị katọrọ ogbugbu mmadụ a mere n'Emene. Obi depụtara nke a n'akara twitter ya ma kpọọ oku sị ka e mee nyocha iji chọpụta ihe kpatara ya ma gbochie ya n'ọdịnihu. Onye na-agara onwe ya bụ onye e gburu, gbaa ọkụ n'Emene - Anya hụrụ ihe mere Ndị hụrụ ihe mere n'ụbọchị mkpamkpa kpara n'Emene sị na onye ahụ bụ onye na-agara nke ya ka e gburu maka na o ji ekwenti ya ese ka ihe na-eme. Mana amaghị ndị mmadụ gburu ya ma ree onye ahụ ọkụ. Ma ndị Ipob, ndị uweojii na ndị DSS ekwebeghị kwuo mmadụ ole n'ime ha nwụrụ kpọmkwem kemgbe ya bụ ihe mere n'ụbọchị Sọnde 23 Ọgọst, 2020. Otu foto ndị mmadụ na-eke banyere mkpa mkpa kpara n'Emene abughị ebe ahụ ka o si. [Gbado anya maka foto ndị n'akara e tinyere ebe a na-egosi ozu na ọbara mmadụ] Foto a bụ nke otu onye Ipob tinyere na Twitter ha. Mana, ya bụ foto si Mba Cameroon, ebe ndi oji egbe na gọọmentị enye nsogbu maka nwere onwe ndị a na-akpọ Ambazonia. Lee ebe o bu ụzọ sepute isi na Twitter n'ebe a. Foto ọzọ si Nairaland ebe nke nwaanyị ji ọkọrọtọ Biafra si ebe a, n'oge ndị Ipob na ndị agha Naijirịa zutere n'afọ 2018. Aga-eme nchọpụta n'ihe mere n'Emene - Ohanaeze Ndigbo Ohanaeze Ndigbo agbarụọla ihu n'ogbugbu ndị mmadụ mere n'Emene dị n'Enugwu Steetị n'ụbọchị ụka mgbe Ipob na ndị nchekwa kwasutara onwe ha. Nke a dị n'akwụkwọ ozi onyeisi otu a bụ Nnia Nwodo wepụtara nke Emeka Attamah bụ ndụmọdụ ya tinyere aka na ya. Ohanaeze sị na ihe mere ha ji gba nkịtị kamgbe ihe a mere bụ maka ha chọrọ ịmatacha etu ihe a si malite. Ha sị na ozi ahụ na-efegharị bụ nke a sị na Nnia Nwodo dere bụ okpotokpo asị na Nwodo ekwubeghi okwu ruo ugbua. Mana ha kpebiri iwepụta ozi a site na mkparịtaụka ha na gọvanọ Ifeanyi Ugwuanyi nke Enugwu Steeti nwere n'ụbọchị Wenesde. Ohanaeze sị na gọọment Enugwu ekwela nkwa ime ka ha mata ihe niile ha chọpụtara banyere mmadụ niile nwụrụ n'ọgbaghara a. Ha gara n'ihu kwa arịrị maka ọnwụ ụmụafọ nakwa ndị ọzọ nke a metụtara ma ṅụọ iyi isi imi n'ala chọpụta ihe mere. Ohanaeze nyere ndụmọdụ ka onye ọbụla dere juu ruo mgbe kọmitii gọọmentị Enugwu hiwere ga-emecha nyocha ha. Aka na-achị Enugwu steeti bụ Ifeanyi Ugwuanyi akpọọla oku nzukọ kwam kwam nke ndị niile aka ha dị na nchekwa na steeti ahụ. Oku Ugwuanyi bịara abalị atọ ndị ọrụ ncheka na ndị otu Ipob kwakọrọ isi na steeti ahụ, nke butere ogbugbu ihe ruru mmadụ anọ. Ndị Ipob na-ekwu na ọ bụ mmadụ 21 ndị otu ha nwụrụ na ọgbaghara ahụ ebe ndị ọrụ nchekwa Department of State Services (DSS) sị na mmadu abuọ ndi ọrụ ha nwụrụ. Briggs na Ezekwesili akatọọla ogbugbu ndị Ipob n'Emene Ipob Emene: Ifeanyi Ugwuanyi akpọọla nzụkọ nchekwa kwam kwam n'Enugwu Otu nwaanyị ọnụ na-eru n'okwu bụ Annkio Briggs akatọọla ogbugbu e gburu ndị otu Ipob n'Emene dị n'Enugwu Steetị n'ụbọchị ụka gara aga. Ọ sị na ndị ọrụ nchekwa enweghi ikike ọbụla ịga ebe ndị a na-enwe nzukọ na-ejighi egbe maọbụ mma ga-amalite ọgbaghara banyere n'igbu ndị mmadụ. Ọ sị na ndị otu a nwere ikike igbere chi ọbụla dị ha mma, ma ọ bụ ụka ndị Jew maọbụ nke Kraịst. Ọ dọrọ aka na ntị ka ndị mmadụ hapụ ị na-agba nkịtị mgbe ọbụla e gburu ndị mmadụ n'ala Igbo maọbụ na Kaduna nakwa Naịjirịa gbagburu. Ihe Oby Ezekwesili kwuru N'otu aka ahụ onye bụbu mịnịsta agụmaakwụkwọ bụ Oby Ekwesili katọkwara otu ihe a mere n'Emene. O depụtara nke a n'akara twitter ya ma sị ka e mee nyocha banyere ihe kpatara ogbugbu ndị a. Hiwe 'panel' ga-enyocha ihe mere n'Emene - Ipob Ọtu na-achọ mwereonwe site na Naịjirịa bụ Ipob akpọọla oku ka e hiwe otu ga-enyocha ma chọpụta kpọmkwem ihe mere n'Eneme n'ụbọchị ụka. Otu onye so n'ọnụ na-ekwuru Ipob kpọrọ oku a na mkparịtaụka ya na BBC Igbo nwere banyere ọgbaghara dapụtara n'etiti Ipob na ndị ọrụ nchekwa. Ọ gara n'ihu sị na onweghi mgbe ndị Ipob mere ọgbakọ ji megide ndị ọrụ nchekwa gara kwasuo ha n'Emene dịka ime ọgbakọ bụ ikike dịrị onye n'iwu na Naịjirịa. O kwukwara na ndị uweojii ekwesighi igbu ndị Ipob, na ihe ha gaara eme bụ inwuchi ma kpọpụ ha n'ụlọikpe karịa ịgbagbusi ha. Onye ọzọ so na mkparịtaụka a bụ Chukwuka Ofoegbu (Ijele) sị na ndị Ipob kwesịrị ịma na iwu na Naịjirịa kpọrọ ndị na-eyi ndụ egwu nke bụ na ọgbakọ ha megidere iwu. Ofoegbu sị na ""ndị Ipob kwesịrị ịkwanyere onwe ha ugwu, na ọ dị njọ onye a na-azọ ndụ iji aka ya dabanye n'ọnụ agụ"". Ọ gara n'ihu sị na o wutere ya etu ndị mmadụ si nwụọ n'ụzọ na-ezighi ezi site n'ọgbaghara ahụ mere n'Enugwu. Kirie ihe ha kwuru n'uju ebe a: Ọtụtụ ndị ọzọ ọnụ na-eru n'okwu esorola katọọ ogbugbu e gburu ndị ntọrọbịa Igbo n' ọgbaghara dapụtara n'etiti ndị nchekwa na Ipob n'ụbọchị Ụka. Guy Ikokwu, otu okenye Igbo ọnụ na-eru n'okwu ma bụrụ onye ndọrọndọrọ ọchịchị welitere isi n'oge ọchịchị Shehu Shagarị gbarụrụ ihu maka ya. O kwuru na ndị na-achị anụ na-eji egbe na-emebi ihe mana o nweghị onye ọbụla n'ime ha ejiderela, kama na-egbusi ndị ntorobịa Igbo ejighị egbe ọbụla. Ikokwu sị na ""O nweghị obodo ụdị ihe ga-eme, ndị mere ya ala na nkịtị."" ""Ihe ha mere ụmụ anyị Osebuluwa ga-akwụ ha ụgwọ."" N'otu aka ahụ, onyeisi otu na-ahụ maka ikike dịrị onye a kpọrọ 'Billie Human Right initiative' bụ Innocent Amadi. N'okwu ọ gwara BBC Igbo n'ekwentị, Amadi sị na ihe nke a gwụrụ ike n'ihi na ndị a na-agbu bụ ndị na-ejighi egbe maọbụ mma. Ọ sị na ọnọdụ ndị Igbo na Naịjirịa bụ nke ndị a na-emegbu emegbu mana o nweghi onye na-ekwu okwu banyere ya. Amadi gara n'ihu dụọ ndị Igbo ọdụ sị ka ha kwanyere onwe ha ugwu n'ihi na anya a na-ele ndị Igbo adịghị mma. Sinetọ Enyinnaya Abaribe akatọọla ogbugbu e gburu ndị mmadụ n'Emene. Ọ na-asị ka ndị gọmenti hibe otu nnyocha ga-eleba anya n'etu ihe jiri mee n'Ọgọst 23, 2020 n'Emene dị n'Enugu. Abaribe kwuru nke a site n'ọnụ na-ekwuru ya bụ Uche Awom. O kwukwara na etu oke ogbugbu si eme mgbe ọbụla gosiri na o nwere ihe ọzọ so ya n'azụ. N'otu aka ahụ, onye nchịkọta otu gọvanọ ọwụwaanyanwu bụ ọkamụta Uchenna Ortuanya ekwuola na otu ahụ na-akwado ime ọgbakọ nlebanya gbasara mkpa mkpa mkpa kpara n'Emene. Ortụanya gwara BBC na ha na-eche ka oge ha ji eme ọgbakọ ruo ma na-ekwukwa na ha ga-eji aka ha kwupute ihe ha metere n'ọgbakọ ahụ. Nke a na-abịa dịka ọtụtụ mmadụ nọ na soshal midia akatọ nkịtị otu a gbara kamgbe ihe a mere. 'Kpọpụta aha ndị otu Ipob na DSS a sị nwụrụ n'ọgbaghara a' Nke ndị mmadụ kpụ n'ọnụ ugbua bụ na ha chọrọ ka ewepụta aha ndị Indigenous People of Biafra(Ipob), DSS nakwa uweojii nọ n'Enugu kwuru nwụrụ n'ọgbaghara ahụ. BBC Igbo kpọrọ ndị isi Ipob nakwa ndị DSS ụnyahụ bụ ụbọchị iri abụọ na anọ ka wepụta ya bụ aha mana Ipob jụrụ ajụ ebe DSS kwuru na ha aghahị ewepụta aha ọbụla ugbua. Ohaneze ndị Igbo na-eme nnyocha Otu Ohaneze Ndịgbo nke Enugwu steeti ekwuola na ha na-enyocha ọgbaaghara dapụtara n'etiti ndị otu 'Indigenous People of Biafra' na ndị uweojii na steeti ahụ n'ụbọchị ụka. Onyeisi ha bụ Alex Ogbonna kwuru nke a oge ya na BBC Igbo nwere mkparịtaụka na mgbede Mọnde. Ogbonna kwuru na ya bụ ọgbaaghara nke butere ọnwụ ụfọdụ mmadụ, wutere ha nke ukwu. O kwuru sị: ""Anyị na-eleba okwu a anya iji matachaa etu ihe niile si mee."" ""Anyị na-akpọkwa oku ka gọọmentị leba anya n'okwu ma gbaa ya n'anwu."" ""Nkwa anyị na-ekwu bụ na ndị niile aka ha dị na ọgbaaghara ahụ agaghị ala na nkịtị. Oge BBC Igbo kpọkwara onyeisi Ohaneze Ndigbo na Naịjirịa bụ Nnia Nwodo, o kwuru na onweghi ihe ọbụla ya ga-ekwu n'ihi na ọ maghị ihe niile gbasara ya bụ okwu. N'otu aka ahụ, ọkaiwu ndị IPOB bụ Alloy Ejimako akatọọla mkpa mkpa kpara n'Emene. O kwuru na o jọgburu onwe ya na ndị uweojii na ndị agha Naịjirịa ga-ahapụ ndị niile na-enye ala ahụ nsogbu ma chụwa ụmụ ntorọbịa na agbọghọbịa ala igbo na-ejighị ngwa ọbụla achọ okwu. Gere ihe o kwuru n'uju ebe a. Okwu Ejimako na-abịa dịka onyendu ndị otu Ipob bụ Nnamdi Kanu gwara ndị otu ya nọ n'Enugwu steeti ka ha kwusịtugodu ọgbakọ ọbụla ka elu na ala jụlatatụ oyi. Kanu kwuru nke a n'okwu ya ụnyaahụ na Radio Biafra mgbe ọ na-ekwu maka mkpamkpa kpara n'Emene Enugwu n'etiti ndị uweojii na Ipob. N'akwụkwọ ozi si n'aka ọnụ na-ekwuru ndị uweojii nke Enugwu steeti bụ Daniel Ndukwe, ha na-akọwa na ihe ruru ndị otu Ipob mmadụ narị ise kwuchiri ụzọ na-agba taya ọkụ n'ụzọ niile, wee nwuchie ndị uweojii nzuzo bụ DSS. Akwụkwọ ahụ kwukwara na Kọmishọna ndị uweojii bụ Ahmad AbdulRahman zipuru ndịọrụ ya ka ha ga bịanyụọ ọgbaghara ebe ahụ. Ndịọrụ nchekwa ahụ gụnyere ndị DSS, ndị uweojii na ndị agha Naịjria gara ebe ahụ mgbe ndị otu Ipob malitere ịkwa ha mgbọ. Mgbe ha saghachịrị ha site n'ịkwa mgbọ, mmadụ abụọ ndị otu Ipob nwụrụ ebe mgbọ merụrụ ọtụtụ n'ime ha gbapụrụ ọsọ ahụ. Ọ sị na ha zọpụtara otu n'ime ndị DSS ahụ ndị Ipob jidere, were hụ mmadụ abụọ ndị otu ha ndị ọzọ n'ozu ka ha tọgbọrọ. Ndukwe kwukwara na e jidere mmadụ ise ndị otu Ipob bụ ndị kwetere na ha so na ya bụ otu a machiri amachị. Ọ sị na ndị ahụ sị na ha nọ ebe a na-enye ha ọzụzụ mgbasị ahụike. Ha sị na ha hụrụ mma, okpiri akụnyere ntu na ekwentị dị icheiche ebe ahụ. 'Ndị uweojii gburu ndị Ipob 21, nwụchie mmadụ 47 n'ọgbaaghara mere n'Emene'-  Emma Powerful N'aka nke ọzọ, Emma Powerful, bụ ọnụ na-ekwuru ndị otu Ipob, katọrọ mwakpo ahụ nke ndị uweojii wakporo ha n'Emene dị n'Enugu. Powerful kwuru na ndị otu ha nwụrụ mgbe a na-akwa mgbọ egbe ruru iri abụọ na otu ebe, ndị uweojii nwụchịrị mmadụ iri anọ na asaa. Gọvanọ Enugu steeti bụ Ifeanyi Ugwuanyị agaala ebe ndị uweojii na Ipob nwere ọgbaghara . Ndị ọrụ nchekwa na ndị bi n'ogbe ahụ mere ka ọ ghọta na ihe adajụọla kamgbe ọgbaghara ahụ dapụtachara ụnyahụ bụ ụbọchị iri abụọ na atọ nke ọnwa Ọgọstụ. Ugwuanyị na ndị ọrụ nchekwa gara ebe ahụ na mgbede ụnyahụ. Na mbụ, onye ndu otu Indigenous People of Biafra (IPOB) bụ Nnamdi Kanu tinyere ọnụ n'ihe mere n'Emene. N'ozi o depụtara n'akara Facebook ya, o kwuru na oge eruola mgbe ndị uweojii ga-aghọta na ogbugbu ndị ejighi egbe ga-akwụsị ""n'ala Biafra"". O kwuru na ihe mere n'Emene ka bụ mbido ihe ga-abịa ma kwuo na ọ bụrụ na agaghị ekwe ha (ndị Ipob) mee ngagharịiwe n'udo, ha ga-eme ya n'esemokwu. Gụọ ihe o kwuru n'uju ebe a Cheta na ọgbaghara dapụtara n'etiti ndị otu Ipob na ndị uweojii metụtara ụlọọrụ ndị uweojii nta dị n'Emene n'ụbọchị iri abụọ na atọ nke ọnwa Ọgọstụ 2020. A hụrụ ọkọlọtọ dị n'ihu ụlọ uweojii ahụ n'ala nke gosiri na awakporo ebe ahụ mgbe ọgbaghara dapụtara. Mana ndị mmadụ laghachiwe n'ụlọ ha maọbụ ihe ha hapụrụ wee gbawa ọsọ ndụ. Mgbe ihe a mechara, ndị uweojii ka anọchichara ụzọ n'ebe dịka Eke Obinagu akụkụ ebe esi abata Emene ma gbochie ndị si Orie Emene apụta ịgafe ezi ahụ. Nchọpụta anyị gosiri na ọgbaghara ahụ malitere n'ụlọakwụkwọ Community High school Emene si ya fere St patricks college fee Ukwu Mango gaa Orie Emene. Maazi Henry nọ mgbe ihe a mere kọwara etu o si hụ ka e gburu mmadụ abụọ n'ihu ya mgbe ọgbaghara a dapụtara. Ọ kọwara na ihe a bidoro n'ụtụtụ ebe elekere asatọ mgbe ndị Ipob na-eme nzụkọ, na-ekpe ekpere, na-abụ abụ. ""Ndị DSS na SARS nakwa ndị uweojii batara n'ebe ahụ malite iti otu nwoke ihe, kụọ ya egbe ma merụọ ya ahụ. Nke a mere ka ndị ọzọ nọ n'ime ụlọ ahụ gbapụta bịa ịmata ihe na-eme."" O kwuru na ndị uweojii malitere ịgbasasi  egbe ebe ahụ agbanyeghị na ndị mmadụ aka ha adịghị n'ihe merenụ na-eme ngafe ebe ahụ. ""Mgbọ tụtara mmadụ abụọ nwụrụ n'ebe ahụ ebe ihe ruru mmadụ iri isii merụrụ ahụ eburu ha gawa ụlọọgwụ"" Mgbe ọgbaghara a dapụtachara n'etiti  Ipob na ndị uweojii n'Emene dị n'Enugu, onye ntakụkọ BBC gara ebe ahụ hụrụ ozu otu onye ebe ọ na-agba ọkụ n'Orie Emene. Ndị bi n'akụkụ ebe ahụ gwara anyị  na ọ bụ mgbe ndị otu Ipob maọbụ Massob na-enwe nzụkọ n'ukwu Mango dị ebe a hụ ka ndị uweojii wakporo ha. Gere ya n'uju ebe a: Ndị agha na ndị uweojii juputere ebe ahụ ugbua. Etu Emene dị mgbe mkpamkpa a kpachara"	https://www.bbc.com/igbo/afirika-53880815
business	Ọkụ gbara n'ahịa Eke-Ukwu dị n'Afikpo agbawala ndị mmadụ aka	Ngwongwo ndị mmadụ lara n'iyi dịka ọkụ gbara ahịa Eke-Ukwu dị n'okpuruọchịchị Afikpo, Ebonyi steeti. Ya bụ ọkụ gbara n'abalị Tuzde, 12 nke ọnwa Julaị afọ 2022, repịara ụfọdụ akụkụ ahịa ahụ ma maebie ngwongwo ndị mmadụ. Enweghi onye nwụrụ maọbụ merụọ ahụ na ya bụ ọkụ ọgbụgba, dịka ndị hụrụ ka ihe mere si kwuo. Amabeghi ihe kpatara ya bụ ọkụ gbapịara ngwaahịa ndị mmadụ. Mbọ ụfọdụ ndị gbara ịzọpụta ụfọdụ ngwaahịa ndị mmadụ lara n'efu dịka ya bụ ọkụ ji ike na-agba. Oby Oko Enyim bụ onyeisi okpuruọchịchị ahụ, tiri ndị ọkụ a metụtara aka n'obi mgbe ọ garuru ebe ahụ, ma kwe ha nkwa na gọọmentị ga-agba mbọ ịgbatara ha ọsọ enyemaka. Omezue Johnson Inya Oka bụ onyeisi otu jikọrọ ndị ahịa Afikpo, Afikpo Market Traders Association (AMATA), kpọkuru gọọmenti ka ha gbaa mbọ hụ na ụdịrị ọdachi a emeghi ọzọ, site n'itinye ihe ndị e ji alụso ọkụ ọgụ.	https://www.bbc.com/igbo/articles/cmje6pz5vljo
entertainment	Timi Dakolo: “Ọ bụrụ na Naịjirịa bụ mmadụ gbara afọ 62 a ga m asị ya nwanne m gaa hazie onwe gị”	Otiegwu a ma ama bụ Timi Dakolo na BBC Igbo nwere mkparịta ụka gbasara ọtụtụ ihe na-eme Naịjirịa ugbua dịka Naijiria na-eme emume ncheta nnwereonwe. O﻿ tinyere ọnụ n'okwu gbasara ọpụpụ ndị mmadụ na-agbapụ na Naịjirịa ugbua. D﻿akolo kwuru na ya agaghị asị ndị mmadụ apụla mana onye echefukwala ụlọ. Ọ﻿ sị onye obula nwaa ike ya otu ọbụla o nwere ike. O﻿ kwukwara na ya agaghị agwa onye obula onye ọ ga-atụrụ na ntuliaka 2023 mana onye obụla were uche ha lụọrọ onye nwere ike imezi obodo. O﻿ kwuru na “Ọ bụrụ Naịjirịa bụ mmadụ gbara afọ 62 aga m asị ya nwanne m gaa hazie onwe gị”. Ị﻿ sị na Naịjirịa nwere ọtụtụ ebe ha na-etufu ego bụ nke ha kwesiri iwepụ. Ọ﻿ mara atụ sị na Naịjirịa dịka nwoke mụrụ ọtụtụ ụmụ na-abịakwute ya kwamgbe kwamgbe na-abịa anara ego. Ụ﻿bọchị Nna ha jụrụ inye ya, onye ọbụla ekulie zọwa isi onwe ha. D﻿akolo kwuru na ya na-esi egwu ọhụrụ ga-apụta n'afọ ọzọ bụ nke ga-ekwu ọtụtụ egwu ga-ekwu maka ihunnanya, okwukwe na ihe ndị ọzọ. G﻿ee ihe ndi ọzọ na ihe onyonyo a:	https://www.bbc.com/igbo/articles/c723p72exdyo
health	Cronavirus: Lee mba ndị COVID-19 echetabeghi	Ọrịa coronavirus nke a na-akpọ COVID-19 na-eme njem na-agagharị mbaụwa dị icheiche mana ị ma na e nwere ebe ndị ọ tụbeghị ụkwụ ruo ugbua? Ọrịa a batara Naịjiria n'ime izu ole na ole gara aga, egbuola ihe karịrị mmadụ puku 50 kemgbe o selitere isi na mba Chaịna n'ọnwa Jenụwarị 2020. Ka ọ dị ugbua, ihe ruru mmadụ otu nde ebutela ya bụ ọrịa na mbaụwa, ebe ihe karịrị mmadụ puku narị abụọ gbakerela. Mana ị makwa nke ekwe na-akụ nwanne? Ruo taa bụ abalị atọ nke ọnwa Eprelụ, e nwere mba ndị ejibeghi anya hụ kama otu onye bu ọrịa a. Ị na-ajụ mba ndị ọ bụ? Ngwa lee ka anyị kọwaara gị: Dịka BBC si chọpụta na ngụkọ mahadum Johns Hopkins mere, mba 18 n'ime mba 193 so n'otu mbaụwa bụ United Nations enwebeghi otu mkpụrụ onye bu ya bụ ọrịa. Ụfọdụ ndị ọkachamara na-akọwa na o nwereike ịbụ na mba ndị a akpọpụtabeghi ọnụọgụgụ ndị bu ya; na ọ bụghị na enwebeghi ndị butere ya. Ndị ọzọ, ọkachasị ndị a bụ mba ndị nọ n'elu mmiri a na-akpọ aịlandị, nwereike ha ebutebeghi ya n'ihi na ha anaghị enwekarị ndị si esi abata mba ha (bụ etu ọtụtụ ndị mba ọrịa a na-enye nsogbu ugbua a si bute ya). Ụfọdụ mba ndị ahụ tere ezigbo aka nke bụ na mmadụ ga-eme oke njem tupu o rute ebe ahụ. Ihe dịka mba Nauru, machiri mba Chaịna, Saụt Koriya, Itali na Ịran ịbata na mba ha ka ọrịa a malitere. Ha kwụsịkwara ụfodụ ụgbọelu si mba ndị ọzọ ifetu na mba ha, dịka onyeisiala mba ha sịkwa na o ji ekpere na akwụkwọ nsọ echekwa mba ya. Ndị ọkachamara na-ekwu na mmachi na mgbochi ha na-eme nwereike na-azọ ha ugbua, mana o nwereike ghara ịdịgịde. Maka gịnị? Andy Tatem, bụ ọkammụta sayensị na mahadum Southampton, kwuru na mba ndị a na-atụbatakwa ihe dịka nri na ihe ndị ọzọ e ji enyere ndụ aka. Nke bụ na e gbochigide, oge ga-erukwa mgbe ha ga-achọ ịtụbata nri maọbụ ihe ndị ahụ maọbụ ibupu nke si mba ha. Mgbe ahụ ha ga-emepe okeala ha makwa bulie ụfọdụ mmachi a nke ga-eme ka ọrịa a nwee ohere ịmịbata. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-52158515
health	Heat in Nigeria: Etu ị ga-esi gbanahụ ọrịa ndị a okpomọkụ na-ebute	Oke okpomọkụ nwereike ibutere gị ọtụtụ ọrịa, ya ka o ji dị mma ka ịmata ọrịa ndị a ma chekwa onwe gị nkeọma. Kamgbe izuụka a ka ụmụ Naịjirịa na-eti mkpu na okpomọku na-eme ha ịwa mana lee ọrịa dị iche iche ya bụ ọnọdụ nwereike ibunye gị. Ọrịa okpomọkụ na-ebute gụnyere ndị a dọkịnta Chidi Akaghara kpọpụtara	https://www.bbc.com/igbo/afirika-51612600
religion	Is Osinachi Husband a pastor: Dị Osinachi Nwachukwu ọ bụ ụkọchukwu?	"Ndị mmadụ na-ajụ onye bụ Peter Nwachukwu kamgbe ọnwụ nwunye ya wuwara na soshial midịa bụ Osinachi Nwachukwu, onye oti egwu a ma ama. Kamgbe Epreelu 9, 2022 ka aha Peter ji ewu dịka akụkọ ọnwụ nwunye ya bụ Osinachi Nwachukwu pụtachara n'elu soshal midia. Kama nne Osinachi Nwachukwu zara ajụjụ ụfọdụ na-ajụ ma di nwa ya ọ bụ 'Pastor'? Ọ zara sị na ọ bụ 'Pastor' na nghọta nke ya. Ọtụtụ ndị ma di na nwunye a tụmadị ọgụ egwu Frank Edwards ama ama pụtakwara na-ekwupụta na ọ bụ aka ike Peter Nwachukwu ji eso nwunye ya butere ọnwụ nwunye ya. Ka ọ dị ugbua ndị uweojii Naịjirịa anwụchiela Peter Nwachukwu onye nke ha si na ha na-enyocha maka ebubo mmekpa ahụ ọ na-emekpa nwunye ya, ọtụtụ mmadụ gụnyere ezinụlọ Osinachi boro ya tupu nwunye ya anwụọ. Aha nwada Osinachi Nwachukwu onye gụrụ 'Ekwueme' na-akpọtụ ebe nile na soshal midia kemgbe ụbọchị Satọde 9 Eprel, 2022 mgbe akụkọ pụtara na ọ nwụọla. Hyacinth Ogbu bụ onye nchịkọta egwu otu 'Glorious singers' bụ ebe Osinachi na ejima ya bụ Amarachi Eze malitere iti egwu gwara BBC Igbo na ọ bụ eziokwu. Ogbu sị na ọ bụ ihe mwute nye ndị otu ha nakwa ezinaụlọ Nwachukwu na Madu maka akụkọ banyere ọnwụ Osinachi. Nwachukwu, onye gụrụ egwu ọtụtụ ndị ụka kraịst ma bụ ""Ekwueme"" bụ onye egwu ya na-amasị ma na-akpalite mmụọ ndị mmadụ n'ụzọ dị iche iche. Ndị mmadụ na-agba akaebe etu egwu ya si eme ka ha na-echee echiche maka ndụ ha na mmekọrịta ha na Chukwu kere ha. Ndị maara Nwachukwu kọwara ya ka dịka ezigbo mmadụ nakwa onye ihe gbasara Chineke na-anọ ọkụ n'obi. Tupu ndị uweojii anwuchie Peter Nwachukwu bụ di Osinachi BBC Igbo gbara mbọ ịnụta olu di ya site n'izigara ya ozi ma kpọọkwa ya. O gosiri na ọ gụrụ ozi ndị ahụ mana ọ zachịghaghị."	https://www.bbc.com/igbo/afirika-61085970
entertainment	Anthonia Ogugua: Ọ dịghị mfe ịbụ nwaanyị na-agba mkpọnala	Anthonia Ogugua bụ nwaanyị na-agba mkpọnala. Mkpọnala bụ egbe pụrụ iche nke na-egosipụta emume pụrụ iche n'ala Igbo. Ọtụtụ chebu na ọ bụ naanị ụmụ nwoke nwere ike ịgba ya bụ egbe. Mana Anthonia Ogugua egosila n'eziokwu na ihe nwoke na-eme, nwaanyị nwekwara ike ime ya karịa. Gere akụkọ ya n'uju n'elu. Ndị mere akụkọ a bụ Ikechukwu Kalu na Nnamdi Agbanelo.	https://www.bbc.com/igbo/afirika-57097184
health	Coronavirus: Akụkọ ụgha gbasara nje a i kwesiri ịgbachi nkịtị	"Coronavirus na-efesa mba ụwa niile mana o nwebeghi ọgwụgwọ ewepụtara maka ya. N'agbanyeghị nke a, ndị aghụghọ amalitela ịwepụta akụkọ ndị abụghị eziokwu gbasara ọgwụgwọ ya. Anyị elebaala anya n'ụfọdụ ụdịrị akụkọ ụgha a nakwa nke bụ eziokwu na ya. Ụfọdụ mmadụ ekwuola na ị ri Garlic ga-enye aka n'igbochi ọrịa a. Mana ngalaba na-ahụ maka ahụike mbaụwa niile bụ ""World Health Organisation"" (WHO) n'aha ịchafụ ekwuola na o nweghi ihe akaebe gosiri na Garlic na-agwọ ọrịa ahụ. Otu ụlọ ntaakụkọ na Chaịna biputere akụkọ otu nwaanyị gara ụlọọgwụ maka akpịrị ya n'ihi na o riri ihe ruru otu kg Garlic. O nwere akụkọ dị iche iche na-efegharị maka etu mkpomọkụ na ihe ndị dị ọkụ si egbu ọrịa ahụ. Otu n'ime ha ekesara n'ọtụtụ mba na-ekwu na ịṅụ mmiri ọkụ nakwa ịnọ n'ime anwụ na-egbu ọrịa ahụ Ha kwukwara na okwu ụgha ahụ si n'aka Unicef na-ahụ maka ọdịnma ụmụaka nke ha pụtara gọọ. Ọkammụta Bloomfield kwuru na ọ bụrụ na ịbu nje ahụ, ọ dịrị ahụ gị ịji aka ya wepu ya. ""Ọ dị mma iji mmiri ọkụ asụ akwa gị mana ọ dịghị mma ịji ya saa ahụ gị"" ka o kwukwara. Akụkọ ụgha ọzọ na-efegharị na-akọwa na ndị agbụrụ ojii, ọ kachasị n'Afrịka anaghị ebute ọrịa ahụ. Mana kemgbe akụkọ ahụ pụtara, ụfọdụ ndị ojii a ma ama ebutela ọrịa ahụ. Ha gụnyere Idris Elba na-eme ihe onyonyo, Blaise Matuidi nakwa King Paul Akpan Udoh bụ ndị ọgba bọọlụ. O nwere akụkọ ekesara na Facebook kwuru na ""otu dọkịta Japan"" kwuru na ịṅụ mmiri kwa nke iri na ise ga-asachapụ nje ọrịa ahụ bara ọṅụ. Ọkammụta Trudie Lang kwuru na o nweghi ọrị ahụ ọbụla gosiri na ị ga-ejinwu mmiri sachapụ nje n'ime ahụ gị. Nje ndị yiri Coronavirus na-abanye n'akụkụ ebe mmadụ si ekuru ume nke mere na mmiri agaghị asapụ ya. N'agbanyeghị nke a, o kwuru na mmiri ọṅụṅụ na-adị mma n'ahụ. Kemgbe ọrịa Coronavirus malitere, ọṅụ ihe ịkwọ aka bụ ""Hand Sanitizer"" arịala elu nke ukwu. Nke a mere na ọtụtụ ndị mmadụ bidoro ịdepụta ụzọ ị ga-esi mepụta ""Hand Sanitizer"" nke gị na be gị. Mana ndị ọrụ sayensị kwuru na ihe ndị a adịghị mma n'elu ahụ n'ihi na Sanitizer na-enwe ihe dị n'ime ya ga-eme ka ọ ghara ịmerụ mmadụ ahụ. Ọkammụta Bloomfield kwukwara na o kwenyeghị na ndị mmadụ nwereike ị rụpụta Santizer ga-edebe aka mmadụ ọcha n'ụlọ ha."	https://www.bbc.com/igbo/afirika-51943631
politics	Enugu LGA Elections: Ihe mere PDP ji zakọrọcha ọkwa na ntuliaka e mere n'Enugwu Steeti	"Ngalaba na-ahụ maka ntuliaka n'Enugwu steeti bụ Enugu State Independent Electorial Commission (ENSIEC) ekwuola na ọ bụ pati People's Democratic Party (PDP) meriri na ntuliaka niile e mere na Satọde bụ ụbọchị 29 nke ọnwa Febụwarị. Agbanyeghi na ntuliaka a gara n'udo dịka BBC hụrụ n'anya, otu n'ime mmadụ abụọ n'azọ ọkwa onyeisi pati All Progressives Congress (APC) na steeti ahụ bụ Okey Ogbodo gwara BBC na pati ha esoghi na ntuliaka ahụ. N'iza ajụjụ maka ndị APC aha ha dị n'akwụkwọ ntuliaka, Maazị Ogbonna sị na ndị a abughị ndị APC. Ọ sị; ""Ndị ahụ bụ ndị APC n'ehihe ma bụrụ PDP n'abalị."" Ogbonna gara n'ihu kwuo na ntuliaka ahụ adabaghị makana ọ bụghị oge e kwesiri ime ya ka e mere ya. N'okwu ya, Ogbonna sị na ọ bụ mgbe oge ndị ọchịchị gwụrụ n'afọ 2019 ka ndi ọhụrụ kwesịrị  irigoro n'ọkwa. ""Ndị PDP were ndị ha kpọrọ ""Transition Commitee Chairmen"" tinye n'ọkwa. Iwu obodo megidere nke a"" Ọ sị na ọ bụ nke a mere pati ya jiri gbajụọ isonye mee ntuliaka. Dọkịnta Uche Uzochukwu so na ndị isi PDP n'okpuru ọchịchi Ọgwụ gwara BBC na ya amaghi ihe onye APC na-ekwu makana etu ya si hụ ntuliaka ahụ, o gara nke ọma. Ọ sị, ""Na Nkwe be anyị, ebe m nọ tụọ vootu, ndị mmadu pụtara n'igwe bịa kwado PDP. Ndị APC pụtara enweteghi otu vootu."" Dọkịnta Uzochukwu sị na ọ bụ makana PDP na-eme ọfụma mere ndị mmadụ ji akwado ha nke ukwuu n'Enugwu. Onye na-anọchite mpaghara Ọgwụ n'ụlọomeiwu nke Enugwu steeti bụ Johnson Chukwuobasi kwenyekwara n'ihi Dọkịnta Uzochukwu kwuru. Omeiwu Chukwuobasi sị, ""O nwere onye be anyị, onye Mmaku, so zọọ ọchịchị n'aha APC, ọ chịtaghị aja maka na ọ bụ PDP ka ndị ebe anyị na-akwado."" 'Ihe mere PDP ji merie ebe niile' Dọkịnta Uzochukwu sị na aka na-achị Enugwu steeti bụ Ifeanyi Ugwuanyi na-eme ọfụma nke mere ndị mmadụ ji sị ka PDP chịrị gawa. Ọ sị, ""Agaghị m asị na ọ bụ makana APC anaghị achịta na gọọmentị etiti mere ka ndị mmadụ na-akwado PDP, makana steeti dị iche iche. Nke bu eziokwu bụ na PDP na-eme ọfụma n'Enugwu site na gọọmenti Ifeanyi Ugwuanyi."" Omeiwu Chukwuobasi rụtụrụ aka n'usoro Bekee kpọrọ zoning, bụ atụmatụ PDP na-eso n'Enugwu, dịka otu ihe mere ndị mmadụ jiri akwado patị ahụ. Ọ sị, ""Zoning na-enye aka. Dịka ugbua, onye meriri ịbụ onyeisi ọchịchị ime obodo bụ onye Ọgwụ, onye rituru n'ọkwa bụkwa onye mpaghara ọzọ. Etu a ka e si eme ya."" Atụmatụ ""zoning"" a malitere n'Enugwu kamgbe Chimaroke Nnamani bụ gọvanọ steeti ahụ. Ya bụ atụmatụ metụtakwara etu e si a họpụta ndị ọchịchi Bekee kpọrọ ""Councillor"" Ebe APC kwụ Okey Ogbonna na-ekwusi ike na aka pati ya adịghị na ntuliaka ahụ, ma na-ekwukwa na ya nwere olileanya na ndịisi pati ha no n'Abuja ga-aghọta na ọ bụ ya ka ""ụlọikpe kpebiri dịka onyeisi APC n'Enugwu kpọmkwem."""	https://www.bbc.com/igbo/afirika-51705949
politics	Simon Ekpa: Ihe mere m jiri sonye n'atụmatụ ịchọ nnwereonwe Biafra	BBC Igbo na Simon Ekpa onye Nnamdi Kanu nyebụrụ ikike ka ọ gbasa ozi na Redio Biafra nwere mkparitaụka n’ụbọchị Fraịde ebe o kwuru okwu nwere onwe ndị otu Ipob na etu o si metụta ndị Igbo na ndị ọnwụwa anyawụ nịịle. O kwuru ihe ole na ole nke gụnyere :	https://www.bbc.com/igbo/afirika-58358934
sports	Sports betting: Ihe ọghọm dị n'ịgba chaa chaa egwuregwu	Ndị na-agba chaa chaa na-asị na 'e tinye okwe e rie okwe, onye ụjọ ababa' mana ha amaghị ọghọm dị na ya. Nyocha BBC mere na mba Yuganda gosiri na ego ndị na-agba chaa chaa na-etinye na-akarị nke ha na-erite. Nke mere gọọmentị mba ahụ na-achọ ụzọ ha ga-eji ebelata ụmụokoroọbịa ị na-agba chaa chaa. Kirie ka ị hụ mpụtara dị n'ime nyocha a.	https://www.bbc.com/igbo/egwuregwu-49805234
business	Petroleum Industry Bill: Ọ gịnị bụ PIB a onyeisiala Muhammadu Buhari debanyere n'iwu?	"Femi Adesina bụ ọnye ndụmọdụ pụrụiche onyeisiala Naijirịa edepụtala akwụkwọ ozi were sị na onyeisiala Muhammadu Buharị edebanyela iwu Petroleum Industrial Bill n'iwu Naijirịa. O kọwara na ọ bụ dịka Buhari dopuru onwe ya iche dịka iwu covid-19 siri kwuo maka ndị mere njem ka ọ debanyere ya bụ iwu n'akwụkwọ iwu Naijirịa. Adesina kwuru sị, ""Mmemme maka ya bụ iwu ọhụrụ ga-ebido n'ụbọchị wenezde dịka oge ndopu iche ya gwụchara"". Ọ kọwara na ndị omeiwu ukwu wepụtara ya bụ iwu ka atulee n'ụbọchị iri na ise nke ọnwa Julaị 2021, ebe ndị ụlọ omeiwu nta wepụtara ya bụ iwu n'ụbọchị iri na isii nke ọnwa Julaị 2021, nke a mere ka ihe echewere kamgbe  mbido afọ ndị 2000 bịa na mmezu. N'ụbọchị Tọzde, abalị mbụ nke ọnwa Julaị afọ 2020, ụlọomeiwu Naịjirịa - nke ukwu na nke nta - binyere aka n'iwu a kpọrọ 'Petroleum Industry Bill' maọbụ PIB n'ịchafụ. Ọ bụrụ na Onyeisiala Muhammadu Buhari kwadoo iwu a, ọ ga-abụzi iwu ga na-achịkọta mmepụta nakwa ire mmanụ agbịdị na Naịjirịa. Ọtụtụ na-ekwu na nke a bụ otu ọkpụrụkpụ ihe nke ndị omeiwu mepụtarala. Mana ndị ọzọ na-ajụ sị, ""gịnị bụ PIB?"" Mmanụ agbịdị - maọbụ 'crude oil na bekee - bụ otu ngwaahịa kacha enye Naịjirịa ego. Ya mere o ji dị mkpa na a ga-enwe iwu doro anya na-ahụ maka mmepụta ya bụ mmanụ. Ka ọ dị ugbua, iwu na-achịkọta mmepụta na orire mmanụ na Naịjirịa bụ nke a kpọrọ 'Petroleum Act' nke afọ 1969 nakwa 'Petroleum Profit Tax (PPT) Act 1959'. E nwekwara ụmụ kịrịkịrị iwu ndị ọzọ na-ahụ maka ngalaba dị icheiche dị na mmepụta mmanụ. Mana n'ihi mgbanwe nke na-apụta ihe kwa ụbọchị, ọ dị mkpa ka e nwee iwu ọhụrụ zuru oke nke ga-ahụ maka ọdachi niile si na mmepụta mmanụ. Ọdachi ndị a gụnyere: Ọ bụ Olusegun Obasanjo tụpụtara alo iwepụta iwu PIB n'afọ 2000, mana ọ bụ Musa Yar'Adua wegara iwu a n'ụlọomeiwu Naịjirịa n'afọ 2008 Kamgbe ahụ ruo taa, Naịjirịa enweela ndị isi ala anọ, mana iwu PIB enwebeghị isi. Oge Buhari batara n'ọchịchị, o kere PIB ụzọ anọ. Ha bụ: Na 2017, ụlọomeiwu nta binyere aka n'iwu PIGB. Ndị Sineti binyekwara ya aka n'ọnwa Jenụwarị 2018. Mana Onyeisiala Buhari akwadoghị ya bụ iwu tupu agba nke mbụ ọchịchị ya abịa n'isi njedebe na 2019. N'ọnwa Sepụtemba 2020, Buhari wegara iwu PIB ọhụrụ n'ụlọomeiwu ka ha lebaa ya anya. Ọ bụ iwu nke a ka ndị omeiwu kwadoro n'ụbọchị Tọzde."	https://www.bbc.com/igbo/afirika-57693004
religion	CAN ahọpụtala Daniel Okoh dịka onyeisioche ọhụrụ	"Otu Christian Association of Nigeria ahọpụtala Daniel Okoh dịka onyeisi ọhụrụ otu ahụ. Ọnụ na-ekwuru ha bụ Bayo Oladeji gwara BBC Igbo n'ekwentị na nzụkọ akpọrọ 'The Assembly' kwekọrịtara na nhọpụta Okoh dịka onyeisi ọhụrụ ha. Nke a pụtara na onyeisi ochie ahụ Rev Olasupo Ayokunle ga-enyefe ya ọchịchị n'aka n'emume a ga-eme n'ụbọchị Fraịde. Daniel Chukwudumebi Okoh bụ ụkọchukwu kachasị n'ụlọụka Christ Holy Church a ma dịka ""Nation Builders"" maọbụ Odozi obodo. A mụrụ ya na Kano na Nọvemba 12, afọ 1963. Ọ bụ onye Ndoni dị n'okpuruọchịchị Ogba/Egbema/Ndoni dị na Rivers steeti. Ọ lụrụ Ngozi dịka nwunye ya ma jirikwa ụmụ anọ. Okoh arụọla ọrụ ihe karịrị afọ iri abụọ dịka onye na-ekwuchitere ndị ụka Kraịst n'ọgbakọ okpukpere ndị ọzọ. Ọrụ ahụ ọ na-arụ gụnyere ma na Naịjirịa ma na mba dị icheiche n'ụwa niile. Ụfọdụ ọkwa ọ nọrọla na ya gụnyere: - Onyeisioche ọgbakọ ụlọụka okpukpere Kraịst dị na Afrịka bụ OAIC n'ịchafụ - Onyeisi otu OAIC na Naịjirịa (2005 - 2014) - Osote onyeisi CAN na Naịjirịa (2007 - 2013) - Okoh so na mmadụ isii gọọmentị etiti họpụtara n'ọgbakọ idozi ndọrọndọrọ n'afọ 2005. - Okoh so na ndị isi na-elekọta National Orientation Agency site n'afọ 2009 rue afọ 2011. Cheta na akụkọ fegharịburu n'ụbọchị Wenzde na otu jikọrọ ndị okpukpere Kraịst na Naịjirịa bụ CAN n'ịchafụ ahọpụtala onyeisioche ọhụrụ. Mana mgbe BBC Igbo kpọtụrụ ọnụ na-ekwuru otu ahụ bụ Bayo Oladeji, ọ gwara anyị na o nweghi eziokwu dị na akụkọ ahụ. ""Ọ bụ akụkọ ụgha, ihe mere bụ na ndị mmadụ wepụtara aha Daniel Okoh dịka onye nwereike ịbụ onyeisioche mana anyị emebeghi mkpebi maka ya"" ka o kwuru. O gara n'ihu kwuo na ọ bụ n'ụbọchị Tọzde kpọm kwem ka a ga-akpọpụta onyeisioche ọhụrụ otu ahụ. Onye bụbu onyeisi otu ahụ bụ Reverend Olasupo Ayokunle banyere n'ọkwa ahụ n'afọ 2016. CAN bụ otu jikọrọ ụlọụka niile na-ekpere Kraịst n'ala Naịjirịa. E hibere ya bụ ụlọọrụ n'afọ 1976 mgbe ọ bụ naanị ụka Katọlik, ụka Anglịkan nakwa ụka ukwu ndị ọzọ dịka Baptist na Methodist. Ndị ụka Kraịsti hibere otu a iji kwụsịtụ  njikọ ndọrọndọrọ na okpukpere alakuba na-aga n'ihu oge ahụ. Ha pụtakwara katọọ ma megide nsonye ala Naịjirịa n'ọgbakọ mba ndị okpupere alakuba bụ OIC n'afọ He mechaziri gaa n'ihu nabata obere ụlọụka ndị ọzọ n'ime ogige ha. Ha nwere ngalaba nke ụmụ nwaanyị akpọrọ WOWICAN nke Oyin Mabel Sowoolu bụ onyeisi ha ugbua."	https://www.bbc.com/igbo/articles/ce9jv489jq8o
business	Ọgba Mbọ: Lee Afam Dozie, onye na-akpọlịte ụgbọala mgbe ochie n'ọnwụ	"Igbo na-atụ ilu sị na 'ihe onye na-eme ka ekwe ji akpọ ya'. Nke a bụ eziokwu na ndụ Afam Doze, nwa amadị e ji ịkpọlite ụgbọala ochie nke ndị mmadụ che na ọ nwụọla n'ọnwụ. Dozie gwara BBC Igbo na ya malitere ịhụ ọrụ ụgbọala n'anya oge ọ bụ nwata, maka na nna ya bụkwa ọrụ ahụ ka ọ na-arụ. O kwuru na ọ bụ oge o lelere onyonyo otu onye mba Amerịka na-emegharị ụgbọala ochie, ka ya onwe ya nwere mkpalite na mmụọ ya ịbanye ya bụ ọrụ nke ọma. Ugbua, Dozie so n'otu n'ime ndị a kacha mara na Naịjirịa na-agbanwe ụgbọala ochie, mee ya ka ọ dịkwa ka nke ọhụrụ. ""Ebumnobi m bụ na n'oge adịghị anya, aga m enwe ike ịrụpụta ụgbọala nke aka m site n'isi mbido ruo na njedebe,"" Dozie kwuru. K﻿irie mkparịtaụka a n'uju. N﻿dị mere akụkọ a bụ Chigozie Ohaka na Vining Ogu."	https://www.bbc.com/igbo/articles/crgzkle49r7o
sports	Champions League group stage draw: Onye ga-adabanye n'ọnụ agụ na nke afọ a?	"Dịka a ga-ahọpụtara ndị a ga-enye nturuugo maka etu ha si gbaa n'afọ gara aga, a họpụtala ndị ga-ezute ibe nagba nke mbụ na nke afọ a. Ndị dịka Manchester City na Shaktar Donetsk zutekwara ọzọ n'afọ a, dịka ha zutere n'afọ gara aga, ebe Liverpool na Napoli zutekwara onwe ha ọzọ. A họpụtara Virgil Van Dijk dịka nwoke kacha gbaa n'asọmpi Champions League nke afọ 2018/2019. Ọ gbawara Lionel Messi na Cristiano Ronaldo etitkọtara ha atọ aka, napụ ha ihe nrite nke a. N'otu A PSG REAL MADRID CLUB BRUGGE GALATASARAY N'otu B BAYERN MUNICH TOTTENHAM OLYMPIAKOS CREVNA ZVEZDA N'otu C MANCHESTER CITY SHAKTAR DONETSK DINAMO ZAGREB ATALANTA FC N'otu D JUVENTUS ATHLETICO MADRID BAYER LEVERKUSEN LOKOMOTIV MOSCOW N'otu E LIVERPOOL NAPOLI FC SALZBURG GENK N'otu F BARCELONA BORUSSIA DORTMUND INTER MILAN SLAVIA PRAHA N'otu G ZENIT ST PETERSBURG BENFICA OLYMPIQUE LYONNAISE RB LEIPZIG N'otu H CHELSEA AJAX VALENCIA LILLE A họpụtara Lionel Messi dịka ọkacha agba n'ihu nke asọmpi Champions League nke afọ 2018/2019. A họpụtara Frenkie De Jong nke Ajax dịka onye egwu etiti kacha gbaa n'afọ 2018/2019. A họpụtara Virgil Van Dijk nke Liverpool dịka oji azụ kacha gbaa n'afọ 2018/2019. A họpụtara Alisson Becker bụ oche goolu nke Liverpool dịka ""aka kacha chee goolu na Champions League 2018/2019"". Ndị na-akwado Chelsea, Tottenham, Liverpool, Manchester City, Real Madrid, Barcelona, Juventus nakwa otu egwuregwu ndị ọzọ chị obi n'aka. Ha nọ na-eche ịnụ otu ebe ha ga-adabanye ma a malite nhọpụta otu ndị ga-anọ n'agba nke mbụ nke Champions League nke afọ 2019/2020. Otu ndị ọzọ dịka Bayern Munich, Juventus, Borussia Dortmund, Atletico Madrid nakwa Paris Saint Germain (PSG), bụkwa kpọkịrịkpọ ndị nwereike inye ndị mmadụ ọbara mgbalielu. Ndị nwere agba dịka Cristiano Ronaldo, Lionel Messi nakwa Virgil Van Dijk bụ ndị a họpụtara maka inye nturuugo, wụchikwara ebe ahụ. Emume a mere na Monaco dị na mba Frans. Akụkọ ga-amasị gị: Ihe nkiri a ga-amasị gị:"	https://www.bbc.com/igbo/egwuregwu-49514772
religion	Nchọpụta egosila na Pope Benedict XVI emeghi ihe ọbụla maka mkpesa mmetọ ụmụaka anọ e kpesaara ya	"Nchọpụta egosila na enweghi ihe Pope Benedict nke iri na isii bụbu onyeisi ụka Katọlik, mere maka okwu mwakpo ụmụaka anọ e kpesara n'aka ya oge ọ bụ Achbishọp nke Munich. Pope Benedict nọ n'ọkwa ahụ site n'afọ 1977 ruo 1982, agbụrụla aka ya n'ebubo ahụ mere mgbe ahụ ọ na-abụbeghi Pope. Otu ụlọọrụ ndị ọkaiwu nọ na mba Jamini bụ ndị nzukọ Katọlik goro ka ha mee ya bụ nchọpụta. Ha sị na nchọpụta ha gosiri na ya bụ Poopu aha ya bụ Josef Ratzinger mgbe ahụ, nọ n'ụlọ ya bụ ewu mụọ n'ọgbụ n'aka ụmụaka anọ ahụ. Nke ka njọ bụ na ndị ụkọchukwu mere arụ a ka nọkwa n'ụka na-ekpori ndụ ka ọ nweghị ihe mere. Poopu Benedict XVI gbara afọ 94 ugbua, bụ Poopu mbụ gbara arụkwaghị m kemgbe afọ narị isii (600), mgbe o mere ya n'afọ 2013. Ọ sị na ọ bụ maka ike ọgwụgwụ ka ya ji tinye ya bụ akwụkwọ arụkwaghị m. Ndị ọrụ wepụtara ya bụ akwụkwọ nchọpụta bụ ndị a kpọrọ Westpfahl Spilker Wastl n'asụsụ Jamini. N'ime ya, Ọkaiwu Martin Pusch kwuru na, ""ikpe abụọ maka mmetọ ụmụaka a mere mgbe ọ nọ n'ọchịchị nke steeti kewapụrụ ndị mere ya. N'ikpe abụọ ahụ ndị kpara ya bụ arụ ka nọ n'ụka"". Otu mgbe, e boro ya na ọ ma maka otu ụkọchụkwụ metọrọ nwa nwoke bụ ndị ezitere na dayọsis ya, mana onweghị ihe o mere fada ahụ. Akụkọ kwuru na Poopu Benedict edegarala ndị ọrụ nchọpụta a ọtụtụ akwụkwọ na-aja ha ike maka ezigbo ọrụ ha ma gọọ na ụkwụ na na aka ya emetụghị ụtụ chara acha na ya bụ okwu. Akwụkwọ nchọpụta a gosiri na ya bụ Poopu nọ n'ọgbakọ ebe a na-akpa maka ya bụ okwu ma nyụọ ntị mmanụ. Ihe Vatikan mere Vatican sị na ha ga-eleba ya bụ akwụkwọ anya mgbe e biputara ya. Akwụkwọ nchọpụta ọzọ e biputaburu na-ekwụ na-achọpụtara mmetọ ndị ụkọchukwu mere karịrị 3,600 kemgbe afọ 1946 ruo 2014. Ọtụtụ n'ime ndị e metọrọ bụ ụmụnwoke ndị Bekee kpọrọ 'mass servants"". Akwụkwọ nchọpụta ọhụrụ a e mere na mpaghara Munich na Freising hụrụ na e metọrọ ihe ruru mmadụ 497 site n'afọ 1945 ruo 2019. Ọ bụghịkwa naanị Poopu a ka e boro ebubo a, ya bụ nchọpụta na-arụjere achbishọp nke mpaghara ahụ bụ Kadịnal Reinhard Marx aka ọjọọ, sị na ọ gbara nkịtị na mmetọ abụọ. Ya bụ Kadịnal etinyelarị akwụkwọ arụkwaghị m maka ya bụ ebubo kemgbe Juun afọ 2021, sị na ya kwesịrị ịketa n'ụta mmetọ ndị a, mana Pope Francis ekweghị anabata akwụkwọ ya. Mana mgbe gara aga Pope Francis emegharịala iwu e tiri maka imetọ ụmụaka, ime ka ahụhụ so ya tawanye akpụ."	https://www.bbc.com/igbo/afirika-60073671
sports	Akụkọ kachasị n'ụtụtụ a: Anthony Joshua eritela ntulugo ọhụrụ	Okwu APC na Okorocha ka na-aga... Otu ndọrọndọrọ ọchịchị APC adọọla aka na-achị Imo steeti bụ Rochas Okorocha aka na ntị maka ịbo onyeisioche ha ebubo dị ịcheiche Cheta na Okorocha boro onyeisioche APC bụ John Odigie-Oyegun ebubo na o kwanyeghị iwu ụlọikpe nyere gbasara ntụliaka imeụlọ APC na steeti ya ugwu. Ọzọ Ngalaba na-ahụ maka ihe gbasara akụnụba ọha esila n'ọnụ onyeisi ha bụ Alex Okoh kwuputa na gọọmentị na-akwado ịre ọtụtụ akụnụba Naịjirịa. Okoh kwuru na nke a bụ ịji leta ego a ga-eji mezuo bọjeti nke afọ a. Na mba ofesi, Ndị e chere na ha bụ ndị oyiegwu Al-shabbab egbuola onye agha mba Amerịka na ndịda mba Somalia taa. Ndịagha Amerịka ndị ọzọ merụrụ ahụ mgbe a wakpọrọ ha n'obodo Kismayo. N'egwuregwu, Nwa-afọ Naịjirịa ama ama n'egwuregwu ịpịa ọkpọ bụ Anthony Joshua eritela ntuliugo a kpọrọ 'Order of the British Empire'. Ntuliugo a bịara ya n'ụbọchị ncheta ọmụmụ ezenwaanyị mba Britain ma cheta kwa n'oritela ntuliugo yiri nke a bụ MBE maka ike ọ kpara n'asọmpị Olympics n'afọ 2013. Gee akụkọ mere n'ime otu nkeji n'ụtụtụ a: Ihe ọzọ ị kwesiri ị ma: Kanayo O. Kanayo na-akwado ị zọ ọchịchị ọkwa ụlọomeiwu.	https://www.bbc.com/igbo/afirika-44423393
sports	Mikel Arteta: Anyị chere na ọbịbịa Mikel ga-ewetarala Arsenal ihe ọma	Kelechi Anyikude amaama ka onye Igbo bi Ingland na-akwado Asernal sị na ọbịbịa Mikel Arteta bụrụ Arsenal ihe ọma maka ihe ọhụrụ ọ ga-ewetere Arsenal. Mikel Arteta abụrụla onye nkuzi ndị otu egwu bọọlụ Arsenal taa bụ Fraidee, abalị iri abụọ nke ọnwa Disemba afọ a. Ọtụtụ na-ekwu na Arteta nwere ike ịbụ onye nzọpụta Arsenal na-atụ anya ya. Arteta gbabuuru Arsenal bọọlụ tupu ọ laa ezumike nka. Ọ ga-esonye na nzọụkwụ Ole Gunnar Solksjaer na Frank Lampard bụ ndị gbabuuru Manchester United na Chelsea bọọlụ ma bụrụzie ndị nkuzi ha ugbua. Mana nke a abụghị naanị ihe gbara ọkpụrụkpụ maka nwa amadị a. Ihe iri dịmkpa gbasara Mikel Arteta Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/egwuregwu-50863729
health	Igbo delicacies: Ị hụtụla ụgba pụrụiche maka ndị na-asọ anụ?	Nnenna Ubani bụ osite Igbo anaghị eri anụ maọbụ azụ. Ọ na-eme ụgba n'ụzọ pụrụiche n'etinyeghị anụ maọbụ azụ maka ịdozi ime ahụ mmadụ. BBC Igbo gara n'ụsekwu ya ebe ọ gosiri anyị etu o si agwọ ya. Lee ihe anya anyị hụrụ ebe a.	https://www.bbc.com/igbo/afirika-50873631
health	Porn Addiction: Lee ihe o nwereike ibutere gị	"N'afọ 2016 ka onye na-eme ihe ejije ama ama bụ Terry Crews kọwara etu ihe onyonyo aramara bụ siri baa ya n'ọbara ma bụrụ nsogbu nye ya. Bekee na-akpọ ọnọdụ nke a Maazị Crews hụrụ onwe ya ""Pornography Addiction"". Okwu ahụ o kwuru mere ka ọtụtụ ndị mmadụ kwuputa etu ha na ihe aramara onyonyo si agba mgba. Ndị ntaakụkọ BBC kọwara na ihe dịka ndị mba Briten mmadụ nde iri na ise lere ihe onyonyo a site n'ọnwa Sepụtemba afọ 2020 ruo ọnwa Jun afọ 2021. A bịa na Naijirịa, ndị na-ekiri ihe aramara ka nkụ. Otu websait na-eme ihe onyonyo aramara a kpọrọ PornHub kọwara na Naijirịa kachasị na ndị na-achọ ihe onyonyo aramara ụmụ nwaanyị buru ibu. Dịka PornHub siri kwuo, Naịjirịa nọ n'elu mba 25 kachasị ekiri onyonyo aramara na-egosi ụmụ nwaanyị buru ibu na mba ụwa. Ọ bụghị sọsọ aramara nwere ụmụnwaanyị buru ibu ka nchọpụta na-egosi ka na-amasị ndị Naịjirịa. Na-agbanyeghị na Naịjirịa na-agbarụrụ mmekọ nwoke na nwoke maọbụ mmekọ nwaanyị na nwaanyị, n'afọ 2016, Google dere na mba ahụ so n'ebe kachasị ekiri atụmatụ Bekee kpọrọ ""Gay Porn"". Nke a pụtara na ọtụtụ mmadụ na mba ahụ, dịka n'ụwa dum, na-ekiri ụdịrị onyonyo a. Mana, dịka ụfọdụ nwere ike kirie ya gara onwe ha ihu na-enweghị nsogbu ọbụla, o nwere ndị ọ na-arịa ahụ ịhapụ ha - maọbụ ndị adịghị anọnwụ ma ya bụrụ na ha ekirighi ya. Dịka Maazị Crews, Maazị Adeniyi Adebola Atiba nwekara nsogbu site n'etu o siri na-ekiri ụdịrị onyonyo a. Ọ sị na ihe onyonyo aramara chere ya ezigbo aka mgba. Ugbua, ọ bụzị onye na-adụ ndị mmadụ ndụmọdụ maka nsogbu dị iche iche nke gụnyere maka ihe onyonyo aramara ọkachasị Porn Addiction. Atiba kọwara na ọ bụ maka na ọ na-anọkarị onwe ya nke Bekee na-akpọ ""loneliness"" soro kpata ya ile ihe onyonyo aramara. O kwuru sị, ""Dịka onye na-arụ ọrụ gbasara ịntanetị, ị nwereike na-arụ ọrụ n'oge abalị ihe gbasara pornography etipụta isi ka ị nyochaa ya"". O kwukwara na ọ bụ n'akwụkwọ nwere ihe aramara n'ime ya ka o siri bido banyezia na nke nkịrị. Atiba kwuru, ""Ọ bụ ụfọdụ akụko anyị na-agụ oge anyị pere mpe soro bido ọnwụnwa ilele ihe aramara"". O kwuru na dịka onye toro n'ụlọụka, na onweghị ihe ọ ma maka mmekọ nwoke na nwaanyị. Atiba kwuru maka na enweghị onye guziri ya maka mmekọ nwoke na nwaanyị so na ihe mere o jiri bido ikiri ihe onyonyo aramara. Adeniyi Adebola Atiba kwuru na Porn addiction mere na ọ bụrụ na ya eleghị ihe aramara maọbụ gbọọ ncha na ọ nweghị ike ịche uche nke ọma. Lee ụfọdụ ihe o kwuru na-eso Porn Addiction : Oke ịgbọ ncha (Masturbation) Adeniyi kọwara na ile ihe onyonyo aramara mere ka o bido gbọwa ncha. Ọ kọwara, ""ịleecha ihe onyonyo aramara ị ga-achọ ụzọ ị ga-esi nwereonwe gị nke ga-ebute oke ịgbọ ncha"". O kwuru na ya bụ ihe ga-adịzị ka usoro nke bụ onye leecha ihe onyonyo a, ọ chọwa ịgbọ ncha. Obi Amamikpe Dịka m bụ onye na-eziza oziọma n'ụka, ihe aramara mere ka obi na-ama m ikpe mgbe ọbụla m chọrọ ịrụ ọrụ oziọma. O kwuru sị, "" Ọ bụ ibu arụ dịịrị m, nke mere na ụfọdụ mgbe m na-atule ịkwụsị ọrụ oziọma n'ụka"". Obi Ịdamba (Depression) Atiba kwuru sị, ""ịkwu eziokwu, ọ mere ka obi daa m mba"". Ọ kọwara na mgbe ọbụla ọ chetara etu ihe aramara sị echere ya aka mgba na obi na-ada ya mba. Ike okpụkpe ịgwụ mmadụ O kọwara na nke a mere ka ọ kwụsị ịkpere Chi ya ekpere. O kwuru sị,"" Ọ mere ka m chere na m adịghị ọcha nke mere na ọ naghị ekwe m kpee ekpere"". Atiba kwuru na mgbe mmadụ na akacha amata na ihe onyonyo aramara abanyela ya n'ọbara bụ mgbe ọ nweghịike ịkwụsị ile ya. Ọ kọwara sị, ""ọ bụ  ijị aka gị bido ihe kama ịnweghịzị ike ịkwụsị ya"". Ihe ọbụla dị etu a na-ejisi ndụ mmadụ ike. ""Etu m sịrị merie Porn Addiction"" - Adeniyi Adebola Atiba Adeniyi Adebola Atiba kwuru sị, ""Porn addiction na-eme ka onye na aṅụ ọgwụ ike"". Atiba kwuru na ọ bụ dịka ọ chọrọ ịlụ nwaanyị were kọọrọ nwunye ya ka njem mmeri ya siri bido. O kwuru sị, ""A gwara m nwunye m nsogbu Porn addiction m nwere, ọ nyere m aka nke ụkwụ. Ọ hụrụ na m anaghị anọ naani m mgbe niile ma na-akpọtụrụ m ọtụtụ mgbe"". O kwukwara na ihe ndị dị mkpa mmadụ kwesịrị ịme iji merie porn addiction bụ: Kedụ ihe ndị Nne na Nna ga-eme iji gbochie ụmụ ha ịbanye n'aka Porn Addiction? Adeniyi Adebola Atiba kwuru sị, ""Ọ dị mkpa ka nne na nna hapụ izoro ụmụ ha ihe gbasara ahụ nwoke na nwaanyị, na ihe gbasakwara mmekọ nwoke na nwaanyị"". Ndụmọdụ Atiba nyere ha gụnyere - Ihe ndị nnyocha ọkaibe sayensi na-ekwu Lee ihe Robert Hudson onye bụ ọkaibe na nyocha maka ndị aramara bara n'ụmị nke bụ ""Sex addiction"" na bekee kwuru maka nsogbu Porn addiction. Hudson kwuru sị,"" ịle ihe onyonyo aramara abụghị nsogbu. Ọ dịka ịṅụ mmanya. Ụfọdụ nwereike ịṅụ mmanya etu ha kwesịrị"". O kwuru sị,"" Mgbe ihe onyonyo aramara bụ nsogbu bụ mgbe ya bụ ihe wegharịrị ọnọdụ chịwazie na ndụ onye ahụ"". Hudson gara n'ihu kwuo, "" Ihe onyonyo aramara aghọọla nsogbu mgbe onye ahụ bidoro hapụ mmekọ ndị mmadụ dịka ọ na-achọ ohere ka ọ kịrịe ihe aramara"". O kwuru na ihe mbụ ha na-agwa ndị nwere nsogbu Porn Addiction bụ ka ha kwụsị ịgbọ ncha ọnwa atọ nke ga-eme ka ha nweta onwe ha ma kwụsị ịle ihe onyonyo aramara. Hudson kọwara sị, ""Nke a abụghị na a gwọọla gị kama ọ bụ ihe ngosi na ịnwereike ibi ndụ gị ma ịleghị ihe onyonyo aramara""."	https://www.bbc.com/igbo/afirika-57983386
health	Workers' Day: Ndịọrụ ahụike na ndị ọzọ na-ekele ụmụ Naịjirịa n'ụbọchị ncheta ndịọrụ	Ụbọchị mbụ nke ọnwa Mee afọ ọbụla bụ ụbọchị ncheta ndịọrụ n'ụwa niile. Nke afọ a, ọrịa coronavirus emeela ka ọtụụ ndịọrụ nọrọ n'ụlọ. Naanị ndị ọrụ ahụike na ndị ọrụ ndị ọzọ dị mkpa na-agazi ọrụ n'oge a. Lee ka ụfọdụ ndịọrụ ahụike si ekele ụmụ Igbo taa.	https://www.bbc.com/igbo/52504580
politics	Anambra Transition committee: Ihe mere Soludo jiri họpụta Ezekwesili na ndị ọzọ	"Charles Chukwuma Soludo ahọpụtala Oby Ezekwesili na ndị ọzọ dịka kọmitii ga-enyefe ya ọchịchị a kpọrọ 'transition committee' n'ọkwa ịbụ gọvanọ Anambra steeti. N'ozi Soludo wepụtara, Oby Ezekwesili ga-arụ ọrụ dịka onyeisioche kọmitii ahụ bụ ndị ga-ahụ na o were ọchịchị n'Anambra Steeti n'ọnwa Maachị afọ 2022. Otu n'ime ndị ọ họpụtara bụ Lawrence Mefor gwara BBC Igbo ka obi dị ya nakwa ihe mere Soludo jiri họpụta ha. Mefọr sị na nhọpụta ya na ndị ọzọ bụ ihe ziri ezi maka na o nweghi onye Soludo ga-akpọ oku ka ọ ghara ịza. Ọ sị na ihe mere e ji họpụta ndị maara nke ekwe na-akụ na ngalaba dị iche iche bụ maka na ịhazi ọchịchị adịghị mfe. Mefor sị na ha ga-eleba anya na ngalaba dịka akụnaụba, agụmaakwụkwọ, ahụike, azụmaahịa, ụmụnwaanyị, ndị ntoroọbịa dgz ma bunye Soludo uche ihe o nwereike ime ka ọchịchị ya mee ọfụma. Cheta na Chukwuma Soludo meriri ntuliaka ọkwa gọvanọ Anambra steeti n'ụzụ ụtụtụ Wenezde Nọvemba 7, 2021. O ritere mmeri n'okpuruọchịchị iri na itoolu n'ime iri abụọ na otu nke steeti ahụ. Soludo ji ọkọlọtọ APGA zọọ ya bụ ọkwa nke o ji vootu 112,229 merie ogbo ya nke PDP bụ Valantine Ozigbo bụ onye nwetere vootu dị 53,807. Charles Chukwuma Soludo bụ onye Isuofia, n'okpuruọchịchị Agụata Anambra steeti. O tokwara n'Anambra steeti, ya mere ya na ndị ma ya ji akpọ ya 'ọkụkọ Igbo'. Soludo dị afọ 61, aha nwunye ya bụ Nonye Soludo, ha mụrụ ụmụ isii. Ọ bụbu onyeisi ụlọọrụ Central Bank of Nigeria, site na 2004 ruo 2009. Ọ bụghị mbụ ọ na-apụta ịzọ ọkwa gọvanọ dịka ọ nwara n'afọ 2010 n'okpuru PDP, mana Peter Obi meriri ya. Ọ nwakwara n'afọ 2013 n'okpuru APGA, mana ndị nnyocha otu pati ahụ kwuru na o tozughi. Lawrence Mefor sị na 'transition' pụtara ngafe site n'otu ebe banye n'ebe ọzọ, ya bụ ""isi n'ọchịchị gafe n'ọchịchị ọzọ"". ọ sị na ọrụ komitii a bụ ịhụ na ọchịchị nke ochie kọwaara ọchịchị nke ọ hụrụ ka ihe si kwụrụ iji nyere ha aka ịmalite ọrụ na-egbughi oge. Mefor sị ma emeghi etu ahụ na ọ ga-enye ọchịchị ọhụrụ nsogbu ịmata ọrụ na ha agaghị ka ha ga-esi malite ọrụ ha. Ọ gakwara n'ihu kwuo na ihe ọzọ komitii a na-eme bụ ibunye uche maọbụ ịtụ arọ ka ọchịchị ọhụrụ ga-esi malite ọrụ. Na ọ dịziri gọvanọ maọbụ onyeisi ọchịchị n'aka ịṅa komitii a ntị ịgba arọ ha tụnyeere. Soludo ga-eburu oche ọchịchị n'ụbọchị iri na asaa nke ọnwa Maachị afọ 2022 site n'aka Willie Obiano chịrịla Anambra afọ asatọ. Kọmitii a ga-amalite ọrụ ha n'ụbọchị iri na itoolu ruo ụbọchị iri abụọ na abụọ nke Jenuwarị afọ 2022. Ndị so na kọmitii a gụnyere: 1) Mrs Oby Ezekwesili (Chairperson) 2) Prof. Benedict Okey Oramah 3) Rt. Hon. Uche Okafor 4) Prof. Pat Utomi 5) Prof. Chidi Odinkalu 6) Mr. Steve Nworga 7) Chief Osita Chidoka 8) Hon (Dr) Ben Nwankwo 9) Hon Charles Odedo 10) Barr Tony Ifeanya 11) Mr. Ferdinand Agu 12) Prof. Osita Ogbu 13) Chief Chikwe Udensi 14) Dr. Greg Ibe 15) Dr. Alex Otti 16) Mr. Coleman Uba 17) Chief Collins Chikeluba 18) Engr (Sir) Chris Okoye 19) Prof. (Mrs) Uche Amazigo 20) Barrister Pat. Ikwueto, SAN 21) Dr. Olisa Agbakoba, SAN 22) Barrister Echezona Etiaba, SAN 23) Prof. Offornze Amucheazi, SAN 24) Engr. Emeka Ezeh 25) Chief Leon C. Mezue 26) Hon Chike Anyaonu 27) Hon Evarist Uba 28) Dr. P.C.J Adibe 29) Chief Akachukwu Nwankpo 30) Dr. Mefor Law 31) Dr. Alex Obiogbolu 32) Dr Godwin Owoh 33) Dr. Greg Ugochukwu Ezeilo 34) Mr. Epundu Emechebe 35) Mr. Christian Udechukwu 36) Chinyere Ossy Okoye, Esq 37) Chief Don Eze 38) Mr. Chijioke Uwaegbute --- PWC 39) Mr. Franklin Edochie 40) Mr. Dozie Okpalaobieri 41) Ms Nkoli Anyaoku 42) Ms Uche Onwuamaegbu 43) Mr. Innocent Isichei 44) Mr. George Nwangwu 45) Mr. Ikechukwu Nweje 46) Dr. Innocent Okpanum 47) Arc Henry Arize 48) Dr. Will Fleury 49) Barrister Udu - Former Head of Service 50) Dr. Emma Ezenwaji 51) Prof. Phil Phil-Eze 52) Mr. Joe Anatune 53) Mr. Ike Chioke 54) Prof. Ifedioramma Eugene-Mary Nwana 55) Mr. Emma Onyilofor 56) Ms Prisca-Anne Nwangwu 57) Ms Chinwe Jane Okoli 58) Mrs Amaka Obi 59) Fred Chukwuemeka Agbata 60) Mr. Chinedu Nwoye 61) Dr. Nelson Omenugha 62) Prof. Nkechi Ikediugwu 63) Prof. Ike Uzochukwu 64) Dr. Emeka Okeke 65) Dr. Polycarp Emenike 66) Dr. Godwin Nnadozie 67) Engr. Ifeanyi Okeoma 68) Amb Uche Ajulu-Okeke 69) Chief Pat Ubajaka 70) Prof. Okey Ikeanyibe 71) Comrade Charles Onyeagba 72) Prof. Au Nnonyelu 73) Dr. Forster E. Ihejiofor 74) Mr. Odera Ozoka 75) Mr. ThankGod Ibeh 76) Prof. Sylvia Chika Ifemeje 77) Mr. Kanayo Nwafor 78) Comrade Churchill Okonkwo 79) Sir Damian Okolo 80) Dr. Chinedu Onyeizugbe"	https://www.bbc.com/igbo/59985609
health	Coronavirus Tips: Tupu ị pụọ n'ezi, gbaa mbọ jide ihe anọ ndị a	Ọ bụ eziokwu na gọọmentị emepeela obodo ka ndị mmadụ kpagharịwa, mana ị kwesịrị ị na-echekwa onwe gi oge niile. Ihe anọ dị mkpa ị kwesịrị iji oge niile gunyere:	https://www.bbc.com/igbo/52566708
health	Coronavirus lockdown: Etu e si achụghachị ọtụtụ ndị na-achọ ịbata n'Abia na Enugwu Steeti	Kamgbe ọnwa abụọ gara ka ọtụtụ steeti na Naịjirịa bidoro mmachi i si na steeti bata na steeti n'ihi coronavirus. N'otu aka ahụ Onyeisiala Buhari nyekwara iwu ka agbachie okeala jikọtara steeti niile, mana na ọtụtụ mmadụ ka na-esi n'otu steeti baa n'ọzọ. Ọtụtụ mgbe ka a nụ akụkọ na ndị nchekwa nwuchiri ndị si mpaghara ugwu na-chọ ịbata na steeti dị n'ọwụwanyanwụ. Mana i ji chọpụta nke bụ eziokwu, anyị kpọtụrụ ndị gọọmentị ụfọdụ steeti dị n'ọwụwanyanwụ. N'Abia Steeti odeakwụkwọ mgbasaozi gọvanọ Okezie Ikpeazu bụ Onyebuchi Ememanka, ọ sị na nke a bụ eziokwu. O kwuru na ọtụtụ mgbe ka ndị ọrụ nchekwa nwuchiri ụgbọala bu ndị mmadụ na-achọ ịbata Abia Steeti. N'ịmaatụ, ọ sị na e jidere ụmụnwaanyị si Akwa Ibom nabata Aba, jidekwa ndị awụsa si ụzọ Enugwu nabata Aba na nso nso. Ọ sị na nso nso na e jidekwara ụgbọala ukwu bu ndị ugwu si Akwa Ibom nabata Umuahia mana a chụghachịrị ndị niile ahụ azụ ebe ha si. N'otu aka ahụ, kọmishịọna mgbasaozi n'Enugwu bụ Chidi Aroh sị na ọtụtụ mgbe ka ndị ọrụ nchekwa na-anwụchi ndị na-abata na steeti ha. Ọ sị na na-esi na steeti dị iche iche gụnyere Legọs, Abuja, nakwa mpaghara ugwu ndị ọzọ. Mana ọ sị na ọ bụ ndị ọrụ nchekwa ka ọ dị n'aka ịma kpọmkwem ebe ndị a si na-achọ ịbata Enugwu. Ọnụ na-ekwuru ndị uweojii n'Enugwu Steeti bụ Daniel Ndukwe gwara BBC Igbo na ha na-achụghachị ndị ekwesịghị ịbata n'obodo ruru okeala nso. Na kọmshịona uweojii bụ Ahmed Abdulrahman na-agarukwa ebe ahụ ịhụ etu ndị otu ya si echekwa okeala ndị ahụ.	https://www.bbc.com/igbo/afirika-52659255
business	Nigeria's debt burden: A naghị ama ihe ndị na-achị achị ji ego ha bitere eme- Chizea	Onye ọkachamara n'okwu akụnaụba bụ Boniface Chizea, kọwara ụzọ ụmụ Naijiria si eketa oke n'ụgwọ Naijiria jiga.	https://www.bbc.com/igbo/afirika-49497174
politics	APC Candidacy: Andy Uba agbagharịala akwụkwọ n'Ụlọikpe Mkpegharị	"Onye fere ọkọlọtọ otu APC  na ntụliaka gọvanọ Anambra steeti n'afọ 2021 bụ Senetọ Andy Uba agbagharịala akwụkwọ n'ụlọikpe mkpegharị. Uba na-agbagha mkpebi ụlọikpe nke kwuru na ọ bụghị ya bụ onye nwetara ikike ife ọkọlọtọ APC na ntuliaka e mere na nsonso n'Anambara steeti. N'akwụkwọ nke ọ gbagharịrị n'Ụlọikpe Mkpegharị dị n'Abuja nke bu akara :FHC/ABJ/CS/648/2021 Uba gbadọrọ ụkwụ n'ihe asatọ nke gụnyere; na ụlọikpe kpeburu ikpe ahụ enweghị  ikike ịnụ ikpe ahụ nke ihe butere ya mere n'Anambara steeti. ""E mere ntuliaka imeụlọ n'Anambara steeti, ndị soro zọọ ya nọ maọbụ nwee mgbọrọgwụ n'Anambra steeti."" ""E nwere Ụlọikpe Ukwu Etiti n'Anambara Steeti ebe ihe butere okwu mere mana onye wetara ikpe ebugaghị ya ebe ahụ."" Ọkaikpe Inyang Ekwo nke Ụlọikpe Ukwu nke dị n'Abuja akagbuola nsonye Sinetọ Andy Uba na ntuliaka e mere n'ụbọchị isii nke ọnwa Nọvemba e ji họpụta gọvanọ Anambara Steeti. N'ikpe o kpere n'ụbọchị Mọnde, ọkaikpe a sị na onweghị oge Sinetọ Uba ritere ohere iji ọkọrọtọ patị All Progressive Congress n'ụzọ ziriezi. Ọkaikpe Ekwo kwukwara na onye tinyere akwụkwọ banyere ikpe a bụ George Moghalu gosiri na patị APC emeghị ntuliaka imeụlọ dịka ha siri kwesi. Ọkaikpe kwuru ka ngalaba na-ahụ maka ntuliaka bụ nke Bekee kpọrọ ""Independent National Electoral Commission"" (INEC) hichapụ aha Uba n'akwụkwọ ha ji denye aha ndị so mee ntuliaka ahụ. Ha sịkwa ka patị APC nyeghachi maazị Moghalu nde narị iri abuọ na ụma ise o jiri kwuo na ya nwere mmasị iso zụọ ọkwa gọvanọ n'okpuru pati ahụ makana ha emeghi ntuliaka imeụlọ ziriezi. Otu a kpọrọ ""The Senator Andy Uba Governorship Organisation"" (SAUGCO) kwuru na ya na pati ya bụ APC ga-eje ụlọikpe were rịọ mkpegharị banyere mkpebi Ọkaikpe Ekwo. N'akwụkwọ ozi BBC Igbo hụrụ Osote Onyeisi ha n'ihe banyere mgbasaozi bụ Ikechukwu Emeka Onyia binyere aka, otu ahụ sị ka ndị na-akwado ha kwanyere iwu ọha ugwu n'oge a. Ha sịkwa na ha ""hụrụ etu ndi na-akwado pati All Progressives Grand Alliance"" (APGA) na-enwe aṅụrị maka mkpebi ụlọikpe a"", mana ha si na ọ bu ezi ihe na ọbụghị sọsọ ụlọikpe a dị. ""Anyị na-aga ime mkpesa n'ụlọ ikpe mkpesa."""	https://www.bbc.com/igbo/afirika-59730421
sports	Victor Moses enyeela goolu mbu ya na Turkey	Akụkọ dị mkpa Nwaafọ Naịjirịa na-agba bọọlụ na mba ofesi bụ Victor Moses jị ọkpụ goolu gwa ndị Turkey na ya abịara. Moses si Chelsea gawa otu bọọlụ Fenerbache nyere goolu ya n'ime nkeji iri ọ batara ọgbo egwuregwu. Osote Onyseisiala Naịjirịọ bụ Ọkammụta  YemiOsibanjo jiri nwapem gbalahu onwu taa dịka ụgbọelụ helịkọpta bu ya ta dara n'ike n'ogbọ egwuregwu dị na Kabba Kogi steeti. Osinbajo ezipụla ozi na ahụ dị ya mma site n'akara Twitter ya na-ekwa kwa na o kwenyere na Chinke ga-echekwa ha n'oge a. Atiku Abubakra bụ onye na-azọ ọkwa onyeisiala n'okpuru otu PDP ezigarala Osinbajo ozi itiakanobi site n'akara Twitter ya. Igwe obodo Oko dị na Anambra steeti ekelela ndị mmadụ pụtara ị kwanyere nwanne ya Alex Ekwueme ugwu dịka a na-eme emume ncheta olili ya taa n'Oko. Obi na-achị ọnịcha nakwa Mazi Solo nọchitere anya aka na-achị steeti ahụ bụ Willie Obiano gụnyere na ndị nnukwu mmadu bịara ya bụ emume. Ndị na-akwado onye kpọrọ onqw ya onyeisiala mba Venezuela bụ Juan Guaido ebidola ngagharịwe taa dịka ụfọdụ mba ndị Yurop na-akwanye Nicholas Maduro ọkụ n'ike ka ọ mee ntuliaka ọhụrụ. Akụkọ na-eru BBC ntị bụ na nkwado Ohaneze Ndịgbo nyere onye na-azọ ọchịchị n'okpuru patị PDP bu Atiku Abubakar ebutela ogbaghara n'etiti ya bu ọtụ. Ka ọkwụ ugbua, Uche Okwukwu bụ ode akwụkwọ Ohaneze na-akọwa na enyerela onyeisi Ohaneze bu Nnia Nwodo ezumike. Mana Uche Okpaga bụ bụ ode akwukwọ mgbasa ozi si na ọbụ Okwukwu ka enyere ya bụ ezumike. Ndị Boko Haram gburu ihe ruru mmadụ iri isi n'obodo Rann di na Borno steeti ụbọchị Monde nke isu a. Nke bịara n'azụ ndị agha Naịjirịa hapụrụ ha bụ obodo ka Boko Haram wakpochara ya. Aka na-achị steeti Virginia dị na mba AmerỊka bụ Ralph Northam na-arịọ mgbaghara maka foto otinyere n'akwụkwọ mgbe ọ nọ ụlọakwụkwọ n'afọ 1984. Foto ndị na-ewe ụtụtụ mmadu iwe makana ha sị na ọ na-akwado oke agbụrụ emela ka ọtụtụ sị ka Northam rituo n'ọkwa dịka GỌVANỌ Ọ ga-akpọtụ na Legọs taa n'emume ọsọ akpọrọ Lagos City Marathon na Bekee. A na-eme Lagos City Marathon kwa afọ. Nke a bụ afọ anọ ya.	https://www.bbc.com/igbo/afirika-47088189
politics	Chukwuma Soludo: Onyeka Onwenu, Charly Boy ekwuola etu ha ga-esi weta udo n'Anambra site na kọmịtịị udo ahọpụtara ha	"Gọvanọ Chukwuma Soludo hibere kọmịtịị ọhụrụ maka nhazị udo, eziokwu na ikpe ziri ezi n'Anambra steeti n'ụbọchị Tuzde bụ ụbọchị atọ n'ọnwa Eprel, 2022. Ụfọdụ n'ime ndị nọ na kọmịtịị bụ Onyeka Onwenu na Charles Oputa (Charly Boy) kọwara BBC Igbo etu obi dị ha maka nhọpụta nakwa olileanya ha nwere maka mpụtara ọrụ kọmịtịị a ga-arụ na steeti ahụ. Ọkpụrụkpụ ihe ole m ole Onyeka Onwenu kwuru banyere nhọpụta ya O kwuru na nhọpụta a tụrụ ya n'anya ma nye ya obi ụto agbanyeghị na ọ bụghị onye Anambra steeti, ma kwuo na ọ nabatara ya bụ nhọpụta. O kwuru na nhọpụta a ga-enye ohere itinye aka n'ịdajụ oke ọgbụgbu ndị mmadụ n'ala Igbo na-agbawa ya obi nke ukwuu. Nwaada Onwenu kọwara na ọgbaghara dị n'ala Igbo bụ ihe na-eche ya oke echeche ọkachasị dịka o ji anya ya hụ agha Biafra nke o kwuru na ọ dere n'akwụkwọ ya. O kwuru na ọ ma na kọmịtịị a ga-amịta mkpụrụ n'ihi na ndị a họpụtara bụ ndị ọkaibe n'ọrụ ihe gbasara ọchịchị nakwa ikpe udo. Ọ kọwara na etu ụzọ mkparịtaụka si bụrụ otu gbara ọkpụrụkpụ a ga-eweghachịte udo n'Anambra steeti nakwa n'ala Igbo niile. O toro gọvanọ Chukwuma Soludo ma kwuo na ihibe kọmịtịị a gosiri na ọ dị njikere n'ọrụ ọchịchị nke kachasị iweghachịte udo n'Anambra steeti nakwa ala Igbo. Nwaada Onwenu gara n'ihu kwuo ""Ama m na ọrụ iweghachịte udo a agaghị a dị mfe, mana e nwere m olileanya na mpụtara ya ga-akwara akụkụ Naịjirịa ndị ọzo ụzọ n'okwu udo"". Ihe ị kwesịrị ima maka Onyeka Onwenu Okpụrụkpụ ihe ole m ole Charles Oputa (Charly Boy) kwuru Ihe ị kwesịrị ima maka Charly Boy Ndị nịịle nọ na kọmịtịị a bụ: Ihe Gọọmenti Anambra kwurula maka ọnọdụ udo na nchekwa ebe ahụ Gọvanọ Anambra Steeti bụ Chukwuma Soludo arịọla ndị niile bu egbe akpa ike ka ha kwụsị ime etu a, kama ka ha pụta ka ha na ya nwee mkparịta ụka. O kwuru na ya dị njikere inye ha mgbaghara pụrụ iche bekee kpọrọ 'Amnesty' ma ọ bụrụ na ha dosa ngwaọgụ ha. Soludo kwekwara nkwa na ọchịchị ya ga-agbalịsị ike ịhụ na gọọmentị etiti tọhapụrụ Nnamdi Kanu, bụ onye isi ndị otu na-azọ nnwereonwe Biafra a kpọrọ 'Indigernous People of Biafra' (Ipob). Gọọmentị Naịjirịa nwụchiri Nnamdi Kanu ma jide ya na mkpọrọ n'Abuja kamgbe ọnwa June 2021. Nke a so n'ihe na-ewe ndị otu ya iwe mere ụfọdụ n'ime ha ji buru egbe malite inye nsogbu. N'otu aka ahụ kwa, gọvanọ steeti ndị ọzọ dị n'ala Igbo na ha na-agbalị ike ha iwulite ọnọdụ nchekwa na steeti ha dị icheiche. Mana ndị mmadụ ka na-ele anya ịmata mgbe mbọ niile ha sị ha na-agba ga-amịta mkpụrụ."	https://www.bbc.com/igbo/afirika-61017636
health	Vitamin D na uru ọbara n'ime ka ọkpụkpụ sie ike n'ahụ mmadụ	"Ahụ mmadụ nwere akụrụngwa dị iche iche na-enyere ya aka ịrụ ọrụ nke ọma ma gbochie ụfọdụ ọrịa dị aṅaa. Akụrụngwa ndị a gụnyere ọtụtụ vitamin nke vitamin D so n'otu n'ime ha. Vitamin D bụ akụrụngwa ndị ahụ mmadụ chọrọ n'ebe ọ dị obere iji rụọ ọrụ ọfụma ma kwalite ndụ. Vitamin D dịka aha ya si dị abụchaghị Vitamin kama ọ bụ akụrụngwa na-enye aka n'imepụta 'homonu dị n'ahụ mmadụ. Kedụ ebe e si enwete vitamin D? Onye dọkịta na-ahụ maka nyocha bụ Chris Ohakpolamugwo sị ndị mmadụ na-eche na ọ bụ anwụ n'enye vitamin D n'ahụ na nke bụ asị Ọ sị na ""eziokwu bụ na anwụ anaghị enye vitamin D kama na anwụ na-enye aka ịmịpụta ya n'ahụ mmadụ. O kwuru na ụzọ kachasị mma iji mịpụta vitamin D n'ahụ mmadụ bụ site n'ịnwa anwụ nke ọma ọkachasị anwụ ụtụtụ. Ebe ọzọ e si enwete bụ site n'iri ụfọ nri ndị pụrụiche ọkachasị ndị na-enye 'calcuim' gụnyere; Vitamin D na-arụ ọrụ buru ibu n'ahụ mmadụ nke gụnyere ime ka ọkpụkpụ na eze gbasie ike, ichekwa ahụ megide nje ịbata na ihe ndị ọzọ. Ọkpụkpụ na eze gbasie ike Vitamin D na-achịkwa 'calcium' na phosporus dị n'ọbara nke na-enyeaka ka ọkpụkpụ ahụ gbasie ike. Ibuso ọrịa agha Nyocha ndị ahụike mere bụ nke e nyochagharịrị n'afọ 2018 gosiri na vitamin D na-enyeka  ibuso ọrịa dịka influenza agha. Nyocha ọzọ e mere na nso nso a gosikwara na ọtụtụ ndị na-ebute ọrịa coronavirus kachasị na ndị vitamin D kọrọ n'ahụ. Nke a pụtara na otu ụzọ maọbụ nke ọzọ, vitamin D na-enyeaka ibu agha megide ọrịa coronavirus nakwa ọrịa iku ume ndị ọzọ. Nyocha ka na-aga n'ihu ịmata kpọmkwem etu vitamin na-eji ebuso coronavirus agha, mana ndị ọrụ ahụike enyela ndụmọdụ ka  a na-aṅụ akụrụnbwa vitamin D ọkachasị n'oge oyi. Vitamin D na-enyekwa aka iwulite ahụike ụmụaka a mụrụ ọhụrụ site n'ime ka ha too ọfụma ma gbasie ike dịka ngalaba ahụike ụmụaka nke mahadum John Hopkins si depụta ya. Ime ka nwaanyị dị ime gbasie ike: Ozi si n'aka otu ahụike mbaụwa bụ World Health Organisation (WHO) sị na ọ dị mma ka nwaanyị dị ime inwe vitamin zuruoke n'ahụ ya. Ha sị na ọ na-enye aka ịmụ nwa buru ebu ma gbasie ike, ma gbochiekwa ịmụ nwa na-akaghị aka mgbe oge ya erubeghi. Mana ha dọrọ aka na ntị ka a kpachapụ anya etu e si aṅụ ọgwụ ndị na-enye vitamin D maka ọghọm dị na ya. Ọ bụ eziokwu na ahụ mmadụ na-amịpụta vitamin D mana mgbe ụfọdụ ọ naghị ezu oke. Ihe nwereike ịkpata ezughi oke a gụnyere ụdị anụ ahụ mmadụ nwere, mmadụ ịnọkaarị n'ebe anwụ na-adịghị acha, mpaghara ụwa mmadụ bi nakwa etu e si chee nwata ara. E nweghi vitamin D n'ahụ nwereike ibute; Igbo tụrụ ilu sị na 'imebiga ihe oke adịghị mma', n'otu aka hụ ndị ọrụ ahụike sị na ọ bụ eziokwu na vitamin D dị mma n'ahụ mana ọ dịghị ka karịa n'ahụ mmadụ. Ọ bụrụ na ọ karịa, o nwereike ibute ọkpụkpụ, akwara, nakwa ihe ndị isi ike nke ga-egbochi ọbara agazughi n'ahụ ka o kwesịrị."	https://www.bbc.com/igbo/afirika-54825122
health	Covid-19 Outbreak: ‘Dike’ isii pụtara n'oge coronavirus a	Akụkọ a bụ maka mmadụ isii n'ime ha, nwereike ikpalite mmụọ gị. Nwaagbọghọ onye dụọdụọ e jiri uwe eji achọ mma mara, esila na ya bụ njirimara ha banye n'ịdụ uwe ndị ọrụ ahụike na mba Libya. Nke a ha na-eme bụ ọrụ akwụ ụgwọ ụmụagbọghọ ndị ahụ ji enyere aka n'oge ugbua, nke ne-emecha ka ha na-arahụ n'ọrụ mgbe ụfọdụ. Ha akwapụtala ụwe ndị ọrụ ahụike iri ise kemgbe ha malitere, ma banye n'ịkwapụta ọtụtụ ọzọ. Ndị ọrụ ahụike Tripoli Hospital jara ha ike maka ọrụ ha. Najwa Taher Shokriy bụ onye nwe ya bụ ụlọọrụ, gwara BBC na ya bụ atụmatụ malitere mgbe otu dọkịnta nke ụlọọgwụ al-Jalaa Hospital nke dị na Tripoli rịọrọ ndị achụmntaego enyemaka. Shokriy bụ onye malitere ịkwa uwe otu afọ gara aga, sị na ọ bụghị ụkpa ekele a na-enye ya ugbua dị ya mkpa, kama na ọ bụ inyere aka maka ibuso coronavirus agha. O kwuru na obi ya dị n'ịkwapụtakwu ọtụtụ uwe ndị ọrụ ahụike, mana enweghị ngwaọrụ na-echere ha aka mgba. Ọrịa coronavirus emeela ka a kagbuo ọtụtụ agbamakwụkwọ nke mere na ahia flawa anaghị agazị. Mana ụfọdụ ndị ọrụ ha bụ ikụ nakwa ire flawa n'obodo Paarl, Saụt Afrịka gbakọtara ime ka ya bụ ụsụahịa bụrụ uru. Nke a mere ndị ọrụ Adene Farm jiri were flawa ha chọọ Huis Vergenoegd Old Age Home bụ ebe ndị kara nka na-ebi, mma. Ndị okenye bị n'ụlọ ahụ nọ n'ime ụlọ maka ọrịa coronavirus, mana a hapụrụ ha ka ha pụta gbaara anya ha ekeresimesi n'Epreelụ. Ndị mmadụ na-agafe jakwara ha ike. 3)            Otu onye nwe ụlọ sị ndị bi n'ụlọ ya akwụla ụgwọ ụlọ Onye nwe ụlọ nke Bekee kpọro 'landlord' sị mmadụ iri atọ na anọ bi n'ụlọ ya akwụla ụgwọ ụlọ n'ọnwa Maachị na Epreelụ n'ihi etu coronavirus si metụta achụmntaego. Michael Munene nwere ọnụụlọ iri abụọ na anọ ebe a na-akwụ ya dọla 30 kwa ọnwa na mba Kenya. Nermine Sfar bụ ote egwu mba Tunisia sị na ya na-ete egwu n'ihe onyonyo iji mee ndị mmadụ obi ụtọ dịka ha nọ n'ime ụlọ ha maka ọrịa coronavirus. Ọ na-ezipu egwu ya ngwa ngwa dịka ọ na-agba ya n'ịntanetị, nke nde kwuru nde mmadụ na-ekiri dịka ha nọ n'ụlọ ha ugbua. Ọ malitere ịgba egwu a tupu e tie iwu mmachibido ndị mmadụ ịpụta ezi n'ụbọchị 29 nke ọnwa Maachị. Ọgụegwu mba Itiopia bụ Hamelmal Abate enyela ụlọ ya ka e were ya mere ebe a ga-edowe ndị nwere nje coronavirus. N'ọnwa Maachị, gọọmentị mba Itiopia gwara ndị ọbụla si njem ofesi bata mba ahụ na ha ga-anọ n'ụlọndina ihe ruru izuụka abụọ, bụ nke ha ga-akwụ ụgwọ ya ruo mgbe ha ga-anọcha mmachibido maka nnyocha (quarantine) ha. Abate bụ onye aka ya chawara n'ịgụ egwu kemgbe 1990, gwara onyentaakụkọ BBC bụ Kalkidan Yibeltal na ya bụ atụmatụ dị mma maka ndị ji ego ga-emeli ihe dị n'ime ya. Ochee goolu ndị Plateau United bụ Chinedu Anozie, nyere mmadụ atọ ego nri ka ha were nwee ike ịnọ n'ụlọ n'oge coronavirus a. Chinedu nyere ndị nkwado ya mmadụ atọ puku naịra ise ka ha were 'kụwa abụ' dịka ha nọ n'ụlọ ugbua.	https://www.bbc.com/igbo/52163829
entertainment	Lekki Toll Gate: A ga-enyocha ndị uweojii mekpara Mr Macaroni na ndị ọzọ ahụ	"Onyeisi ndị uweojii na Legọs steeti, bụ Hakeem Odumosu, enyela iwu ka e nyochaa ndị uweojii mekpara ndị e jidere na ngagharịiwe Lekki Toll gate ahụ n'ụbọchị Satọde. Olumuyiwa Adejobi, bụ ọnụ na-ekwuru ndị uweojii Legọs kwupụtara nke a n'akwụkwọ ozi o wepụtara n'ụbọchị Sọnde, abalị iri na anọ nke ọnwa Febrụwarị. Cheta na ihe onyonyo pụtara na soshal media nke gosiri ụfọdụ n'ime ndị ahụ anwụchiri ebe ha nọ n'ime otu ụgbọala gbarachaa ahụ nkịtị. Hakeem Odumosu kwuru na ya enyela ikike ka e nyochaa ndị uweojii mere ihe ahụ ma taa ha ahụhụ kwesịrị ha. O kwuru sị: ""Ọ bụ eziokwu na ndị uweojii ga-agba mbọ ịhụ na ndị mmadụ mere ihe iwu kwuru, mana ha agaghị agbachị nkịtị ka ụfọdụ ndị otu ha na-emekpa ndị mmadụ ahụ n'ụzọ ekwesịghị ekwesị."" Odumosu gara n'ihu rịọ ndị bi na Legọs ka onye ọbụla na-agara mkpa ya ma zeere ihe ọbụla nwere ike ibute ọgbaaghara. Ka ndị uweojii tọghapụchara ya, Debo Adebayo, onye e ji Mr Macaroni mara ekwuola na e tiri ma gbaa ya na mnadụ 39 anwụchịkọrọ ya na ha ọtọ na Lekki Toll Gate ụnyahụ. O kwukwara na ọ chọbụghị ipụta n'ebe ahụ mbụ maka oke ụjọ ji ya mana mgbe ọ na-agafee hụ ka ịhe si kwụrụ, ọ ga-akwụnyere ndị ntoroọbịa iri atọ na itoolu ahụ pụtara ime ngaghariwe n'ebe ahụ. O kwuru ka ndị mmadụ jiri nwayọ makana gọọmenti etiti achọghị ịma onye bụ onye, ""ndị a ga-egbu onye ọbụla kwụchịrị ha ụzọ."" Lee okwu mbụ Mrmacaronii kwuru ka ndị uweojii tọghapụchara ya: Cheta na ndị uweojii tọhapụrụ Debo Adebayo, onye e ji Mr Macaroni mara, na mmadụ iri atọ na itoolu ndị ọzọ bụ  ha nwụchiburu na ngagharịiwe e mere na Lekki Toll gate n'ụbọchị Satọde. Omoyele Sowore, onye nwe ụlọ ntaakụkọ Sahara Reporters, kwupụtara nke a n'akara Twitter ya. Onye ọzọ kwukwara na a kwụrụ otu narị puku naịra iji gbapụta Mr Macaroni. Ndị uweojii kwuru na ọ bụ maka na ndị ahụ na-eme ngagharịiwe dara iwu Covid-19 mere e ji nwuchie ha. Muyiwa Adejobi, ọnụ na-ekwuru ndị uweojii Legọs, kwuru na ọ bụ ụlọikpe tọhapụrụ ndị ahụ ha jidere, ma kwukwaa na ha ga-abịakwa ọzọ n'ụlọikpe n'ụbọchị abụọ nke ọnwa March afọ 2021. Ọtụtụ ndị ama ama etinyela ọnụ katọọ aka ike ndị uweojii dịka ndị ntorobịa mere ngagharịiwe ọzọ na Lekki Toll Gate n'ụbọchị Satọde, abalị iri na atọ nke ọnwa Febrụwarị afọ 2021. Folarin Falana, onye oti egwu eji Falz mara, kwuru na ike Naịjirịa agwụla ya: Falz kwukwara na gọọmentị Naịjirịa egosila na ha achọghị udo chaachaa. Charles Oputa, onye e ji Charly Boy mara kwuru na Naịjirịa aghọọla ọgbọ ebe a na-egbu mmadụ. Osote Onyeisiala Naịjirịa n'oge gara aga bụ Abubakar Atiku kwuru na ihe ndịọrụ nchekwa kwesịrị ime bụ inye aka hụ na ndị na-eme ngagharịiwe mere ya n'udo. Atiku dọrọ aka na ntị ka onyeisiala Naịjirịa wepụ aka enwe n'ofe. Onye omeiwu bụ Shehu Sani kwukwara otu ihe ahụ Atiku kwuru. Amnesty International kpọrọ oku ka gọọmentị Naịjirịa chekwaa ndị na-eme ngagharịiwe na-emebighi ihe ọbụla. Otu onye na-eme ejije ụkaọchị bụ Debo Adebayo, onye e ji Mr. Macaroni mara, so na ndị a nwụchịrị n'ụtụtụ Satọde a na Lekki Toll Gate. A hụkwara ya na Twitter ebe ọ na akọwa ihe na-eme n'ime n'ihe onyonyo n'ime ụgbọala ""Black maria"" ebe ọ nọ. Onweghị onye hụrụ mgbe ejidere ya. Ihe ahụrụ bụzị ebe ọ nọ na Twitter na-eme ya bụ ihe onyonyo. Lee ihe onyonyo ọzọ gosiri ebe Mr Macaroni nọ n'ime ụgbọala ebe ndị uweojii debere ya na ndị ọzọ. Ọ kwụsịrị ya bụ ihe onyonyo ọ na-eme mgbe ndị uweojii napụrụ ya ekwentị ya. Onye ntaakụkọ BBC na-akọwa na agbanyeghị ihe karịrị mmadụ iri a nwụchịrị, na ụgbọala na-agbafekwa ebe ahụ were were. Otu nwoke nọ n'ime ""Black Maria ahụ na-eti mgbu na ya na-aga ụlọọrụ ya tupu aka akpara ya. Ọ na-ekwu na ọnweghị ihe ya mere. Ya bụ nwaadị na-ajụ ndị uweojii ""ọ bụ na m enweghị ikike ịgagharị n'ala m?"" Mana ọ nweghị onye tụpụụrụ ya ọnụ. Ya bụ nwaamadị na-ekwu na ọ bụ onye Njinia were ndị mmadụ n'ọrụ, mana ọnweghị onye ghere ya ọnụ. A chọpụtara na ahụ e sichaghị ụgbọala ndị uweojii ji buru ndị ahụ ike dịka akwawara ya aka mana ọ nweghị ike ịnupu. E mechere kpọrọ ndị ahụ banye n'ụgbọala ọzọ were pụwa. Nwaandị sị na aha ya bụ Christopher Udoji bụ ọnye nwetere onwe ya na ụgbọala ndị uweojii ahụ sị na ya na-agafe agafe tupu anwuchie ya. Ụfọdụ ndị anwụchịrkwara kwetakwara na n'ezie, ha pụtara ya bụ ngagharịiwe. Ndị uweojii na ndị agha Naịjria wuchiri n'uju na Lekki Toll Gate ebe ndị ntorobịa siri ọnwụ na ha ga-amaliteri ngagharịwe taa bụ Satụde. Ndị ọrụ BBC nọ ebe ahụ kemgbe elekere isii nke ụtụtụ ịwetere unu ka ịhe sị aga. BBC hụrụ ọtụtụ ndị uweojii na ndị agha Naịjriịa ka ha kposara ebe ahụ. Ha hụkwara ụfọdụ umu ntorobịa pụtara ebe ahụ, ụfọdụ n'ime ha ka anwụchiri tụba n'ụgbọala ndị ụweojii buru pụọ. Dịka ndị BBC nọ ebe ahụ siri kwuo, ""ndị uweoji nwuchiri ụfọdụ ndị pụtara ebe ahụ"". Otu onye okoroobịa a nwụchiri kwuru na ya bịara nleta ihe na-eme na-ebe ahụ, mana ndị uweojii nwụrụ ya tinye a n'ụgbọala Bekee kpọrọ ""Black Maria"". Cheta na-ana atụ anya na ndị ntoroọbịa ga-apụta taa maka ngagharịiwe atụmatụ ọgbakọ na-enyocha mmegide ndị uweojii ka enyeghachie ụlọ ọrụ ""Lekki Concession Company"" (LCC) ogige Toll Gate ahụ ka ha malite tụwa mgbere n'ebe ahụ.Ọ bụ na Lekki Toll Gate ahụ ka anọ mee ngagharịiwe n'Ọktoba 2020 butere ebubo na egburu ndị mmadụ. Ọ bụ ebubo ogbugbu mmadụ butere ngagharịiwe a dịka ụfọdụ mmadụ na-ekwu na ya bụrụ na-afụghị isi ogbugbu ha, ekwesighi imepe ya bụ Toll Gate. Otu onye anwụchịrị ebe ahụ na-akọwa na ọ bụ ya bụ ngagharịiwe ka ya pụtara tupu ndị uweojii akpara ya aka. Ụfọdụ ndị ụmụntorobịa ahụ anwụchịrị ekweghị ekwe o, dịka ha ka na-aba mba na ha nwereikike ịpụta mee ngagharịiwe n'udo. Onye ntaakụkọ BBC na-ekwu na amaghị ihe ọtụtụ so na ndị anwụchịri mere ndị uweojii ji kpara ha aka. Ọ kwuru na ha anwuchiela ihe karịrị mmadụ iri ebe ahụ n'ụtụtụ a. Ọtụtụ ndị ọzọ jukwara ebe ahụ bụkwa ndị ntaakụkọ sị ụlọọrụ ntaakụkọ dị ichie iche."	https://www.bbc.com/igbo/afirika-56052328
religion	Hyacinth Alia: Bishọpụ achụọla ụkọchukwu Katọlik na-azọ Gọvanọ na APC ọsọ	"Bishop ụka Katọlik nke dayọsis Gboko bụ William Avenya enyela Fr Hyacinth Alia ntaramahụhụ site n'ịkwụsị ya ọrụ dịka ụkọchukwu. Nke a bụ maka na Fr Hyacinth Alia sonyere otu ndọrọndọrọ ọchịchị 'All Progressives Congress (APC) ma gbata akwụkwọ iso zọọ ọkwa Gọvanọ nke Benue Steeti. N'akwụkwọ ozi si n'aka Bishọpụ Avenya, ọ kọwara na o megidere iwu ụka Katọlik onye ụkọchukwu ịbanye otu ndọrọndọrọ ọchịchị. O kwukwara sị na nkwụsị ọrụ a ga-adịgide ruo mgbe ụkọchukwu ahụ tụgharịrị ma kwụsị ịzọ ọkwa a ọ na-azọ. Fr Alia ịbanye otu APC ma na-azọ ọkwa gọvanọ, bụzị nnọọ okwu a kpụ n'ọnụ na Benue Steeti ugbua. Ya bụ ụkọchukwu agbatalarị akwụkwọ mmasị na pati APC. Cheta na ndị APC kwuru na akwụkwọ mmasị iso zọọ ọkwa Gọvanọ na pati ha bụ nde naịra iri ise (N50 million) ka ha na-ere ya. Okwu a na-agba ọtụtụ mmadụ gharịị maka na iwu ụka Katọlik machiri ndị ụkọchukwu ịbanye otu ndọrọndọrọ ọchịchị ọbụla. Ọtụtụ na-ajụ ajụjụ ebe ya bụ ụkọchukwu si weta nde naịra iri ise oji zụta akwụkwọ mmasị ndị APC, n'agbanyeghị na ọ naghị arụ ọrụ. Mana ụfọdụ ndị ọzọ na Benue Steeti na-ekwu na obi dị ha mma etu ụkọchukwu a si pụta ịzọ ọkwa ọchịchị. Otu onye na mpaghara ahụ aha ya bụ Desomnd Amanyi gwara BBC Igbo na ụkọchukwu Hyacinth Alia nwere ọtụtụ ndị nkwado. O kwuru na ọtụtụ na-enwe aṅụrị dịka ọ pụtara ịzọ ọkwa gọvanọ na Benue Steeti. ""Ọ bụrụ na o merie ntuliaka imeụlọ ndị APC mụ onwe m ga-atụnyere ya vootu,"" Amanyi kwuru. ""Maka na ọchịchị ọjọọ akarịala na steeti anyị. Ọtụtụ mmadụ nwere nchekwube n'ebe ụkọchukwu a nọ."" Gbasara etu o si nweta nde naịra iri ise o ji zụta akwụkwọ mmasị ndị pati APC, Amanyi kwuru na o chere na ọ bụ site na nkwado ndị mmadụ. O kwuru sị: ""Ụkọchukwu a abụghị obere mmadụ na Benue Steeti, ọ bụ nnukwu onye a ma ama. Ọ gbaghị m gharịị na ndị mmadụ nwereike ịkwado ya ịzụta ya bụ akwụkwọ."" Nke a abụghị nke mbụ onye ụkọchukwu Katọlik na-azọ ọkwa ọchịchị na Naịjirịa. N'afọ 1992, ụkọchukwu aha ya bụ Moses Orshio Adasu, zọrọ ma merie ntuliaka ọkwa Gọvanọ na Benue Steeti. Ọ bụ ụkọchukwu Adasu bụ Gọvanọ nke abụọ na Benue Steeti banyere n'ọchịchị site n'usoro ntuliaka. O meriri ntuliaka ya n'otu 'Social Democratic Party' (SDP), ma chịa Benue Steeti ruo afọ 1993 oge ndị agha weghaara ọchịchị n'ike na Naịjirịa. Moses Adasu lara mmụọ n'ụbọchị 20 nke ọnwa Nọvemba afọ 2005."	https://www.bbc.com/igbo/afirika-61527286
business	"Enugu Airport: A ga-ewepụ ""International"" na Akanu Ibiam Airport?"	Maka Akun Ibiam Airport Enugwu, Gọọmentị Enugu steeti emechiela ahịa Orie Emene na ọdụanụ dịketere ọdọugboelu Akanu Ibiam International Airport dị n'Emena. Nke a mere ka Federal Airports Authority of Nigeria (FAAN) dọchara aka na ntị na ha nwere ike imechi ya bụ Ọdọugbọelụ maka ọnọdụ nchekwa ya. Mịnịsta na-ahụ maka ihe gbasara mbata na mfepụ ụgbọlelu Naịjirịa bụ Hadi Sirika ekwuola na gọọmenti etiti nwereike ịkwụsị mfepụ na mbata ụgbọelu si mba ofesi n'ọdọ ụgbọelu Akanu Ibiam dị n'Enugu. O kwuru na ọ bụ maka ihe ndị ekwesiri ịrụzi ebe ahụ ana-arụbeghị nwereike ibute ọdachị. Gọọmenti Enugwu steeti amapụtakwala ego a ga-eji bugherie Orie Emene. Ndị uweojii n'Anambra steeti adọọla ọhaneze aka na ntị maka enyị amaghị ama a na-emeta na facebook. Ọnụ na-ekwuru ndị uweojii na steeti ahụ bụ Haruna Mohammed kwuru nke a mgbe ha zọrọ ndụ otu nwoke ndị omekome tọọrọ n'Ogidi, okpuruọchịchị Idemili North. N'ofesi e, Minista mba Austria bụ Heinz-Christian Strache agbaala arụkwaghị maka ebubo ngarị eboro ya. Ebubo ahụ kwuru na ahụrụ Strache ebe ya na onye mba Russia na ekwe ọnụ ihe ọ ga-akwụ ya ma ọ nyere ya aka merie ntuliaka na-abịanụ na abalị iri abụọ na isii nke onwe Mee a. N'egwuruegwu ekpuwele Bayern Munich okpueze nke Bundusliga nke ugboro asaa taa mgbe ha ndị Eintracht Frankfurt kwakọrịtara mkpị n'agba nke ikeazụ ehihie Satọde. Bayern ji ọkpụ ise chara acha asatara otu were napụ Frankfurt ya bụ iko ma rọọ ya anya nkarị. Osote onyeisiala Naịjirịa bụ Yemi Osinbajo akọọwala Gọvanọ Imo steeti bụ Rochas Okorocha dịka onye etu o si eme ihe na-agbagọjụ anya. O kwuru na ọ bụ makana ọ naghị eme nkpọtụ iji gosi iheọma omerela ndị Imo steeti kamgbe afọ asatọ ọ chịgoro steeti ahụ. O kwuru nke a mgbe ọ gara ịmepe ụfọdụ ihe ndị Rochas rụrụ ndị Imo steeti. Mba Australia atụwala vootu ha taa bụ ụbọchị iri na asatọ nke ọnwa May . Na mba ahụ ọ bụ iwu na ị ga-atụrịrị vootu .Ihe karịrị mmadụ nde iri na isii denyere aha n'akwụkwọ maka ịtụ vootu. Agba nke ikpeazụ nke iko FA ga-adị kpọkpọ dịka Mancity ga-ezute Waford n'ama egwuregwu Wembley n'elekere ise nke mgbede taa. Mancity mabute iko nke a, ọ ga-eme ya iko atọ ha mabuterela n'izu egwuregwu a.	https://www.bbc.com/igbo/afirika-48319451
religion	End Sars: Ihe Fada Mbaka gwara ndị kwuru na ha ga-agba 'Adoration Ministry' ọkụ	Ụkọchukwu ama ama bụ Fada Ejike Mbaka ekwuola na o nweghi onye kachasị akwado ndị ntoroọbịa na Naịjirịa karịa ya Mbaka kwuru nke a mgbe ọ na-akatọ akụkọ pụtara na soshal midia na ndị omekome gbara ụlọ ekpere 'adoration' nọ n'Umuchigbo ọkụ n'ihi ngagharịiwe Endsars. Ọ dọrọ ndị mmadụ aka na ntị ka ha ghara ị na-ekwuto aha ya na soshal midia ma na-atụ asị emegide ya. O kwuru na onweghi enyemaka ọbụla 'adoration ministry' nweterela n'aka Onyeisiala Buhari kamgbe ọ bara ọchịchị. O kwuru na o nweghị 'oil block' ọbụla Onyeisiala Buhari nyere ya nke o ji enwe onye ewere n'ọrụ n'aha ya. Nlegharị anya BBC Igbo legharịrị n'ogige ekpere a gosikwara na ọ bụ eziokwu na o nweghị ọkụ ọbụla a gbara n'adoration' Enugwu.	https://www.bbc.com/igbo/afirika-54706283
entertainment	New Zealand Video: Ụlọọrụ soshal midia na-agbali ịkwụsị nkesa ihe onyonyo nke Brenton Tarrant kesara	"Akụkọ ndị dị mkpa taa: A kpụpụla Brenton Tarrant, onye a na-enyo enyo dika isi a hụrụ kwaba okpu na ihe ọdachi ịgbagbu mmadụ iri anọ na itoolu  nke mere n'ụlọụka Alakuba abụọ na mba Nu Ziland ụlọikpe. Mba ụwa nọ n'anya mmiri dịka e ji egbe  gbagbuo mmadụ iri anọ (49) ma merụọ opekata mpe mmadụ iri abụọ n'ụlọụka Alakụba abụọ dị n'obodo ChristChurch dị  na mba Nu Ziland n'ụbọchị Fraide. Otu onye ji egbe so na mkpakpa ahụ nke a na-enyo na ọ bụ Brenton Tarant gosiri onwe ya dịka ọ na-akwa mgbọ n'ime ụlọụka Alakụba. Ndị ụlọọrụ soshal midia dịka Facebook,Twitter na Youtube agbaliala ị wepụ ihe onyonyo ahụ mana ndị mmadụ ka na-eke ya n'ebe dịa nille gụnyere na Whatsapp. na agbanyeghị na ndị uweojii dụụ ọdụ ka a kwụsị ikesa ya. Onyeisi mba Nu Ziland bụ Jaccinda Arden katọrọ oke ọdachi mere n'ala ha  nke o kwuru na ""ụbọchị jọkarịchara"" nye mba ahụ. Otu onye bu egbe nke kpọrọ onwe ya onye Australia aha ya bụ Brenton Tarrant gosiri onwe ya dịka ọ na-agbasasi egbe n'ụlọụka Alakụba Al Noor Mosque. Ndị uweojii anwuchiela ya bụ nwoke dị ihe dịka afọ iri abụọ nakwa nwoke abụọ ọsọ na otu nwaanyị ma kpụpụ ha ụlọikpe maka ebubo igbu mmadụ. Ndị uweojii dọkwara aka na nti ka  ndị mmadụ hapụ ebe okpukpere ụka Alakụba na mba ahụ ganye n'udo alọghachi. Otu onye nọ ebe o mere gwara ụlọọrụ akụkọ New Zealand na ya hụrụ nwoke ahụ ka ọ gbara otu nwoke egbe n'obi. ""Anọ m na-eche, na-ekpe ekpere , Chineke mee ka mgbọ gwụ n'egbe nwoke a."" Ọ gba egbe ebe, ọ gba ebe o sị n'ọnụmara ụmụnwoke na-ekpe ekpere gaa fee na nke ụmụnwaanyị. ""Anụrụ m na otu nwaanyị na ndị ọ gbatara anwụọla."" _____________________________________________________________________________________________________________________________________ Ụlọ elu ogogo atọ adaala a na-arụ ọhụrụ adaala na Molete dị n'Ibadan nke Oyo Steeti. Dịka ọ dị ugbua a mabeghi mmadụ ole nke a metụtara dịka ndị ọrụ gbatagbata a bịabeghi n'ebe ahụ dịka @TopsyAshaolu siri kwuo n'akara twitter ya; Ndị Ụlọọrụ gbata gbata bụ NEMA n'ịchafụ a nabatala mmadụ dị otu narị na iri asaa na anọ bụ ụmụafọ Naịjirịa esi mba Libya tụbata. Onye nchịkọta ụlọọrụ a na Legọs bụ Idris Muhammed kwuru na ọnụọgụgụ ndị a ga-eme ya mmadụ puku iri na abụọ, narị ise na iri asaa na anọ atụbatarala. Otu jikoro ndị ọrụ bụ NLC n'aha ịchafụ akatọọla Inec maka etu ntuliaka 2019 siri gaa ma kpoo oku ka  ha hụ na mmegharị ntuliaka na steeti ụfọdụ nke e hiwere n'abali iri abụọ na atọ nke ọnwa Maach gara n'anya ya. Ekweghị n'ihe Inec mere-Okorocha Aka na-achị Imo steeti  bụ Rochas Okorocha ekwuola na Inec enweghị ikike ị nara ya ọkwa dịka onye a họpụtara  ga-anọchịte anya mpaghara Ọlụ n' Ụlọomeiwu Ukwu. Okorocha, onye kwuru nke a oge ọ na agwa ndị ntaakụkọ okwu n'Abuja,ụbọchị Wenezde sịrị na ihe na-eme ya sị n'aka ndị na-akpa nkata iji hụ na ọnụ agaghị na-eru ya n'okwu ndọrọndọrọ ọchịchị. Inec wọrọ asambodo mmeri e nyere ndị meriri azọmọkwa sinete ụbọchị Tọzde. N'egwuregwuEintrachcht Franfurt (entrank frankfot) achụọla Inter Milan ọsọ ụkwụ ete aja n' Europa league dịka ha ji otu ọkpụ gbapụ ha were nweta ọnọdụ n'  agba nke abuọ tupu nke  ikpeazụ."	https://www.bbc.com/igbo/afirika-47580194
sports	Nigeria vs Tunisia live: Ugo Tunisia atụkpọọla nke Nigeria otu anya	"Ndị 'Super Eagles' nke Naijirịa nọ n'ụzọ ụla ugbua dịka 'Carthage Eagles' nke mba Tunisia ji otu goolu merie ha n'agba nke 16 nke Africa Cup of Nations (Afcon). Na nkeji 47 e ji malite ọkara nke abụọ, Youssef Msakni nke Tunisia ji goolu dọkaa neetị, nke tinyere ndị Naịjiria na gbagharịa. N'egwuregwu ha malitere ebe elekere asatọ nke abalị Sọnde a bụ Jenụwarị 23, 2022, otu abụọ a nwara ike ha mana goolu jụrụ ịba n'ọkara nke mbụ. N'agbanyeghi na Naịjiria nwetara 'corner kick' anọ n'ọkara nke mbụ, enweghi nke rutere nso ịbanye na poostu. Ka ọ kwụ ugbua, ndị Naịjiria kwụ n'akụkụ, chịrị obi n'aka iche ihe ekwe ga-akụtara ha mgbe a ga-egbuchi bọọlụ. Super Eagles nọ n'elu tebulu Otu D ka ha merichara Egypt otu goolu asataghị ihe ọbụla, merie Sudan nakwa Guinea Bissau. Ha bụ otu egwu bọọlụ natara pọịntị itoolu n'agba ndị otu n'Afcon nke afọ a. Otu egwu bọọlụ Tunisia gbara atọ n'otu F ma ruo ogo 16 dịka ndị na-achịtagh iihe ọbụla n'otu ahụ. Naanị otu egwu ka ha meririla n'Afcon 2021 tupu ha agbapụ Naijirịa.. Naịjirịa maọbụ Tunisia merie egwu a, Gịnị ga-eme? Dịka o siri dị ugbu a, Tunisia abanyela n'agba anọ nke ikpeazụ (quarter-final) ebe onye achịtaghị aja ga-akwara ngwongwo ya lawa. Nke a ga-abụ ugboro iri abụọ n'otu Naịjirịa na Tunisia na-ezute onwe ha n'asọmpi bọọlụ. N'ime asọmpi iri abụọ ha gbarala, Naịjirịa emeriela Tunisia ugboro ise, ebe Tunisia merikwara ugboro ise. Ugboro iri ka ha gbarala onwe ha onye lawa onye lawa. Asọmpi nke afọ a ga-abụkwa nke ugboro asatọ Naịjirịa na Tunisia na-ezute onwe ha n'asọmpi Afcon. N'ime asọmpi ndị a, Naịjirịa meriri ugboro anọ, Tunisia merie naanị otu ugboro, ebe ha gbara nhatanha ugboro abụọ. Oge ikpeazụ Naịjirịa na Tunisia zutere bụ n'asọmpi bọọlụ enyi na enyi ha bgara n'afọ 2020 ebe ha nyere onwe ha otu goolu otu goolu Ndị otu Super Eagles nke Naịjirịa gbara nnọọ nke ọma n'agba nke mbụ nke asọmpi Afcon 2021. Ha meriri asọmpi atọ niile ha gbara n'agba nke mbụ nke asọmpi a. Naịjirịa meriri Ijipt 1-0, merie Sudan 3-1, bịakwa merie Guinea-Bisau 3-0. N'aka nke ọzọ, ndị Tunisia  meriri naanị otu asọmpi n'ime asọmpi atọ ha gbara n'agba nke mbụ nke Afcon afọ a Mali meriri ha 1-0, ha emerie Mauritania 4-0, mana Gambia merikwara ha 1-0. Nke a pụtara na ọ bụ ọnyụpa ka Tunisia ji malite asọmpi Afcon nke afọ a. Mana ndị ma ihe ekwe na-akụ n'egwuregwu na-ekwu na-asọmpi Naịjirịa na Tunisia na-atakarị akpụ oge niile. N'ime asọmpi atọ Naịjirịa gbara n'agba nke mbụ Afcon 2021, ha dị mmadụ atọ chakere ka kpakpando nke ewu na ọkụkọ hụrụ ma kweta. Mmadụ atọ a ritere nturugo Bekee kpọrọ ""Man of the match"", n'ihi etu ha si gbaa bọọlụ ọfụma ma nye goolu. Iheanacho bụ onye mbụ ritere nzere 'man of the match' n'asọmpi Naịjirịa na Egypt. Ọ bụ ya nyere goolu Naịjirịa ji nweta mmeri na asọmpi ahụ. Nwa amadi a dị afọ iri abụọ na ise, ma bụrụkwa onye otu bọọlụ Leicester City nke mba England. Iheanacho esoghi gbaa asọmpi Afcon nke afọ 2019, n'ihi na onye nchịkọta nọ oge ahụ bụ Gernot Rohr, echeghị na ụkwụ ruru ya ịgba. Mana ọ chakere ka kpakpando n'afọ a nke mere onye nkuzi nọ ugbua bụ Augustine Eguaveon ji kpọọ ya. N'afọ 2013, oge ọ dị afọ iri na asaa, Iheanacho duuru ndị otu bọọlụ Naịjirịa U-17 buo iko mba ụwa nke a gbara na mba United Arab Emnirates. Ọ bụ Iheanacho kacha nye goolu ma bụrụkwa onye kacha gbaa bọọlụ nke n'asọmpi ahụ. Nwa amadi a dị afọ iri abụọ na ise na-agbara otu bọọlụ FC Nantes na mba Fransị. Ọtụtụ na-ekwu na ọ bụ ya ka ụkwụ kacha aghọ nkọ n'ime ndị 'Super Eagles' kamgbe asọmpi Afcon a malitere. Moses Simon enyela otu goolu, ma nyekwara mmadụ abụọ ọzọ aka inye goolu. Ndị o nyeere aka ka ha nye goolu bụ Samuel Chukwueze na William Troost Ekong. Ọtụtụ ndị nkwado Naịjirịa na-ekwu na Moses Simon na-agba bọọlụ dịka Lionel Messi nke mba Argentina. Ọ bụ eziokwu na nwa amadi a na-agba azụ maọbụ 'defence' na bekee, o gosila na ọ ma ka e si enye goolu. Ekong nyere goolu nke abụọ na mmeri Naịjirịa meriri Guinea Bisau. O ritekwara nturuugo 'man of the match' n'asọmpi ahụ. William Troost-Ekong so na ndị mere na enyebeghị Naịjirịa ọtụtụ goolu n'asọmpi Afcon afọ a. Ndị ọzọ atụkwasara obi na ha ga-emenye ndị Tunisia Ọ bụ eziokwu na mba ndị si Nọt Afrịka eyiela Naịjirịa egwu ọtụtụ ugboro n'asọmpi Afcon. Mana ọtụtụ kwenyere na Naịjirịa ga-ememina Tunisia n'ọgbọ a. Lee ndị enwere olileanya na ha ga-eyi ndị Tunisia egwu ma oge ruo: Chukwueze so ndị otu bọọlụ Naịjirịa U-17 buo iko mba ụwa n'afọ 2015, na mba Chile. Ugbua, nwa okorobia a dị afọ 22 na-agbara ndị otu Villareal nke mba Spen. O so na ndị ụkwụ na-aghọ nkọ ugbua n'otu egwu 'Super Eagles'. Awoniyi ọ dị afọ iri abụọ na anọ, bụrụkwa onye otu egwu Union Berlin nke mba Jamịnị. Nwa amadi a so na ndị otu U-17 butere iko mba ụwa n'afọ 2013. Awoniyi nyere otu n'ime goolu atọ Naịjirịa ji merie Sudan n'asọmpi Afcon a. Ndị mmadụ na-ekwu na asọmpi Afcon 2021 bụ ohere Awoniyi nwere iji gosi ihe o nwere ike imenwu na 'Super Eagles'. N'asọmpi atọ Naịjirịa gbarala na Afcon afọ a, Aribo egosila na ọ bụ odogwu n'egwu etiti. Aribo nọ otu egwu Rangers na mba Scotland, ebe o so ha buo iko bọọlụ mba ahụ n'afọ 2020. Ọ bụ onye ọtụtụ mmadụ kwenyere na ọ ma ihe ekwe na-akụ n'egwu bọọlụ."	https://www.bbc.com/igbo/egwuregwu-60065915
business	Metal Fabricator: 'O nweghị ụzọ ọzọ e si enweta ego na-abụghị ịrụsi ọrụ ike'	Chukwubuike Paschal Udo bụ nwaokorobia igwe na-erubere isi. O nwere ike ịgbanwe igwe ka ọ ghọọ ihe ọbụla ọ chọrọ. Nke a bụ ụzọ o si achụta ihe afọ ga-eri kama ọ ga-anọ nkịtị. Chukwubuike kwuru na ọ bụ naanị site n'ịrụsi ọrụ ike nakwa ịgba mbọ ka nwa ogbenye nwere ike iji baa ọgaranya. Lelee ihe nkiri a dịka BBC Igbo si ewetara gị kwa izuụka. Ndị mere ya bụ Adline Okere na Vining Ogu.	https://www.bbc.com/igbo/51825480
politics	Akụkọ kachasị mkpa: 'Ndị ZanuPF rapụtara m' - Mugabe	Akụkọ dị mkpa: Onye bụbu onyeisiala mba Zimbabwe ekwuola na ọ gaghị akwado onye nọchịrị anya ya n'ọkwa ọchịchị bi Emmerson Mnangagwa n'ihi na ọ kwapụrụ ya n'ọkwa ọchịchi. O kwuru na ọ ga-atụnyere ndị ọzọ na ntuliaka a na-akwado ịme na mba Zimbabwe. Ndị uweojii n'Enugu steeti achọrọla nwoke na-ebiputa ego adigboroja gaa n'ụlọ ya dị na Legos ma nwuchie ya. Nwoke a aha bụ Collins Oputa bụ onye Ohaji n'Imo steeti arịọla mgbaghara ma kwuo na ọ bụ ọrụ aka ekwensu butere nke a. Ndị agha Naịjirịa egbuola mmadụ iri na isii so n'otu Boko Haram ma jichie ngwa agha ndị ọzọ na Borno steeti Onyema Nwachukwu bụ ọnụ na-ekwuchitere ndị agha kwuru na nke a mere mgbe ndị Boko Haram na-akwado i wakpo obodo Mairari dị na steeti ahụ. N'egwuregwu, Ngalaba na-ahụ maka egwuregwu bọọlụ na Naịjirịa bụ NFF ekwuola na ha ga-enye Carl Ikeme ọkwa dịka onye nkuzi oche bọọlụ n'otu Super Eagles. Cheta na Ikeme wụsara bootu ya n'ihe gbasara egwuregwu bọọlụ abalị ole na ole gara aga. Gee Nkeji nke mgbede a Ihe onyonyo nke taa	https://www.bbc.com/igbo/afirika-45000247
religion	Omega Power Ministry: 'Ndị ọzụzụ atụrụ ekwesịghị iri atụrụ etinyere ha n'aka'	"Chibuzor Chinyere bụ onyendu Omega Power Ministry a ma dịka OPM, adụọla ndị ụkọchukwu ọdụ gbasara etu ha na ndị nso ha kwesịrị ị na-eme ka ọrụ Chukwu na-aga ọfụma. N'okwu ọ gwara BBC Igbo maka ndị ụkọchukwu a na-ebo ebubo iwakpo ndị mmadụ n'ike, Chibuzor kwuru na omume ahụ adịghị mma. Ọ kọwara ya dịka ""onye ọzụzụ atụrụ iri atụrụ e tinyere ya n'aka"". Gere ihe ndị ọzọ o kwuru maka ya ebe a. Ndị mere akụkọ a: Chimamaka Ihenacho, Nnamdi Kelechi Agbanelo"	https://www.bbc.com/igbo/afirika-48840558
business	Ọgba mbọ: 'Inyere ụmụnwaanyị aka mere m ji malite ụlọọrụ ime isi'	N'agbanyeghi na ọ mụghị etu e si eme isi maọbu wig, Chinyere Anigbo bụ dọkịnta ahụike gbanyụrụ ọkụ n'ọrụ ya wee malite ịrụpụta wig. Taa, ọ na-ebu wig ya aga mba ụwa dị iche iche. O nwere ndị ọrụ karịrị narị anọ ọkachasị n'ụmụnwaanyị, ọ sị na ọ bụ iji nyere ha aka mere o ji malite ọrụ ịrụpụta ntụtụ a na-ekpu ekpu bụ wig. N'akụkọ a, ọ kowara etu o si malite nakwa etu o si aga. Ọ bụ Chimezie Ucheagbo na Nnamdi Agbanelo tinyere aka mee akụkọ a	https://www.bbc.com/igbo/afirika-55399251
politics	APC: Fayose a na-akwa ha emo maka ihe Oshiomhole kwuru n'Imo?	"Akụkọ dị mkpa: Fayose a na-akwa APC emo? Aka chịburu Ekiti steeti bụ Ayodele Fayose, etinyela ọnụ n'okwu Adams Oshiomhole bụ onyeisioche otu APC, kwuru maka onye Onyeisiala Buhari na-akwado na ntuliaka Imo steeti. Fayose kwuru sị ""mgbe onyeisioche pati kwuru na onyeisioche ndị gọvanọ nọ n'okpuru pati ya achịtaghị aja, ekwesịghị ịgwa gị na pati ahụ nakwa gọọmentị ya adaala.  Achịtaghị aja n'imo pụtara achịtaghị aja n'Abụja"". EFCC asaala Union Bank N'agbanyeghi ihe ụlọakụ Union Bank sara na Twitter ebe ha kwuru na ọ tụrụ ha n'anya na EFCC wepụtara okwu gbasara ego a hụrụ n'ọdọụgbọelu n'Enugwu tupu ha emecha chọpụta, EFCC kwuru na ha ka ga-eme nyocha ọfụma iji mata nke bụ eziokwu. EFCC gwara BBC na ha ka ji ndị ha nwụchiri maka ego ahụ ruru nde abụọ na puku asatọ. Gụọ akụkọ a n'uju ebe a: Anyị ka ji ndị anyị natara nde $2.8 n'Enugu - EFCC Na mba ofesi, Awil Dihar Salad so n'ime ndị ntaakụkọ a na-anụ aha ha na mba Somalịa, so na ndị nwụrụ ka ogbunigwe e tinyere n'ụgbọala dị nso ebe onyeisiala mba ahụ bi n'obodo Mogadishu, gbapụrụ. Ihe ruru mmadụ iri na asaa merụkwara ahụ na mwakpo a nke ndị oyiegwu Al-Shabab kwenyere na aka ha dị na ya. N'egwuregwu, Arsenal agbarala isi onwe ha site n'ígba Burnley ọkpụ atọ asatara otu na Premier League n'izu a. Cheta na onye ọbụla kpụ ha n'ọnụ ka Southampton na Liverpool nyeruchara ha goolu atọ atọ oge ha zutere n'izu gara aga. Gere akụkọ BBC na nkeji ebe a: Ndị uweojii n'Imo steeti anwụchiela mmadụ atọ ha sị na-eyi uwe ndịagha were atọrị mmadụ Ndị ngalaba Federal Special Anti-Robbery Squad (F-SARS) sị na ndị a tọrọ di na nwunyee si Amerịka lọta maka emume ekeresimesi. Dasuki Galadanchi bụ onyeisi ndi uweoji n'Imo sị na ndị a nọ na-akwọrị dọla ha natala ndị a ha tọrọ mgbe aka ndị uweojii kpara ha. Buhari kwụ Uzodinma n'azụ -Oshiomhole Onyeisi oche All Progressives Congress (APC) Adams Oshiomhole ekwuola na ọ bụ Hope Uzodinma ka Onyeisiala Muhammadu Buhari na-akwado na ndọrọndọro oche gọvano n'Imo. Oshiomhole kwuru nke a ka ọ nọ ebe a na-eme emume mmalite achụmta vootu APC n'Owere. Cheta na Oshiomhole na Okorocha bidoro ịtụ onwe ha okwu kemgbe emechara ntulịaka imeụlọ nke APC n'Imo, bụ nke ọgọ Okorocha bụ Uche Nwosu so n'ime ndị atunyere vootu. Ụlọ gọọmentị n'Amerịka agbachiela Ụlọ ọrụ gọọmentị dị iche iche na mba Amerịka agbachiela ka Onyeisiala Donlad Trump na ndị Omeiwu enweteghị nkwekọrịta maka ego mgbidi ọ chọrọ ka agba n'oke Amerịka na mba Mexico. Nke a bu ugboro atọ ụlọ ọrụ gọọmenti gbachiri n'Amerịka n'afọ a. Nke a na-abịa ka ụlọikpe nke ukwu n'Amerịka kagbụrụ mmachị Trump tinyere igbochi ndị gbatara ọsọ ndụ itinye akwụkwọ ga-enyere ha aka nwete ikike ịnọ n'Amerịka. N'egwuregwu Mohammed Salah dị ọkụ n'asọmpị nke Liverpool na Wolves gbara ụnyaahụ ka onyere goolu otu ma nyekwa aka nwete ọzọ ka ha ji okpụ gọọlụ abụọ asataghi merie. Anya ga-adị na Alex Iwobi ka Arsenal na Burnley ga-ezute n'ime otu asọmpị a ga-agba taa. Gee nkeji ndi ebe a: Lee ihe nkiri nke taa: Lee akụkọ ndị ọzọ ga-amasị gị:"	https://www.bbc.com/igbo/afirika-46657935
politics	Inec: A kwụsịla ikesa asambodo mmeri na Zamfara	"Inec akwụsịla nkesa asambodo mmeri na Zamfara Dịka Inec sị akwado ikesala asambodo mmeri na steeti dị icheiche, Zamfara esoghi na steeti ebe a ga-eke asambodo na Wensde 27 Maachị, afọ 2019. Legọs gụnyere ebe ndị agaghị enye echi n'ihi na ebufeela ụbọchị a ga-enye asambodo mmeri ruo ụbọchị Fraide 29 Maachị, afọ 2019 Ha kọwara n'akara Twitter ha na ọ bụ iwu ụlọikpe nyere ka ha jiri kwụsị ya bụ emume a kwadoro mbụ. ""Anyị na-eleba anya n'ikpe ụlọikpe nyere gbasara ndị na-azọ ọkwa n'okpuru otu APC"" so na nkọwa ha nyere. Dịka ọ dị ugbua amabeghi mgbe ha ga-emecha nyocha maọbụ kesa ya bụ asambodo ndị mmeri kwesiri ịnweta. 'PDP ohere adịghịrị unu n'ọchịchị a' -Oshiomole Onyeisioche APC bụ Adams Oshiomhole ekwuola na onweghị ihe ga-eme ka APC nabata PDP na ọchịchị nke agbaa. Oshiomhole kwuru nke a mgbe ndị pati ha nwere ọgbakọ n'Abuja ụbọchị Monday bụ ebe ha nọkwa kapịa ọnụ maka ndị ha ga-ahọpụta ga-abụ ndị isi ụlọ omeiwu ukwu na nke nta. Gọvanọ Abubakar nke Bauchi onye ji ọkọlọtọ APC na ntuliaka 2019 ebunyela okpokpo ekele ga onye meriri ntuliaka Bauchi steeti bụ Senator Bala Mohammed. O mere nke a site n'akara Twitter ya: Aka ndị uweojii akparala mmadụ abụọ ana eche na aka ha dị na ogbugbu nwaanyi nọsụ na-arụ ọrụ na Federal Psychiatric Hospital, Enugu. Maria Amadi na-abanye n'ụlọ ya na Trans Ekulu mgbe ndị omekome ji egbe napụ ya ndị ya n'ike ụbọchị Tọzde gara aga. Izrel amalitela ịtụ ogbunigwe na Gaza strip bụ nke a sị na-ometuru ụlọ onyeisi ndị Hamas. Izrel sị na ọ bụ Hamas bụ ụzọ tụbata ogbunigwa na Mishmeret nke Izrel. Onyeisi mba Izrel bụ Benjamin Natanyahu dọrọ aka na ntị na ya agaghị anabata ụdị egwuruegwu ahụ. N'egwuruegwu e, Victor Osimhen eturula ugo dịka onye nyere golu atọ na-otu asmopi bụ nke ndi Nigerian Olympic Eagles ji merie ndi Libya n'Asompi iko mba Afrika agbara n'Asaba  ụbọchị Monde. Nigeria ji ọkpụ ano achitaghị aja merie Libya iji gbara isi onwe ha na ọkpụ abụọ Libya gbara ha na-asompi ndị ntorobia nke Afrika."	https://www.bbc.com/igbo/47690664
politics	Akụkọ kachasị n'abalị a: Atiku chọrọ ịzọ ọkwa onyeisiala n'okpuru PDP n'afọ 2019	Isiokwu ndị dị mkpa n'abalị a: Atiku chọrọ ịbụ onyeisiala Onye bụbụ osote onyeisiala Naịjirịa bụ Atiku Abubakar, ekwuputala ebumnobi ya isonye na ndị ga-azọ ọkwa onyeisiala n'afọ 2019. O kwuputara na ọ chọrọ ịzọ ọkwa a n'okpuru PDP n'ọgbakọ ndị otu PDP mere n'Adamawa bụ obodo ya taa. Atiku gwara ọha na-eti aha ya na ọ ga-agba mbọ ịkwụsị ihe ịda oke ọnụ nke Bekee kpọrọ inflation, ma kwụsịkwa enweghị ọrụ dị na Naịjirịa. O kwukwara na Onyeisiala Buhari na ndị otu pati APC anaghị egosi ike ha n'ihe ndị kacha metụta ndị bi n'obodo. Alex Otti ekwuputala ebumnuche ya ịzọ ọkwa gọvanọ nke Abia steeti na ntuliaka afọ 2019. Otti kwuru na oge eruola ịzọpụta ndị Abịa n'ihe ọjọọ niile o kwuru na ha na-agabiga. O kwukwara na ndị otu PDP zunahụrụ ya mmeri o meriri na nke 2015. Na mba ofesi, Nwa ntakịrị dị naanị afọ anọ agbagbuola nwa dị afọ abụo ka o ji egbe mpa nnukwu ya na-egwu egwu n'obodo Muscoy dị na mba Amerịka. A nwụchiela mpa nnukwu ahụ, ebe a ga-ekpe ya ikpe maka ịhapụ egbe ya ebe aka nwantakịrị nwere ike iru. Bayern Munich gbara PSG ọkpụ atọ asatara otu taa ka ha zutere n'asọmpi International Champions Cup. Ọtụtụ ndị egwu PSG so gbaa asọmpi Iko Mbaụwa dịka Mbappe na Neymar esonyeghị n'egwuregwu nke taa. Ebe Borussia Dortmund ji otu ọkpụ merie Manchester City na ya bụ asọmpi. Lee ụmụafọ Naijiria tọrọ na Rọshịa ka ha na-abanye ụgbọelu ịlọta Naijirịa	https://www.bbc.com/igbo/44911968
sports	Nigeria Vs Guinea: Ugo amaburula enyi Guinea tụọ n'ala	Dịka Naijiria na Guinea na-ezute onwe ha ugbua, ọ bụrụ na Naijirịa merie, ha etozuo ịbanye agba nke 16 n'asompị Afcon. Asọmpi a bụ ọgụ na mgba dị n'etiti dike abụọ, enweghi onye nyere ibe ya goolu n'ime ọkara mbụ ha gbara. Mana Naịjirịa ji bọọlụ n'ụkwụ karịa ndị Guinea dịka otu abụọ gbara shọọtụ anọ nakwa atọ chere la ihu na neetị. N'ime nkeji iri 27, 62 na 66 Simon Falette, Ahmed Musa na Ernest Seka nwetere akwụkwọ odo odo nke eji dọọ ha aka na ntị. N'ime nkeji 73, Kenneth Omeruo ji isi sụba gọọlu n'opio ndị Guinea site na bọọlụ elu Moses Simon gbaara ya.	https://www.bbc.com/igbo/egwuregwu-48774555
business	NBS 2019 Poverty and Inequality Report: 'Anyị amaghị ebe NBS sịrị nwete mkpebi ha maka Ebonyi'	"Igbo kwuru si na ekwe kwụọ ama agbaa. Okwu a pụtara dịka ngalaba na-ahụ maka ihe gbasara ọgụgụ akpọrọ ""National Bureau of Statistics"" wepụtara etu ubiam si dị na steeti dị iche iche na Naijiria. Mwepụta a gosiri na Ebonyi steeti kacha bụrụ steeti nwere ndị ogbenye na mpaghara ọwụwa anyanwụ. Dịka ha nwere pacenti iri asaa na itolu na ụma bụ ndị ogbenye. Etu a ka ọ dịkwa ha n'afọ abụọ gara aga. Guọ maka nke ahụ ebe a: Ebonyi so kachasị daa ụbịam na Naịjirịa. Anyị a na-ajụ ""ọ bụ na agụba adịghị nkọ ka ọ bụ na ọkpụisi amaghị akpụ?"" BBC kpọtụrụ Kọmishọna na-ahụ maka mgbasa ozi n'Ebonyi steeti bụ Uchenna Orji maka ihe gọọmenti Ebonyi nwere ikwu maka nyocha a. Orji kwuru na ọcheghị na nyocha ndị ngalaba NBS mere zuru oke. O kwuru na enwere ọtụtụ ụzọ esi atule mmepe na ọdịnma ndị obodo. Orji kwuru sị "" Ọ bụrụ ahụike,ihe obodo ji ebi, agụm akwụkwọ, nchekwa obodo na ịkwalite ndị obodo bụ ụzọ ha siri mee ntule ha, ha mara na nke ahụ bụghị eziokwu"" O kwuru na Mgbe ngalaba ahụike  WHO nyochara maka ụmụaka amụru ọhụru ị di ndụ, ha chọpụtara na nke Ebonyi steeti so na nke kacha mma. Orji kwukwara na ọ bụ mpaghara ọchịchị nke dị na Ebonyi steeti kacha bụrụ mpaghara nwere ndị bara mahadụm n'afọ 2017. O kwuru na ọbụghị ị ga ime obodo jụọ ndị mmadụ ego ole ha na-erete n'ahịa ma ọ bụ ụdịri ụlo ha bị, O kọwara na nke a abụghị ụzọ ziri ezi n'ihi na ndị Ebonyi steeti abụghị ndị anya ukwu. Ọ rụtụrụ aka na  ụlọọrụ ngalaba NBS nke dị na Ebonyi na anọkarị na mgbachi, ma keduzie etu ha ga-esi rụọ ọrụ ha nkeọma. Ajụjụ kacha mkpa ugbua bụ kedụ etu ndị bi na steeti niile nọ n'ọwụwa anyanwụ ga-esi gbanahụ ụbiam? Ọkammụta n'ihe gbasara akụnụba obodo bụ Kachi Ononude tupenyere BBC azụ etu steeti nọ n'ọwụwa anyanwụ ga-esi gbanahụ ubiam okachasi n'Ebonyi steeti. Lee ihe okwuru. 1. Gọọmenti steeti ikwalite ndị steeti ha. Maazị Ononude kọwara na ọ dị mkpa ka gọọmenti steeti niile tinye uchu na ikwalite ndị steeti ha. O ji Ebonyi steeti were kọwaa na Gọvanọ Dave Umahi agbaligo ịrụpụta ihe dị iche iche eji enyere obodo aka dịka okporo ụzọ na ihe ndị ọzọ. Kama i lee anya, ọtụtụ ndị ntorobịa na-ere ihe n'okporo ụzọ steeti dị iche iche na abụkari ndị si Ebonyi steeti. Nke a gosiri na enweghị ọrụ maọbụ ihe ha ga-eji kwado onwe ha na steeti ha. Ononude kwuru ""Ebonyi bụ steeti Chukwu ji ihe ọnatarachi dị iche iche gọzie kama ọ naghị abara ndị steeti ahụ uru. Gọọmenti Ebonyi kwesịrị ihibe ụlọ ọrụ na arụpụta ihe ga-eme ka akụ ọnatarachi ndị a baara ndị Ebonyi uru."" Akụ ọnatarachi ndị a gụnyere nnu, osikapa, ọra igwe na ihe ndị ọzọ bụ ihe gọọmenti kwesiri iji kwalie ọnọdụ akụnụba ndị Ebonyi steeti. 2: Ụmụafọ steeti ihiwe ụlọ ọrụ na Steeti ha. Mazi Ononude kwuru na ọ dị oke mkpa ka ndị Ebonyi steeti nọ mba na obodo dị iche iche weghachi akụ ha n'obodo ha. Ọ kwuru si; ""I lee anya ị ga-ahụ etu ndị Imo steeti si mee ka Owere bụrụ ebe kacha nwee ụlọ oriri, ndị Ebonyi steeti nwekwara ike ime ka ejiri otu ụlọ ọrụ mara ha."" Nke a na-akọwa ka ndị Ebonyi steeti nwere ego were ego ha rụpụta ụlọ ọrụ dị iche iche iji nyere ndị steeti ha aka."	https://www.bbc.com/igbo/afirika-52548683
health	Mosquito Bites: Lee ihe asaa mere ahụ gị ji adọta anwụnta karịa ndị ọzọ	Ọtụtụ oge ka ụfọdụ mmadụ na-ekwu na anwụnta anaghị ekwe ka ha tinye ụra n'anya. Mana ndị ọzọ nọkwa n'otu ebe ahụ anaghị aghọta ihe ha na-akọ n'ihi na anwụnta anaghị ata ha. Nke a bụ maka na ndị ahụ ha na-adọta anwụnta karịa ndị ọzọ. Ihe na-akpata anwụnta ji agakwu ụfọdụ ma na-agbara ụfọdụ ọsọ dị icheiche. Nnyocha Sayensị gosiri n'ezie na ọ bụghị mmadụ niile ka ahụ ha na-amasị anwụnta. 1) Agwa (Colour) Nnyocha egosila na anwụnta na-achọkarị ebe gbara ọchịchịrị karịa ebe nwere nnukwu ihe. Nke a pụtara na anwụnta ga-aka agakwu onye yi uwe ojii maọbụ uwe na-anaghị amuke amuke. Ọ bụrụ na i yi akwa ojii, o nwere ike bụrụ ihe na-adọtara gị anwụnta. 2) Ọsịsọ (Sweat) Ọ bụrụ na i nwere ahụ na-agba oke ọsịsọ, mara na gị na-anwụnta ga-abụ nnu na mmanụ. Nke a bụ maka na nnyocha gosiri na ebe na-ekpo ọkụ ma nwee mmiri, na-amasị anwụnta nke ukwuu. Chetakwa na ọsịsọ nwere isi ọ na-ewepụta n'ahụ mmadụ nke nwekwara ike ịdọta anwụnta. 3) Mmanya na-aba n'anya (Alcohol) Na 2020, ndị ọkachamara mere obere nnyocha nke gosiri na anwụnta na-aka agakwu ndị ṅụrụ mmanya na-aba n'anya, ọ kachasị nke bekee na-akpọ 'beer'. O dochaghị anya ihe kpatara nke a, mana a na-eche na o nwere ike ịbụ maka isi ya. 4) Ụdị ọbara Nnyocha gosiri na ndị nwere ụdị ọbara O na-aka amasị anwụnta karịa ndị nwere ụdị ọbara A maọbụ B. Iji mee nnyocha a, e tinyere mmadụ ole ma ole n'ime otu ọnụ ụlọ, mana anwụnta tara ndị nwere ụdị ọbara O pasentị 83, ebe ọ tara ndị nke ọzọ pasentị 46.5. Mana a ka na-eme nnyocha iji mata ihe kpatara nke a. 5) Onye dị ime Dịka ụfọdụ nnyocha siri gosi, ahụ ụmụnwaanyị dị ime na-aka amasị anwụnta karịa ndị na-adịghị ime. Nke a nwereike ịbụ maka maka na ahụ nwaanyị dị ime na-ekpotụ ọkụ karịa onye nke adịghị ime. Ụmụnwaanyị dị ime na-akakwa ekuputa ikuku 'carbon dioxide' karịa. Ụdị ikuku a na-amasị anwụnta nke ukwuu. 6) Mgba isi ọma (perfume) Cheta na enwere okooko (flower) na-amasị ụmụanwụnta ifega. Chetakwa na ọtụtụ mgba isi ọma bụ okoko ndị nwere isi ọma ka e ji emepụta ha. Ọ bụrụ na ụdị mgba isi ọma nke ị gbara na-ahụ gị bụ ụdị nke e ji okoko na-amasị anwụnta mepụta, mara na gị na anwụnta ga-abụ enyi n'ụbọchị ahụ. 7) Ahụ isi Ihe na-akpata ahụ mmadụ ji esi isi, maọbụ 'body odour' na bekee, bụ ihe anaghị ahụ anya nke bekee na-akpọ 'micro organisms'. Ihe ọzọkwa bụ mburupụtaụwa bekee kpọrọ 'genetics'. Ọ bụrụ na mmadụ nwere ahụ isi, anwụnta nwere ike ị na-abịakwute ya karịa. Nke a bụ maka na anwụnta na ụmụ 'micro organisms' ụfọdụ na-akpata ahụ isi na-adị na mma.	https://www.bbc.com/igbo/afirika-58531552
sports	Iker Casillas bụbụ oche goolu Real madrid awụsala ọwa n'afọ 39	"Iker Casilas awụsala ọwa n'egwu bọọlụ n'afọ iri atọ na itoolu. O cherela Real Madrid goolu ugboro narị asaa na iri abụọ na ise (725) n'ime afọ iri na isii (16) ya na ha nọ na Santiago Bernabeu. O ritere iko Champions League ruru atọ na nke La Liga ruru ise. O nyere mba Spain aka rite iko mba ụwa nke 2010 nakwa ""European Championships"" ugboro abụọ n'afọ 2008 nakwa 2012. Casillas sonyere egwu bọọlụ Porto n'afọ 2015 mana ọ gbabeghị bọọlụ kamgbe April nke afọ 2019 maka nkoropu obi mere ya mgbe ọ na-eme ọzụzụ. Mgbe ọ na-agbake, e nyere ya ọkwa n'ogo ndị nchịkọta otu bọọlụ ahụ na Julai nke afọ 2019. Casillas agbarala ndị Porto bọọlụ ugboro 156 , merie ọkwa Primeira Liga  ugboro abụọ nakwa iko Portuguese. O gbara ndị mba Spain bọọlụ ugboro 167 site na 2000 ruo afọ 2016.  Sergio Ramos bu onye ọgba bọọlụ ibe ya na Spain ka ya gbara mba ahụ bọọlụ ugboro ugboro. O depụtara nwụsa ọwa ya na twitter ma si ihe kacha mkpa n'ụwa bụ njem ị gara na ndị so gị wee mee ya na abụghị ebe njem ahụ dụgara gị. Real Madrid bụ otu egwuregwu e ji mara Casillas kwuru na o sonyere ha mgbe ọ dị afọ itoolu ma bụrụkwa ọkaibe na oche goolu ha kamgbe afọ 118 otu egwuregwu ahụ malitere. Onye otu ya na Real Madrid bụ Sergio Ramos wepụtara ya na Casillas sere n'elu twitter iji we kele ọyị ya. N'ọnwa February, ka o gosiri mmasị ya ịzọ ọkwa onyeisioche Spanish Football Federation (RFEF) mana o mechara sere isi ya maka nsogbu Covid-19 butere na mba ahụ."	https://www.bbc.com/igbo/afirika-53653780
health	Tuberculosis, akpụka nti, ụkwara nta na ọrịa ndị ọzọ ị nwereike ikute n'ume	Dịka mbaụwa niile na-echeta ụbọchị Tuberculosis - Ụkwara nta taata, makwa na-ebuso agha megide ọrịa coronavirus ugbua, e nwere ọrịa ndị ọzọ a na-esi n'ikuku ebute mama ọtụtụ amaghị maka ha. Akụko a ga-arụtụ aka n'ụfọdụ ọrịa ndị a nakwa njirimara ha. 1 - Ụkwara nta Ụkwara nta nke bekee na-akpọ Tuberclosis bụ nje Bacteria na-ebute. Ọ bụ mgbe onye bụ ọrịa a kwọrọ ukwara maọbụ maa uzere ka ndị ọzọ nwereike ibute ya. BBC dere na ọ siri ike ibute ọrịa ụkwaranta kama ọ bụrụ na onye bu ya anataghi ọgwụgwo, ọ na-egbukarị onye ahụ. Ọrịa ụkwaranta kacha emetụta ngụ mmadụ, kama ọ na-emetụta kwa ọkpụkpụ mmadụ, afọ na eriri nsiụbụrụ. Njirimara ọrịa ụkwara nta 2 - Azụzụ Okenye nwereike ibute azụzụ ugboro anọ n'otu afọ. Ọtụtụ mgbe, ọ bụ nje sị n'ezinaụlọ nje asaa nke gụnyere nke Rhinoviruses, so na-ebute ọrịa azụzụ. Nje ndị a ruru otu narị na iri isii n'ọnụ ọgụgụ ma nwe kwa ike ịgbanwe onwe ha maọbụ zọọ n'ime ahụ mmadụ nke na-eme ka o sie ike igbu ha. Dịka ọ dị ugbu a, ndị ọrụ sayensị chebere ihu ha ịhụ na nje azụzụ enweghị ike ịkpa ike n'ahụ mmadụ kama enweghị ọgwụ eji agwọ ọrịa azụzụ. Njirimara ọrịa Azụzụ Dịka ndị BBCPidgin siri dee, lee ihe e ji mara ọrịa azụzụ 3 - Okponọha Ọrịa okponọha bụ ọrịa ọzọ sị n'ikuku efesa nke dị Bekee na-akpọ Influenza. Ọ bụ nje Virus na-ebute ya. Ọrịa a na-agbanwe onwe ya nke mekwara ka ọgwụgwọ ya sie ike. Okponọha gburu ihe ruru mmadụ otu nde narị site n'afọ 1918 ruo 1920, ọ na-akacha njọ n'oge udu mmiri. Njirimara ọrịa okponọha 4 - Kịtịkpa Kịtịkpa bụ ọrịa nje vịrụs na-ebute. A na-akpọ ya Chickenpox na Bekee. E nwere ọgwụ mgbochi a na-agba ụmụaka maka ya site n'otu afọ ruo afọ iri na abụo. Ọ bụ site n'ụkwara na uzere ka e nwereike iji butee maọbụ kesaa ya. Njirimara ọrịa Kịtịkpa Dịka e siri dee, njirimara Kitikpa bụ A hapụ ya, o nwereike imetụta ụbụrụ maọbụ bute oyi ọtụtu nke nwereike ibute ọnwụ. 5 - Akpụka nti Ọrịa akpụka ntị bụkwa ọrịa ọzọ na-efesa n'ikuku nke ọ bụ nje na-ebute ya. Dịka ndị BBC siri dee na ọrịa akpụka nti na-efesa etu ọrịa  azụzụ na ndị ọzọ sị efesa nke gosiri na asụ pụtara n'ọnụ onye nwere akpụka ntị banye n'ọnụ onye ọzọ ga ebunye onye ahụ ya bụ ọrịa. Enwere ọgwụ mgbochi eji maka ya bụ ọrịa. Njirimara ọrịa akpụkanti 6 - Arụbara Arụbara bụ ọrịa na-esite na nje virus awakpo ndị mmadụ. BBC dere na ọ bụ site na asụ mmiri sị n'ụkwara, uzere ma mmetụta. Nje arụbara nwereike ị nọ n'ikuku ọtụtụ awa. Ọrị a na-enye ụmụaka nsogbu karịa mana ọ na-emekwa ndị okenye ahụ ha esighịike iluso nje ọgụ. Arubara nwereike ibute ọrịa ndị dịka ọrịa ntị, akwụkwụ, afọ ọsịsa, oyi ma nwereike imetụta ụbụrụ. Njirimara ọrịa Arụbara 7 - Ụkwara tịkotịkọ Nke a bụ ọrịa sitere na nje Bacteria. Ọ na-esikwa n'ikuku ekesa site n'asụ maọbu ụkwara. Mgbe mmadụ si n'imi kuru ihe nje a ka ọ na-enute ọrịa ụkwara nta. Ọ kacha eme ma na-egbu kwa ụmụaka mana enwere ọgwụ mgbochi maka ya bụ ọrịa. Njirimara ọrịa ụkwara tịkotịkọ Ndị BBC dere na njirimara ọrịa dị ka nke azụzụ 8 - Covid-19 Ụlọọrụ ahụike mbaụwa bụ World Health Organisation (WHO) nọọrọ n'ụbọchị asatọ nke ọnwa Julaị na-ekwu na ọrịa coronavirus nwereike isite n'ikuku efesa. Nke a bịara dịka ndị Sayensị ruru narị abụọ boro WHO ebubo na ha ejighi nyocha sị na ọrịa coronavirus nwereike isite n'ikuku efesa kpọrọ ihe. Mana WHO mechara kwete na nyocha a ma kwuo na ọrịa covid-19 nwereike isi n'ikuku efesa ọkachasị ebe igwe mmadụ nọ n'ogige ikuku adịghị. Kama ha sị na ha ka na-eme nyocha ha. Njirimara ọrịa Covid-19 Lee njirimara ọrịa dịka ndị BBC siri dee bụ	https://www.bbc.com/igbo/afirika-53335806
politics	Okechukwu Okoye: Akụkọ ọnwụ Okechukwu Okoye ga-agbawa Nnamdi Kanu obi ma ọ nụ ya - Ifeanyi Ejiofor	"Ọkaiwu Ifeanyi Ejiofor, bụ onye na-anọchite anya Mazi Nnamdi Kanu, akatọọla ogbugbu e gburu onye omeiwu Okechukwu Okoye. Ejiofor kwuru nke a site n'akwụkwọ ozi o wepụtara taa bụ ụka, ma kwukwaa na ogbugbu ya ga-ewute Nnamdi Kanu nke ukwuu ma ọ nụ ya. Cheta na e gburu Okechukwu Okoye, bụ onye na-anọchite anya mpaghara Aguata II n'ụlọomeiwu Anambra steeti, ma gbupụ ya isi. ""Mmụọ ọjọọ na-aṅụ ọbara ewerela ọnọdụ n'ala anyị...nke anyị agaghị ekwe ka ọ gaa n'ihu,""Ejiofor kwuru. ""Ama m na akụkọ a ga-agbawa onye ndu Nnamdi Kanu, bụ onye m na-anọchite anya ya, obi, n'ihi na ọ gwala m ugboro ugboro ka m dọọ aka na ntị ka ndị na-eme arụ ndị a niile kwụsị."" ""N'ezie, ndị iro anyị ewerela ọnọdụ n'obodo anyị na-emezi ihe masịrị ha."" ""Anyị na-akpọku ndị niile ọnụ na-eru n'okwu na mpaghara Ọwụwa Anyanwụ ka ha jikọta aka ọnụ, ma tụkọta alo anyị ga-eji nwụchie ndị na-akpa arụ a na be anyị."" Ejiofor kwuru na o doro ya anya na ndị ekperima a na-eyi ndị mmadụ egwu abụghị ndị na-achọ nnwereonwe Biafra, kama ha bụ ndị ọrụ ngo nkr ọrụ ha bụ imebi aha ndị otu IPOB. ""Anyị ga-eme ihe niile anyị nwere ike iji chekwaa ala nke nna nna anyị ha hafere anyị n'aka. Aka na-achị Anamabra steeti bụ Charles Soludo akpọkuola ọha ndị mmadụ ma arịọ ka onye ọbụla nwere ozi etu a ga-esi anwụchi ndị gburu Omeiwu Okechukwu Okoye pụta kwuo. Ndị omekome a ma beghị ndị ha bụ tọọrọ Okoye na onye enyemaka ya bụ Cyril Chiegboka n'abalị 15 nke ọnwa Mee, gbuo ya ma bepụ ya isi tọgbo ozu ya n'okporoụzọ si Nnobi gawa Ideani ka ọ gachara abalị isii n'aka ndị omekome ahụ. N'ozi a, nke ọnụ na-ekwuru ya bụ Christian Aburime binyere aka, o dere,""Soludo etinyela nde naira iri dịka ego nrite nye onye ọbụla maọbụ otu ọbula ga-eweta ozi ga-enye aka ka anwụchie ndị kpara arụ a''. Soludo, onye gara n'ihu kwe nkwa na oge na adịghị anya na Anambra ga-aghọ ọkụ mmụọ nye ndị omekome kwuwara, ""Anambara ga-emeri ikike ọchịchịrị"". Ndị omekome egbuola  onyeomeiwu na-anọchite anya mpaghara Aguata II n'ụlọomeiwu Anambara steeti bụ Okechukwu Okoye . A tọọrọ Okoye, onye Isuofia ma bụrụkwa onye na-anọchite mpaghara ebe Gọvanọ Chukwuma Soludo nke Anambara. Egbukwara onye enyemaka ya bụ Cyril Chiegboka. Cheta na a tọọrọ Okoye na onye enyemaka ya  n'abalị 15 nke Ọnwa Mee dịka ha nọ n'ụzọ njem na steeti ahụ. Ndị omekatara ihe daa ụjọ nwụchiri ya  gburu ya, hapụ ahụ ya ebughị isi n'okporoụzọ Nnobi gawa Ideani n'abalị iri na otu nke ọnwa Mee, dịka ndị uweojii steeti ahụ si kwuo. Mana e mechara hụ isi ya  n'ọdọụgbọala n'Amichi dị n'okpuru Ọchịchị Nnewi-South dịkwa na steeti ahụ n'otu ụbọchị ahu. Ọnụ na-ekwuru ndị uweojii steeti ahụ bụ Tochukwu Ikenga gwara BBC Igbo n'ozi o depụtara na,"" Dịka ndị uweojiina-agba mbọ etu ha ga-esi azọpụta  Aguluzigbo Umiona, dị n'Okpuru Ọchịchị Aguata, nwa amadị a a tọọ n'ebe Elekere 5.30 n'okporoụzọ si  a hụrụ ozu ya nke isi adịghị  n'Okporoụzọ si Nnobi gawa Ideanị n'Elekere 4 nke mgbede abalị 21 nke ọnwa Mee, afọ 2022"". Ikenga, onye kwuru na a hụkwara ozu Chiegboka n'ebe e dotara ozu Okoye gara n'ihu kwuo na a dọnyele ozu ya n'ụlọozu. N'ikwupụta maka ọnwụ ya, Govanọ Charles Soludo onye tụrụ arịrị maka nke ma kwuo ""ihe a dị oke mwute na egburu ụmụ Isuofia abụọ"". N'ozi iti aka n'obi  o wepụtara nke ọnụ na-ekwuru ya bụ Christian Aburime binyere aka, Soludo rụtụrụ aka na ọ bụ ndị omekome  ahụ wakporo ya ma gbagbuo ndị uweojii ya afọ abụọ gara aga bụ ndị kpara arụ ahụ. O kwuru na gọọmentị ya agba mbọ ịchọta ndị aka ha dị n'ọnwu nwa amadị ahụ ka ha gaa zara ọnụ ha n'ụlọikpe. Onye bụdị Okechukwu Okoye a ọnwụ ya na-akpọtụ? Akụkọ ka na-abịa."	https://www.bbc.com/igbo/61539966
business	Ọgba Mbọ: Ịrụ ọrụ mesịn na-amasị m - Nwaanyị na-arụ mesịn	Jane bụ ezigbote ọgba mbọ dịka ọ bụ nwaanyị ji ọrụ ido ụlọ na-azụ ezinaụlọ ya nri. Ọ sị na ọ bu ọrụ ọ hụrụ n'anya ma bụrụ ihe o ji obi ọcha arụ. N'ihe nkiri a, Jane kọwaara BBC Igbo etu o Jiri malite ọrụ a. O kwukwara na agbanyeghi na ụmụ ya asaa na di ya anwụọla, be ya juru eju, dịka o nwere mmadụ iri na ise ọ na-azụ na be ya. Ndị mere akụkọ a bụ Chioma Obianinwa na Nnamdi Agbanelo Akụkọ ga-amasị gị:	https://www.bbc.com/igbo/51178112
health	Coronavirus Lockdown: Etu ị ga-esi kwado dika a sị ka a nọdụ n'ụlọ	Ndị Igbo na-asị na nkwụcha abụghị ụjọ. Dịka gọọmenti steeti ụfọdụ na Naịjirịa na-akwado ịsị ndị mmadụ nọrọ n'ụlọ maka igbochi mfesa coronavirus, ọ ga-adị mma ka ị mara etu ị ga-esi kwado ka ihe ghara iribido gị na ndị be gị. Onyeisi ngalaba na-ahụ maka ikuziri ndị mmadụ etu e si ebi ndụ zuruoke bụ Rajiv Sharma kọwara ihe anọ mmadụ ga-eme iji chebiri mgbe a ga-asị onye ọbụla nọrọ n'ụlọ. Sharma kwuru na ọ dị mma ka ndị mmadụ kwụsị ige maọbụ ikesa akụkọ ụgha gbasara ọrịa coronavirus. O kwuru na kama ime nke a, tinye uchu n'ime ihe ga-egbochi ya bụ ọrịa ịbata n'ahụ gị site n'iwepụ ụjọ. Jide obi gị aka. 2. Na-eri mkpuru osisi ọfụma Sharma dụrụ ọdụ ka ndị mmadụ rie mpkuru osisi dịka oroma,  , kiwi, oroma, nkịrịsị, guava, grapefruit, akwụkwọ nri dịka broccoli, cauliflower, Brussel sprouts na capsicums nke gụnyere vitamin C. O kwuru na ọ dịmma iri nri Alkaline ya karịrị asidi ọrịa ahụ na-ebute. Ụfọdụ nri ndị a gunyere Lemon, Lime, Avocado, Garlic Mango, Tangerine, Pineapple, Dandelion, Oroma nkịrịsị. 3 Na-akwọsi aka ike akwụsị akwụsị Sharma kwuru ka ndị mmadụ na-akwọ aka ha mgbe ọbụla ghara iji makana asị ka a nọdụ n'ụlọ kwụsị ime nke a. Were kemikalụ na-egbu nje wee na-agbagasị na bee gị. Kpuru akwa eji ekpuchi ihu maọbụrụ na ịgaghị ahapụ imetụ aka n'ihu. Kpesara ndị na-ahụ maka ịchọpụta onye ọrịa coronavirus ji ma ọ bụrụ na onye nọ n'akụkụ gị na-egosi na ha bu ọrịa ahụ. Ịmaghị ndụ onye inwere ike ịzọ site n'ime nke a. 5. Gokọta ihe ndị ga-abara gị uru Nwaane gbaa mbọ gote ihe nri ga-anọteturu gị na ndị be gị aka n'oge ahụ ịnọ n'ụlọ. Gote mmiri ọṅụnụ, ncha na ihe ndị ọzọ eji ehicha ụlọ nakwa ihe nri. Gote ụmụ ihe egwuregwu ga-enyere ụmụ gị aka izu ike ọfụma. Akụkọ ndị ọzọ ga-amasị gị:	https://www.bbc.com/igbo/afirika-51957559
religion	Ramadan Kareem: Ihe mere ụfọdụ ndị Igbo ji nabata okpukperechi 'Islam'	"Dịka ụfọdụ ndị okpukperechi nke Alakụba nke bụ 'Islam' na Bekee na-eti mkpu na a na-akpagbu ha n'ọwụwa anyanwụ ọkachasị oge ngagharịiwe Endsars. Ọtụtụ ndị mmadụ am,aghị etu maọbụ mgbe ha siri bata ala Igbo. Dịka igbo si atụ n'ilu sị ""Onye na-amaghị ebe eliri ozu na esi n'ụkwụ abọ ya"", nke a mere ka anyị zọpụ ije ị mata etu okpukpere Alakụba siri bata ala Igbo. BBC garụrụ n'ụlọakwụkwọ maka okpukperechi Alakụba nke dị n'Afikpo, Ebonyi steeti ka ha kọwaara anyị etu ya bụ ofufe siri bata ala Igbo. Ọ bụ Issa Friday Okonkwo bụ onyeisi nchịkọta ụlọakwụkwọ maka okpukpere Alakụba nke dị na Ebonyi steeti na Imam nke Owerri Shell Camp Central Mosque Imo steeti bụ Suleiman Yusuf Njoku tinyere ọnụ n'okwu a. Kedụ etu Alakụba siri bata ọwụwa Anyanwụ? Okpukperechi Islam nke ndị Igbo na-akpọ Alakuba abụghị taa ka ọ bidoro n'ala Igbo. Aha Alakuba sitere na ""Allah Hu Akbar"" nke pụtara Chukwu Ebuka n'asụsụ Igbo dịka Onyeisi ndị Imam nke Owerri Shell Camp Central Mosque Imo steeti bụ Suleiman Yusuf Njoku siri kọwaa. Njoku kwukwara na ya bụ Okpukpere sitere na onye ndị ofufe ahụ kwenyere na ọ bụ ozi nke ikpeazụ Chineke sitere bụ Abū al-Qāsim Muḥammad ibn ʿAbd Allāh ibn ʿAbd al-Muṭṭalib ibn Hāshim (Britannica). Kama ọ bụ Muhammad ka ọtụtụ ndị mmadụ ji mara ya. Ngwa ka anyị banye akụkọ a n'uju. Mazi Yusuf Njoku kọwara sị ""ọ bụ n'ihe dịka afọ otu narị na iri ise na atọ ka Alakuba batara ala Igbo"". Ọ kọwara na ọ bụ Nwaafọ Nsukka nke dị n'Enugwu steeti bụ onye nwanne ya nwaanyị kpọrọ gaa ugwu awụsa oge ọ dị na nwata bụ onye jiri Okpukpere Alakuba were bata Ala Igbo. Issa Friday Okonkwo kọwara sị ""ọteela aka ofufe Islam jiri bata ala Igbo, ọtụtụ ndị mmadụ amaghị nke mere na ọtụtụ ha anaghị ekweta"". Okonkwọ kọwara na ofufe nke Islam bu ofufe nke Kraịst ụzọ bata n'ụfọdụ ebe n'ala Igbo. O kwuru na ụfọdụ ebe n'Enugwu steeti dịka Enugwu Ezike, Ịbagwa Aka, Alaagu nke dị n'obodo Nsụkka bụ obodo ụfọdụ okpukpere Alakụba bu ụzọ bata tupu nke Kraịst abata. Okonkwo kọwara na ọ bụ site n'azụm ahịa n'etiti obodo ndị a na ụfọdụ mpaghara nke ugwu kpatara ya. Mpaghara ugwu dịka Nupe, Kogi na Sokoto bụ ndi ha na obodo ndị a zụkorọ ahịa. O kọwara sị "" Ọ bụ etu ndị a sị ebi ndụ nke ziri ezi mere ka ndị obodo ndị a jụwa maka ndị ha bụ na okpukpere chị ha"". Okonkwo kwuru na ọ bụ nke a mere ka ụfọdụ ndị obodo a gbanwee okpukpere chi ha ma zoro nke Alakụba. O mere ka anyị ghọta na ọ bụ etu a ka okpukpere Alakụba siri gbasaa ruo ọtụtụ obodo n'ala Igbo ma ruo kwa taa. Ọ kọwara na ebe dịka Enọọhia na ụfọdu ebe ka nsụka ka ị ga-ahụkarị ọtụtụ ndị ofufe Alakụba. Ọ bụ Sheik Ibrahim Nwagui bụ onye mbụ webatara Alakụba n'Afikpo. Kedụ onye na ebe o bu ụzọ bata n'Ọwụwa Anyanwụ? Issa Friday Okonkwo kọwara na ọ bụ n'oge afọ ndị 1800 ka Islam batara ọwụwa anyanwụ. Okonkwo kwuru na n'ebe dịka obodo Abiriba na Afikpo bụ n'afọ ndị 1930 na 1940 ka ọ batara obodo ndị a. Kama o kwuru na ọmaghị onye bu ụzo webata ya n'obodo Nsụka kama o kọwara na ọ bụ Sheik Ibrahim Nwagui bụ onye webatara ya n'Afikpo. Ọ kwukwara na ọ bụ na Nsụkka ka okpukpere alakụba bu ụzọ bata ọwụwa anyanwụ. Akụkọ kacha sie ike bụ na ọ bụ n'Obodo Alaagu ka e nwere ndị mbụ bụ ndị Igbo bụ kwa ndị Alakụba. Okonkwo kwuru sị, ""Akụkọ kwukwara na ụfọdụ ndị a bụ ndị Alakụba gwara ndị enyi ha nọ obodo ndị ọzọ maka okpukpere Alakụba, mgbe ndị enyi ha nyochara agwa ha, ụfọdụ gbanwere ma soro okpukpere alakụba. Mazi Okonkwo zara sị, ""Eeee, mgbagbu ndị mbụ bụ ndị alakụba dị njọ"". Ọ kọwara na mkpagbu a ka na-aga n'ihu ma ruo taa. Okonkwo rụtụ aka were sị ""n'oge agha Biafra, ndụ Igbo bụ ndị Alakụba lụụrụ Biafra ọgụ n'ihi na ha kwenyere na ha bụ ndị Igbo"". O kwukwara na oge alụchara agha, na egburu ụfọdụ n'ime ha n'ihi na ndị obodo ha kwenyere na ha na ndị agha Naijirịa bụ ụmunne. Okonkwo kwuru si, "" Ndị kacha bụrụ ndị udo n'ala Igbo bụ ndị okpukpere nke Islam""."	https://www.bbc.com/igbo/afirika-55208557
religion	Catholic priest killing: E gbuola ụkọchụkwụ Katọlik ọzọ, gbaa ozu ya ọkụ	"Ndị uweojii Taraba steeti kwuru na ha na-eme nnyocha iji nwụchie ndị gburu ụkọchụkwụ ma gbaa ozu ya ọkụ na Taraba steeti. Akụkọ kwuru na ndị a mabeghị ndị ha bụ gburu Fada David Tanko nke ụlọụka St.Peters Catholic Church, Amodu, dị n'okpuru ọchịchị Takum, Taraba steeti, oge ya na ndị ogbo ya na-aga maka mkpezi ikpe dị n'etiti ndị Jukun na ndị Tiv ụbọchị Fraide n'ime obodo Kpankufu n'ụzọ Wukari. Ọnụ na-ekwuru ndị uweojii Taraba bụ David Misal, gwara BBC Igbo na ya bụ ọdachi mere n'ezie. Ọ gara n'ihu kwuo, ""Anyị na-esi imi n'ala inweta ndị kpara mkpamkpa ahụ."" Ka ọdị ugbua, onyeisi ndị uweojii Naijiria bụ Adamu Mohammed enyela kọmishọna uweojii Taraba iwu ịchọta ndị mere ya bu ihe. O nyekwara ndị kọmịshọna ndị uweojii nọgasị na steeti dị icheiche iwu ilebanye pụụ iche na nchekwa ndị ụkọchukwu. Akụkọ ga-amasị gị:"	https://www.bbc.com/igbo/afirika-49511878
politics	Ihe m gatara ka m gara ịhụ Nnamdi Kanu ụbọchị Eprelụ 28,2022 - Ọkaiwu Ifeanyị Ejiofor	"Ọkaiwu Nnamdi Kanu bụ Ifeanyi Ejofor etiela mkpu na na-agbanyeghị ntuziaka ọkaikpe na-ekpe ikpe Kanu bụ Binta Nyako nyere ka e nye ya ohere ịgbanwe akwa ya, na ndị uweojii DSS ekweghị nke a. Ejiofor bokwara ebubo na a na-akwụ Nnamdi Kanu agụụ site inye ya nri naanị otu ugboro n'ụbọchị. Ebubo ndịa niile dị na ozi o wepụtara ụbọchị Tọzde, abalị 28 nke ọnwa Eprelụ dịka ọ gara zute Kanu n'ogige ndị uweojii pụrụiche bụ Department of State Services (DSS) nke o depụtara ka njem a si gaa n'akara Facebook ya. Ejiofor sịriị: ""Ọ bụ ihe mwute na na-agbanyeghị ntuzIaka nke Ọkaikpe nyere ọkaiwu DSS ka enye onye ndu (Nnamdi Kanu) mgbanwe akwa, were rue taa m gara hụ ya, e nyebeghị onye ndu mgbanwe akwa."" Ọ gara n'ihu kwu, ""Ọzọ, ọ gwara anyị bụ na anaghị enyezikwa ya nri ugboro ugboro. Iri nri otu ugboro n'ụbọchị  na-emetụta ọnọdụ ahụike ya nke daturula adatu."" O kwuru na na-agbanyeghị nke a, na Kanu na-ekele ndị na-eso ya ma kwuo na ọ na-ekpere ha ekpere. Cheta na a na-ekpe Nnamdi Kanu, onye ndu bụ otu nnwereonwe Biafra a kpọrọ Indigenous People of Biafra (Ipob) ikpe maka ebubo metụtara ịkpa nkata ịkwatu Gọọmenti Naịjirịa nakwa iyi ndu egwu. Nke a na-abịa dịka Gọọmenti Etiti Naịjirịa si Kenya kpụlata ya n'ọnwa Juun afọ 2021. Onye bụdị Nnamdi Kanu na-ewu? Nnamdi Kanu bụ onyeisi otu na-achọ nwereonwe Biafra a kpọrọ Indigenous People of Biafra (Ipob), o hiwere n'afọ 2012. A makwa na ọ bụ onye ndị mmadụ na-akpụkarị n'ọnụ n'ihi etu o si ama ndị nọ n'ọchịchị aka dịka ọ na-achọ nnwereonwe n'aka Naịjirịa. Ndị Department of State Services (DSS) nwuchiri ya mbụ n'Ọktoba 19, 2015. Ọ gara ụlọikpe na Nọvemba 18, 2015. Na Septemba 2017, ọ gbafuru n'ụlọ ya dị n'Afara Ukwu, Umuahia, mgbe ndị agha wakporo be ya, dịka akụkọ siri kwuo. Kamgbe ahụ o nweghi onye ma ebe ọ nọ, ma nwunye ya bụ Uchechị anyị jụrụ ajụjụ n'afọ 2018 sị na ọ maghị ebe Kanu nọ. N'afọ 2018, ka gọọmentị Naịjiria nke Muhammadu Buhari bụ onyeisi ha, kpọrọ Ipob ndị oyi ndụ egwu. N'ọnwa Juun 27 afọ 2021, a nwuchiri Kanu na mba Kenya ma kpọlata ya na Naịjirịa mana mana onyeisi ụlọrụ nnọchiteanya Kenya na Naịjirịa kwuru na aka ha adịghị na nwuchi ya. Gọọmentị Naịjirịa kpọpụrụ Kanu n'ụlọikpe maka ọtụtụ ebubo gụnyere ibuagha megide gọọmentị nọ n'ọchịchị. Kanu site n'ọnụ ndị ọkaiwu ya agọọla ọtụtụ oge na aka ya dị ọcha n'ebubo ndị ahụ. A na-atụ anya na ọkaikpe Binta Nyako ji ikpe ahụ ga-ekpebi okwu n'ụbọchị asatọ nke ọnwa Eprelụ, 2022 n'ụlọikpe ukwu dị n'Abuja."	https://www.bbc.com/igbo/afirika-61254535
entertainment	Arthur Agwuncha Nwankwo: Onye bụ odeakwụkwọ a?	"Onye odeakwụkwọ a ma ama bụ Arthur Agwuncha Nwankwo anwụọla. Ọ nwụrụ n'ụbọchị satọde, bụ ụbọchị mbụ nke ọnwa Febrụwarị 2020, n'ụlọọgwụ University of Nigeria Teaching Hospital (UNTH) nke dị n'Enugwu steeti dịka ọ gbara afọ 77. Tupu ọ nwụọ, ọ rụrụ ọrụ na National Democratic Coalition (NADECO) dịka onyeisioche ha. Nke a mere ka onyeisiala Naịjirịa bụ Muhammadu Buhari kwanyere ya ugwu ikpeazụ ma zigara ezinaụlọ ya ozi itiakanobi site n'ọnụ na-ekwuchitere ya bụ Femi Adesina. Gọọmentị Anambra steeti kwanyekwara ya ugwu ikpeazụ. E ji ụfọdụ akwụkwọ dịka ""Danda"" nakwa ""Tales out of School"" were mara ya. Otu ndị ọzọ o so na ya gụnyere PMP, People Progressive Party (PPP) nakwa ụlọ mbipụta ọzọ o hibere bụ Nwamife Publishers dị n'Enugwu. Ihe nkiri a ga-amasị gị:"	https://www.bbc.com/igbo/afirika-51354015
religion	L﻿ee ihe Bishop Katọlik Enugu kwuru ga-eme dịka ụka Adoration Ministry na-emepe ọzọ	Ụ﻿lọụka Adoration Ministry Enugu ewepụtala ozi kwuru na ha ga-amalite ịkawa ụka ọzọ n'ụbọchị abụọ nke ọnwa Ọktoba, 2022. Fada Ejike Mbaka bụ onyeisi ụka ahụ, binyere aka na ya bụ ozi e ziputere na Facebook ha. B﻿BC kpọtụrụ Katọlik Dayọsis nke Enugwu steeti, nke Fada Mbaka nọ n'okpuru ya ma bụrụkwa ndị nyere ya mmachi a machiri ha kemgbe ọnwa Juun, 2022. H﻿a gwara BBC na n'ezie, Fada Mbaka ga-aka ụka ahụ n'ụbọchị ha ga-emepegharị ya bụ ụlọụka Adoration. Fada Benjamin Achi bụ ọnụ na-ekwuru Katọlik Dayọsis nke Enugwu steeti,﻿ gakwara n'ihu kwuo na ihe ndị ọzọ ga-eso ya ga-abịazị mgbe a kachara ụka ahụ n'ụbọchị Sọnde. N﻿'ụbọchị 17 nke ọnwa Juun ka Bishop Callistus Onaga, bụ Bishọp Enugwu Katọlik Dayọsis, nyere iwu ka e mechie ụlọụka Adoration Ministry nke Enugwu steeti. N﻿'ozi o ziputere ka ọ na-amachi ụlọụka ahụ, Bishọp kwuru na ha ga-eme nnyocha n'isi Fada Mbaka. O﻿ kwuru sị “N’ihi ọtụtụ ihe ndị na-eme n’Adoration Ministry nke megidere okwukwe na nkuzi ndị Katọlik; a dọọla Fada Mbaka aka na ntị ọtụtụ oge mana o geghi ntị na ntuziaka ndị a. Site n'ikike na ọrụ m dịka onyeisi ọzụzụ atụrụ nke Katọlik Enugwu Dayọsis, amachiela ndị Katọlik (ụkọchukwu, ndị ụka) ịga n’Adoration Ministry efe ofufe ruo mgbe e mechara nnyocha ndị ndu Katọlik na-eme n’isi Fada Mbaka”. C﻿heta na n'afọ 2021, Fada Mbaka jikwa aka ya mechie Adoration Ministry otu ọnwa na Mee, ka ọ gara ikpe ekpere otu ọnwa. N﻿ke a mere dịka ọ rịọchara Bishọp Onaga mgbaghara maka ngagharịiwe nke ndị ụka ya mere nke butere ọgbaghara na mmebi ngwongwo ndị ụka. Fr Ejike Camillus Mbaka bụ ụkọchukwu Katọlik na-arụ ọrụ na Dayọsis nke Enugwu, na mpaghara Ọwụwa Anyanwụ Naịjirịa. Ọ bụkwaya ya bụ onyeisi ụlọ ekpere a na-akpọ 'Adoration Ministry Enugwu, Nigeria' (AMEN). E chiri ya ụkọchukwu n'ọnwa Julaị nke afọ 1995, nke pụtara na ọ rụọla ọrụ dịka ụkọchukwu ihe ruru afọ 27 ugbua. Otu ihe e ji mara Mbaka bụ na ọ na-ebukarị amụma gbasara ndọrọndọrọ ọchịchị, ntuliaka, nakwa ndị ga-emeri ntuliaka.	https://www.bbc.com/igbo/articles/cjrnjzjnrxxo
entertainment	Etu m siri mụta ịsụ asụsụ itoolu n'agbanyeghị na ahapụbeghị m Naịjirịa - nwata akwụkwọ UNN	Chisimdi bụ nwata akwụkwọ mahadum dị afọ 20 na-asụ asụsụ itoolu n'agbanyeghi na ahapụbeghi Naịjirịa. Ọ sị na njem ya na asụsụ malitere dịka mmadụ nyere ya ihe nkiri eji asụsụ Koria mee. Asụsụ Chisimdi na-asụ ugbua gunyere French, Jaman, Koria, Spanish, Igbo, Bekee na ndi ọzọ. Ọ sị na ya na-amụ etu e si asụ Yoruba ugbua. Gee akụko ya n'uju. Akụkọ a si n'aka Nnamdi Agbanelo na Chimezie UcheAgbo	https://www.bbc.com/igbo/afirika-55012477
religion	Mbaka: Fada Cajetan abụghịzị enyi Adoration Ministry n'ihi mkparịtaụka BBC Igbo	"Ọnụ na-ekwuru Adoration Ministry n'Enugwu bụ Maximus Ugwuoke agọọla na awakpoghị ndị ntaakụkọ BBC n'ogige ụbọchị Wenezde. BBC kwuburu na ụmụnwoke dị iri abụọ wakporo ha n'ihu Fada Mbaka, ka ya bụ Fada ji aka ya na-adụ ya aka n'ọnụ ma na-akpọ ya aha ọjọọ. Fada Obiekezie bụ onye dubara ha ịgba Fada Mbaka ajụjụọnụ. Maazị Ugwuoke n'okwu ya sị na akụkọ mwakpo a bụ akụkọ ""nkata a kpara iji mechu aha Fada Ejike Mbaka ma meekwa ka ndị mmadụ na-asọpụrụ ma na-ahụ n'anya."" N'ime akwụkwọ mgbasaozi o binyere aka, Ugwuoke dere na Fada Obiekezie abụghị enyi Adoration Ministrị maka ajụjụọnụ ndị BBC Igbo gbara ya. Cheta na ụkọchụkwụ ụka Katọlik n'Enugwu bụ Fada Ejike Mbaka na ndị ọrụ ya kụrụ ndị ntaakụkọ BBC Igbo mmadụ abụọ nakwa ọkwọụgbọala ha ihe tinka kụrụ pan ma nara ha ekwentị ha na ngwaọrụ ntaakụkọ ha n'ogige Adoroation Mbaka n'Enugwu. Etu Mbaka na ndị na-eso ya siri wakpoo ndị ntaakụkọ BBC n'Enugwu Obianinwa, Agbanelo na ụkọchukwu du ha bụ Rev Fr Cajetan Obiekezie gara n'ogige 'Adoration Ministry Enugwu' ịgba Mbaka ajụjụọnụ oge a wakporo ha. Ndị ọzọ so gaa njem a bụ Ndubuisi Nwafor, bu ọkwọụgbọala nakwa onye enyemaka Fada Obiekezie bụ Solomon Orakam. Ọ bụ n'elekere iri nke ụtụtụ ka ndị ruru ụlọ ụka Mbaka. Dịka Obianinwa bụ onye ntaakụkọ anyị duru ndị ọzọ gaa ya bụ ije si kọwaa, ""nke a mere dịka ha chere Mbaka ihe ruru awa atọ."" ""Ọ bụ n'elekere ise nke ehihe ka ha niile si ụlọụka ahụ gawa be Mbaka ịgba ya ajụjụ ọnụ a."" Obianinwa sịrị: ""Anyị bịara ịgba Fada Mbaka ajụjụ ọnụ n'Adọration (oge ekpere na-aga), mana ọ gwara anyị ka anyị gaa n'ụlọ ya nke dịkwa n'ogige ahụ chere ya. ""Anyị chere ọtụtụ awa tupu ya abịakwụte anyị, ma gbanwe, bido na-egosi iwe, sị na anyị dere akụkọ ọjọọ banyere ya."" ""Fada Mbaka nyere ndị okorobịa ya iwu ka ha nara anyị igwe e ji ese onyonyo na ekwenti anyị ma tie anyị ihe."" Obianinwa siri na ndị a Mbaka kpọtara yiri ha egwu ma sị na ha ga-egbu ha maka ide akụkọ megidere Mbaka. Onye ntaakụkọ BBC sị na oge ndị a na-aba mba, Mbaka na Obiekezie si n'ime ụlọ ebe ha nọ pụta were tụwa ya aka n'ihu na-akpọ ya ""satanic"". Ọ sị: ""Ọ bụ mba Mbaka na-aba mere ka ndị okorobịa malite bawa oke mba ma majawa ha. ""Ha sepuru ""wig"" m kpu n'isi ma tọdo Agbanelo n'olu. Fada Obiekezie bịara isi ka ha kwụsị mana ha wakporo ya ma nara ya ekwenti ya."" Obianinwa sị na ọ bụ oge ya malitere iti mkpu na ""ụwa ga-anụ na ọ bn̄ụ na be Mbaka ka egburu ndị ntaakụkọ BBC"" ka mwakpo a kwụsịrị. Obianinwa sị: "" Ọ bụ ugbua ka Mbaka sị ka anyị pụọ tupu ndị otu ya egbuo anyị. Ọ gwara ha nye anyị ngwa ọrụ anyị. Ha chụpụrụ anyị n'ebe ahụ. Ndị otu ya so anyị n'azụ ruo oge anyị hapụrụ Enugu ịchọ ọgwụgwọ na enyemaka ndị uweojii."" Ha mechara nyeghachi ha igwe onyonyo ahụ na ekwentị ma dupụ ha n'ogige ha dị n'Emene. Fr Obiekezie kwukwara otu ihe ahụ. Ọ gwara BBC Igbo na ya gara gwa Fada Mbaka isi ije ndị BBC. Ọ sị na Mbaka kwere nkwa na ọ ga-aza ha ma o mecha adọration mana ọ tụgharịrị gosiwa ha iwe."" Fr Obiekezie, sị na ya bụ enyi Mbaka, na BBC Igbo nweburu mkparịtaụka ebe ọ katọrọ Mbaka maka ụfọdụ okwu ndọọndọọ ọchịchị  ọ na-etinye ọnụ na ya, nke o kwuru na o kwesịghị ekwesị. Father Mbaka bụ ụkọchụkwụ ụka Katọlịk a ma ama na Naijiria maka  amụma ọ mara tupu Ntuliaka 2015 na Muhammadu Buhari ga-emeri aka na-chị Naijiria oge ahụ bụ Goodluck Jonathan. Maazị Ugwuoke sị na Mbaka Adoration Ministry akpọghị BBC ịbịa ịgba Mbaka ajụjụ ọnụ; mana ndị ntaakụkọ BBC sị na onye du ha gaa ebe ahụ gwara Mbaka na ha na-abịa. Akwọkwọ mgbasaozi o wepụtara sị na ndị BBC batara ka ndị amaghị ndi ha bụ ma na-esi onyonyo na nzuzo, mana ndị ntaakụkọ BBC kwụsịrị ike na ha emeghi etu a ma ncha. Akwụkwọ ahụ sịka na Fada Obiekezie bụ bụ onye ya na Adoration Ministry adịghị na mma naka mkparịtaụka ya na BBC mere."	https://www.bbc.com/igbo/afirika-55252934
entertainment	Imo Bride Price: Ihe ọ na-ewe iji lụọ nwaanyị na Mbaise	"Mbaise bụ okpuruọchịchị a ma ama n'Imo steeti n'ala Igbo. Mana ugbua, ọ bụ ihe ọzọ mere ka ha bụrụ okwu a kpụ n'ọnụ ma na-ewu ewu. O si n'ihe onyonyo otu nwa amadi wepụtara na soshal midia na-akatọ ndị Mbaise na omenala alụmdinanwunye ha. Nwa amadi a kpọrọ onwe ya Aloy kọwara etu nwanne ya nwoke si gbahapụ imeego n'isi nwunye ya maka oke ego ndị ọgọ na-ana ya. Nke a mere ka BBC Igbo kpọtụrụ ndị ma ihe na-aga na Mbaise ka ha kọwaa ihe ọ ga-ewe ịlụ nwaanyị Mbaise. Benedicta Nwokocha Akuezi gwara BBC Igbo n'ekwentị kwuru na 'list' eji alụ nwaanyị dị icheiche dịka omenala ndị sị dịkwa icheiche. N'ọnụ ya ""o nweghi iwu e debere na-ekwu ego ole e kwesiri iji lụọ nwaanyị na Mbaise"" Nwokocha mara atụ sị na ụfọdụ ụmụnna nwere ịkpa aka n'ihe e dere na 'list' ma ọ bụrụ na ha hụ na ọgọ ha ji ezigbo ego. O kwukwara na ezinaụlọ dị icheiche na-eme ihe sọrọ ha ma ọ bụrụ na ọgọ ha nwoke ji ego dịka ị nara ego ""ịkpughe ihu nwaanyị"" ""Nke ahụ esoghi na omenala ndị Mbaise, ọ bụ ịbara nọ n'egwuregwu dị na alụmdi na nwunye ka ihe ahụ bụ"" Usoro e ji alụ nwaanyị Mbaise Nke a bụ ego ndị ọgọ ga-eji kwadoo maka ọbịbịa ndị ọgọ. Ọ kọwara na ụfọdụ ezinụlọ na-etinyekwu ego na ego ma ọ bụrụ na nke ọgọ ha wetara agaghị ezu. Ọ bụ onyeisi ndị amaala ga-agụpụta ihe ndị dị na 'list' mara ma o zuru ezu. O nwere ụfọdụ ihe dị mkpa ekwesighi ifu efu n'ime List ahụ Mgbe ndị ọgọ abụọ kwetara n'ihe niile dị na 'list', ihe ọzọ bụzị ịnwebe aṅụrị Ya bụ ma oriri ma ọṅụṅụ ma ịgba egwu na ihe ndị ọzọ sọ ọlụlụ nwaanyị. Ihe aghaghị ịhụ na ""list"" n'obodo Mbaise - Mmanya ngwọ/mmanya nkwụ . - Ọjị Igbo na ose ọjị. - Mmanya 'Beer'. -Mmanya ọkụ (schnapp) - Anwụrụ, isi anwụrụ, nnu anwụrụ. - Ji (nwereike iru otu narị maọbụ iri ise). - Mmanya ọkụ. - Anwụrụ Bekee. -Ego ive efere - nke a na-emere ụmụnwanyị. - Isi ego. 'N100,000 agaghị azụta ihe niile dị na 'list' Nwokocha kọwara na ụfọdụ ụmụnwoke na-atụnye nwaanyị ime iji gbalahụ 'list' dị oke ọnụ. ""Nke ahụ bụ 'Short Method' ka a na-kpọ ya mgbe anyị nọ n'agbọghọ"" mana n'uche ya otu narị puku naịra (N100,000) agaghị ezu iji gokọta ihe e ji alụ nwaanyị na Mbaise. Dịka o si kọwaa, ego anaghị efu na ime ego isi nwanyị, kama ọ bụ site n'ihe e dere na 'list' ka e si emefu ego. ""Onye chọọ ime akụ nwanyị n'ọnwa Disemba, mmanya na ihe ndị ọzọ ga-aka dị oke ọnụ karịa n'ọnwa Mee"" Mana na ngwụcha, Nwokocha kwuru na ihe dị mkpa bụ ihe onye chọrọ ịlụ nwunye na ndị ọgọ ya kwekọrịtara. Akụkọ ndị ga-amasị gị Ihe nkiri ga-amasị gị:"	https://www.bbc.com/igbo/afirika-49720179
