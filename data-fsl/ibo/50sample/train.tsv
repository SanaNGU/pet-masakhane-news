health	Coronavirus: Mba China sị ka anyị ghara ikwu maka Coronavirus - Onye Naịjirịa nọ na China	"Dịka ọrịa coronavirus na-abawanye na Chaịna nakwa mba ndị ọzọ, otu nwata akwụkwọ Naịjirịa nọ na mba ahụ emepeela mpio etu ọnọdụ ha n'ebe ahụ si kwụrụ. Chukwunonye (anyị edeghị ezigbo aha ya maka etu ihe si kwụrụ) gwara BBC Igbo na ọnọdụ ha na Chaịna, bụ ebe ọ na-agụ mahadum, adịghị mma ma ncha. ""Nke bụ eziokwu bụ na ị bịa ebe anyị na-akpa nkata n'ekwentị, anyị na-ebe akwa n'ihi na anyị enweghi gọọmentị. Ihe anyị na-anụ bụ na gọọmentị Gana sị na ha ga-ezitere ndị be ha nọ akwụkwọ ebe ahụ Yuan puku iri ka ha jiri na-ego nri. ""Mana o nwebeghi etu anyị siri nụta n'ọnụ gọọmentị anyị. O nwere ndị na-ekwu na gọọmentị sị ka ha dekọta aha ụmụakwụkwọ Naịjirịa nọ na Chaina. Mana ihe anyị chọpụtara bụ na ndị mmadụ ji anyị agbagharị. Nke bụ eziokwu bụ na o nwebeghi ihe gọọmentị Naịjirịa gwara anyị."" N'agbanyeghị ihe Chukwunonye na-ekwu, onyeisi ngalaba na-ahu maka ọdịmma ndị Naịjirịa nọ n'ofesi bụ Abike Dabiri-Erewa, sị na ha na-agba mbọ maka ndị tọrọ n'obodo Wuhan bụ ebe nje a gbugoro ihe karịrị mmadụ 300 malitere. O dere mbọ ha na-agba n'akara Twitter ya. N'agbanyeghị ihe odoziakụ Dabiri-Erewa dere, Chukwunonye na-ekwusi ike na onweghị onye ha hụrụ. Mana, ọ sịkwa na o nwereike bụrụ makana ọ bụghị na Wuhan ka ya na-agụ akwụkwọ. ""Ọ bụ na Wuhan ka ndị mmadụ tọrọ kpọmkwem. Onye butere ọrịa n'obodo ụlọakwụkwọ anyị dị enwetela ọgwụgwọ."" Ọ sị na n'agbanyeghị nke a, obi adịghị ha mma etu ọ na-enwebeghi ozi ọbụla ha nụtara n'ọnụ ndị na-achị Naijirịa. ""Ọ bụ ndị seputere isi nwereike isị na ha na gọọmentị anyị na-akpa. ""Ọ bụ ihe ihere na obodo dịka Naịjirịa na-ebute Chaịna ego agaghị achọ etu ha na ha ga-esi kwekọrịta mara etu a ga-eji nye aka...ọ bụrụgodi site n'inye ụmụakwụkwọ mkpuchi imi."" Chuwkunonye sị na ha anaghị esinwu ebe ha bi pụọ. ""Onye ọbụla nọ n'ọnọdụ Bekee kpọrọ Quarantine ugbua. ""A na-achọ igbochi mmadụ ịpụ gaa bute nje ahụ."" Ọ sị na ọ bụrụ na ị ga-apụrịrị ị ga-anata akwụkwọ ga-enye gị ikike ịpụ. ""Ị pụchaa lọta, a ga-enyocha gị ahụ ọfụma ma tinyekwa gị na quarantine bụ ebe ị ga-anọ ruo oge ha jiri hụ na ahụ dị gị mma tupu e kwe ka ị gaa ebe ndị ọzọ nọ."" Ọ sị na tupu ị gagharịa n'ebe ha bi, ị ga-eyiriri mkpuchi imi. ""Etu esi eri nri"" Chukwunonye sị na ụlọakwụkwọ ha haziri ndị ọ bụ ọrụ ha ịpụ gaa gote nri na ihe ndi ọzọ ndụ chọrọ. ""Nrị gị gwụ, i tinye akwụkwọ, ndị a họpụtara agaa gote nri."" Ọ sị na a na-eyichi ndị ahụ ahụ ọfụma tupu ha agawa njem a. ""A na-etinyekwa uche n'ebe ha na-aga na ihe ha na-ego iji hụ na ọ dị mma oriri, na-abụghị nke bu ọrịa."" Chukwunonye sị na ọtụtụ mba abịala bịa buru ndị be ha lawa. Mana, otu ihe o kwuru tụrụ anya bụ na mba Chaịna sị ka ha ghara ikwu maka nje a, ọkachasị ma ọ bụrụ ndị ntaakụkọ na-ajụ ajụjụ. O gosiri ozi e ziteere ha site n'ihe mgbasaozi WeChat, na-akọwa na e nwere ndị ntaakụkọ si mba ofesi na-ajụ ụmụakwụkwọ a ajụjụ maka ihe na-eme na Chaịna. Ozi a gwara ụmụakwụkwọ ka ha cheta na ha ekwesịghị ịsa ajụjụ ndị ntaakụkọ, dịka ọ bụ ndị na-ekwuru ụlọakwụkwọ ka ọ dịrị ịsa ajụjụ ọbụla. Site n'ihe Chukwunonye kwuru, ndị nọ na mba Chaịna nakwa ha bụ ndị bịara abịa, ma ihe ha kwesịrị ịma maka igbochi nje coronavirus ifesa ha. Ọ sịkwa na ihe ọ hụrụ bu na ya bụ mba na-agbasi mbọ ike ịhụ na ha meriri ya bụ nje. Na Naịjirịa, minista na-ahu maka ahụike bụ Osagie Ehanire, sị na Naịjirịa dị njikere maka nje Coronavirus. Akụkọ ga-amasị gị:"	https://www.bbc.com/igbo/afirika-51354214
business	Electricity Tariff : 'Anyị ka na-eti mkpu maka ego etinyere n'ọkụ latrik, e tinye ọzọ	Obi adịghị ọtụtụ ndị mmadụ maka mbuli e buliri ego ọkụ latrik na Naijiria. Lee ihe ndị mmadụ na-ekwu maka ego ndị ụlọọrụ na-enye ọkụ tinyere:	https://www.bbc.com/igbo/afirika-55553795
politics	Nigeria Election 2019: PDP na APC na-ebo onwe ha ebubo maka ntuliaka adọtịrị	Ngalaba na-achịkọta ihe gbasara ntuliaka na Najirịa bụ Inec adọtịala ụbọchị ekwesiri ịme ntuliaka ọkwa onyeisiala, nke ndị ụlọomeiwu nakwa nke ndị ọkwa gọvanọ. Ha kwuru na nke a mere n'ihi na ha akwadoteghi ọ kachasị n'ikesa akaụrụngwaọrụ nakwa ịhazi ihe niile dị na ntuliaka kwesiri ịme taa. PDP na APC na-ebo onwe ha ebubo maka ndọtị aka ngalaba na-ahụ maka ntụliaka bụ  Inec mere ntụliaka ọkwa Onyeisiala nakwa nke ndị omeiwu nke etiti na steeti dị iche ịchị. APC sị na ọ bụ nkata Inec na PDP kpara, ebe PDP gbụkwa otu asọ ahụ n'ọnụ. Festus Keyamo nke otu APC sị na ọ bụ makana PDP nọ n'ụzọ ịda na ntuliaka mere ha jiri mee ka Inec dọtịa emume a aka. Uche Secondus bụ onyeisi otu pati PDP kwuru dịka ọ bụ ya na Keyamo dekọtara akwụkwọ mgbasa ozi ebe ọ sịkwa na ọ bụ APC na Inec kụkọrọ mkpụrụ a furu ugbua. Onye na-azọ ọchịchị n'okpuru pati PDP bụ Atiku Abubakar tinyekwara ọnụ n'atụmatụ ndọtị aka a emere ntụliaka a. Atiku sị ndị na-akwado ya ka ha enwela iwe maka ihe mere. Ọ sikwa ha pụta n'uju bịa tụnye aka n'ụbọchị 23 nke Febrụwarị na ụbọchị 9 nke Maachị. Cheta na ọtụtụ mmadụ anọziela maka ntụliaka. Tosin Olugbenga na-akpọ NYSC oku ka ha tinye ọnụ n'okwu a Bashir Ahmad kwuru na ihe INEC mere adịghịrị ụmụ Naijirịa mma	https://www.bbc.com/igbo/afirika-47242611
religion	Ihe mere eji chụọ ụkọchukwu Anglịkan n'Ezinifite - Aguata Dayọsis	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayọsis Anglịkan nke Agụata agwala BBC ebe mmiri siri banye n'akị oyibo. Abuchi Nwozor sị na okwu ahụ malitere kemgbe afọ 2017 oge Dayọsis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe mezịrị bụ na ụkọchukwu na-ahụ maka Ezinifite, bụ Emma Ekejiuba, gara ebe a na-akwa ozu wee kwuo na otu n'ime ndị a achụrụ enweghị ihe o mere were kpọọ ya ka o soro ya kpee ekpere."""	https://www.bbc.com/igbo/afirika-54065603
religion	Nigerian churches: Gịnị kpatara ndị Igbo ji agakarị ụlọụka ndị a?	"Ọ bụ maka na ọ bụ ndị Igbo hibere ụka ndị a ka e nwere ihe ọzọ kpatara ha ji agakarị ha? Tupu ndị ọcha eweta ụka n'ala Igbo, ọtụtụ ndị mmadụ na-efe arụsị maọbụ ikpere 'Chi' ọmenaala nke ụfọdụ na-akpọ ""ịgọ mmụọ"". Mgbe gboo, oge ụka ka batachara ala Igbo, ndị ụka na-agbakọta n'otu ebe, ebe ha na-anọ aka ụka, pụtara na onye ọbụla na-ama ibe ya, mana ugbua, ọ rara ahụ ịhụ ụdịrị ụka ebe ndị mmadụ ga-ama onye bụ onye, maka na ụlọụka bidoro na-amụbanye nakwa na-ekesa onwe ha gburugburu. Ọtụtụ ndị Igbo ugbua bidoro mepee ụlọụka nke ha, ma nwee igwemmadụ na-abịa aka ụka ebe ahụ, mana ihe a na-ekwu maka ya ugbua bụ ihe ụlọụka ndị Igbo na-aka aga na Naịjirịa. Ọ bụghị ihe e zoro ezo na ndị Igbo anaghị eji ofufe egwu egwu, nke a malitere n'oge ha na-ekpere 'Chi' omenaala, nke bụ na ọtụtụ ndị mmadụ nwere 'Ikenga' nke ha n'ime ezinaụlọ ha. Ịga ụka mere ka ha na-achọkwa ihu Chineke etu ha si mara. 1. The Lord's Chosen Charismatic Renewal Ministry: Lazarus Muoka bụ onye hibere ụlọụka a n'ọnwa Disemba 2002. Ọtụtụ mmadụ ọkachasị ndị Igbo, na-aga ya, ma na-eme ihe ndị dị na ya (dịka ị bata Legọs n'igwe ma o nwee emume). Ihe e ji mara ha bụ akwa na-enwuke enwuke, nke ha ji 'egbochi ihe ọjọọ'. Ụfọdụ nwere ike ịkpọ ha ụka ọgbara ọhụrụ. Ha na-akpọ onwe ha 'Chosen army' maọbụ 'Chosen mopol' nke pụara ndị agha a họpụtara ahọpụta n'Igbo. 2. Christian Pentecostal Mission, CPM: Obiora Ezekiel bụ onye hibere ụlọụka a n'afọ 1978. Nke a bụkwa ụlọụka ọzọ ndị Igbo na-agata ọnụ ha. E ji 'Demon Bulldozer' maọbụ 'the Lord's General' mara ya. 3. Catholic: E hibere ụlọụka katọlik nke mbụ na Naịjirịa bido n'oge 1840 gbadatawa, na Kaduna, Legọs nakwa Ọnịcha. Ị jụọ ndị mmadụ, ọtụtụ ga-agwa gị na ọ bụ ndị Igbo kacha ekpe Katọlik na Naịjirịa. E ji ""ndị ụka fada"" nakwa ikpe 'rosary' maọbụ 'chaplet' nakwa iyi 'scapụla' mara ha. Popu bụ onye na-achịkọta ha na gburugburu ụwa niile, ndị ụkọchukwu ha anaghị alụ nwaanyị. Ị ma na ụlọakwụkwọ katọlik ebe a na-azụ ndị ga-echi fada (seminary) kacha n'ụwa niile dị n'Enugwu? A na-akpọ ya 'Bigard Memorial'. 4. Anglican: E hibere ụlọụka Anglikan nke ọtụtụ na-akpọ 'CMS' na Badagry dị na Naịjirịa n'afọ 1842. Ọtụtụ ndị mmadụ ọkachasị ndị Igbo na-aga ụlọụka a. Ọtụtụ n'ime ha emechaala bụrụ ụkọchụkwu, ma ka na-abụ ya ruo echi. Otu ebe o si dịrị iche na nke ụka katọlik bụ na ndị ụkọchukwu ha na-alụ nwaanyị ma mụọ ụmụ ma ha chọọ. 5. The Redeemed Evangelical Mission (TREM): E hibere ụlọụka a n'ụbọchị anọ nke ọnwa Jenụwarị, 1981. Onye nwe ya bụ Mike Okonkwo. Ọ gara ọtụtụ ụlọakwụkwọ na-akuzi maka ofufe, ma na Naịjirịa na mba ofesi. Ọtụtụ ndị Igbo na-agakwa ụka a. 6. Watchman Catholic Charismatic Renewal Movement Aloysius Chukwuemeka Ohanebo hibere ụlọụka a n'afọ 2000. E ji izisa ozi maka ""ọgwụgwụ oge"" mara ya. 7. Ụlọụka ndị ọzọ Ụlọụka ndị ọzọ ndị Igbo na-agakarị bụ Assemblies of God, Grace of God Mission, Living Christ Mission, Presbyterian, Methodist, nakwa ndị nke a na-akpọ nke ""ọgbara ọhụrụ"" dịka Redeemed Christian Church of God, Living Faith Church nke e ji 'Winners Chapel mara, wdgz. BBC Igbo jụrụ ndị na-agụ ya ihe kpatara ndị Igbo ji aga ụlọụka ndị a, lee ihe ha kwuru ebe a:"	https://www.bbc.com/igbo/afirika-44963077
politics	L﻿iz Truss, Praịm Mịnịsta mba Briten agbaala arụkwaghị m	"P﻿raịm Mịnịsta ọhụrụ mba United Kingdom bụ Liz Truss, arịtuola n'ọkwa ọchịchị. T﻿russ nọrọ naanị abalị iri anọ na ise n'ọkwa ọchịchị tupu ọ gbaa arụkwaghịm. N﻿ke a mere ya Praịm Mịnịsta ọchịchị ya kacha dị nta na UK. ""﻿Achọpụtala m na n'ihi etu ihe si kwụrụ ugbua, agaghị m enwe ike imezu ihe ndị m kwere na nkwa oge a họpụtara m dịka onyeisi otu 'Conservative Pati',"" Truss kwuru. ""﻿N'ihi nke a, agwala m 'His Majesty' Eze na aga m aritu dịka onyeisi 'Conservative Pati."" A﻿ na-atụ anya na a ga-eme ntuliaka iji họpụta onye ndu ọhụrụ n'ime izuụka na-abịanụ, mana Truss ga-anọgid n'ọkwa ruo mgbe a ga-ahọpụta onye ga-anọchi ya. Liz Truss mere mgbasaozi n'ụbọchị Tọzde n'ihu ụlọọrụ Praịm Mịnịsta bụ 10 Downing 'Street'. O﻿ kwuru sị: ""Abatara m n'ọchịchị n'oge ọnọdụ akụnụba na-ama jijiji na mba ụwa dị icheiche."" ""﻿Ezinụlọ na ụlọahịa dị icheiche nọ na nchekasị etu ha ga-esi kwụọ ụgwọ dị icheiche ha ji."" ""﻿Agha ọjọọ Putin na-aluso Ukraine amajaala ọnọdụ nchekwa nke mpaghara Europe niile."" ""﻿Ọnọdụ akụnụba na-anaghị eto eto dọghachiri mba anyị azụ nke ukwuu."" ""﻿Pati Conservative họpụtara m dịka onye ndu ka m gbanwee ihe ndị a, anyị gbalịkwara n'ihe gbasara 'Energy', nakwa iwetu 'National Insurance'."" ""﻿Anyị malitekwara atụmatụ ibutu ụtụisi ma mee ka ọnọdụ akụnụba gbalie, n'isoro nnwereonwe nke Brexit wetara."" ""﻿Mana achọpụtala m na n'ihi etu ihe si kwụrụ ugbua, agaghị m enwe ike imezu ihe ndị m kwere na nkwa oge a họpụtara m dịka onyeisi otu 'Conservative Pati'."" ""﻿N'ihi nke a, agwala m 'His Majesty' Eze na aga m aritu dịka onyeisi 'Conservative Pati."" ""N﻿'ụtụtụ taa, mụ na onyeisi '1922 committee' bụ Sir Graham Brady nwere mkparịtaụka, ebe anyị nọ kwekọrịta na a ga-enwe ntuliaka iji họpụta onye ndu ọhụrụ n'ime izuụka na-abịanụ."" ""﻿Nke a ga-eme ka anyị nọsie ike n'ụzọ iwulite ma kwadosie ọnọdụ akụnụba nakwa nchekwa obodo anyị ike."" ""﻿Aga m na-arụ ọrụ dịka Praịm Mịnịsta ruo mgbe a ga-ahọpụta onye ọhụrụ ga-anọchi m."" N﻿sogbu bidoro oge Truss chụturu Kwasi Kwarteng, bụ Chancellor UK, n'ọkwa ya n'ihi ụfọdụ atụmatụ o tinyere nke mere ka ọnọdụ akụnụba mba ahụ kawanye njọ. Ka nke a mechara, ụfọdụ ndị omeiwu nọ na pati 'Conservative' gwara Truss ka ọ rituo n'ọkwa Praịm Mịnịsta n'ihi na ndị mmadụ enwekwaghị ntụkwasị obi n'atụmatụ ndị ọ na-ewepụta. O﻿meiwu Jill Mortimer so na ndị wepụtara akwụkwọ nkatọ ma kwuo na ya enweghị ntụkwasị obi n'ọchịchị Truss. N﻿'ụbọchị Wenezde, enwere nrụrịtaụka kporo ọkụ n'ụlọ ọgbakọ ndị omeiwu dịka n'etiti Liz Truss na ndị pati Labour. Mana Truss kwechiiri na ọ gaghị aritu n'ọkwa. ""Abụ m dike ọgụ, abụghị m onye ụjọ ọgụ,"" Truss kwuru. S﻿ir Keir Starmer bụ onyeisi otu Labour nke ụlọ omeiwu Briten kwuru na ihe ha chọrọ bụ ntuliaka ọhụrụ. ""﻿Ọnyụpa ha (ndị pati Conservative) na-agba kamgbe afọ 12 gara aga apụtala ihe,"" Starmer kwuru n'ụbọchị Wenezde. ""﻿Ndị mmadụ na-anwụ n'ihi na ụgbọala 'ambulance' enweghị ike iru ebe ha nọ n'oge."" ""Nde kwuru nde ndị mmadụ enweghịzi nri oriri maọbụ ekpomọkụ."" ""﻿Ọ bụ na ihe ndị a ezubeghị iji mee ka ndị Tory mata na ha ba-ebute mba anyị ụzọ?"" ""﻿Ụdị ihe a agaghị na-aga n'ihu. Britain agaghị aga n'ihu ịnabata ọdịda ndị pati Conservatives. Anyị chọrọ ntuliaka ọhụrụ ugbua."""	https://www.bbc.com/igbo/articles/cx8w3zddn55o
religion	Akụkọ kachasị n'ụtutu a: CAN akagbuola ngagharị iwe ha hibere	"Akụkọ ndị dị mkpa n'ututu a Sinetọ Dino Melaye emeela ihe e ji kpụrụ ya n'ọnụ ọzọ. Dino Melaye etiela egwu ọzọ ebe ọ jara otu pati PDP mma na-asị na ọ chọrọ ịlaghachị, ma kwuo na APC ataala ya ahụhụ. Gụọ akụkọ a n'uju ebe a Dino Melaye: Onye omeiwu ukwu etiela egwu ọzọ Ngalaba a kpọrọ Nigerian Supreme Council of islamic affairs agwala gọọmentị etiti ka ha gbaa mbọ hụ na nchekwa ruru ime obodo, maka ogbugbu mmadụ na-eme na Naịjirịa, ma na-akatọ okwu dị iche iche ndị ụkọchukwu na-ekwu maka ya. Nke a na-eme ka ndị otu Christian Association of Nigeria kagburu ngagharị iwe ha chọburu ime n'ụbọchi iri na otu nke ọnwa a gbasara oke ogbugbu na Naịjirịa. Ha sị na ọ ga-adịba ruo mgbe a mara ọkwa ọzọ. Onyeisi ha bụ Samson Olasupo Ayokunle, kwuputere nke a ụnyaahụ n'akwụkwọ ndepụta, ebe o kwukwara na ha ga-eme ekpere na  ibuọnụ ụbọchị atọ n'ụlọụka niile dị na Naịjirịa nakwa ngalaba CAN niile dị na steeti niile, nke ga-ebido n'ụbọchị Julaị 9 ruo Julaị 11. Ngalaba na-elebanye anya na kemịkal e ji eme ngwaagha a kpọrọ ""Organization for the Prohibition of Chemical Weapons"" na Bekee, e kwuola na ọ bụ klorine ka ndị omekome jiri wakpoo ma gbuo ọtụtụ ndị mmadụ n'obodo Douma dị na Syria n'ọnwa Epreelụ. Ịji cheta ka ihe a si mee n'ọnwa Epreelụ, gụọ ya ebe a Ọgụ Sirịa: Ngwaagha kemịkal egbuola ọtụtụ ndị mmadụ N'egwuregwu, ka a gbapụrụ Brazil n'asọmpi Iko Mbaụwa ụnyaahụ, onye nchịkọta ha bụ Tite, ekwuola na ha pụrụ maka na Belgium bụ ndị ha zutere, gbakarịrị ha. N'otu aka ahụ, cheta na Ingland na Swiden ga-ezute ibe, ebe Rọshịa na Kroeshia ga-asọ mpi ịmata ndị ga-agafe agba ọkara Ikpeazụ. Gee nkeji nke ụtụtụ a ebe a Ihe nkiri nke taa"	https://www.bbc.com/igbo/afirika-44749734
sports	Super Falcons: Naịjirịa nọzi na kwara pụ kwara pụ	Otu Jamini ji ọkpụ goolu atọ gbanye ndị Super Falcons Naịjirịa ọgbaghara n'isi mgbe ha zutere onwe ha taa. Ọ bụ na nkeji iri na itoolu ka Alexandra Popp onye ndu ụmụnwanyi Jamani jiri otu goolu were mepee akwụkwọ na asọmpi a. Ka nkeji asatọ gachara ka enyere Jamanị Penaltị mgbe ogbuopị jiri igwe VAR were huta na ọ bu penalty n'ezie. Na nkeji 26 ọzọ  Sara Dabritz nke Jamini gbara penaltị ahu were ziga onye nche boolu Naịjirịa bụ Chiamaka Nnaedozie gawa Aba kama boolu gawara Owerri. Dịka ndị super Falcons mere ka ha etetela n'ura, Lea Scụller nke Jamanị were kwa goolụ ọzọ na nkeji 81 were chụpụ ha kpam kpam. Na agbanyeghị mmeri a, ndị Super Falcons gbaliri ike ha ma gosị kwa ndị Naijirịa na olileanya dị maka asọmpi iko mba ụwa nke 2023.	https://www.bbc.com/igbo/afirika-48733303
business	Nigeria to Dubai: Ihe na-akpọga ndị Naịjirịa Dubai	"Dubai bụ ezigbo ọzara ihe dịka afọ 50 gara aga, mana ugbua ọ bụzị obodo ụwa niile na-eto maka ọganihu na mmepe obodo. Obodo a dị na mba United Arab Emirates (UAE), ebe ọ bụ isiobodo Dubai Emirates. Ọ bụ Sheikh Rashid bin Saeed Al Maktoum malitere ịchị Dubai n'afọ 1958 bụ onye malitere mmepe Dubai, mana mmanụ agbịdị achọtara n'obodo ahụ n'afọ 1966 nyerela ha ezigbo aka. Ego mmanụ agbịdi a banyere ọrụ were mee Dubai ihe ọ bụ ugbua. Onye na-anọchịte anya Dubai na Naịjirịa bụ Dọkịnta Fahad Al Taffaq, kwuru na ihe ruru mmadụ nde iri na ise (15m) na-aga obodo ha kwa afọ. Ọtụtụ n'ime ndị a na-aga Dubai bụ ndị Naịjiria. Mana gịnị ka ndị mmadụ na-achọ aga mba ahụ? Lee ihe ndị anyị chọpụtara na-akpọga ha. 1) Dubai na-anabata ndị mmadụ Al Taffaq sị na ọ bụ etu ndị obodo ahụ si anabata ndị Naịjirịa mere ha ji abịa ebe ahụ n'ike n'ike. Ọ sị na ihe ruru ndị si mba 200 bi na Dubai na-akpọ ya be ha nke abụọ. Dubai bụ ebe e si aga mba dị iche iche. Taata, Dubai bụ ihe Bekee na-akpọ ""hub"" e si aga Chaịna, Indịa, na mba dị iche iche. Al Taffaq sị; ""Anyị na-akpaso ndị mmadụ agwa ka ha abụ mmadụ, agbanyeghị ebe ha si bịa na ofufe ha. Ihe a bụ etu anyị dị."" 2) Dubai bụ nnukwu ahịa Na Dubai, ịzụ ahịa bụ ihe dịrị ndị mmadụ mfe. Onye ọbụla chọrọ ịzụ ahịa ga-ahụrịrị ebe ọ ga-anọ zụọ ya n'obodo ahụ. Ọtụtụ ndị na-aga ebe ahụ na-ekwu na ngwaahịa adịghị ada oke ọnụ ebe ahụ. Ọzọkwa bụ na ha na-emekarị ihe Bekee na-akpọ ""sales"". Nke a bụ oge ndị na-azụ ahịa na-ewetu ego ngwaahịa iji mee ka ọtụtụ mmadu bịa goro ha. Gọọmentị Dubai na-emekwa ihe niile ha nwereike ime iji hụ na azụmahịa na-aga etu o si kwesi. 3) Dubai bụ ebe a na-aga nlegharị anya Dubai mepere ọfụma nke mere ọtụtụ mmadụ ji na-abịa ya ime nleghari anya. Ụfọdụ ji maka ya ekwu sị ""ebe obodo a mara ụdịrị mma a, kedụ ka eluigwe ga-adị"". Ụlọ kachasị ogologo n'ụwa dị na Dubai. Ha chọkwara obodo ahụ mma nke ukwu ma na-edowe ya ọcha. Nke nwereike na-amasị ndị Naịjirịa bụ na ọkụ latrik na-enwu ebe ahụ gbanyụụ. 4) Ndị Dubai ji ihe ha nwere kpọrọ ihe Dubai nwere ọzara, ebe ihe ọbụla anaghị eto. Ebe ahụ bụ sọsọ aja dị ya, nke Bekee na-akpọ ""desert"". Ha ji ebe ahụ mere ebe ndị mmadụ na-aga eme nlegharị anya nakwa eme egwuregwu, bụ nke ha na-akpọ 'desert safari'. Ha nwekwara ụdịrị ebe Bekee kpọrọ ""Beach"" ha na-edowe ọcha ma na-arụzi ya na-eme ka ịnọ na ha na-agụ ndị mmadu agụụ. Naịjirịa nwekwara ụdịrị ihe ndị a mana ha anaghị edowe ha ọcha maọbụ hazie ha etu o si kwesị. 5) Ihe eji egwuregwu bụ atụrụ tawa n'obodo a I chọrọ isi n'elu ụgbọelu mapụ? Ị chọrọ isi n'elu ụlọ elu mapụ? Ị chọrọ igwu mmiri n'ime osimiri maọbu rahụ n'ụlọ dị n'okpuru mmiri? Dubai nwere ebe a na-eme ọtụtụ ihe ndị a niile na ndi ọzọ dị etu ndi kachasị mma n'ụwa dị. Etu eji achụla ndị mmadụ na Dubai Na-agbanyeghi na Dubai na-anabata ndị mmadụ, ha na-agbarụkwa ihu ma mmadụ merụọ iwu ha. Onye merụrụ iwu ha nwereike hụ onwe ya n'ụzọ nlata. Lee iwu abụọ Dubai nwereike iji chụla mmadụ: 1) Iwu ụlọikpe: Nke a na-efesa ndị dara iwu nwetere ikike ya n'usoro ụlọikpe Bekee kpọrọ ""Legal Deportation"". Dịka iwu UAE siri kwuo, usoro a na-adị ire n'ihe banyere mwakpo mmadụ n'ụdịrị mmetụ ahụ. 2) Iwu gọọmentị: Nke a metụtara ịchụla mmadụ makana ọ bu ihe obodo chọrọ. Ihe nwereike ibute nke a bụ ihe metụtara ahụike obodo, nchekwa nakwa ime arụ. Ndị mbịarambịara na-enweghi ihe ha na-arụ na Dubai nwekwara ike hụ onwe ha n'ụdịrị ọnọdụ ndị agbara akwụkwọ ụla a. Ndi UAE chụo gị, ịlaghachịte mba ahụ ga-ara gị ezigbote ahụ. Ọ bụ nanị Minista na-ahụ maka obodo ga-enyenwu gị ikike ị ga-eji batakwa ọzọ. Gaa ebe a ka ị nwete akụko ndị ọzọ banyere ọchụchụ mmadụ na mba a."	https://www.bbc.com/igbo/afirika-50463491
business	Second-hand cars: Ntụbata ụgbọala anyarala anya ga-emebi ahia anyị' - Innoson	Ụgbọala anyarala anya bụ ezigbo ahịa na-aga ahịa na Naịjirịa nakwa gburugburu Africa. Mba China dịka ha tetere n'ụra ọhụrụ wee sị ka ha soro mịta nnukwu akụ na ụba si na ya bụ ahịa apụta nke mere ka ha malite ịtụbata ụgbọala anyarala anya na mba Africa, Asia nakwa Europe. Ngụkọ pụrụiche na-egosi na nani ụgbọala anyarala anya melitere n'ogo pasenti iri asatọ (80%) ego si na azụmahia ụgbọala pụta na Naịjiịa n'afọ 2016. Ụfọdụ ụmụ Naịjirịa na-ekwu na atumaatụ a ga-amagbu onwe ya mana otu onye Igbo bụ naanị ụlọọru ya na-emepụta ụgbọala na-ekwu na ya bụ atụmaatu ga-emebiri ya ahịa. Mana o kwuru na onweghị onye Naịjirịa ụta dịrị makana ego ụgbọala anyarala anya dị ọnụ ala. Innoson kwuru na ọ bụrụ na onye na-emepụta ụgbọala na Naịjirịa ezi nkwado, ụgbọala ọhụrụ ga-eruteli onye ọbụla aka makana etu ihe si dị na Naịjịria ugbua anaghị enyecha ndị mmepụta ihe ohere irite uru dịrị ha. Mbọ niile BBC Igbo gbara ịnụta n'ọnụ Garba Shehu bụ ọnụ na-ekwuru gọọmenti n'ekwenti kpụrụ n'ala. Akụkọ ndị ga-amasị gị:	https://www.bbc.com/igbo/afirika-49177629
entertainment	All- women band: 'Ndị mmadụ na-ajụ anyị ọ ga-ekwe omume ụmụnwaanyị ịma akụ ngwa egwu'	Evelyn Ike na-arụbu ebe a na-ere ngwa egwu  tupu ọ bụrụ onye ndu otu egwu ụka ọ bụ naanị ụmụnwaanyị na-agụ ma na-etikwa ngwa egwu. Dịka o siri kọwaa, o si na ịmụ ka e si akpọ ụbọ akwara were malite ije ya n'iti egwu. Ya na ndị otu ekwu ya gwara BBC na mkparịtaụka na ihe ọbụla nwaanyị maọbụ onye ọbụla chọrọ ịmụta n'ụwa, na itinye uchu na ya, na onye ahụ ga-amụta ya. Ịgụ egwu bụ nka e nwere nwoke ma nwaanyị, mana ịkụ ngwa egwu dịka ịgba, ụbọ akwara na ụfọdụ ngwa egwu ndị ọzọ bụ ụmụnwoke na-emekarị ya na mpaghara Ọwụwa Anyanwụ Naijria.	https://www.bbc.com/igbo/afirika-61290395
business	Border Closure: 'Enweghị ibu ga-esi n'oke ala Naijirịa gafee maọbụ bata' - Hameed Ali	"Ngalaba gọọmentị a kpọrọ ""Ex-Swift Response"" nke mejuputara ngalaba na-ahụ maka nchekwa oke ala bụ (Nigeria Customs Service) na ndị na-ahụ maka nkwabata na nkwapụ (Nigeria Immigration Service,  ekwuola na ha agaghị agbape oke Naijirịa tupu ndị mba ha na Naijirịa gbara oke emee ka ha sị kwekọrịta. Ọ bụ onyeisi ngalaba na-ahụ maka nchekwa oke (Customs) bụ Hameed Ali kwuru nke a mgbe ya na ndị ntaakụkọ zutere. Ali kwuru na naanị ihe ha chọrọ bụ ka mba ndị a bido ime ihe ha na Naijirịa kwekọrịtara maka ngafe ibu mgbe Olusegun Obasanjo bụ onyeisiala. O kwuru na mgbachi oke ala Naijirịa eritela erere ihe ruru otu ijeri naira na ọma anọ (1.4 billion) sitere na mmachi osikapa na ahịa iwu ndị ọzọ. Hameed Ali kọwakwara na mba Nijee ebidola ime ka ha siri kwekorịta site n'ịmachi ibubata osikapa na Naijirịa. N'aka nke ọzọ, onyeisi ngalaba na-ahụ maka nkwabata na nkwapụ bụ Muhammed Babandede kwukwara na ha anwụchiela ụfọdụ ndị mmadụ n'oke ala Naijirịa. O kwukwara na onye na-enweghị akwụkwọ njem agaghị agafe oke Naijirịa. Babandede kwuru na ha gbochiri ndị Naijirịa otu nari na iri ise (150) ịhapụ Naijiria makana akwụkwọ ha ezighị ezi, gbochie ndị mmadụ otu puku na otu narị na iri na ọtụ (1,111) ịbata maka akwụkwọ ezighi ezi. O kwukwara na ha ejidela ma chụghachị mmadụ narị asaa na iri abụo na asatọ (728) makana ha enweghi akwụkwọ ziri ezi ma nọrọ na Naijiria. Ọ gara n'ihu kwuo na ha nwụchikwara ndị Pakistan na Nọt Koriya na-esighi n'oke ECOWAS, chụghachị ha ma machie ha ịbata Naijiria ebighebi."	https://www.bbc.com/igbo/afirika-50045980
sports	Nigeria vs Tunisia live: Ugo Tunisia atụkpọọla nke Nigeria otu anya	"Ndị 'Super Eagles' nke Naijirịa nọ n'ụzọ ụla ugbua dịka 'Carthage Eagles' nke mba Tunisia ji otu goolu merie ha n'agba nke 16 nke Africa Cup of Nations (Afcon). Na nkeji 47 e ji malite ọkara nke abụọ, Youssef Msakni nke Tunisia ji goolu dọkaa neetị, nke tinyere ndị Naịjiria na gbagharịa. N'egwuregwu ha malitere ebe elekere asatọ nke abalị Sọnde a bụ Jenụwarị 23, 2022, otu abụọ a nwara ike ha mana goolu jụrụ ịba n'ọkara nke mbụ. N'agbanyeghi na Naịjiria nwetara 'corner kick' anọ n'ọkara nke mbụ, enweghi nke rutere nso ịbanye na poostu. Ka ọ kwụ ugbua, ndị Naịjiria kwụ n'akụkụ, chịrị obi n'aka iche ihe ekwe ga-akụtara ha mgbe a ga-egbuchi bọọlụ. Super Eagles nọ n'elu tebulu Otu D ka ha merichara Egypt otu goolu asataghị ihe ọbụla, merie Sudan nakwa Guinea Bissau. Ha bụ otu egwu bọọlụ natara pọịntị itoolu n'agba ndị otu n'Afcon nke afọ a. Otu egwu bọọlụ Tunisia gbara atọ n'otu F ma ruo ogo 16 dịka ndị na-achịtagh iihe ọbụla n'otu ahụ. Naanị otu egwu ka ha meririla n'Afcon 2021 tupu ha agbapụ Naijirịa.. Naịjirịa maọbụ Tunisia merie egwu a, Gịnị ga-eme? Dịka o siri dị ugbu a, Tunisia abanyela n'agba anọ nke ikpeazụ (quarter-final) ebe onye achịtaghị aja ga-akwara ngwongwo ya lawa. Nke a ga-abụ ugboro iri abụọ n'otu Naịjirịa na Tunisia na-ezute onwe ha n'asọmpi bọọlụ. N'ime asọmpi iri abụọ ha gbarala, Naịjirịa emeriela Tunisia ugboro ise, ebe Tunisia merikwara ugboro ise. Ugboro iri ka ha gbarala onwe ha onye lawa onye lawa. Asọmpi nke afọ a ga-abụkwa nke ugboro asatọ Naịjirịa na Tunisia na-ezute onwe ha n'asọmpi Afcon. N'ime asọmpi ndị a, Naịjirịa meriri ugboro anọ, Tunisia merie naanị otu ugboro, ebe ha gbara nhatanha ugboro abụọ. Oge ikpeazụ Naịjirịa na Tunisia zutere bụ n'asọmpi bọọlụ enyi na enyi ha bgara n'afọ 2020 ebe ha nyere onwe ha otu goolu otu goolu Ndị otu Super Eagles nke Naịjirịa gbara nnọọ nke ọma n'agba nke mbụ nke asọmpi Afcon 2021. Ha meriri asọmpi atọ niile ha gbara n'agba nke mbụ nke asọmpi a. Naịjirịa meriri Ijipt 1-0, merie Sudan 3-1, bịakwa merie Guinea-Bisau 3-0. N'aka nke ọzọ, ndị Tunisia  meriri naanị otu asọmpi n'ime asọmpi atọ ha gbara n'agba nke mbụ nke Afcon afọ a Mali meriri ha 1-0, ha emerie Mauritania 4-0, mana Gambia merikwara ha 1-0. Nke a pụtara na ọ bụ ọnyụpa ka Tunisia ji malite asọmpi Afcon nke afọ a. Mana ndị ma ihe ekwe na-akụ n'egwuregwu na-ekwu na-asọmpi Naịjirịa na Tunisia na-atakarị akpụ oge niile. N'ime asọmpi atọ Naịjirịa gbara n'agba nke mbụ Afcon 2021, ha dị mmadụ atọ chakere ka kpakpando nke ewu na ọkụkọ hụrụ ma kweta. Mmadụ atọ a ritere nturugo Bekee kpọrọ ""Man of the match"", n'ihi etu ha si gbaa bọọlụ ọfụma ma nye goolu. Iheanacho bụ onye mbụ ritere nzere 'man of the match' n'asọmpi Naịjirịa na Egypt. Ọ bụ ya nyere goolu Naịjirịa ji nweta mmeri na asọmpi ahụ. Nwa amadi a dị afọ iri abụọ na ise, ma bụrụkwa onye otu bọọlụ Leicester City nke mba England. Iheanacho esoghi gbaa asọmpi Afcon nke afọ 2019, n'ihi na onye nchịkọta nọ oge ahụ bụ Gernot Rohr, echeghị na ụkwụ ruru ya ịgba. Mana ọ chakere ka kpakpando n'afọ a nke mere onye nkuzi nọ ugbua bụ Augustine Eguaveon ji kpọọ ya. N'afọ 2013, oge ọ dị afọ iri na asaa, Iheanacho duuru ndị otu bọọlụ Naịjirịa U-17 buo iko mba ụwa nke a gbara na mba United Arab Emnirates. Ọ bụ Iheanacho kacha nye goolu ma bụrụkwa onye kacha gbaa bọọlụ nke n'asọmpi ahụ. Nwa amadi a dị afọ iri abụọ na ise na-agbara otu bọọlụ FC Nantes na mba Fransị. Ọtụtụ na-ekwu na ọ bụ ya ka ụkwụ kacha aghọ nkọ n'ime ndị 'Super Eagles' kamgbe asọmpi Afcon a malitere. Moses Simon enyela otu goolu, ma nyekwara mmadụ abụọ ọzọ aka inye goolu. Ndị o nyeere aka ka ha nye goolu bụ Samuel Chukwueze na William Troost Ekong. Ọtụtụ ndị nkwado Naịjirịa na-ekwu na Moses Simon na-agba bọọlụ dịka Lionel Messi nke mba Argentina. Ọ bụ eziokwu na nwa amadi a na-agba azụ maọbụ 'defence' na bekee, o gosila na ọ ma ka e si enye goolu. Ekong nyere goolu nke abụọ na mmeri Naịjirịa meriri Guinea Bisau. O ritekwara nturuugo 'man of the match' n'asọmpi ahụ. William Troost-Ekong so na ndị mere na enyebeghị Naịjirịa ọtụtụ goolu n'asọmpi Afcon afọ a. Ndị ọzọ atụkwasara obi na ha ga-emenye ndị Tunisia Ọ bụ eziokwu na mba ndị si Nọt Afrịka eyiela Naịjirịa egwu ọtụtụ ugboro n'asọmpi Afcon. Mana ọtụtụ kwenyere na Naịjirịa ga-ememina Tunisia n'ọgbọ a. Lee ndị enwere olileanya na ha ga-eyi ndị Tunisia egwu ma oge ruo: Chukwueze so ndị otu bọọlụ Naịjirịa U-17 buo iko mba ụwa n'afọ 2015, na mba Chile. Ugbua, nwa okorobia a dị afọ 22 na-agbara ndị otu Villareal nke mba Spen. O so na ndị ụkwụ na-aghọ nkọ ugbua n'otu egwu 'Super Eagles'. Awoniyi ọ dị afọ iri abụọ na anọ, bụrụkwa onye otu egwu Union Berlin nke mba Jamịnị. Nwa amadi a so na ndị otu U-17 butere iko mba ụwa n'afọ 2013. Awoniyi nyere otu n'ime goolu atọ Naịjirịa ji merie Sudan n'asọmpi Afcon a. Ndị mmadụ na-ekwu na asọmpi Afcon 2021 bụ ohere Awoniyi nwere iji gosi ihe o nwere ike imenwu na 'Super Eagles'. N'asọmpi atọ Naịjirịa gbarala na Afcon afọ a, Aribo egosila na ọ bụ odogwu n'egwu etiti. Aribo nọ otu egwu Rangers na mba Scotland, ebe o so ha buo iko bọọlụ mba ahụ n'afọ 2020. Ọ bụ onye ọtụtụ mmadụ kwenyere na ọ ma ihe ekwe na-akụ n'egwu bọọlụ."	https://www.bbc.com/igbo/egwuregwu-60065915
business	Ihe iri ị ga-eme iji chekwatụ ego gị maka ọdịnihu	"Ndigbo na-ekwu n'okwu sị, ""a na-eri akụ, akụ a na-abịa"", na nke onye riri ka o bu ala, mana nke bụ eziokwu bụ na nwata na-ata akara na-ata ego ya. Ọ dị mma mmadụ inweta onwe ya n'ihi na ogbu opi na-ehicha imi, mana onye ara kwesịrị iji uche ya. Ọtụtụ ihe ị na-eme kwa ụbọchị, izu, maọbụ ọnwa iji nweta onwe gị nwere ike ịbawa gị ọgaraanya maọbụ gpapeere gị ụzọ ime ihe na-atụ n'anya ma ọ bụrụ ma ị tụlee ya. BBC Igbo jụrụ ndị mmadụ na-eso anyị na Facebook ajụjụ ihe ha na-atụnye ego iji mee onwe ha obiụtọ na ihe ọ na-eri ha n'izu. Ọtụtụ kwuru na ihe na-amasị ha gụnyere ịṅụ manya 'beer', mmanya ọtọbịrịbịrị, nkwọbi, azụ ndụ amịrị amị, 'data' e ji aga n'ịntanetị nakwa ego e ji akpọ ekwentị. Ndị ọzọ gụnyere mịchacha mịchacha jụrụ oyi (ice cream), 'pizza,' anụ ọkụkọ, abacha, ịgba chacha (sport betting) nakwa ịga sịnịma wdg. Ihe ndị ụmụnwoke kwuru gosiri na ọtụtụ n'ime ha na-etinye ego na nkwobi, mmanya na ihe oriri ndị ọzọ, ebe ụmụnwaanyị na-etinye ego n'akpụkpọụkwụ, akwa nakwa ịkpa isi. Anyị gbakọrọ ihe mmadụ ole na ole n'ime ha na-atụnye n'ịtụ ndụ mmanụ n'otu izuụka inweta ihe ọ na-eri ha n'ọnwa, n'afọ nakwa ihe ọ ga-eri ha n'afọ iri. Mazi Ezenwa Don kwuru na nkwọbi na ụgba na ihe ndị so ya na-efu ya puku naịra ise kwa izu. Nke a pụtara puku naịra iri abụọ (N20,000) n'ọnwa, puku narị abụọ na puku iri anọ (N240,000) n'afọ nakwa nde naịra abụọ, puku narị anọ (N2,400,000) n'afọ iri. Ezenwa mụbaa ego a ugboro abụọ, ọ ga-eji ya rụọ ụlọala nwere ọnụ ụlọ atọ ma ọ bụ anọ. Lee etu ọ ga-esi mee nke a n'ime akụkọ a : I nwere ala? Lee ihe ọ ga-eri gị ịrụ ụlọ aka gị Blessing Adannaya kwuru na ""ana m eji ego m azụ data"" ma kwukwa na ọ na-eri ya puku naịra atọ na narị ise (N3,500). Ihe nke a pụtara bụ na n'otu ọnwa, Adannaya na-atụnye puku iri na anọ (14,000) tụnye puku narị na puku iri isii na asatọ (N168,000) n'otu afọ, ebe ọ ga-eri ya otu nde naịra na puku narị isii na iri asatọ n'afọ iri. Lee mgbakọ ihe itoolu ndị mmadụ na-atụnyekarị ego iji nweta onwe ha n'afọ: Ọtụtụ na-eche na ọ bụ naanị ọgaranya na-erifọ nke ọ ga-edowe echi. Mana onye nhazi ego onye doro anya  (personal finance expert) bụ Uche Iheanacho na-ekwu na 'ihe ọ masịrị gị na-enweta dịka onye na-arụ ọrụ maọbụ onye na-azụ ahịa, onye ọbụla nwere ike iwepụta ego ọ na-edokwa, opekatampe otu ụzọ n'ụzọ iri maka echi."" I nwere ike ị na-achị ndị ọkpa akụ eri eri ọchị mana ị ma na o nwere ihe ị ga-amụta n'aka ha dịka o siri gbasa ichekwa ego gị, maka ebumnobi dị mkpa. Lee ndụmọdụ ga-enyere gị aka maka ichekwatụ ego gị maka ọdịnihu: 1. Welata ego ị na-emefu n'oriri na ọṅụṅụ ma tinye ya n'ihe ga na-ewetara gị ego. 2. Zụọ ihe ụfọdụ ị chọrọ ịzụ oge o bere ego (promo, bonus, sales) ma tinye ego ahụ ị gaara emefu n'ụsọ maka nchekwa. 3. Zuo 'kolo' na-etinye ego kwa ụbọchị maọbụ izu. O ruo ọnwa atọ maọbụ isii were ego ị tụkọtara tinye n'ụlọakụ maka nchekwa. 4.  Ọ bụrụ na ị na-arụ ọrụ bekee maọbụ i na-etinye ego i nwetara n'ụlọakụ, sonye n'atụmatụ ka a na-ewepụ ego n'akpaego gị maka nchekwa oge ọbụla ego batara ya. 5. Akpụkpọụkwụ nwere saịzị. Hapụ ile ndị ọzọ anya ka ị dị ka ha dị n'ihi na ị maghị ihe na-etiri onye egwu. Ani dụrụ ọdụ, ""Ọ bụghị ihe niile gbara n'ahịa ka ị ga-azụ."" ""Kama ịzụ ekwentị iPhone 6, zụọ nke nwere ike ịrụkwara gị ọrụ ọ ga-arụ dịka Samsung."" 6. Kama ịga 'jọint' ṅụọ mmanya, zụrụ mmanya ahụ laa, ṅụọ ya n'ụlọ gị. 7. Kama ịga n'ezi gaa ile 'Premier League', were mefuo oke ego ịzụrụ onwe gị na ndị enyi gị mmanya, zụọ 'subscription' lee bọọlụ n'ụlọ gị na-ezinaụlọ gị. 8. Tupu ị zụọ ihe, chee uru ọ ga-abara gị na ọghọm ọ ga-eweta tupu ị zụọ ya. 9. Jụọ onwe gị, ihe ahụ na-agụ gị, ọnwa ole ka ị ga-arụ ọrụ tupu i nweta ego ihe ahụ anya gị dị na ya? 10. Chọọ ahịa ebe a na-ere ihe ahụ ị chọrọ izụ ọnụ dị ala. Ihe nkiri a ga-amasị gị:"	https://www.bbc.com/igbo/afirika-49425534
health	Coronavirus in Nigeria: Kedụ ndị ọ bụ ọrụ ha igbochi Coronavirus ịbata na Naịjirịa?	"Dịka ministri na-ahụ maka ahụike kwuputarala na ọrịa Coronavirus abatala Naịjrịa, ndị ọnụ na-erụ n'okwu akọwaala na ọ bụ ọrụ gọọmenti etiti ịhụ na ya bụ ọrịa abataghị na Naịjirịa. Jimi Disu bụ onye ntaakụkọ ọnụ na-eru n'okwu, kwuru na ministri na-ahụ maka ahụike kwesịrị ịnọ n'isi ya bụ mgbochi ọrịa. Ọ kpọkwara aha ministri na-ahụ maka ọpụpụ na mbata a kpọrọ immigration na Bekee, nakwa Ministri na-ahụ maka njem ụgbọelụ bụ Aviation na Bekee dịka ndị ọzọ kwesịrị iso na ya bụ ọrụ. Ọ sị na ọrụ ministri bụ ịhụ na e nyochara mmadụ niile na-abata n'ala a. Disu sị na ya bụ ọrụ abụghị ọrụ otu onye maka na a tụrụ anya na gọọmentị etiti kwesịrị ihibe kọmitii ga-ejikọta ndị niile ga-arụ ya bụ ọrụ. Otu a ka ha ga-esi hibekwa kọmitii ndị a na steeti niile bụ nke ha ga na-elekọta. Disu kwukwara na ""gọọmentị kwesịrị ịkpọrọ ọrụ mgbasaozi maka igbochi ọrịa mkpa, iji hụ na esi ụzọ dị iche iche zisaa ya bụ ozi"". Ka esi egbochi ọrịa Coronavirus Ndị na-ahụ maka ahụike na-ekwu ka ndị mmadụ mee ihe ndị a iji gbochie ya bụ ọrịa ruo mgbe a chọtara ọgwụgwọ ya. Onwere ọgwụ mgbochi? O nwebeghị ọgwụ e ji agwọ maọbụ gbochie ọrịa a ka ọ dị ugbua, dịka otu mbaụwa ahụike bụ World Health Organisation si kwuo n'ọbaozi websaịt ha."	https://www.bbc.com/igbo/afirika-51670114
religion	Akụkọ kachasị n'ụtụtụ a: Ndị ụkọchụkwụ emela ngagharị iwe n'Owerri	Akụkọ ndị kachasị mkpa mere taa: Ndị ụkọchụkwụ  ụka Katọlịk na ọwerrị mere ngagharị iwe ụnyahụ iji dọta echịche ndị gọọmentị Naijịrịa maka ndị otu ha egburu egbu na Benue. Ndị ụkọchụkwụ kwuru ka onyeisiala Buharị gbambọ chọpụta ndị merụrụ ala ahụ ma taa ha ahụhụ ka osikwesi. Buhari sị na-emeere Biafra Ebere Nwafọ Igbo bubu minista ahụike bụ Prof. Alphonsus nwosu agwala onyeisiala Buhari ya ga gbara ogwu ya nụọ. Onyeisala Buharị kwuru na Yakubu Gowan bụ onye amị chịrị Naịjirịa mgbe agha Biafra rịọrịọ ndị agha ha mgbe ahụ ha emesikwala ndị Igbo ike. Akụkọ mba ofesi Ọgbatauhie dakwasịrị mba Guatemala Akụkọ ọkụ na-abọpụta n'ala nke mere na Guatemala ụbọchị ụka akwụsịbeghị o. Ka ọdị ụgbụa achọpụtala na ya bụ ọkụ mmụọ ataala isi mmadụ iri assa na ise (75) ma merukwa ihe uru mmadụ narị abụọ ahụ. Mmh ọga dịcha mma. N'egwuruegwu, Gere akụkọ mere na mgbede a n'otu nkeji:Ihe nkiri nke taa: Lee ihe nkiri taa	https://www.bbc.com/igbo/afirika-44369155
entertainment	Ite paụda, ili eriri otubo na omenala ndị ọzọ Ndigbo na-eme n'oge ọmụgwọ	"Ọtụtụ omenala Igbo nwere bụ ihe ndị mmadụ ka na-akwadosi ike n'agbanyeghị na ọtụtụ amaghị ihe ha pụtara. Ịma atụ bụ etu mmadụ na-esi ete nzu Bekee a na-akpọ ""powder"" n'ihu maọbụ n'aka ma ọ garuo ebe a mụrụ nwa ọhụrụ, mana ọtụtụ amaghị ihe ya na ya so. Akụkọ a ga-etinye anya n'ụfọdụ omenala ndị a na mpụtara ha. 1: Ite nzu maọbụ 'paụda' Maazị Ozioma Odinani bụ onye ihe omenala Igbo na-adị mma, kọwara na ""powder"" bụ ihe ndị agba ọhụrụ ji mere nzu. N'Igbo gboo, nzu bụ amụma ọcha. Ozioma sị: ""a mụọ nwa ọhụrụ, a na-ahụ ya dịka onwe enweghị njọ, nke mere ndị mmadụ ji ete nzu iji mee ọṅụ nwa. Ihe aka e tere nzu pụtara: Ebe e tere nzu nwekwara ihe ọ pụtara. Ị hụ onye si ebe a na-eme ọṅụ tere nzu n'aka nri ya, o gosiri na ọ bụ nwa nwoke ka o si ọṅụ ya. Ọ bụrụ n'aka ekpe, ị mara na ọ bụ nke nwa nwaanyị. Eriri otubo nwa so n'ihe a na-akwanyere ezigbote ugwu n'ala Igbo. Dịka omenala siri dewe, a na-eli eriri otubo ebe a mụrụ nwa ahụ. Ya bụ, ugbua a na-aga ije, n'usoro omenala, e kwesịrị iwere eriri otubo nwa laa obodo nna ya gaa lie ya. Omenala a abụghị ihe a ka na-emesi ike ugbua, mana ụfọdụ ka na-eme ya. 3: Ili alọ (placenta) Dịka eriri otubo, alọ bụkwa ihe a na-asọpụrụ nke ukwuu n'ala Igbo. Dịka eriri otubo, a na-eli uwo n'ebe nwa a mụrụ ọhụrụ si. Etu o si kwụrụ bụ na a ga-ahọta otu ukwu osisi n'ezinaụlọ nwa ọhụrụ ahụ, ma lie uwo ya n'ukwu osisi ahụ. Mana, ugbua, anaghịzị emekarị ya. Mmadụ niile ma ihe bụ ọmụgwọ, nke bụ mgbe nne nwaanyị maọbụ nne di ya nọnyetụrụ ha iji nyere ha aka. Ọtụtụ mmadụ na-ahụ uru ọmụgwọ bara na etu nwaanyị mụrụ nwa ọhụrụ ga-esi nwete enyemaka nakwa nkwado. Ọmụmụ na-esokwa ya, ọkachasị ebe nwaanyị amụbeghị nwa mbụ. 5: Ịgụ nwa aha Ndị Igbo na-eme emume ịgụ aha site n'ụbọchị asaa ruo ụbọchị 12 a mụchara nwa. Ihe a bụ oge a na-egosi obodo nwa ahụ. N'emume a, ezinaụlọ nakwa ndị obodo na ndị enyi ga-ezukọ kpeere nwa ahụ ekpere. Ugbua, ọtụtụ mmadu na-agazị ụka ime emume a ebe ọtụtụ anaghị eche ka oge a ruo tupu ha a gụọ nwa aha. 6: Ibi ugwu Ibi ugwu bụbu ihe a na-eme nwa nwoke nakwa nwa nwaanyị, mana ugbua, ọ bụzị sọsọ nwa nwoke ka a na-ebi ugwu. A na-ebikarị nwa nwoke ugwu ma ọ gafechaa abalị atọ maọbụ karịa, a mụrụ ha. A na-asị na ọ dị mma ibi ugwu ahụ tupu nwata amata na ihe na-afụ ụfụ, dịka a na-eche na ihe anaghị afụ nwa ọhụru ụfụ etu ọ sị afụ nke katarala ahụ. Amachaghị uru ibi ugwu baara ndị Igbo mana a na-ekwu na ọ bụ ihe si n'oge gboo."	https://www.bbc.com/igbo/afirika-53928750
politics	Independence day Nigeria : Naịjirịa na Amerịka dịka ndị dinta na-achụ otu anụ - Trump	"Akụkọ dị mkpa: Trump ekelela Buhari na Naịjirịa Onyeisiala mba Amerịka bụ Donald Trump eziterela onyeisiala Muhammadu Buhari ekele ọma maka ncheta ụbọchị nnwereonwe Naịjirịa bụ ụbọchị mbụ ọnwa Ọktoba. N'ozi ya, Trump sị na Naịjirịa na Amerịka dịka ndị dịnta abụọ na-achụ otu anụ ọhịa n'ụzọ dị iche iche. Ọ sị na Naịjirịa na Amerịka bụ enyi n'ibu agha megide iyi ndụ egwu n'ụwa dịka Boko Haram, ISIS na ndị ọzọ. Trump sị na mba Amerịka dị njikere ịnabata atụmatụ ọchịchị Buhari n'ụzọ ga-enye aka iwulite mba abụọ ndị a. Ọgbaaghara dara n'ụlọomeiwu ndị Bayelsa Ụda egbe na ọgbaaghara bụ ihe e ji gbasaa nzuko ndị ụlọomeiwu Bayelsa Steeti mere dịka ndị omekaome gbabatara n'ụlọomeiwu ahụ. Nke a na-abịa dịka ụfọdụ ndị omeiwu chọrọ ịchụtu onyeisi ha bụ Tonye Isenah , onye a sịrị chọrọ ịgba arụkwaghịm. N'egwuregwu Manchester United ga-ele ndị Arsenal ọbịa n'Old Trafford n'asọmpi Premier League nke abalị a. Ndị ọgba bọọlụ dịka Anthony Martial, Marcus Rashford, Alexandre Lacazette agaghị agba n'ihi mmerụ ahụ. Nkeji Agbagbuola onye uweojii n'Abia Steeti Ndị uweojii nọ n'Aba ekwuola na ha ka na-enyocha ka ha mara etu ndị ogbe ezu si gbuo onye otu ha. Akụkọ pụtara n'ụbọchị Sepụtemba iri abụọ na asaa kwuru ndị oji egbe ezu wakporo ndị uweojii atọ na-eme nchekwa ngagharị gbuo otu,meruọ otu ahụ ebe onye nke atọ gbalagara. Ndị oji egbe ezu ahụ jịkwa egbe ndị uweojii ahụ gbalaga. Ọnụ na-ekwuchitere ndị uweojii ọnụ na steeti ahụ bụ Geoffrey Ogbonna gwara BBC Igbo na ya bu ihe mere mana ha ka na-enyocha ka ha mara ka mmiri si baa n'opi ugbogiri. Anyị ga-ewetere ụnụ nchọpụta ha n'uju dịka ha kwere na nkwa ịgwa anyị ma ha mecha. Ụlọọrụ Department of State Services (DSS) akọwala na onweghi mgbe ha ji nwụchi Chido Onumah bụ onye ntaakụkọ na-akatọ ọchịchị ọjọọ ma kwuo na ọ bụ ịtụziri ya aka ka ha mere. Ọnụ na-ekwuchitere ngalaba a bụ Peter Afunanya kwuru na ọ bụ n'ihi efe o yi edere ""anyị niile bụ Biafra"" na ya bụ ihe kpatara okwu a. Cheta na aakụkọ pụtara ụnayhụ na ndị DSS nwuchiri ya bụ nwamadi ụnyahụ ka ọ 'tụrụ down' n'ọdọ ụgbọelu Nnamdi Azikiwe International airport dị n'Abuja. Ha mechara wepụta akwụkwọ ozi gosiri na ọ bụ mkparịtaụka ga-eme ka akwa Onumah ghara ibutere ya nsogwu nakwa ụmụ Naịjirịa. Ha kwuru na ụlọọrụ ha na-eme ihe ọbụla iji hụ na ha adaghị iwu Naịjirịa. Osote onyeisiala Naịjirịa bụ Yemi Osinbajo ekwuola na na-agbanyeghị nsogwu niile Naịjirịa na-enwe , o nwere okwukwe maka Naịjirịa ọhụrụ ga ha pụta. O kwuru nke a n'ụka a akara ụnyahụ iji malite emume ụbọchị ncheta nwereonwe nke Naịjirịa nke ugboro iri ise na itoolu. Ihe karịrị mmadụ narị anwụọla na mba India n'ihi oke ide mmiri na steeti Uttar Pradesh nakwa Bihar. Ihe ndị ọzọ ide mmiri a metụtara bụ njem ụgbọala, ọgwụgwọ n'ụlọọgwụ, ị ga ụlọakwụkwọ nakwa ọkụ latrik. N'egwuregwu, Minista na-ahụ maka egwuregwu na mwulite ndị ntorobia bụ Sunday Dare enyela iwu ka akpọghachi onye na-elekọta ndị ọgbọsọ Naịjirịa bụ Sunday Adeleye. Ọ bụ n'ihi emetaghị ọrụ ya ọfụma nakwa ịda iwu IAAF ka eji kpọghachi Adeleye. Nkeji Ihe nkiri a ga-amasị gị"	https://www.bbc.com/igbo/afirika-49869001
health	Etu ịkpụ ụzụ ga-esi mee ka nwaanyị gbasie ike ma maa ezigbo mma - Sandra Okeke	Sandra Okeke bụ onye na-akpụ ụzụ ma na-atụzi aka etu e si emegharị ahụ akọwaala ihe mere o jiri banye n'ọrụ ịkpụ ụzụ dịka nwaanyị. Na mkparịtaụka pụrụiche ya na BBC Igbo nwere, Okeke sị na ọ bụ ka ahụ gbasie ya ike dịka nwaanyị mere o jiri gbasoo atụmatụ a. Ọ sị na ebumnobi ya na mbụ abụghị ịna-akpụ ụzụ kama na ọ bụ enyi ya nwaanyị dọbatara ya n'ime nke a. Okeke sị na kamgbe afọ 2017 ọ malitere ya na ihe dị iche dị zi n'ahụ ya; na ahụ gbasiri ya ike, makwuo mma. Ọ gara n'ihu kwuo na ọ bụghị naanị ụmụnwoke ka ọ dịịrị ịkpụ ụzụ kama na ụmụnwaanyị kwesịkwara ị na-akpụ ụzụ. “Ụfọdụ ndị mmadụ ma na Naịjirịa nakwa mba ndị ọzọ cheere na ọ bụ naanị ụmụ nwoke ka ọ dịịrị ịkpụ ụzụ mana ọ bụghị eziokwu” ka o kwuru. Ọ sị na mmadụ ịsi ike abụghị ihe ọjọọ kama ha chọọ ịme ya, ha siri n’ụzọ ziri ezi mee ya. Ọ dụrụ ndị mmadụ ndụmọdụ sị ha megharịa ahụ nke ọma ma rie nri zuruoke iji nweta ụdịrị ahụ ha chọrọ. Kirie ihe ndị o kwuru n’uju ebe a.	https://www.bbc.com/igbo/articles/cd1gv0pkk8eo
religion	Fr Raymond Arazu: Fada Katọlik a bụkwa Dibịa anwụọla	"Otu Fada ụlọụka Katọlik aha ya bụ Raymond Arazu anwụola n'ụlọọgwụ dị n'Enugwu. Onye ọdeakwụkwọ ụlọụka ahụ wepụtara ozi a kwuru na e bugara ya ụlọọgwụ dịka ike na-agwụ ya n'ụbọchị ole na ole gara aga. Ozi ahụ kwuru na ọ na-arịabu ọrịa akpụ nke ngada nakwa Dayabitis tupu ọ nwụọ. Ha kwukwara na a ga-ewepụta ozi ma ahazicha usoro akwamozu ya. Tupu ọ nwụọ, ọ bụ onyeisioche otu ndị mgbọrọgwụ akpọrọ ""Anambra Traditional Medicine Board"". Fr. Arazu bụ otu onye ya na ụka ya na-akwata isi maka ọtụtụ ihe gbadoro ụkwụ n'omenala Igbo. Ọ kpọrọ onwe ya ""Dibia"" ma na-emekwa ihe gbasara mgbọrọgwụ Igbo. Ọ bụkwa onye akpọrọ ""Holy Ghost Father"". E kwukwara na ọ na-achụpụ ajọ mmụọ bi n'ime mmadụ nke Bekee kpọrọ ""Exorcist""."	https://www.bbc.com/igbo/afirika-59796462
entertainment	Etu m siri mụta ịsụ asụsụ itoolu n'agbanyeghị na ahapụbeghị m Naịjirịa - nwata akwụkwọ UNN	Chisimdi bụ nwata akwụkwọ mahadum dị afọ 20 na-asụ asụsụ itoolu n'agbanyeghi na ahapụbeghi Naịjirịa. Ọ sị na njem ya na asụsụ malitere dịka mmadụ nyere ya ihe nkiri eji asụsụ Koria mee. Asụsụ Chisimdi na-asụ ugbua gunyere French, Jaman, Koria, Spanish, Igbo, Bekee na ndi ọzọ. Ọ sị na ya na-amụ etu e si asụ Yoruba ugbua. Gee akụko ya n'uju. Akụkọ a si n'aka Nnamdi Agbanelo na Chimezie UcheAgbo	https://www.bbc.com/igbo/afirika-55012477
religion	Rev Prince Chukwuma: Ihe mere m ji akuziri ma na-akwado ụmụbọị	Ụkọchụkwu Prince Chukwuma sị na ya malitere ịkpọkọ ụmụ bọyị na Nnewi ka ya hụchara ajọ agwa ha na-akpa na ka e sị achụla ha. Ọ sị na ọ bụ mgbe ahụ ka o ji metu ya n'ahụ ịmalite ya bụ nzụkọ ụmụbọị pụrụiche nke gbanwegoro ọtụtụ ụmụ ahịa ahụ. Lee ka o si malite na ebe ọ na-aga. Ọrụ a si n'aka Chioma Obianinwa, Jessica Nwankwo na Nnamdi Agbanelo	https://www.bbc.com/igbo/afirika-58150349
business	Bitcoin to dollar: Ego ole ka otu bitcoin na-ada na naịra ugbua?	"Ikenna Ogbaraegbe bụ otu onye na-azụ ma na-ere ego igwe a kpọrọ bitcoin akọwaala ego ole ọ na-ada ma a tụnyere ya na naịra nakwa dọla. Nke a na-abịa dịka ụlọakụ etiti machiri ụlọakụ dị icheiche na Naijirịa itinye aka na Crypto currency n'ụzọ ọbụla Ogbaraegbe sị na ego ole bitcoin na-ada kwa ụbọchị dabere n'egole dọla na-ada kwa ụbọchị ma a tụnyere ya naịra. Ọ sị n'iji maa atụ dịka taa ụbọchị 9 Febụwarị afọ 2021, na otu bitcoin (1btn) bụ ihe dịka puku dọla iri anọ na isii ($46,720). Ebe otu dọla ($1) bụ narị naịra anọ na iri itoolu (N490), ọ bụrụ na ị gbakọọ ya ($46,720 X N490) ọ ga-apụta (N22,892,800). Nke a pụtara na otu bitcoin bụ nde iri abụọ na abụọ na ụma (1 btn = N22,892,800) dịka ọ dị n'ụbọchị 9, Febụwarị 2021. Mana Ogbaraegbe sị na ọnụego bitcoin na-agbago ma na-arịtukwa na ọ naghị anọkaarị otu ebe. Ka m si eji Cryptocurrency enweta mbadamba ego Dịka ụlọakụ etiti machiri ụlọakụ dị icheiche na Naijirịa itinye aka na Crypto currency n'ụzọ ọbụla, ụfọdụ ndị ji ya bụ Cryptocurrency akpa ego na-eti mkpụ na ya bụ mmachi bụ ezigbo ọdachi na-ebe ha nọ. Kama ụfọdụ na-asị na ọ bụ aghọtaghị mere ndị mmadụ ji atụ egwu. Ndị ntoroọbịa na Naijirịa ekwuola etu ya bụ mmachi siri metụta ha. Augustine Arachie bụ onye nkuzi na Mahadum Nnamdi Azikiwe dị n'Ọka Anambra steeti, ma na-azụkwa ahịa Cryptocurrency. Ọ kọwara na gọọmentị agaghị amachinwu bitcoin maọbụ cryptocurrency ndị ọzọ, kama ha emeela ka ọ siere ndị mmadụ ike iji ya azụ ahịa. Lee ihe ndị gbara ọkpụrụkpụ n'ihe o kwuru : N'akwụkwọ Osita Nwanisiobi bụ ọnụ na-ekwuchitere CBN , ụlọọrụ CBN kwuru na ha machibuola ụlọakụ niile nọ Naịjirịa iji cryptocurrency kamgbe afọ 2017. CBN kpọpụtara mba dịka China, Canada, Taiwan, Indonesia, Algeria, Egypt, Morocco, Bolivia, Kyrgyzstan, Ecuador, Saudi Arabia, Jordan, Iran, Bangladesh, Nepal na Cambodia amachiela iji cryptocurrency zụọ ahịa makana e nwerike iji ya nye ndị oyi egwu ego, zụọ ego nakwa mee ihe ọjọ ndị ọzọ. Akwụkwọ ozi ahụ kwuru na ebe ọ bụ na ọ bụ ndị na-enweghị ikike na-enye ya bụ'cryptocurrencies' mere ka ọ ghara ịdaba n'usoro CBN si eme ihe dịka ha depụtara na CBN act (2007) ka ngalaba na-enye ego na Naịjirịa. CBN kwuru ọ ka na-agbagoju ha anya etu ndị nwe cryptocurrency si ezo ihu nke mere ka ndị mmadụ na-aju ihe mere ha ji ezo ihu ha maọbụrụ na ha ma na iwu kwadoro ihe ha na-eme. Ha kwuru na mmachị a agaghị emebi ihe ọbụla gbasara iji ego kwụ ụgwọ na intanet maọbụ nwulite FinTech. Cryptocurrency: Mmachi cryptocurrency ga-eme ka ụbịam karịa na Naịjirịa - Atiku Osote Onyeisiala Naịjirịa n'oge gara aga bụ Abubakar Atiku etinyekwala ọnụ n'ịkatọ mmachi gọọmentị machiri cryptocurrency na Naịjirịa. Atiku kwuru nke a site n'akara Twitter ya n'ehihie Satọde. O kwuru na ugbua abụghị oge gọọmentị kwesịrị itinye atụtamụ dị otu a nke nwere ike ime ka ụbịam kawanye njọ. Atiku kwuru na ụzọ ka mma iji soo ihe gbasara 'cryptocurrency' bụ ịchọ ụzọ gọọmentị ga-esi na-ahazi ya, ọbụghị ịkwụsị ya kpamkpam. Ọ gara n'ihu kwuo na ugbua abụghị oge gọọmentị ga-etinye atụmatụ ga-eme ka ego kwụsị ịbata na Naịjirịa. Ụfọdụ naị ama ama akatọọla mkpebi gọọmentị etiti ịmachi bitcoin na cryptocurrency ndị ọzọ. Otu n'ime ha bụ Oby Ezekwesili onye bụbu mịnịsta agụmakwụkwọ na Naịjirịa Ezekwesili rụkwara ọrụ dịka otu n'ime ndị isi ụlọakụ mba ụwa bụ 'World Bank', ma sorokwa zọọ ọkwa onyeisiala Naịjirịa n'afọ 2019. N'ozi o zipụrụ n'akara Twitter ya, Ezekwesịlị kwuwu na gọọmentị gaara ịgba mbọ ịmụta etu cryptocurrency si arụ ọrụ kama ịmachi ya. Onye ọzọ kwuru okwu maka ya bụ Japhet Omojuwa, onye ode akwụkwọ nakwa onye nwere agba na soshal midịa. Omojuwa kwuru na mbọ niile gọọmentị sị na ha na-agba iji wulite akụnụba Naịjirịa akụọla afọ n'ala n'ihi mmachi a. Mana Boason Omofaye, onye ntaakụkọ bụ ọkachamara maka akụnụba, kwuru ọ gaghị ata ụlọakụ 'Central Bank' ụta maka ịmachi cryptocurrency. Omofaye kọwara na ọnọdụ akụnụba Naịjirịa esichaghị ike, ọ bịakwa bụrụ na enweghị ezigbo nhazi maka cryptocurrency. Ọtụtụ ndị ntorobịa Naịjirịa egosipụtala mwute ha dịka gọọmentị etiti machiri ụlọakụ dị icheiche ịnabata bitcoin na 'cryptocurrency' ndị ọzọ. Ụfọdụ n'ime ha na-ajụ na Twitter ma gọọmentị ọ chọziri ka ha mebe 'bitcow'? Nke a na-abịa dịka otu nwoke a ma ama na Twitter bụ Adamu Garba gwara ndị mmadụ ka ha wepụta ego ha na 'cryptocurrency' ma tinye ya n'ahị ịzụ ehi. Adamu Garba dekwara na ebe a nọ ugbua bụ CowtoCurrency. Nke a mere ndị ntorobịa ji ewe iwe ma na-ekwu na naanị ihe gọọmentị Naịjirịa na-akpachapụrụ anya bụ ihe gbasara ehi. Akintomide kwuru na ya ga amalitezi ịzụ ahịa ehi ebe ọ bụ naanị ahịa gọọmentị kwadoro @Marinebabe313 kwuru na ehi dị nnukwu mkpa na Naịjirịa nke mere e ji tinye ya n'akwụkwọ ego narị naịra abụọ Ụlọakụ etiti nke Naịjiria bụ Central Bank of Nigeria (CBN) na Bekee, amachiela ịzụ ahịa cryptocurrency na Naịjiria. CBN zipuru ozi mmachi a nye ụlọọrụ ndị na-ahụ maka akụnaụba n'ụbọchị Fraịde, dịka ha nyere ha iwu imechi ọbaego onye ọbụla na-azụ ahịa Bitcoin, Ethereum nakwa Dogecoin dị n'aka ha. Mmachi a mere ka ndị Naịjiria ọkachasị ndị ntorobịa na-eti mkpu na-ekwu na gọọmentị Naịjiria kwesịrị ị na-akwado cryptocurrency karịa ịchọ ụzọ ha ga-esi kpachie ya. Cheta na CBN dọburu ụlọakụnaụba ndị dị na Naịjiria aka na ntị n'afọ 2017 sị ha etinyela aka n'ihe gbasara ọzụzụ na orire ego ịntanetị dịka cryptocurrency, ruo mgbe a mara ihe e mere ya, ""n'ihi na ọ bụghị ezigbo ego dịka Naịra"". Ha kwuru mgbe ahụ na ha na-atụ ụjọ na ndị omekome nwereike iji cryptocurrency a ghọgbuo ndị Naịjiria ma gwuo ha wayo. Ihe ndị mmadụ na-ekwu maka ya: Etu ị ga-esi tinye ego gị na Bitcoin, Ethereum ka ọ ghara ịda mmiri Cryptocurrency, ọ kachasị nke a kpọrọ Bitcoin bụzi ihe onye ukwu na onye nta kpụ n'ọnụ taa gbasara okwu mmuba akụnụba nke Bekee kpọrọ 'investment'. Onye ntorobịa ọbụla ị kpara aka n'ọnụ ugbua, ọ sị gị na ya etinyela ego ya na Bitcoin. Bitcoin bụ ụdị ego anaghị ahụ anya; Bekee kpọrọ ya 'Digital Currency' maọbụ 'Virtual Currency' maọbụ 'Cryptocurrency'. E wepụ Bitcoin, ha dị ọtụtụ ụdị ego a e nwere. Ndị ọzọ niile ahụ ka a na-akpọ 'Altcoins'. Mana Bitcoin bụ nke ndị mmadụ kacha mara ma bụrụkwa nke kacha ọnụahịa. Otu mkpụrụ Bitcoin karịrị nde naịra anọ (N4 million) Ọ bụ n'afọ 2009 ka otu onye kpọrọ onwe ya Satoshi Nakamoto wepụtara atụmatụ Bitcoin, mana onweghị onye ma kpọmkwem onye nwoke ahụ bụ ruo taa. N'ihi na Bitcoin abụghị ego a na-ahụ anya, ọ bụ n'igwe kọmputa na ịntanetị ka e si ekesa ya. Onweghị gọọmentị mba ọbụla maọbụ ụlọakụ ọbụla na-ahazi etu e si eji Bitcoin azụahịa. Naanị ndị a na-akpọ 'Miners' bụ ndị na-emepụta ya ma na-ahazikwa etu e si eji ya azụkọrịta ahịa. Etu e si emepụta ụdị ya bụ usoro teknụzụ bụ ọgbaraIgbogharịị a na-akpọ 'Blockchain' na Bekee. Ịkọwa teknụzụ 'Blockchain' ga-abụ akụkọ nke aka ya. Nke a kpatara o ji dị mkpa na mmadụ ga-elezi anya nke ọma tupu o tinye ego ya na Bitcoin maọbụ 'cryptocurrency' ndị ọzọ, iji gbaara okwu na ụka ọsọ. Ọ dịchabeghị mfe mmadụ iji Bitcoin ga zụrụ ọgọdọ maọbụ akpa osikapa n'ahịa Naịjirịa, mana ihe e ji ya eme buru ibu. Nnyocha gosiri na Naịjirịa bụ mba a kacha e ji Bitcoin eme ihe na mpaghara Afrịka niile. Ihe e jikarị ya eme bụ ichekwaba ego nakwa iziga ego si otu mba gaa mba ọzọ. E nwere ụlọọrụ dị icheiche ọrụ ha bụ inyere ndị mmadụ aka ịzụta Bitcoin maọbụ ịgbanwe nke ha nwere nye ha naịra maọbụ dọla. Mana tupu itinye ego gị, anya saa. N'aka nke ọzọ, i nwere ike iji Bitcoin zụta ihe na mba dị icheiche dịka Japan, Switzerland, Germany, Singapore dịrị gawazie. Adedayo Adebajo, bụ onye ihe gbasara teknụzụ 'Blockchain' doro anya nke ọma, kọwaara BBC na tupu itinye ego na 'cryptocurrency': Ka ọ dị ugbua, onweghị iwu ọbụla machiri mmadụ itinye ego ya na Bitcoin maọbụ 'cryptocurrency' ndị ọzọ na Naịjirịa, mana onwekwaghị iwu ọbụla na-akwado ya. Ụlọakụ etiti bụ 'Central bank of Nigeria'dọrọ ndị mmadụ aka na ntị ka ha kpachapụ anya maka ego ndị a anaghị ahụ anya. Ha kwuru sị: ""Onweghi iwu ọbụla na-echekwa ndị ọbụla tinyere ego ha na 'cryptocurrency'. ""Anyị na-adọ ndị mmadụ aka na ntị na cryptocurrency abụghị usoro iwu kwadoro maka azụmahịa na Naịjirịa."" ""Onye ọbụla ego ya furu na cryptocurrency, onweghị ebe onye ahụ ga-aga mee mkpesa, ọ pụtara na ego ahụ alaala."" Mana ngalaba 'Securities and Exchange Commission' wepụtara akwụkwọ ozi n'ọnwa Sepụtemba nke na-ekwu na ha ga-amalite ịhazi cryptocurrency iji gbochie ndị mmadụ itufu ego ha. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-54327121
religion	CAMA Act: Fada Mbaka akatọọla iwu 'CAMA'	"Fada Ejike Mbaka adọọla gọọmenti aka na ntị ka ha wepụ aka n'okwu gbasara ụlọụka tupu ha anọrọ n'oche ọchịchị ree ure. 'CAMA' bụ iwu gbasara etu e si edebanye aha ụlọọrụ ọbụla na Naịjirịa nke gụnyere ụlọụka  nakwa ụlọọrụ na-abụghị nke gọọmentị nke bekee kpọrọ 'Non-Governmental Organisations' nke e megharịrị na nsonso ma nye gọọmenti ikike iwepụ onyeisi ụka maọbụ NGO ma ọ bụrụ na e nwee ebubo nrụrụaka. Fada Ejike Mbaka, onye gbarụrụ ihu maka iwu 'CAMA' tata bụ Wenezde n'ọgbakọ 'Adoration' o nwere n'Enugwu gwara gọọmenti ka ha wepụ aka na CAMA ahụ  dịka o kwuru na-akwado imegbu ụka. ""Unu bụ gọọmentị gbaso ụka mgba, unu nwere ike ree ure n'oche ọchịchị."" ""Onye ọbụla na-agba ụka mgba na-agba christ mgba."" Ọ gara n'ihu kwụọ sị, ""Obi adịghị m ọcha. Oge adịghị anya, Mụọ Chukwu ga-eme ihe ga-ama obodo Naijiria jijiji."" Mbaka gwara Onyeisiala Muhammadu Buhari ka o cheta nkwa niile o kwere tupu ọbata n'ọchịchị. Fada kwuru na ọ bụrụ na ndị gọọmenti ewepụghị anya na Ụka, ụfọdụ n'ime ha nwere ike ire ure n'oche ọchịchị. Mbaka kwuru na gọọmenti kwesiri ị na-enye ndị ntorobịa ọrụ, ime ka nrị dị n'obodo nakwa ọtụtụ ihe eji enyere ndụ aka karịa itinye anya na ka ụka chineke sị aga. Otu jikọrọ ndị okpukpere Kraịst bụ 'Christian Association of Nigeria (CAN) ajụla iwu ọhụrụ e mere maka ihibe otu maọbụ ụlọọrụ na Naijiria a kpọrọ 'Companies and Allied Matters Act' si na ọ bụ ""akaọrụ ekwensu."" N'ozi nke Adebayo Oladeji bụ onye enyemaka pụrụ iche nye onyeisi CAN bụ Samson Ayokunle wepụtara, CAN sị, ""Ndị ndu otu 'Christian Association of Nigeria' jụrụ kpamkpam iwu 'Companies and Allied Matters Act, 2020' nke onyeisiala Muhammadu Buhari binyere aka na nsonso a."" Ọjụjụ CAN na-ajụ iwu a na-abịa dịka otu na-agba mbọ maka ikike dịrị onye bụ Socio - Economic Rights And Accountability Project (Serap) na-ekwu na ha ga-akpụpụ gọọmenti ụlọikpe maka iwu ahụ ha kpọrọ ""iwu mkpagide"". Iwu ọhụrụ a kpọrọ 'CAMA' n'aha ịchafụ ebutela nnukwu nghọtahie na Naịjirịa. Serap kwuru si, "" Iwu 'Companies & Allied Matters Act (CAMA) 2020' bụ iwu mkpagide kachasị kemgbe Naijiria ji bido."" ""A ga-eji ya gaa n'ihu ịkpagbu ikike dịrị ụmụafọ. Anyị ga-agbagha ya n'ụlọikpe."" Ọtụtụ ndị mmadụ nwere agba gụnyere ndị isi ụka, akatọọla iwu ha sị na ọ bụ iji iko kunye enwe mmiri, n'ihi na gọọmenti nwereike isi n'azụ ụlọ napụ ndị mmadụ ikike dịrị ha. Dịka ọkaiwu a ma ama bụ Femi Falana si kwuo, iwu ahụ a hazigaharịrị nke nyere ngalaba gọọmenti ikike iweghara otu nke onyeisi ya dajọrọ, megidere iwu Naijiria. ""O megidere ikike dịrị mmadụ ịgbakọ dịka o si dị n'akụkụ 40 nke Iwu Naijiria."" Cheta na onyeisi ụlọụka 'Living Faith Church' bụ David Oyedepo tinyere ọnụ n'okwu a n'ụbọchị ụka gara aga. O kwuru na o nweghi gọọmentị ọbụla pụrụ ịtinye mmadụ ka o lekọta ụlọụka ọbụla si ahazi onwe ha. ""Naịjirịa bụ ebe ndị mmadụ nwere mwereonwe n'ofufe, atụmatụ a bụ ụzọ a chọrọ iji jichi ụlọụka"" ka o kwuru n'ihe onyonyo na-efegharị Gere ya n'uju ebe a: Ya bụ iwu gbasara etu esi edebanye aha ụlọọrụ ọbụla na Naịjirịa nke gụnyere ụlọụka dị icheiche nakwa ụlọọrụ na-abụghị nke gọọmentị nke bekee kpọrọ 'Non-Governmental Organisations'. Ọ bụ iwu CAMA ka e ji hibe ngalaba 'Corporate Affairs Commission' nke ọrụ ya bụ idebanye aha ụlọọrụ dị iche iche n'akwụkwọ gọọmentị. Mana ihe na-akpata nghọtahie na ya bụ iwu bụ ebe o kwuru na gọọmentị nwere ike iwepụ onyeisi ụlọọrụ maọbụ ụlọụka ọbụla ma tinye onye ọbụla dị ha mma ma ọ bụrụ na e nwee mkpesa na ndịisi ụlọọrụ maọbụ ụlọụka ahụ tinyere aka na nrụrụ aka. Ụfọdụ cheere na akụkụ 839 dị n'ime ya bụ ụzọ gọọmentị si chọọ ịtinye ụkwụ n'ihe na-eme n'ụlọụka. Ndị ọzọ dịka Roland Nzimora chere na ọ bụ ezi ihe ma gọọmentị chọọ ịtịnye otu anya n'ihe na-aga n'ụlọụka Ndị ọzọ na-ekwu na ọ bụ ụfọdụ ihe dị n'iwu 'Social Media Regulation' bụ nke ụmụ Naịjirịa kwuru na ha achọghị, ka ndị omeiwu tinyere n'ime iwuo ọhụrị a. Gịni ka ọ pụtaara ụlọụka dị icheiche? Otu onye ọkaiwu bụ Amarachi Nwankwo gwara BBC Igbo n'ekwentị na iwu ọhụrụ a dị mma n'ebe ụlọụka nọ. O kwuru na ihe iwu a pụtara bụ na gọọmentị ga na-elebanye anya n'ihe na-aga n'ụlọụka etu ha si elebanye anya n'ụlọọrụ ọbụla dị icheiche. Nwankwo kwuru sị: ""Ụlọụka ọbụla dị na Naịjirịa nọ n'okpuru CAC (Corporate Affairs Commission) nke nọ n'okpuru CAMA, ya mere na iwu ọbula CAMA tinyere ga-emetụta ha"" ""Ọ bụkwa iji chekwaa ndị mmadụ n'ebe ụlọụka adịgboroja nọ, ọ bụghị ịbanye n'ebe ahụ were oche eze ka iwu a bịara ime"". Kedụ ihe ndị ụkọchukwu na-ekwu? Ihe ọhụrụ dị n'iwu CAMA nke a emegharịrị ọhụrụ buru ibu. Ọtụtụ ndị ọkaiwu kwuru na ya bụ iwu mara mma n'ihi na o mere ka ọ dịwanye mfe mmadụ idebanye aha ụlọọrụ ya. Lee ụfọdụ ihe ndị dị iche na'iwu CAMA nke ochie na nke ọhụrụ. Ị chọọ ịgụ iwu CAMA nke ọhụrụ a n'uju, lee ya ebe a. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-53826215
politics	Russia and Ukraine conflict: Ihe ị kwesịrị ịma maka Volodymyr Zelensky ụwa kpụ n’ọnụ ugbua	"Aha Zelensky bụ aha ụwa kpu n'ọnụ dịka Russia na-awakpoo mba Ukraine, kedụ ihe ima maka ya? Volodymyr Zelensky dị afọ 44 bụ onyeisiala mba Ukraine. O banyere n'oche ọchịchị mba n'ọnwa Mee nke afọ 2019. O mere ọtụtụ ihe ejije n'oge gara aga nke gụnyere ""Servant of the People"" nke mechara bụrụ aha pati o ji nwete mmeri na ntuliaka onyeisiala mba ahụ. Na mbido, Zelensky enweghi atụmatụ ịzọ ọkwa Onyeisiala ma fọdụzie inwete mmeri. Ugbua anya ụwa niile na-ele ya dịka ihe ọbụla o kwuru maọbụ mee nwereike ịsụnye ọkụ n'ọgbaghara nọ n'etiti mba Ukraine na mba Russia. Agwa ya egosila na ọ bụghịkwanụ mmanwụ a na-akwa aka dịka ọrụ ya ugbua gụnyere ịzụta obi ọtụtụ mba ndị ga-adọnyere ya ukwu n'oge agha na-ada, idaju ụjọ ji ndị mba ya nakwa ịchọ ụzọ ọ nwereike isi belata ihe a na-eme na mba Ukraine. A mụrụ Zelensky n'obodo Kryvyi Rih n'afọ 1978, nne na nna ya bụ ndị Juu nke bụ ya na onwe ya bụ onye Juu. Ọ natara ọzụzụ ịbụ onye ọkaiwu na mahadaum Kyiv National Economic University mana ọ hapụrụ ụzọ ahụ banye ụzọ ikpa ndị mmadụ ọchị. Mgbe ọ ka bụ nwaokorobịa, o sonyere mee ọtụtụ asọmpị ịkpa ọchị n'ihe onyoonyo nke mere ya ndị ogbo ya jiri mepee ụlọọrụ ebe a na-akpa ndị mmadụ ọchị na obi ọma akpọrọ Kvartal 95. Ụlọọrụ ya mere ọtụtụ ejije nke gụnyere ụfọdụ o meere ngalaba magbasazi nke 1 + 1. Ihor Kolomoisky bụ onye ọgaranye mba ahụ nwee ụlọọrụ 1 + 1 mechara bụrụ otu onye nwere agba kwadoro Zelensky na mmasị ya ịzọta ọkwa onyeisiala mba Ukraine n'afọ 2019. N'afọ 2014 mgbe ọgbaghara dapụtara na mba Ukraine, Zelensky ka nọ na-eme ejije. Otu ejije o mere mgbe ahụ mechara pụta n'afọ 2015 bụ ""Servant of the People"". Servant of the People mechakwara bụrụ aha otu pati ya nke pụtara ""Odibo ọha niile"" Ọgbaghara a so ọtụtụ ngagharịiwe dapụtara na mba ahụ mere a chutuo onye bụbu onyeisiala ha bụ Viktor Yanukovych n'ọkwa oche ya. Otu n'ime ihe ịkwesiri ima maka Yanukovych bụ na ọ kwadoro mba Russia. Mgbe a chuturu ya n'oche, Russia ji iwe jibodo mpaghara Crimea ma malite ikwado ndị otu na-achọ nwereonwe na mba Ukraine. Otu ndị a jupụtara n'Ọwụwa Anyanwụ mba ahụ. Ihe a so na ihe kpara ọgbaghara nọ n'etiti Ukraine na Russia ugbua. Cheta na Zelensky meriri Petro Poroshenko bụ onye bụbu onyeisiala mba ahụ na ntuliaka ma mecha bụrụ onyeisisala mba ahụ nke isii. N'oge achụmnta vootu, Petro Poroshenko kwara Zelensky emo nke ukwu ma kwuo na ọ gaghi achita aja n'ihi na ọ bụ onye na-akpa ndị mmadụ ọchị ma bụrụ onye na-enweghi ihe ọma banyere ndọrọndọrọ ọchịchị. N'oge achụmnta vootu maka ntuliaka ọkwa onyeisiala, Zelensky kwere nkwa na ọ ga-adaju ọgbaghara na-ada n'Ọwụwa Anyanwụ mba Ukraine. Mgbe ọ malitere ịchị, mbọ ndị ọgbara maka nke a mere ke ihe ruru mmadụ 14,000 nwụọ dịka ọtụtụ ọgbaghara dapụtara ebe ahụ. Na mbụ, ya na ndị isi mba Russia nwere mkparịtaụka kwa mgbe kwa mgbe banyere nkwado Russia na-enye ndị a. O bipụtara atụmatụ ikpe udo nke a kpọrọ ""Minsk agreements"" mana nke a achitaghi aja mancha. Onyeisiala mba Russia bụ Vladimir Putin malitere inye ndị bi na mpaghara ahụ akwụkwọ njem nke mba ya nke bụ na ọ nabataghi mkpesa Minsk agreements. Mba abụọ a kpebiri ịkwụsị ibuso onwe ha agha n'ọnwa Julaị nke afọ 2020 mana obere esemokwu gara n'ihu dị n'etiti ha abụọ. Dịka mba abụọ nọ n'esemokwu, ihe gbara ọkpụrụkp tinyere ọkụ n'esemokwu nọ n'etiti ha ugbua bụ na Zelensky kwupụtara atụmatụ ya ibanye otu jịkọrọ ụfọdụ mba n'Europe akpọrọ North Atlantic Treaty Organization (Nato). Atụmatụ a bụ nke Russia akwadoghi n'ihi Onyeisiala Putin kwuru na Ukraine isonye Nato ga-emetụta nchekwa mba nke ya. Marakwa na Ukraine na Russia bụ ndị agbataobi. Ya bụ, ihe ọbụla Ukraine mere nwereike ịmetụta Russia. Ụjọ Putin bụ na Ukraine bụ enyị mba ndị ofesi na-abụghị ndị enyi ya dịka mba Amerịka, mba Briten, Mba France wdgz. Mba ndị Nato so na mba ndị ya na Putin anaghi akpakọ. Ugbua, Zelensky onye nọbụ na-eme ejije nakwa na-akpa ndị mmadụ ọchị site n'ihe onyoonyo abụrụla onye Russia na-awakpo mba ya maka mmasị ya isonye Nato."	https://www.bbc.com/igbo/afirika-60548540
politics	"Ohaneze,Massob asaala Northen Elders Forum: "" Asị! ọ bụ ndị ugwu na-egbu ọtụtụ ndị Igbo kamgbe"""	"Ohaneze Ndigbo Igbo agbarụọla ihu maka ihe ha kpọrọ ""okwu asị"" na ""okwu na-akpalị iwe"" nke Onyeisi ndị otu jikọrọ ndị okenye ndị Ugwu, a kpọrọ""Northern Elders Forum"" bụ Ango Abdullahi kwuru. Northern Elders Forum eboro ndị Igbo ebubo aka ha ịdị na mmebi ihe nakwa ogbugbu ndị Ugwu n'ọgbaghara dapụtara oge EndSARS mere na nson nso a ma kwuo na ọ bụ ndị Igbo kachas i emekpa ndị Ugwu ahụ n'Ndịda Anyanwụ. Mana n'akwụkwọ mgbasaozi ozi onyeisi otu Ohaneze Ndigbo bụ Nnia Nwodo depụtara sitere n'aka onye ndụmọdụ  mgbasaozi bụ Emeka Attamah n'ụbọchị Wednezde(itolu nke ọnwa Disemba), otu ahụ jikọrọ ndị Igbo kwuru na ụdị okwu ahụ sị n'ọnụ 'Northern Elders Forum' ""nwereike ibute ezigbo ọgbaaghara na Naijirịa"". Nwodo, onye kwuru na ihe Abdullahi kwuru bụ ihe nwere ike ịkpalite ogbugbu ndị Igbo bi n'Ugwu Awusa,kwuru na okwu ya ""ga-etinye ndụ ndị Igbo bi Ugwu n'ize ndu."" Ọ gwara NEF na ọ bụ ndị Igbo ka ndị Ugwu kacha egbu kemgbe. ""Ndi Igbo bụ ndị ụmụnne anyị ndị Ugwu na-awakpo na-egbusịsị kwa mgbe, ụfọdụ mgbe maka ihe mere na mba ofesi, nke o nweghị ụgwọ  akwụrụla maka mbibi ndị a."" Nwodo gwakwara Abdullahi na ọ bụghị nanị maka ọtụtụ ndị Igbo ndị Ugwu na-egwu, kama ọtụtụ akụnụba ndị Igbo na-ala n'ihi oge ọgbaaghara ndị a. Nwodo dọkwara Abdullahi aka na ntị ka ya mara etu o si ekwu ọkwụ ọkachasị ugbua Naijirịa nwere etu o siri debe isi ma ya mara na ọ dị mkpa ka ọ were ndụ ya fọro afọ hụ na ọkwụ ya ga-enyere aka n'ọdịmma Naijirịa. Ha pịachiri ya bụ akwụịkwọ ozi dịka Nwodo kwuru ka gọọmentị Naijirịa gwa ndị NEF ka ha weghachi okwu dị etu a nwereike ibute ọgbaaghara. Ndị otu Movement for the Actualization of the Sovereign State Of Biafra bụ MASSOB n'aha ịchafụ azaala onyeisi Northern Elders Forum bụ Ango Abdullahi maka ebubo o boro ndị Igbo na ha gburu ndị ugwu oge ngagharịiwe endsars. Ndị ọchịchi otu MASSOB esitela n'akwụkwọ ozi onyeisi mgbasa ozi ha bụ Edeson Samuel zahachi Abdullahi were kwuo na o nweghị mgbe eji egbu ndị ugwu bị n'ọwụwa anyanwụ kama na ọ bụ ndị Arewa na-egbu ndị Igbo na mpaghara ugwu. Ha kwuru na obum n'ụche Abdullahi o ji mee njem na Rịvas steeti amụtaghị mkpụrụ, were sị ""ọ bụ atụmatụ mgbasa nke ha ga-eji were ọchịchị nke ha hụtara Nyesom Wike dịka onye ha ga-eji rụọ ọrụ a"". MASSOB kwuru na Abdullahi chọrọ ibute esemokwu n'etiti ndị Igbo na ndị nọ n'ọdịdị Naijirịa. Ha kwuru sị ,"" Ango Abdullahi bụ ihe ọjọọ mere ndị ntoroobịa Arewa, n'ihi na ọchọghị ịnye ha ohere  agụm akwụkwọ, ohere ịkpe ofufe etu ha si chọọ na ohere ị bara onwe ha uru"". Ndị MASSOB duru ndị gọvanọ ọwụwa anyanwụ ka ha hapụ ịnabata Ango Abdullahi na ndị sọ ya n'ihi na ọ kparịrị ndị Gọvanọ ọwụwa anyanwụ na ndị Igbo niile. Otu jikọrọ ndị okenye ndị Ugwu, a kpọrọ 'Northern Elders Forum' (NEF)na Bekee eboola ndị Igbo ebubo aka ha ịdị na mmebi ihe nakwa ogbugbu ndị Ugwu n'ọgbaghara dapụtara oge EndSARS. Dịka Ụlọntaakụkọ Vanguard siri kwuo, ọ bụ onye ndu otu ahụ bụ Ango Abdullahi bụ onye kwuru nke a ụbọchi Tuzde oge otu NEF na ndị Ugwu bi na Rivas steeti nwere ọgbakọ ka ha gara njem ileta ha n'azụ ọgbaghara EndSARS. ""Ihe na-atụ anyị n'anya bụ na ndị na-eme tigbuo zọgbuo megide ndị Ugwu bụ otu ndị ahụ kachasị eti mkpu na-akpọ okpu ka eti ha aka n'obi."" N'okwu ya mgbe ha bịara izute ya n'obi gọọmenti na Pọtakọt, Gọvanọ Rịvas steeti bụ Nyesom Wike kwere ha nkwa na ọchịchị ya agaghị emegide agbụrụ ọbụla na steeti ahụ. Wike sịrị, "" Oke na ọrụ gọọmenti bụ ichekwa akụ na ụba na ndụ ndị mmadụ. Ọ dịghị etu a, ị mara na enweghị ezi ọchịchị."" Ndị so Abdullahi gaa ya bụ ije gụnyere onye bụbụ onyeisi ụlọomeiwu nta bụ Ghali Umar Na'Abba; ọnye zọburu ọkwa onyeisiala n'aha pati NRC  Bashir Othman Tofa na ndị ọzọ. Oyigbo dị na Rivers Steeti bidoro wube na soshal media ọzọ taa bụ ụbọchị mbụ nke ọnwa Novemba 2020. Ndị mmadụ nọ na soshal midia na-ajụ ihe mere e ji gbachi nkịtị maka oke ogbugbu ka na-eme ebe ahụ. Nke a mere ka anyị kpọọ otu onye bi n'ogbe ka ọ gwa anyị nke na-eme ebe ahụ ugbua. Ejike Akomas kwuru na ha zoro n'ime ụlọ kemgbe abali atọ dịka ndị agha ezitere ka ha wegahchite udo n'Oyigbo na-akwa mgbọ iji hụ na ha wetere nchekwa n'ebe ahụ. O kwuru na mgbọ ahụ ndị agha na-akwa, na-enye ha na ụmụ ha nsogbu. Akomas kwuru na ndị kpara arụ a kpatara ndị agha ji wuchie iche ebe ahụ nche agbalagala mana ndị bi n'Oyigbo na-atazi ahụhụ ya. N'ọnụ ya, ""kemgbe abali atọ, anyị enwetebeghị ihe oriri maọbụ ọgwụ igwọ ọrịa na-arịa ụfọdụ ndị bee anyị maka mmachi e etinyere n'obodo anyị. Nnamdi Omoni bụ ọnụ na-ekwuru ndị uweojii na steeti ahụ kwuru na iwu mmachị ka na-aga n'ihu n'obodo Oyigbo, ndị uweojii na ndị agha ezigara ebe ahụ ka nọ ebe ahụ, ya enwetabeghị mkpesa maka nsogbu ọbụla si ebe ahụ apụta. Omoni kwuru na ọ bụrụ na a na-egbu ndị mmadụ dịka akụkọ si efegharị na soshal midia na a ga-enwe ozu ndị si na ya bụ ogbugbu pụta, ọ gara n'ihu kwuo na akụkọ ahụ nke ndị omekome ji etinye ụjọ n'obi ụmụ Naịjiria. O kwuru na Oyigbo juru oyi ugbua. Cheta na ọgbaghara si na ngaghariwe End SARS malite mere ka gọọmenti Rivers steeti tinye mmachị ngaghari na steeti ahụ ruo ugbua. Otu n'ime mpụtara ngagharịiwe End SARS bụ na ụfọdụ ndị Ugwu na-azụ ahịa na ndida Naijiria, agbahapụwala Rịvas steeti  na obodo ndị gbara ya gburu gburu ọsọ n'ihi egwu. Ndị ojiegoachụ ego n'ime ha kpebikwara ịkwụsị ibute ngwanrị na mpaghara ahụ. Nke a na-abịa dịka  ọgbaghara so ngaghariiwe EndSARS tara isi ọtụtụ ndị mmadụ gụnyere ndị Ugwu ebe ngwa ahịa ha nakwa ụgbọala ha ji ebu ahị so na ihe a gbara ọkụ na Rịvas steeti  na steeti ndị ọzọ gbara ya gburugburu. Onyeisi otu ACF ngalaba nke Rivas steeti bụ Usman Ibrahim Tudunwada ksịị, ""Ọtụtụ ndị be anyị, ọkachasị ndị e merụrụ ahụ (n'ọgbagharaEndSARs) bidoro na-alaghachi Ugwu n'ihi ihe mere."" 'Anyị ga-akwụsị ibute ngwa nri na Rivas' Na nsonso, otu 'Arewa Consultative Forum'(ACF), ngalaba nke Rivas steeti  kwuru na ha ga-akwụsị ibute ihe oriri na Rịvas steeti nakwa mpaghara Ndịda Anyanwụ n'ihi ajọ agwa ndị a na-enyo na ha bụ ndị otu Ipob kpasara ha na steeti ahụ n'ọgbaghara so ngagharịiwe EndSARS na steeti ahụ. Usman Ibrahim Tudunwada, onye bụ onyeisi otu ACF na Rivas steeti gwara BBC Igbo na ihe butere ya bụ mkpebi bụ na a gbaara ụgbọala gwongworo ha ji ebu ahịa nakwa ngwahia ha ọkụ ma  gbuo ụfọdụ ndị otu ha na n'ọgbaghara so ngagharịiwe EndSARS. "" Anyị nwere mmadụ iri  ndị otu Ipob gburu. Anyị ka na-achọkwa  ise, ebe mmadụ iri na abụọ merụrụ ahụ  nọ n'ụlọọgwụ."" Tudunwada na-arụ ndị otu Ipob aka dịka ndị kpara mkpamkpa ahụ dịka o kwuru na ndị mere ya bụ ihe ji ngwa e jirimara ndị Ipob. Ya mere o jiri were na-ajụ  sị, ""Kedụ ihe anyị ga-eji na-ebutere ndị na-egbusisi anyị ma na-agba ngwahịa anyị ọkụ?"" Na nsonso a, ndị a na-eche na ha bụ ndị otu Ipob wakporo ndị Ugwu na Oyigbo na Iriebe dị na Rivas, mebie ngwahịa ha ma gbaa ụgbọala ha ọkụ na Oyigbo na nsonso a. Dịka gọvanọ steeti ahụ bụ Nyesom Wike siri kwuo, ""Ipob gburu ndịagha isi, ndị uweojii anọ ma gbaa ogige ndị uweojii ọkụ,"" ma mebikwa ọtụtụ ihe ọha nakwa ndị nọrọ onwe ha nwe. Mana Wike enweghị ihe o kwuru maka ọnụọgụgụ ndị nkịtị gunyere ndị Ugwu e gburu n'a ọgbaghara ahụ. Kọmịsọna mgbasaozi steeti ahụ bụ Paul Nsirim azaghị ekwenti ya nke ọ na-asa ozi e zigara ya n'ekwentị maka ebubo nke ndị Ugwu nọ na steeti ahụ na-ebo. N'otu aka ahụ ọnụ na-ekwuru ndị Uweojii steeti ahụ bụ Nnamdi Omoni gwara BBC na ọ ga-akpọchị anyị inye ọsịsa na-ajụjụ ebubo ndị Ugwu e gburu. Ọzaghị ekwentị ya oge a kpọghachiri ya nke o ji asa ozi e zigara ya n'ekwentị. Mana otu Ipob na-agọ na aka ha adịghị na ihe e mebiri na Rivas steeti. Ọkaiwu otu ahụ bụ Aloy Ejimakor kwuru na ọ bụ ndị ntorobịa mere ọgbaghara, na ọ bụghị otu Ipob. ""A na-ebochikarị ndị otu Ipob ọnụ. Ebe ọbụla Onye Igbọ na onye Ugwu nwere nghọtahịe, asị na ọ bụ ndị Ipob."" Ọ gara n'ihu sị o kwesịrị ka ndị uweojii nyocha ya bụ ihe,o nwee onye  ntọrọbịa mere mpụ, sị gbaso  Iwu Naijiria were taa ya ahụhụ. N'okwu na ndị Ugwu ga-akwụsị ibute ngwanrị n'a Ndịda Naijiria, "" ọkwurụ na ọ bụụ na ndị Ugwu nwere obi one Naijiria Ka ọ dị ụgbua, e nwela ụkọ ụfọdụ ngwa nri a na-esi na Ugwu Naijiria ebute na Ndịda-Anyanwụ, ebe ọnụahịa ụfọdụ nri si Ugwu abịa dịka ịyabasị gbaliri elu n'ihi oke ụkọ. Ndị ụfọdụ ụmụnwaanyị kwụpụtara, alibasa a na-azụbu otu narị naira bụzị narị naira atọ maọbụ karịa. Ahịa alịbasa so n'ihe a gbara ọkụ na ọgbaghara ahụ."	https://www.bbc.com/igbo/afirika-54749054
religion	Kedụ ndị bu ụzọ tụgharịa 'Bible' n'asụsụ Igbo?	"Okwukwe ndị ofufe nke Kraịst bụ n'akwụkwọ nsọ ka o hiwere. Ndị Igbo nwere akwụkwọ nsọ nke e dere n'asụsụ Igbo ha na-eji aka ụka mgbe ọbụla ha zụgọrọ maka nkea. Kama ọtụtụ ndị mmadụ mamaghị ọnye tụgharịri ya bu akwukwọ nsọ n'asụsụ Igbo. Akụkọ a ga-agwa gị onye dere akwụkwọ nso n'asụsu Igbo. Anyị kpọtụrụ ụkọchukwu Chika Okpalaike ọnye bụ ọkammụta n'ihe gbasara ofufe ka ọ tinyere anyị ụche ma gwa anyị eziokwu opnye ọ bụ ya dere akwụkwọ nsọ. Onye tụgharịrị akwụkwọ nsọ n'asụsụ Igbo? Chika Okpalike kọwara na ajụju ndị mmadụ kwesịrị ị na-ajụ abụghi 'Onye tụgharịrị akwụkwọ nso n'igbo?' kama ihe ha kwesiri ịjụ bụ, 'Kedu akwụkwọ nsọ nke atụgharịrị N'Igbo?'. Okpalike mere ka anyị ghọta na e nwere ọtụtu akwụkwo nso dị iche iche. Kedụ etu akwụkwọ nsọ si bido? Okpalike kọwara na ọ bụ n'ihe dịka afọ 400 ka achịkọtara akwụkwọ ndi dị iche iche were kpọọ ya akwụkwọ nsọ. N'Ime akwụkwọ nsọ a nke agba ọhụrụ bụ New Testament n'okwu bekee bụ n'asụsụ Grik ka eji dee ya nke ha kpọrọ Septuagint. Septuagint bụ agba akwụkwọ nsọ nke ndị Juu na anọghi n'ala nna ha bụ Israel. Ọ kọwara na ọ bụ Pọọl dere ọtụtu n'ime akwụkwọ nsọ nke agba ọhụrụ nke ọ jị Grik egbujiri egbuji nke a kpọrọ Koine greek. Mgbe ndị nzụkọ nke Kraịst bịakọtara were si na ha chọrọ akwụkwọ ofufe nke ga-anọgide na enweghị mgbanwe ka ha hiwere akwụkwọ nsọ nke ha kpọrọ Septuagint. Agba akwụkwọ nsọ nke Septuagint atụgharịrị n'okwu latin bụ Vulgate. Ụkọchukwu Martin Luther bụ onye mbụ tụgharịrị akwụkwọ nsọ n'asụsụ ndị. Ọ tụgharịrị ya n'asụsụ ndị Jamani. Kama ọtụgharịghị nke Septuagint kama ọ bụ nke Masoretic ọ tugharịrị. Masoretic bụ akwụkwọ nsọ nke ndị Juu nke fọdụrụ dịka alụchara agha ma mgbe a dọọrọ ha n'agha gaa mba ọzọ. Martin Luther tụgharịrị Masoretic text n'ihi na o kwuru na ọ bụ nke ahụ ka Jịsọs gụrụ oge ọ nọ n'ụwa. Ewepụ nke a, akwụkwọ nso bụ nanị n'asụsu Grik maọbụ latin ka ọ dị na mbụ. Nkea mere ka ọtụtụ nke mmadụ bido na-atụharị akwụkwọ nso n'asụsụ obodo ha nke gụnyere okwu Bekee. Kedụ akwụkwọ nso bu ụzọ bata ala Igbo? Akụkọ ihe mere eme na-ekwu na ọ bu akwụịkwọ nso nke  e dere n'asụsụ bekee bụ nke mbụ batara ala Igbo. Ọ bụ ndị na-ewete ozi ọma bụ ndị Protestant nke Martin Luther bidoro bụ ndị mbụ batara ala Igbo ịzisa ozi ọma. Mgbe ndị ụka Katolịk bịara ala Igbo, ọ bụ nke Vulgate atụgharịrị n'asụsu bekee ka ha jiri bịa. Nkea pụtara na ọtụtụ akwụkwọ nso atụgharịrị bụ nke Masoretic. Akwụkwọ nso bu ụzọ bata Naijirịa bụ nke Masoretic ma bụru kwa akwụkwọ nsọ mbụ atụgharịrị n'asụsụ Igbo. Chika Okpalike kwuru sị, ""Ọ bụ Ajayi Crowther na John Taylor dịkọrọ aka ọnụ were tugharịa akwụkwọ nsọ nke Masoretic n'asụsu Igbo"". Ọ kọwara na Crowther tụgharịrị akwụkwọ Abụọma ebe Taylor tinyere uche n'akwụkwo nke Pọọl. Dịka o si kọwaa, ọ bụ ndị ụka Protestant tụgharịrị akwụkwọ nsọ nke Masoretic. Kedụ mgbe ndị Katolịk tugharịrị akwụkwọ nsọ Vulgate na Septuagint n'asụsu Igbo? Ndị ụka katolịk na ndị nke Protestant nwere nkwekọrịta ịtụgharị akwụkwo nsọ n'asụsụ Igbo. Okpalike kwuru sị, ""ọ bụ ndị nke ụka Protestant ga-ede nke 'New Testament' ebe ndị katolịk ga-ede nke 'Old Testament'. Kama ndị ụka protestant dechara nke ha mana ndọ katolịk edechaghị nke ha n'oge. Ọ bụ ya mere ndị preotestant ji ewpụta nke ha kpọrọ 'Agba Ọhụrụ'. Okpalike kwuru na ọ bụ nkea mere ruo taa a na-akpọ 'New Testament' Agba ọhụrụ. Ọ bụ n'ihe dịka afọ 1999 maọbụ 2000 ka ndị ụka katolịk wepụtara akwụkwọ nsọ Septuagint ha tụgharịrị n'asụsu Igbo. Ụkọchukwu Chika Okpalike kwuru sị, ""Ọtụtụ ndị mmadụ so tụgharịa akwụkwọ nsọ nke ndị Katọlịk nke Ụkọchukwu na Ọkammụta Christopher Amamgbo Ifenatuorah no n'isi ya. Ọtụtu ndị nyeere ya aka gụnyere mu onwe m."" Ọtụtụ ndị ọkammụta si mpaghara dị iche iche soro tụgharịa ya bụ akwụkwọ. 'Ọ bụ n'akwụkwọ nke Septuagint na nke Vulgate ka anyị si tụgharịa ya', Chika Okpalike."	https://www.bbc.com/igbo/afirika-54935871
health	Covid-19: Nwaafọ Naịjirịa na-agba bọọlụ ebutela Coronavirus	"Otu nwaafọ Naijirịa aha ya bụ King Paul Akpan Udoh ebutela ọrịa CoronaVirus. Udoh na-agbara ndị otu Pianese na 'Serie C' ndị mba Itali. Dịka ọ dị ụgbụa, ewepụla ya si n'ebe ọha nọ pụọ nke bekee na-akpọ ""Quarantine"". Akụkọ na-ekwu na enwere mgbe ndị otu Juventus Chọburu ịgote ya mana ọnweghị isi. Ndị egwuregwu bọọlụ na-atụ ụjọ na enwere ike ị sị ha sọo asọmpị n'ebe ha nwereike ibute oria a. Mana ka ọ dị ụgbụa, eyiharịala ụfọdụ asọmpị nke dịka AFC Champions league maka ọrịa Coronavirus. Onyeisi ndị ụka Katọlik na Legọs bụ Adewale Martins amachiela inyerịta ekele nke udo n'oge mass. Nke a bụ otu ụzọ iji kee nkwụcha ma belata mgbasa ọrịa coronavirus. Bishọp Adewale Martins kwupụtara nke a n'ime akwụkwọ ozi o zipụrụ na mgbede Fraịde. Chetakwa na a kwụsịkwara inye ekele nke udo oge ọrịa Ebola malitere n'afọ 2014. Oge ekele nke udo bụ oge ndị mmadụ ji ekelekọrịta ibe ha n'oge a na-aka ụka. A na-eme ya iji gosi ihụnanya na ịdịkọn'otu n'etiti ndị otu Kristi. Bishọp Martins kwukwara na ọgbakọ ngagharị nke obe (stations of the cross) bụ nke ndị Katọlik na-eme ụbọchị abụọ n'izuụka ọbụla, ga-abụzị sọ otu ụbọchị. A na-emekarị ngagharị nke obe kwa Wenezde na Fraide ọbụla n'oge lent, ugbua, ọ ga-abụzị sọ n'ụbọchị Fraide. Ndị Arsenal ebejuola efere n'akwa dịka ndị Olympiakos ji nke a kpọrọ 'away goal rule' gbapụ ha n'asọmpi Europa League n'abalị. N'agbanyeghi otu goolu o nyere na nkeji 113, Pierre-Emerick Aubameyang bụ onyendu ha riwara agba dịka nkeji e ji egbuchi bọọlụ ruru, nke kpọnyere ntu n'akpati e ji bupu ha na ya bụ asọmpi. Ndị Olympiakos na onwe ha si n'aka Pape Abou Cisse na Youssef El Arabi nye goolu abụọ so mee ka mmeri ha zuo oke. Cheta na Arsenal jibu naanị otu goolu merie ha n'ụlọ ha mgbe ha zuteburu. Ka ọ dị ugbua, olileanya Arsenal nweburu isi ụzọ a mara ma ha a ga-enweta ohere ịbanye na Champions League nke afọ 2020/21, enweghizi isi. Chetakwa na ha ruru n'agba ngwụcha n'asọmpi a n'afọ gara aga, mana Chelsea sepụrụ ha ara n'ọnụ iji bulie iko a. N'otu aka ahụ, Odion Ighalo bụ nwaafọ Naịjirịa nyere goolu mbụ ya dịka onye Man United, ka ha ji ọkpụ goolu ise asaghị asa sụjuo Club Brugges afọ. Coronavirus nọ na Naịjiria Osagie Ehanire bụ minista na-ahụ maka ahụike na Naịjiria agwala ọha okwu, ebe ọ na-asị ndị mmadụ dere jụụ n'ihe gbasara mbata ọrịa coronavirus na Naịjirịa. Ọ gara n'ihu sị na ha ekeela nkwụcha n'ihe gbasara ibuso ọrịa a agha, mana gwa ndị mmadụ ka ha na-edebe onwe ha na gburugburu ha ọcha. Gụọ ihe o kwuru n'uju ebe a: Gọọmenti Nigeria ekwuola okwu maka Coronavirus Ihe onyeisiala Saụt Afrịka na-eme maka Coronavirus Cyril Ramaphosa bụ onyeisiala mba Saụt Afrịka enyela iwu ka a kpọlata ihe ruru mmadụ otu narị na iri atọ bụ ndị mba ha bi n'obodo Wuhan dị na Chaịna bụ ebe ọrịa coronavirus a na-enye ụwa nsogbu malitere. Ka ọ dị ugbua, mmadụ abụọ bụ ndị mba Saụt Afrịka na-arụ n'elu ụgbọmmiri e jidere mmaka nnyocha ọrịa a na mba Japan, eburula ya bụ ọrịa. Etu coronavirus si metụta ahịa mbaụwa Ụlọahịa ndị achụmntaego nke a kpọrọ stock market na Bekee na ha akpụ afọ n'ala na mpaghara mbaụwa gụnyere Ọstrelia, Briten, Jamini, Frans nakwa mba Amerịka. Ọ kacha mpaghara Eshia dịka Japan, India, Hong Kong, Shanghai dị na Chaịna nakwa Seoul dị na mba Saụt Koriya. N'egwuregwu, A ga-ama ma nwaafọ Naịjirịa bụ Wilfred Ndidi ọ ga-eso ndị Leicester City gbaa bọọlụ taa dịka ha ga-ezute ndị Norwich taa. Cheta na a wara ya ikpere ka ọ merụchara ahụ. Gere akụkọ BBC Igbo n'otu nkeji"	https://www.bbc.com/igbo/afirika-51665153
entertainment	Genevieve Nnaji: Ugboro isii nwaada Igbo a gosiri na agbara bụ nwanne mmadụ	"Genevieve Nnaji bụ nwaada Igbo a ma ama n'ime ejije nke aha ya na-akpọtụ na Naijiria na mba ndị ọzọ n'ihi nka ya. O sonyela n'ihe nkiri karịrị iri asaa, ma nwetakwa ọtụtụ nturuugo na Naijiria nakwa n'Afrịka n'ihe gbasara ime ejije. Ọtụtụ ndị mmadụ na-anụ aha ya mana ha amaghị nke ọma,  ya mere akụkọ a ga-eji emepe gị anya banyere nwada a. Ihe i kwesịrị ịma maka Genevieve Nnaji Ihe ada Mbaise a na-eme na-atụ ndị mmadụ n'anya nke na ọtụtụ na-ahụ ya dịka ụgbala enweghị oyiri. Mana agbara a abụghị kwanụ mmụọ; lee ihe ụfọdụ o merela mere e ji ahụ ya ka 'nwa mama' Ụfọdụ na-efezi ya ka chi kpọrọ ya ""Beyonce nke Afrika"". Ebe ụfọdụ ji ụmụnwaanyị kara aka dịka Agbani Darego, Omotola Jalade Ekeinde, Nse Ikpe Etim  atụnyere ya. Mana ndị ọzọ si na o nwere ihe dị iche n'etiti akara edemede 'B' na ụkwụ ehi. E mechara họrọ ya bụ ejije ka ọ nọchite anya ejije ndị Naịjirịa na emume nturuugo 'Oscar' nke afọ 2019, mana ọ garughi n'isi mmiri. Ya bụ ihe mere ka iwe too ọtụtụ ụmụ Naijiria afọ dịka ha kwuru na nzere ahụ tọsịrị Genevieve na ihe nkiri 'Lion Heart.' Oprah kwuru na Genevieve bụ ""Julia Roberts nke Afrịka."" Mana n'afọ ole na ole gara aga, nwaada Genevieve laghachịrị n'isi ya etu chi ndị isi ojii siri kee ya. Nzọụkwụ a mere ka ọtụtụ jaa ya mma maka ịkwado ihe ndị isi ojii. Aha ya dịkwa n'aha ndị e ji ihu ha ere ahịa dịka ọ kpọtụrụ akpọtụ mgbe o mere 'face of Lux.' Na nso nso a, akpụnwa a tiri akwa e ji egwu mmiri maọbụ nọrọ ezumike n'ikperemmiri see foto gosiri ya dịka 'tomato Jos' n'agbanyeghị na o teela Awụsa na ụta. Ejiji o yi na foto ahụ mụnyere ọkụ n'ịntanetị. Mana ihe Genevieve jiri dị iche na ndị nọrọla be nna ha mụọ nwa bụ na ọ chịkọtara onwe ya chụwa akara aka ya na-eleghị anya n'azụ. Nke a mere na ọtụtụ anaghị echetazi na o nwere mgbe  'leather' bụ kanda nkịtị. Ndụ nwata a nke nne ya bụbu onye nkuzi ọtakara na-akasi ọtụtụ enweghị olileanya obi, n'ihi na ọ bụ onye nwere etu o si ebu onwe ya nke mere ka a na-ahụ ya dịka onye ngala kwesịrị. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-52158518
sports	Aston Villa v Man City: Man City ejirila nkata bunye Villa goolu na be ha	Otu Manchester City emeghiri Aston Villa ebere dịka ha ji nkata kponye ha ọkpụ goolu isii. Villa gbalịrị ịnyeghachi ha mana ha gbanyere naanị otu ọkpụ na ngwụcha asọmpị ahụ. Mahrez nyere goolu abụọ mbụ na nkeji 18 na 24 ma Aguero so ya n'azụ site na nke o nyere na nkeji 28. Na oge etinyesoro n'agba nke mbụ, Gabriel Jesus nyere otu ọkpụ na nkeji 46. Dịka amalitere agba nke abụọ, Aguero nyekwara ọkpụ abụọ ọzọ na nkeji 57 nakwa 81. Ndị uweojii anwụchiela ụmụ nwoke na-ezu ọbante ụmụnwaanyị Ndị uweojii na Legọs anwụchiela ụmụ nwoke ise maka ị zuru ọbante ụmụ nwaanyị na gburgburu ebe ha bi n'Ọjọ. Otu n'ime ha bụ Chukwujaekwu EzeIgbo kwuru na o ruola otu afọ kemgbe ọ na-akpa mkpa mkpa a. Ndị ahụ a nwụchiri kwuru na ọ bụ ọgwụ ego ka ha ji ọbante ndị a agwọ. N'aka ọzọ Ndị agha Naịjirịa ekwuola na atụmatụ ha kpọrọ Handarin Daji ataala isi n dị ohi ruru otu narị na Zamfdara nakwa Katsina steeti. Ha kwuru na agbagburu ndị a n'ogige ebe ha na-ezo site n'ọnwa Disemba rue ọnwa Jenụwarị afọ a. Na mba ofesi, Ezenwaanyị mba Briten bụ Elizabeth akpọọla nzụkọ gbatagbata ezinaụlọ ya n'obieze Sandringham iji kpa maka okwu Ọkparaeze Harry na nwunye ya Meghan. Cheta na ọ bụ abalị ole na ole gara aga ka Harry na nwunye ya Meghan kwuru na ha ga-akwụsitụ ọrụ dịka ndị ezinaụlọ Ezenwaanyị ma malite ịkpata ego nke ha. N'egwuregwu, Watford ejirila ọkpụ goolu atọ fọjuo otu Bournemouth ọnụ dịka Aston Villa na Man City na-akwata ya ugbua ịji ma mbe na abọ nke bụ oke n'asọmpị Premier Lig. Gee nkeji ebe a Ndị nchekwa Iran nwụchirị onye nnọchite anya mba Briten bụ Rob Macaire na ebubo na ọ chọrọ ibido ọgba aghara mgbe ọ biara ọgbakọ ịmu anya maka ndị nwụrụ n'ụgbọelu Iran gbaturu. Kama Macaire si na ọ bụ asị ma sị na ya apụọla tupu ọgbakọ ọha ahụ aghọrọ ngaghari iwe. O kwuru na ya gara ya bụ imu anya mgbaru maka n'ọbụ ihe ziri ezi ma tinye kwa na ụfodụ ndị nwụru bụ ndị mba Briten. Ndị mba briten gbarụrụ ihu ma sị na njichi ejichiri onye nnọchite anya ha megidere iwu ụwa niile n'ihi na ekwesighị inwụchi onye nnọchite anya obodo ọbụla. Ndị nchekwa Iran nwụchịrị ya ma jichie ya ihe ruru awa atọ. Cheta na Iran ka na-aza ụgba maka ụgbọelu ndị mba Ukraine ha ji ogbunigwe gbatuo. Onyeisiala Naijirịa bụ Muhammadụ Buahrị ezigarala ndị Anambra na ndị ezinaụlo ode Akwụkwọ bụ Chukwuemeka Ike ozi iti aka n'obi maka ọnwụ ya . Ọ bụ onye ndụmọdụ gọọmentị n'ihe gbasara mgbasa ozi bụ Femi Adesina depụtara nkea ma sị na ọnyeisiala bụ Buharị sị na a ga-echeta Chukwuemeka Ike maka ọrụ ya n'imepe obodo na-ihu na ndị ntotoobia nwetere ezigbo ọzụzụ. Otutu ndị mmadụ apụtala n'igwe ha n'isi obodo Iran bụ Tehran ime ngagharị iwe megide ndị ọrụ gọọmentị tubụrụ asị mgbe ha sị na ọbụghị ha gbaturu ụgboelu mba Ukraine. Ọ bụ na Mahadum abụọ ka emere ngagharị iwe a ebe onyeisiala Amerịka bụ Donald Trump kwadoro ha ma sị na ngaghari iwe ha na akwalite mụọ. Serena Williams onye dị afọ iri atọ na asato ji merịa were mee ya mmerị asọmpị Tenịs nke iri asaa na atọ ya. Wlliams kwuru na ya ga-enye ego o ritere na mmeria na uwe oyi were zọo asọmpị ahu maka inyere aka maka ọkụ na-agba na mba Ustrelịa. Ọ ka apụtakwa n'ọgbọ dịka ya na Caroline Woziniacki ga-ezute Asia Muhammad na Taylor Townsend na agba nke ikpeazụ nke mmadụ abụọ. Dịka ndị otu egwu bọọlu liverpool ji otu ọkpu goolu were merie ndi nke  tottenham, onye ndụ ha bụ Jurgen Klopp na akowa na na-agbanyeghi na ha ji akara iri na isii were buru eze na Premiership, na ọ naghị aba ha anya tutu ha ebulie iko premiership.	https://www.bbc.com/igbo/afirika-51081947
entertainment	Dan Foster: Ihe onye mbụ were ya n'ọrụ na Naijiria na ndị ọzọ ma ya na-ekwu maka ya	"Ọ bụ onye ọbịa na Naijiria maka kemgbe ụbọchị Fraide akụkọ ọnwụ ya pụtara ife, ụmụ Naijiria ọkachasị ndị ma maka Dan Foster ka na-atụ arịrị ọnwụ ya. Foster bụ olu a ma ama n'ihe gbasara igwe mgbasaozi redio na Naịjiria, nwụrụ ụbọchị Wednezde ka ọ rịachara ahụ nwa oge site n'ọrịa coronavirus. Na nkọwa ụdị mmadụ Dan Foster bụ, Chris Ubosi bụ onye nwe ụlọọrụ 'Beat FM' kọwara na ""ọ bụ ezigbo mmadụ. I nwee nsogbu ọbụla, Dan ga-ewe ya ka nke gị"". Ubosi, onye si na ịbụ onyeisi ya bụrụ ezigbo enyi Dan Foster kọwara na ""Dan bụnụ onye Naijiria. Ị hụkwanụ ya, akwa Naijiria ka ọ na-eyikarị, nri Naijiria ka na-amasị ya."" Ubosi bụ onye mbụ so gbaa Foster ajụjụ ọnụ e jiri wee ya n'ọrụ mbụ ya na Naijiria sị na ""ezigbo onye ọrụ na-arụkarịa ole e ziri ya rụọ."" Ihe ndị ọzọ  a ma ama na-ekwu maka ya Ihe ise ị maghị maka Dan Foster 1.  Dan Foster  bụ onye Amerika lụrụ ọrụ na ụlọọrụ mgbasaozi na Amerịka tupu ọ bịa Naijiria. 2. Ebe mbụ ọ lụrụ ọrụ bụ na Ụlọọrụ redio 'Cool FM' 3. O biela na Naijiria afọ 20 ma lụgharịa onye Naijiria Igbo dịka ya na nwunye mbụ ya, mụtara ya otu nwa gbasara. 4. Foster  a na-etu 'Big Dawg' lụrụ onye Igbo, nwa ada Enugwu aha ya bụ Lovina, ha mụkọrọ ụmụ abụọ. 5. Ejiji Naijiria na nri ha na-amasị Dan Foster nke ukwu"	https://www.bbc.com/igbo/afirika-53095748
health	Coronavirus awareness: Etu ndị Enugwu si echekwa onwe ha maka nje a	"Ngalaba na-ahụ maka ahụike mbaụwa bụ nke Bekee kpọrọ ""World Health Organisation"" ka na-etikwa mkpu sị na ọ bụ ịkwụ na nchụkwa bụ out ụzọ dị mkpa n'ọnọdụ igbuso nje coronavirus agha ma gbochie ya ifesa mmadụ. Ihe anyị mere n'akụkọ a bụ ịga Enugwu, bụ isi obodo Enugwu steeti, ga chọpụta ma ndị mmadụ amaka nke ekwe na-akụ. Kirie ya n'elu."	https://www.bbc.com/igbo/afirika-52378351
health	Porn Addiction: Lee ihe o nwereike ibutere gị	"N'afọ 2016 ka onye na-eme ihe ejije ama ama bụ Terry Crews kọwara etu ihe onyonyo aramara bụ siri baa ya n'ọbara ma bụrụ nsogbu nye ya. Bekee na-akpọ ọnọdụ nke a Maazị Crews hụrụ onwe ya ""Pornography Addiction"". Okwu ahụ o kwuru mere ka ọtụtụ ndị mmadụ kwuputa etu ha na ihe aramara onyonyo si agba mgba. Ndị ntaakụkọ BBC kọwara na ihe dịka ndị mba Briten mmadụ nde iri na ise lere ihe onyonyo a site n'ọnwa Sepụtemba afọ 2020 ruo ọnwa Jun afọ 2021. A bịa na Naijirịa, ndị na-ekiri ihe aramara ka nkụ. Otu websait na-eme ihe onyonyo aramara a kpọrọ PornHub kọwara na Naijirịa kachasị na ndị na-achọ ihe onyonyo aramara ụmụ nwaanyị buru ibu. Dịka PornHub siri kwuo, Naịjirịa nọ n'elu mba 25 kachasị ekiri onyonyo aramara na-egosi ụmụ nwaanyị buru ibu na mba ụwa. Ọ bụghị sọsọ aramara nwere ụmụnwaanyị buru ibu ka nchọpụta na-egosi ka na-amasị ndị Naịjirịa. Na-agbanyeghị na Naịjirịa na-agbarụrụ mmekọ nwoke na nwoke maọbụ mmekọ nwaanyị na nwaanyị, n'afọ 2016, Google dere na mba ahụ so n'ebe kachasị ekiri atụmatụ Bekee kpọrọ ""Gay Porn"". Nke a pụtara na ọtụtụ mmadụ na mba ahụ, dịka n'ụwa dum, na-ekiri ụdịrị onyonyo a. Mana, dịka ụfọdụ nwere ike kirie ya gara onwe ha ihu na-enweghị nsogbu ọbụla, o nwere ndị ọ na-arịa ahụ ịhapụ ha - maọbụ ndị adịghị anọnwụ ma ya bụrụ na ha ekirighi ya. Dịka Maazị Crews, Maazị Adeniyi Adebola Atiba nwekara nsogbu site n'etu o siri na-ekiri ụdịrị onyonyo a. Ọ sị na ihe onyonyo aramara chere ya ezigbo aka mgba. Ugbua, ọ bụzị onye na-adụ ndị mmadụ ndụmọdụ maka nsogbu dị iche iche nke gụnyere maka ihe onyonyo aramara ọkachasị Porn Addiction. Atiba kọwara na ọ bụ maka na ọ na-anọkarị onwe ya nke Bekee na-akpọ ""loneliness"" soro kpata ya ile ihe onyonyo aramara. O kwuru sị, ""Dịka onye na-arụ ọrụ gbasara ịntanetị, ị nwereike na-arụ ọrụ n'oge abalị ihe gbasara pornography etipụta isi ka ị nyochaa ya"". O kwukwara na ọ bụ n'akwụkwọ nwere ihe aramara n'ime ya ka o siri bido banyezia na nke nkịrị. Atiba kwuru, ""Ọ bụ ụfọdụ akụko anyị na-agụ oge anyị pere mpe soro bido ọnwụnwa ilele ihe aramara"". O kwuru na dịka onye toro n'ụlọụka, na onweghị ihe ọ ma maka mmekọ nwoke na nwaanyị. Atiba kwuru maka na enweghị onye guziri ya maka mmekọ nwoke na nwaanyị so na ihe mere o jiri bido ikiri ihe onyonyo aramara. Adeniyi Adebola Atiba kwuru na Porn addiction mere na ọ bụrụ na ya eleghị ihe aramara maọbụ gbọọ ncha na ọ nweghị ike ịche uche nke ọma. Lee ụfọdụ ihe o kwuru na-eso Porn Addiction : Oke ịgbọ ncha (Masturbation) Adeniyi kọwara na ile ihe onyonyo aramara mere ka o bido gbọwa ncha. Ọ kọwara, ""ịleecha ihe onyonyo aramara ị ga-achọ ụzọ ị ga-esi nwereonwe gị nke ga-ebute oke ịgbọ ncha"". O kwuru na ya bụ ihe ga-adịzị ka usoro nke bụ onye leecha ihe onyonyo a, ọ chọwa ịgbọ ncha. Obi Amamikpe Dịka m bụ onye na-eziza oziọma n'ụka, ihe aramara mere ka obi na-ama m ikpe mgbe ọbụla m chọrọ ịrụ ọrụ oziọma. O kwuru sị, "" Ọ bụ ibu arụ dịịrị m, nke mere na ụfọdụ mgbe m na-atule ịkwụsị ọrụ oziọma n'ụka"". Obi Ịdamba (Depression) Atiba kwuru sị, ""ịkwu eziokwu, ọ mere ka obi daa m mba"". Ọ kọwara na mgbe ọbụla ọ chetara etu ihe aramara sị echere ya aka mgba na obi na-ada ya mba. Ike okpụkpe ịgwụ mmadụ O kọwara na nke a mere ka ọ kwụsị ịkpere Chi ya ekpere. O kwuru sị,"" Ọ mere ka m chere na m adịghị ọcha nke mere na ọ naghị ekwe m kpee ekpere"". Atiba kwuru na mgbe mmadụ na akacha amata na ihe onyonyo aramara abanyela ya n'ọbara bụ mgbe ọ nweghịike ịkwụsị ile ya. Ọ kọwara sị, ""ọ bụ  ijị aka gị bido ihe kama ịnweghịzị ike ịkwụsị ya"". Ihe ọbụla dị etu a na-ejisi ndụ mmadụ ike. ""Etu m sịrị merie Porn Addiction"" - Adeniyi Adebola Atiba Adeniyi Adebola Atiba kwuru sị, ""Porn addiction na-eme ka onye na aṅụ ọgwụ ike"". Atiba kwuru na ọ bụ dịka ọ chọrọ ịlụ nwaanyị were kọọrọ nwunye ya ka njem mmeri ya siri bido. O kwuru sị, ""A gwara m nwunye m nsogbu Porn addiction m nwere, ọ nyere m aka nke ụkwụ. Ọ hụrụ na m anaghị anọ naani m mgbe niile ma na-akpọtụrụ m ọtụtụ mgbe"". O kwukwara na ihe ndị dị mkpa mmadụ kwesịrị ịme iji merie porn addiction bụ: Kedụ ihe ndị Nne na Nna ga-eme iji gbochie ụmụ ha ịbanye n'aka Porn Addiction? Adeniyi Adebola Atiba kwuru sị, ""Ọ dị mkpa ka nne na nna hapụ izoro ụmụ ha ihe gbasara ahụ nwoke na nwaanyị, na ihe gbasakwara mmekọ nwoke na nwaanyị"". Ndụmọdụ Atiba nyere ha gụnyere - Ihe ndị nnyocha ọkaibe sayensi na-ekwu Lee ihe Robert Hudson onye bụ ọkaibe na nyocha maka ndị aramara bara n'ụmị nke bụ ""Sex addiction"" na bekee kwuru maka nsogbu Porn addiction. Hudson kwuru sị,"" ịle ihe onyonyo aramara abụghị nsogbu. Ọ dịka ịṅụ mmanya. Ụfọdụ nwereike ịṅụ mmanya etu ha kwesịrị"". O kwuru sị,"" Mgbe ihe onyonyo aramara bụ nsogbu bụ mgbe ya bụ ihe wegharịrị ọnọdụ chịwazie na ndụ onye ahụ"". Hudson gara n'ihu kwuo, "" Ihe onyonyo aramara aghọọla nsogbu mgbe onye ahụ bidoro hapụ mmekọ ndị mmadụ dịka ọ na-achọ ohere ka ọ kịrịe ihe aramara"". O kwuru na ihe mbụ ha na-agwa ndị nwere nsogbu Porn Addiction bụ ka ha kwụsị ịgbọ ncha ọnwa atọ nke ga-eme ka ha nweta onwe ha ma kwụsị ịle ihe onyonyo aramara. Hudson kọwara sị, ""Nke a abụghị na a gwọọla gị kama ọ bụ ihe ngosi na ịnwereike ibi ndụ gị ma ịleghị ihe onyonyo aramara""."	https://www.bbc.com/igbo/afirika-57983386
politics	National Consultative Front: Pat Utomi akọwaala ihe dị n'ime ya	BBC gbara Pat Utomi ajụjụ ọnụ maka 'National Consultative Front' bụ otu ọhụrụ ha chọrọ ihibe. O kwuru na ya bụ otu were ọtụtụ mmadụ si ebe dị iche iche na Naịjirịa. Utomi sịkwa na ha tụrụ anya ịhazigharị usoro ọchịchị na Naịjirịa. Gee ya ntị n'uju ebe a: Akụkọ ndị a ga-amasị gị:	https://www.bbc.com/igbo/afirika-53274798
politics	Enyinnaya Abaribe ekwuola ihe o merela kemgbe afọ 13 ọ malitere ịnọchite Abia-South	"Sịnetọ Enyinnaya Abaribe na-anọchiteanya Abia-South n'ụlọomeiwu Naịjirịa akọwaala ụfọdụ ihe ọ rụrụ kamgbe ọ banyere n'ọkwa Sịnetọ. Ọ sị na otu n'ime ihe ndị gbara ọkpụrụkpụ o mere bụ iwepụta atụmatụ ịkwalite ihe ndị a rụpụtara n'Aba nke a kpọrọ 'Made in Aba'. Ọ sị na ihe mere o jiri malite nke a bụ maka na ""ọ na-aka mma isi n'ụlọ mara mma pụwa n'ama"". Abaribe sị na ụfọdụ ihe ndị ha kwadoro gụnyere ịrụpụta akpụkpọ ụkwụ, uwe ndị nchekwa gụnyere ndịagha, ndị uweojii, ndị Civil defence nakwa uwe ndị ji otu afọ efe ala nna ha.dgz. Ọ sị na ọ bụ maka mbọ a ha gbara mere gọọmentị Naịjirịa ji malite atụmatụ nke ha a kpọrọ 'Made in Nigeria'. Ihe ndị ọzọ Sịnetọ Abaribe sị ha mere gụnyere ịrụ okporoụzọ, ịgbape mmiri, ịrụ ọkụ latrik izụrụ ndị mmadụ ụgbọala na ọgbatumtum na ihe ndị ọzọ. Kirie ihe o kwuru n'uju Ndị mer akụkọ a bụ Chimamaka Ihenacho na Chiemela Peter Mgbeahuru. Akụkọ ndị ga-amasị gị:"	https://www.bbc.com/igbo/afirika-54143985
sports	Liverpool vs Barcelona: Ndị ụka taa dịka otu Barcelona - Fr. Mbaka	"Father Mbaka agwala ndị ụka ha ghara ịnọzị chakoo dịka Barca ganye na Liverpool edula ha mmuọ. O kwuru na asọmpi bọọlụ ahụ kwesịrị ikuzịrị ndị otu kristi ka ha wepu mpako na ndụ ha. Mbaka kwuru na nke a gosiri ihe akwụkwọ nsọ kwuru na nganga buru ụzọ, ọdịda esoro ya n'azụ, Nke a bịara n'ekpere ụbọchị Wenezde ọbụla ya bụ ""I no dey again"" na obi Adoration Umuchigbo, Iji Nike Enugwu. Ọ dọrọ ndị ụka katọliki aka n'nti ka ha ghara ịdị na akatọ ya kama ka ha mara na oge eruola mgbe ụka ga agbanwe. Ọ gwara ha  nabata na ọtụtụ na agbagazị ụka pentecostal maka amụma na ihụ ọhụ. Mbaka kwuru na-agbanyeghị mmekpa ahụ ọbụla na ya ga akachị ntị na ebu amụma, ekpe ekpere, agwọ ọrị na ahụkwa ọhụ. Na ọ bụ na-aha Chukwu nna, nwa na mụọsọ onye nyere ya onyinye ahụ ka o ji aga."	https://www.bbc.com/igbo/afirika-48209477
health	Drug abuse effects: Etu ọgwụ ike 'kush' si akpa mkpamkpa	Ndị na-ese ihe osise a kpọrọ 'kush' na mba Sierra Leone kọwaara BBC etu o si eru ha aka na ihe ndị ha na-eme iji nweta ya. BBC nụrụ akụkọ na ọtụtụ ndị ntorobịa na-egbu onwe ha, emerụ onwe ha maọbụ ndị ọzọ ahụ, wee gaa mee nchọpụta maka ya bụ ihe. Dịka akụkọ si kwuo, ọ naghị ara ha ahụ ịgwọkọ, dịka ha na-eji ụdịrị kemịkal nwereike ikpalite ụbụrụ gbaa n'elu otu ụdịrị akwụkwọ nri. Otu n'ime ndị na-ese kush aha ya bụ Isha, kwuru na ọ na-agba akwụna iji nweta ego o ji azụta ya. O kwukwara na ọ na-ara ya ahụ ịkwụsị, n'agbanyeghi na ya bụ 'kush' egbuola ụfọdụ ndị enyi ya. Onye ọzọ, Tindem, kwuru na ọ na-ese ya bụ 'kush' iji nweta onwe ya ma ọ rụchaa ọrụ ya bụ ịkpa alumi. Mana ọ gwara BBC na ọ na-agbalị ịkwụsị ise kush ka o wee dịrị ụmụ ya abụọ ndụ. O kwukwara na o nwere mmasị ịbụ ọgbabọọlụ a ma ama. Ndị ọrụ ahụike n'isiobodo Freetown kwuru na ihe ruru pasentị iri itoolu (90%) ụmụnwoke a na-edubata n'ụlọọgwụ ebe a na-elekọta ndị isi gbakara, bụ ọgwụ kush a tinyere ha n'ọnọdụ ahụ. Ndị uweojii mba ahụ na-ebukwa agha na-emegide ya bụ ọgwụ ike. E nwere ụdị ahịhịa 'cannabis' nke a na-e si na mpaghara Kush nke mba Afghanistan enweta, a na-akọ ụdị 'cannabis' nke a 'kush'. Mana e nwekwara ụdị ọgwụ ike ọzọ a na-akpọ 'kush', nke a bụ nke a na-enweta site na ngwokọ kemịkalụ dị icheiche. Aha ọzọ bekee na-akpọ ọgwụ ike a bụ 'kush' bụ 'synthethic marijuana'. Ọgwụ ike a na-eme ka ụbụrụ ndị na-ese ya gbalie elu nke ukwuu.	https://www.bbc.com/igbo/afirika-60282426
entertainment	August Meeting: Ị ma etu nzụkọ ụmụnwaanyị a pụrụiche si bido?	"Kwa ọnwa Ọgọst afọ ọbụla ụmụ nwaanyị Igbo bi n'ebe dị icheiche na-alaghachite n'ala Igbo izuko. Nzụkọ ahụ na-akpọlata ha bụ nke e ji ""August Meeting"" mara. Ọ bụ ebe ha na-akpa ma na-ahazi ọdịmma obodo, ikpezi esemokwu nakwa iwulite ndị ntorobia nakwa ụmụ nwaanyị ibe ha. O nwekwara ihe ndị pụrụiche eji a ma nzụkọ ahụ. Ha gụnyere: Etu Nzukọ a si malite Nzụkọ Ọgọst a gbadoro ụkwụ na nzụkọ ebidoro na mba Briten n'afọ 1876 nke mechara bụrụ 'Mother's Union'. Lady Joy Nwankwo bụ onyeisi ndị nzukọ ụmụnwaanyị nke ụlọụka dị na Ndiowu dị n'okpuruọchịchị Orumba North nke Anambra steeti kọwaara anyị maka nke a. Ọ sị ""nzukọ ụmụnwaanyị nke ụlọụka malitere n'afọ 1876, dịka Mary Summer bụ nwunye otu ụkọchukwu kpokọbara ụmụnwaanyị ibe ya ma kuziwere ha ihe"" ""Nke ahụ bụ maka iwulite ezinaụlọ nakwa ịzụ ụmụaka nke ọma mana ugbua, ọ ghọrọla ụzọ e ji ekpezi esemokwu nakwa ịnyere ụlọụka aka"" Ebe ahụ ka ụlọụka ndị Anglịkan si kpọkọzie nzụkọ ụmụnwaanyị ahụ ma kuziwere ha ilekọta obodo ha na, ịlekọta ezinaụlọ ha ọ kachasị ụmụ agbọghọ. Lady Nwankwo kọwakwara na ha na-enye enyemaka ego nakwa enyemaka idozi ụfọdụ ihe n'ime obodo. ""Ọ bụ nzụkọ ụlọụka bu ụzọ tinye nzụkọ n'ọnwa Ọgọst n'ihi na ọ bụ mgbe ahụ ka ụmụaka na-enwe oge ezumike nke mere ya mfe ka ndị nne mara ebe a ga-akpọsa ha"" ""Ndị obodo mechara tinyezie nke ha n'ọnwa Ọgọst ahụ kwa maka etu o si daba ọfụma"" ka ọ kọwakwara. N'obodo ya bụ Ndiowu nzụkọ ụmụ nwaanyị ahụ arụọla mposi, rue ụlọ ebe ụkọchukwu bi ma nye ụlọụka onyinye otu nde naira iji gboo mkpa dịrị ha. Mmepe batarala n'ala Igbo maka nzụkọ a Ị jụọ ase n'obodo dị icheiche, ị ga-ahụrịrị opekatampe otu ihe gbara ọkpụrụkpụ nzụkọ ụmụnwaanyị a wetara. Dịka ihe ndị ha na-etinye anya na ya metụkarịrị ụmụ aka nakwa ụmụ agbọghọ, ha na-emepụtakwa ihe n'obodo. Dika Lady Nwankwo si kwuo, n'Ekwulobia bụ obodo dị n'okpuruọchịchị Aguata n'Anambra, nzụkọ ụmụnwaanyị rụgharịrị ụlọọgwụ obodo ahụ na-adakpọ adakpọ. Ha rụgharịkwara ọgba aja gbara ụlọọgwụ ahụ okirikiri ma tinyeso ndị dọkịnta ga na-elekọta ndị mmadụ anya. Onye ọzọ bụ Amuche Nnabueze so n'otu nzụkọ ụmụnwaanyị n'Ukehe dị n'Enugwu steeti kọwara na nzụkọ mere ihe ndị a: -A lụrụ ọgụ ịkwụsị ọgwụike, mmanya ọkụ n'obodo ha n'afọ 2015. -Ha machiri ndị mmadụ ịkwa akwa n'akwamozu mmadụ karịa ndị onye ahụ mụrụ n'afọ. Kama ha na-akwa akwa mgbe onye ahụ dị ndụ nke pụtara ịkwa onye ahụ ebe ọ dị ndụ -Ha azụọla ihe ruru mmadụ iri na Mahadum ma na-azụkwa ihe karịrị mmadụ ise n'efu na Mahadum nakwa ụlọakwụkwọ sekọndrị. -Ikuziri ndị nne na nna ilekọta mbara ebe ha bi n'afọ 2021."	https://www.bbc.com/igbo/afirika-58301069
politics	Akụkọ kachasị n'ụtụtụ a: Trump na Kim ezutela na Singapore	Akụkọ kachasị mere taa; Humphrey Nwosu bụ onye haziri ntuliaka nke afọ 1993 nke họpụtara MKO Abiola dịka onyeisiala, ekwuola na ọ gaghị azanwu oku gọọmentị kpọrọ ya maka ikwanyere Abiola na ndị ọzọ ugwu. Nwosu kelere gọọmentị maka nkwanye ugwu a, ma kwuo na ya agaghị abịanwu emume nke e hibere taa, maka na ọ nọ na mba ofesi. Peter Obi bụ onye chịburu Anambra steeti etoola Onyeisiala Muhammadu Buhari maka ime ụbọchị iri na abụọ nke ọnwa Juun ụbọchị ncheta ọchịchị onyekwuoucheya. Obi kwuru na ọ bụ ohere iji mezie ihe ndị mebirila na Naịjirịa nakwa imezi ihe na ndụ ndị ọzọ Juun 12 a metụtara dịka Humphrey Nwosu, Ralph Obioha nakwa Dan Suleiman. Akụkọ mba ofesi; Onye isiala mba Amerịka bụ Donald Trump na nke Nọt Koria bụ Kim Jong-Un ezutela ma kelee onwe ha na Singapore. N'ime nzukọ a, ha binyere aka n'akwụkwọ nkwekọrịta, ebe Kim kwuru na ha ekpebiela ịhapụ ihe ndị mere n'oge gara aga. Ndị otu Super Falcons wụrụ ndị Queen Scorpions nke Gambia ọkpụ isii asataghị otu ka ha na zutere na Lagọs maka ịmata onye ga-etozu isonye n'asọmpi iko mba Afrịka nke ụmụnwaanyị. Desire Oparanozie nyere ọkpụ goolu anọ, ebe Asisat Oshoala nyere abụọ.	https://www.bbc.com/igbo/afirika-44449831
entertainment	Lion Heart: Ejije Genevieve Nnaji wepụtara nwere ike ituru ugo 'Oscar'	"Ihe ejije nke nwaada Igbo bụ Genevieve Nnaji mepụtara aha ya bụ 'Lion Heart' nwere ike ituru ugo 'Oscar'. Otu a kpọrọ 'Nigerian Oscars Selection Committee' (NOSC) bụ ndị họpụtara ejije a ka o soro na ndị a ga-atule maka nturuugo 'Oscar'. Ụmụnwaanyị Imo state bụ ""a kwaa a kwụrụ"" na Nigeria Ugboro atọ mgbọ egbe 'stray bullet' tụrụ ndị Nollywood 'Lion Heart' bụ ejije maka onye ọgaranya nwere ụlọọrụ na-ahụ maka njem ụgbọala. Mgbe ụlọọrụ ahụ chọrọ imechi n'ihi ụgwọ ha ji otu ụlọakụ, ada ọgaranya ahụ gbalịrị ike ya iji hụ na-emechighi ya. Otu n'ime ihe mmụta dị n'ejije a bụ na nwanyị bụ ihe. Ndị a ma ama dịka Genevieve Nnaji, Pete Edochie, Nkem Owoh, Kanayo Kanayo na oti egwu Phyno socha mee ya bụ ejije. Onyeisiala Muhammadu Buhari ahapụla Naịjiria taa bụ Wenezde gawa Saụt Afrịka. Njem a bụ ka ya na onyeisiala mba ahụ bụ Cyril Ramaphosa tinye ọnụ n'okwu gbasara 'Xenophobia'. Ndị so Buhari mee nje m gunyere gọvanọ Kano steeti, Umaru Ganduje, Dave Umahi nke Ebonyi nakwa Simon Lalong nke Plateau. Cheta na ndịisiala abụọ ahụ bu ụzọ zigara onwe ndị ozi gbasara ya bụ okwu. A na-atụ anya na nzute Buhari na Ramaphosa ga-eweta okwu ịkpa oke agbụrụ n'isi njedebe maka na o si taa dịwa mma ọ dịwara gboo. Tambuwal na Ganduje enwetala mmeri Ụlọikpe ntuliaka na Kano Steeti eweliela gọvanọ Umar Ganduje aka elu. Ha kwuru na ọbụ Ganduje tuuru ugo n'ezie na ntuliaka oche gọvanọ e mere n'ọnwa Mach afọ a. N'otu aka ahụ, ụlọikpe ntuliaka nke Sokoto steeti kpebikwara na ọbụ Aminu Tambuwal meriri ntuliaka gọvanọ steeti ahụ taa. Ikpe ahụ dị n'etiti gọvanọ Aminu Tambuwal nke otu ndọrọndọrọ ọchịchị 'Peoples Democratic Party' na Ahmed Aliyu nke otu 'All Progressives Congress'. Mba Amerịka amachiela ntụbata ọla dayamọnd site n'obodo Zimbabwe. Iwe ha bụ na Zimbabwe na-amanye ndị mmadụ amanye ịrụ ọrụ n'ebe a na-egwuputa 'diamond' ndị ahụ. Mana ndị ọchịchị  Zimbabwe kwuru na Amerịka asigbuola onwe ha n'asị, maka na onweghị onye ha manyere ka ọ rụọ ọrụ ebe ahụ. Jamal Khashoggi Taa ka o mere otu afọ e ji gbuo Jamal Khashoggi onye ntaakụkọ si mba Saudi Arebia. N'ụbọchị Wenezdee, ọtụtụ ndị mmadụ gbakọrọ n'ihu ụlọ embasi ndị Saụdi Arebia nke dị na mba Tọkị. Ọ bụ n'ime embasi ahụ ka a nọ gbuo Khashoggi n'afọ gara aga. Hatice Cengiz, onye Khashoggi chọbụrụ ịlụ, na-akpọ oku ka ejide ndị gburu ya ma maa ha ikpe. A na-ebo ọkparaeze ndị Saudi Arebia bụ Mohammed bin Salman ebubo na aka ya dị n'ọnwụ Khashoggi. Mana ọ gọrọla ọnụ ya na aka ya adịghị ya. Asọmpi UEFA Champions League ka na-agakwa n'ihu. Otu egwu bọọlụ Liverpool, Chelsea, Barcelona, Inter Milan na ndị ọzọ ga-apịrị ya n'abalị taa N'asọmpị nke ụnyaahụ, Bayern Munich ji goolu asaa asatara abụọ saa Tottenham ahụ. Manchester City meriri Dinamo Zagreb 2-0, Real Madrid na Club Brugge gbara onwe ha 2-2. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-49909196
sports	Israel Adesanya emeriela Robert Whittaker n'asọmpị UFC 271	"Israel Adesanya emeriela Robert Whittaker ma jidesie ike ọkwa ya dịka ọkaibe Ultimate Fighting Championship(UFC) middleweight. Ha abụọ sọkọtara mpi n'ogụ UFC 271 taa bụ Sọnde n'elekere nke West Africa. Asọmpị ha abụọ bụ nke ọtụtụ mmadụ na-eche tụmadị n'ogo UFC middleweight. Ọgụ UFC 271 a bụ nke ọtụtụ mmadụ kpụ n'ọnụ mere na Toyota Center dị na Houston, Texas, dị na Amerịka. Mgbe ha abụọ sọkọtara mpi afọ atọ gara aga n'ogo middleweight , Adesanya kụpụrụ Whittaker ihe tinka kụrụ pan. Ha abụọ zụkọtara mbụ n'ogo UFC 243 n'ọnwa Oktoba 2019, mgbe Adesanya meriri Whittaker n'agba nke abụọ. Adesanya bụ ọkaibe na middleweight ma nọsie ike n'ogo ahụ kamgbe o meriri ọgọdọ ukwu. Tupu ugbua, Adesanya emeriela ọgụ ruru 21 ebe Whittaker emeriela ọgụ ruru iri abụọ na anọ. Mana mmeri a Adesanya meriri ugbua, emeela ya nke iri abụọ na abụọ. Adesanya akpụọla afọ n'ala otu ugboro mana Whittaker akpụọla afọ ugboro ise. Ha abụọ ababeghị ogo nhatanha. Adesanya dị afọ iri atọ na abụọ (32) bụ onye Naịjirịa na-emere mba New Zealand egwuregwu mixed martial mabụrụkwa onye na-akụbụ ọkpọ. O ritela ọtụtụ nturugo n'egwuregwu ""mixed martial"", ""kickboxer"" nakwa ọkpọ kamgbe ọ malitechara njem egwuregwu ndị a n'afọ 2012. Dịka onye na-eme egwuregwu mixed martial, Adesanya debanyere aha na Ultimate Fighting Championship (UFC) ebe ọ bụ ọkaibe. Nne na nna ya bụ ndị Yoruba bụ otu agburu nọ na Naịjirịa. Aha otutu ya bụ ""Style bender"". Ka o merichara Whittaker ugbua, Adesanya  kwuru na ọ ga-alọghachite n'ọnwa June ebe ya na Jared Cannonier bụkwa ọkaibe n'asọmpị middleweight ga-asọkọta mpị. Lee mba ndị sị ndị bee ha kwara pụọ na Ukraine Odeakwukwọ mba Amerịka bụ Anthony Blinken ekwuola na etu e si eche na mba Russia ga-akpa akpa na Ukraine bụ ihe kpatara ha ji asị ka akpọpụ ndị mba US nọ n'ụlọọrụ ha dị na Kyiv. Nke a na-abịa dịka onyeisiala Ukraine na-arịọ ka e jiri nwayọ ma na-ekwu na ihe na-enye nsogbu ugbua bụ ụjọ. Ihe karịrị mba iri na abụọ asịla ndị bee ha kwara pụwa na Ukraine. Agbanyeghị na Moscow nwere ihe ruru ndị agha otu narị puku n'oke ala ha na Ukraine, Russia na-ekwusi ike na ha achọghị ịwakpo Russia. Yuri Ushakov bụ onye ndụmọdụ ụlọọrụ(Kremlin) onyeisiala mba Russia kwuru ka ndị mmadụ gbachị mba US nkiti n'ịdọ aka  na ntị ha na-eme ma na-ekwu ha na-etinye ụjọ n'ahụ ụmụ ụwa. Onyeisiala mba Amerịka bụ Joe Biden dọrọ onyeisiala mba Russia bụ Vladmir Putin aka na ntị n'ekwenti maka nsogbu mwakpo ọbụla ga-esi n'aka Russia ha ga-ebute. Odeakwụkwọ ndị ọrụ nchekwa nọ na UK bụ Ben Wallace kwuru na mwakpo ga-esi n'aka mba Russia bia nwerike ịbia ""mgbe ọbụla."" Wallace ji ihe mere n'oge Nazi Germany were tunyere ihe na-eme ugbua n'etiti ndị ofesi na Russia ugbua. Kedụ ihe mere Russia ji eyi Ukraine egwu? Russia agbaala mbọ igbochi mba Ukraine isonye n'otu NATO na otu ndị ọzọ jikọrọ mba ndị nọ n'Europe. Oke ala Ukraine metụtara mba Russia n'otu European Union (EU). Ukraine bụbu otu n'ime mba ndị si na Union of Soviet Socialist Republics (USSR) pụta. A na-asụ Russia na mba Ukraine ebe e nwere ụfọdụ omenala a na-eme na Russia ma na-eme na mba Ukraine. Gịnị bụ NATO? NATO nke pụtara North Atlantic Treaty Organisation, bụ nzụkọ ndị agha e hiwere n'afọ 1949. Ọ bụ mba iri na abụọ bidoro ya nke gụnyere Amerịka, Canada na France. Ndị mba nọ na nzukọ a kwere onwe ha nkwa na ha ga-agbatara ibe ha ọsọ enyemaka ma ọgụ daa. E hiwere ya iji gbochie mba Russia ịgbasa na mba ndị ọzọ. Mgbe ngalaba Soviet Union dara n'afọ 1991, ụfọdụ ndị mba nọbu na ya banyere otu NATO."	https://www.bbc.com/igbo/afirika-60278855
sports	'Achọrọ m iji egwuregwu 'gymnastics' gaa Olimpiks - Stephanie	Ịkụ ụgba bụ ihe a na-ahapụrụ ụmụnwoke na ndị mmonwụ n'ala Igbo, ọ bụ ihe e jiri mara ndị mkpọkịtị. Mana mgbe nwatakrịrị nwaanyị gbara afọ itoolu malitere kụwa ụgba, mara na ihe dị na ya. Nne na Nna Stephanie Ogechukwu Onuzuruka che na ọkpụkpụ adịghị ya n'ahụ mgbe ọ malitere ịkụ ụgba ka ọ gbara naanị afọ abụọ. Mana ka e mechara ghọta ihe dị na ya, ha malitere ịkwado ya nke bụ na ọ gaala ofesi turu ugo lọta. Lee Ogechukwu na nne ya ka ha kọọrọ gị ebe mmiri si banye n'opi ụgbọghụrụ. Ndị mere akụkọ a: Chimezie Ucheagbo na Vining Ogu	https://www.bbc.com/igbo/media-54502747
entertainment	Merry Christmas: Lee ihe ndị ị nwereike iji gbaara onwe gị ekeresimesi	"I lezie anya nke ọma i nwereike ịhụ na ekeresimesi nke afọ a adabachaghị ka i si tụọ anya ya. Nke a mere na i nweghi ohere maọbụ ikike isonye ezinaụlọ gị, ndị enyi, ndị ikwu maọbụ ndị ibe gbaa ekeresimesi. Ka ọ ghara ịmapụ gị obi, n'ihi na i nwereike ịkpori ndụ naanị gị karịa mgbe gị na ndị ọzọ nọ. Ndị ọkachamara na-ahụ maka ahụike ụbụrụ tụnyere arọ etu i nwereike iji gbaa ekeresimesi a. O nwereike ị haziela ụzọ ị ga-eji gbaa ekeresimesi ka ọ tọọ gị gwogwo dịka ihe ị ga-eri, mmanya ị ga-aṅụ, onyinye a ga-enye gị gdz. Mana ebe ọ na-adabaghị etu ahụ, were obi ọma nabata ya ma chọọ ihe ọzọ were mee onwe gị obi ụtọ. Ọ bụ ụbọchị anụrị, e kwela ka ihe maọbụ mmadụ ọbụla mee gị obi ọjọọ. E tela n'ụra n'ụbọchị ekeresimesi na-amaghị ihe ị ga-eme, hazie onwe gị maka ihe ị ga-eri n'ụtụtụ, ehihie nakwa n'abalị. Gbaa mbọ hụ na i nwere nri dị mma ị ga-eri, o nwere ndị mmadụ i nwereike ịkpọ n'ekwentị ị kpọọ ha. I nwekwara ike chọọ ụlọ gị mma n'ụzọ pụrụiche, tinye foto ekeresimesi dị iche iche. Nke kachasị nke bụ chọọ ihe ị ga-eji mee onwe gị obi ụtọ. Ihe ọbụla ị maara na-enye gị obi ụtọ mee ya. O nwereike ịbụ ikiri onyonyo, ịgba egwu, ige egwu dgz. I nwereike zụọrọ onwe gị ihe onyinye maọbụ ihe ahụ na-agụ gị agụụ. A nọla na-eche ka mmadụ zụọrọ gị ya. Ọ bụrụ na o nwere ndị enyi gị ị chọrọ ịkwa okwu, chọọ ụzọ  kpọọ ha n'ekwentị maọbụ ihe onyonyo. Maọbụ gị na ha ekirie ihe onyonyo. I nwekwara ike ikpagharịtụ maka ụkwụ ọzịza ma ọ bụrụ na ịnọ naanị agwụla gị ike. Ikwe ndị mmadụ ekele dị ka 'Merry Christmas' na-enye ezigbo aka. O nweghi iwu sị lekwa ụdị nri mmadụ kwesịrị iri n'ụbọchị ekeresimesi. Ọ bụrụ na ọ bụ akpụ, osikapa, ji, ede maọbụ agwa na-agụ gị, biko rie ya na-eleghị mmadụ anya n'ihu. Ọ bụrụ naanị ịta anụ ọkụkọ, nke ewu, nke ehi na-agụ gị, gbaa mbọ taa ya. Na nchịkọta, i nwereike ikpebi na ị gaghị agba ekeresimesi nke afọ a. Were ya ka ọ bụ ụbọchị ndị ọzọ n'afọ, nke ga-eme ka ọ dịrị gị mfe ichefu na ọ bụ ekeresimesi. Ihe kachasị mkpa bụ na i nwere obi ụtọ na ojuju afọ n'ime onwe gị. Maka na Igbo na-atụ ilu sị na ""anụ laa taa na echi bụ nta"", n'ụbọchị ntaa a chụọ n'owere nchi""."	https://www.bbc.com/igbo/afirika-55432443
politics	Akụkọ kachasị n'abalị a: Ogbuagu sị sonye na ntuliaka	Akụkọ ndị kachasị mkpa mere taa n'ichafu: Dike Igbo ama ama na-ịkpa ụka ọchị bụ Uche Ogbuagu arịọla ụmụ ntotobịa Igbo ka ha ga gbata akwụkwọ ikike eji eme ntuliaka ndọrọndọrọ ọchịchị. Ọgbuagụ rịorịọ arịrịọ a mgbe ya na BBC nwere mkparịta ụka ụnyahụ n'obị ya n'Ikeduru, Imo Steeti bụ ebe ọnọrọ riọ ụmụ ntọrọbịa ka ha ghara iji akpịrị ego refuo ikike ha nwere iji weta mgbanwe tọrọatọ n'ndụ ha. Ode akwụkwọ otu jikọtara ndị otu kristi na Naịjirịa akpọrọ CAN n'aha ịchafụ bụ Rev. Musa Asake alala mmụọ ka ọrịachara ọbere ọrịa. Onyeisi mgbasa ọzị ndị otu a bụ Pastọ Adebayo Oladeji gwara ndị nta akụkọ nke a mgbe ya na ha nwere mkparịta ụka. Iran akwadola mba Syria ka Izrelu tụchara ha ogbunigwe Mba Iran akwadola ndị Syrịa dika mba nwere ikike ịkwuru onwe. Iran kwuru nke a ka Izrelu tụchara ogbunigwe na ihe ha hutara dika  ka ọdọ ndị agha ndị Iran dị na Syria ma katọkwa ụma Izrelu mere. N'egwuregwu UEFA eriela Gianluigi Buffon iwu N'egwuruegwu, otu UEFA amala Gianluigi Buffon nke Juventus Ikpe ka ọkparịchara onye ogbu opi na asọmpị ha na Real madrid. Nke a mere ka ogbu opi ahụ nyechere ndị Real Madrid penariti dịka ọfọrọ tinkọm tinkọm ole ka egwu bọlụ ahụ bie. Gere akụkọ ndị a n'otu nkeji. Ị mara ihe ọfọ bụ n'ala Igbo?	https://www.bbc.com/igbo/afirika-44088606
health	Women Health: Ọrịa isii kacha emetụta ụmụnwaanyị karịa ụmụnwoke	"Etu nnukwu ndịiche si dị n'etiti nnukwu 'B' na ọkpa ehi zọrọ n'ala, otu a kwa ka nnukwu ndịiche si dị n'ahụ nwaanyị na nke nwoke. Sayensị emeela na nwoke nwereike ịgbanwe onwe ya bụrụ nwaanyị, maọbụ nwaanyị agbanwee onwe ya bụrụ nwoke, mana ụbọchị awọ ga-amaba mmiri ọkụ, ka ọ ga-achọpụta na mmiri dị ụzọ abụọ. N'ihi etu ahụ ha si dị, e nwere ọrịa bụ naanị ụmụnwaanyị na-arịa ya. E nwekwara ụdịrị ọrịa na-aka apụta ihe n'ahụ ụmụnwaanyị karịa ahụ ụmụnwoke. Ọ bụ ụfọdụ ọrịa dị etu a ka anyị chọrọ itule n'akụkọ a. 1. Osteoarthritis (Agba Ikpere) Ọrịa ọbụla na-emetụta njikọ ọkpụkpụ mmadụ ka a na-akpọ ""arthritis"". Mana nke a bụ Osteoarthritis na-akacha emetụta ụmụnwaanyị karịa ụmụ nwoke. Enyochapụtabeghị ihe kpatara nke a. Ọrịa Osteoarthritis na-emetụta ọkpụkpụ azụ (spine), ọkpụkpụ ukwu (hip), ikpere, nakwa njibi ụkwụ (ankle). Ihe na-akpata Osteoarthritis bụ mgbe ihe na-ejikọ ọkpụkpụ bụ 'cartilage' kwọchara, nke ga-eme ka ọkpụkpụ abụọ na-echikọta ọnụ. Oke ibu, nka nakwa ọrịa ọkpụkpụ bụ ihe ndị nwere ike ịkpata ọrịa a. 2. Lupus ""Lupus"" bụ otu n'ime ọrịa nke bekee kpọrọ ""autoimmune diseases"". E nwere ihe ndị dị n'ime ahụ mmadụ nke na-enye aka iji gbochie ọrịa, mana mgbe ụfọdụ, ihe ndị ahụ na-egbochi ọrịa nwekwara ike tụgharịa malite ibuso ahụ mmadụ agha. Ọ bụ mgbe ihe dị otu a mere ka a na-ekwu na mmadụ nwere 'autoimmune disease. Otu ọgwụ nke ndị ọkachamara kwuru na ọ na-enye aka maka ọrịa 'Lupus' bụ nke a kpọrọ 'hydroxychloroquine'. 3. Goiter Goiter bụ ọrịa na-eme ka akpịrị mmadu zaa azaa. Ihe na-akpata ya bụ mgbe akụkụ ahụ a kpọrọ 'Thyroid' anaghị arụcha ọrụ nke ọma. 'Thyroid' bụ obere akụkụ ahụ mmadụ a na-ahụ na mgbadata eko akpịrị (adam's apple). Ọ na-ewepụta 'hormone' dị icheiche nke abụọ n'ime ha bụ 'thyroxine' na 'triiodothyronine'. Ọ bụrụ na 'hormones' ndị a apụtaghị etu o kwesịrị, ọ ga-eme ka 'Thyroid' malite ibu ibu. Nke a ka a na-akpọ 'goiter'. Oge ụfọdụ kwa, ihe na-akpata 'goiter' bụ mgbe 'iodine' kọrọ mmadụ n'ahụ. Ọrịa 'goiter' ka emetụta ụmụnwaanyị ọkachasị ndị gbarala afọ 40 maọbụ karịa. 4. Dayabitis ụdị nke mbụ (Type one diabetes) Dịka onye ọbụla ma, dayabitis bụ ọrịa nke na-eme ka shuga karịa n'ọbara mmadụ. Ahụ mmadụ na-emepụta ihe a kpọrọ 'insulin' nke na-enye aka ịgbari shuga dị mmadụ n'ahụ. Ọ bụrụ na ahụ mmadụ enweghị ike imepụta 'insulin', ọ bụ ya na-akpata dayabitis ụdị nke mbụ maọbụ 'type one diabetes' na bekee. Ụdị dayabitis a na-eme ma ụmụnwoke ma ụmụnwaanyị, mana nnyocha gosiri na ọ ka egbu ụmụnwaanyị karịa ụmụnwoke. 5. Ọrịa akpụ ara (Breast Cancer) Ọnụọgụgụ ndị nwere ọrịa 'breast cancer' n'ụwa niile karịrị n'ụmụnwaanyị karịa ụmụnwoke. N'ime ndị niile nwere ọrịa a, naanị otu pasentị bụ ụmụnwoke. Amachabeghị kpọmkwem ihe na-akpata ọrịa 'breast cancer' mana ihe ndị ọkachamara chọpụtara bụ: 6. Cervical Cancer Ihe na-akpata ọrịa 'cervical cancer' bụ nje a kpọrọ 'human papillomavirus' maọbụ HPV n'aha ịchafụ. Ọ bụ ụmụnwaanyị ka ọrịa a kacha eme, mana nje HPV nwere ike ịkpata ọtụtụ ọrịa ndị ọzọ n'ahụ nwoke. Ha gunyere kansa amụ nakwa kansa ike (penile cancer, anal cancer)."	https://www.bbc.com/igbo/afirika-52756892
entertainment	Ekwekwala ka onye nọ na Finland nọrọ ebe ahụ na-emetọrọ anyị ala - Hilda Dokubo	Omee ejije Nollywood bụ Hilda Dokubo etinyela ọnụ n'okwu gbasara nọrọ n'ụlọ nke ndị Igbo na-anọ n'oge a. Na mkparịtụka Dokuba na BBC Igbo nwere, ya bụ onye na-azọ ọkwa oche n'ụlọomeiwu nta nke gọọmentị etiti n'okpuru Labour Party dọrọ ndị igbo aka na ntị ka ghara ikwe ka onye ọbụla bata n'ala Igbo mebie ala Igbo. Ọ rịọrọ ka onye ọbụla dị njikere ma ghara ikwe ka onye ọbụla ghọrịa ha nke ga-abụ 'ụbọchị ntuliaka, ndị Igbo anọrọ n'ime ụlọ ghara ịpụta. O kwuru na Igbo nwere ihe niile ha ga-eji edozili obodo ma ọ bụrụ na ndị Igbo ga-etinye uchu ghara ikwe ka onye ọbụla megharịa ha anya. Nke a na-abịa dịka Simon Ekpa bụ onyeisi ndị otu a kpọrọ 'Auto Pilot' nke ndị IPOB mara iwu ka onye ọbụla nọrọ n'ụlọ abalị ise. Dokubo kwuru na ụdị ihe a adịghị ntị ọnụnụ atụmadụ na onye na-enye ụdị iwu a anọghịdị na Naịjirịa cha cha. Kirie ihe niile o kwuru n'uju n'ihe onyonyo nọ n'elu akụkọ a.	https://www.bbc.com/igbo/articles/cevdrz8gdkno
sports	CAF Confederations Cup: Rangers Enugu akpaala ndị mmadụ obi aṅụrị	"Akụkọ dị mkpa taa N'egwuregwu, Rangers International meriri otu USM BEL ABBESS nke mba Ọljiria n'asọmpi egbe buru ọ laa na nke CAF Confederations Cup, n'Enugwu. Goolu abụọ Bright Silas gbakpuru n'ọkara nke mbụ n'asọmpi ahụ nyere ha mmeri mere ka ha tozuo. Rangers ga-ezute onye ọbụla e meriri n'asọmpi agba ngwụcha nke Champions League n'egbe buru ọ laa, iji nweta ohere isonye na ""group stage"". Ebe Lobi stars meriri Gor Mahia nke Kenya iji ruo ihe Bekee kpọrọ ""Group stage"" n'asọmpi Iko Afrịka a kpọrọ CAF Champions League, nke mere ya mbụ ha na-eru ọnọdụ a kemgbe afọ 2000. Ọkụ gbara ụlọọrụ achụmnta vootu APC n'Enugwu, Akụkọ na-eru anyị ntị na-akọwa na ọkụ gbara ebe George Tagbo Ogara na-azọ ọchịchị gọvanọ Enugu steeti, ji mere ụlọọrụ achụmnta vootu ya na ụgbọala abụọ. Ọnụ na-ekwuchitere ndị uweojii n'Enugwu bụ Ebere Amarizu gwara BBC na ha na-esi imi n'ala inyoputa etu ọkụ a si bido. Nzukọ Ecowas e mere n'Abuja, Na nzukọ Ecowas e mere n'Abuja, Onyeisiala Muhammadu Buhari kpọkuru ndị isiala mpaghara ọdịda-anyanwụ Afrịka ka ha jikọọ aka ọnụ mara nke e mere gbasara mpụ, ndị omekataraihepụụjọ nakwa ihe gbasara mgbanwe ihu igwe. Na nzukọ a, ha ekwuteghikwa okwu ịkpọbata mba Moroko n'ogige Ecowas dịka mba ahụ siri chọọ. Na mba ofesi, Onyeisiala mba Japan a ma dịka Emperor Akihito ekwuola ihe ga-abụ okwu ikpeazụ ọ ga-ekwu ụbọchị ncheta ọmụmụ ya n'ọha tupu ọ rịtuo n'oche n'ọnwa Epreelụ 2019. Akihito dị afọ iri asatọ na ise kwuru na ihe kacha emeda ya obi bụ na Japan agaghị agha ọzọ n'ime afọ iri atọ ọ chịchara, etu ha si gaa oge nna ya na-achị. Osinbajo o kwuru na ndị yoruba nwe oche onyeisiala n'afọ 2023? Ọtụtụ ụmụ naịjiria akatọọla okwu na-ewu na soshal midia na Osote onyeisiala Naịjirịa bụ Yemi Osibajo gwara ndị yoruba na onyeisiala Muhammadu Buhari ga-enye ha oche onyeisiala n'afọ 2023 maọbụrụ na ha tunyere ya  na ntuliaka nke 2019. Ihe na-ewu na intanet bụ na o kwuru nke a mgbe ọ gara ịleta Eze ndị Oyo steeti bụ Alaafin, Oba Lamidi Adeyemi n'ụbọchị Disemba iri abụọ na abụọ nke afọ 2018. Ụfọdụ ụmụ Naịjirịa kwuru na ha kwetere n'okwu ahụ ebe ụfọdụ na-ekwu na Osote onyeisiala enweghị ike ikwu udiri okwu ahụ. Cheta na ndị dịka minista na-ahụ maka ihe gbasara ndị ọrụ na Naijiria bụ Chris Ngige , Odee akwụkwọ gọọmenti etiti bụ Boss Mustapha ,Joe Igbokwe kwuburu na ndị Igbo ga-enweta oche onyeisiala n'afọ 2023 maọbụrụ  na ha tunyere onyeisiala Buhari na ntuliaka 2019. Ihe ndị mmadụ na-ekwu maka okwu a n'elu soshal midia @honeyandsmart kwuru na udiri okwu a ekwesighị ị pụta n'ọnụ onyeisiala makana onye ọbụla nwereike ị bụ onyeisiala n'afọ 2023 ma o merie. @Innocent_Nkire kwuru na otu Pati APC anaghị ekwu eziokwu gbasara agbụrụ ga-enweta oche onyeisiala n'afọ 2023. Mana @VillageWizards kwuru na Osote onyeisiala bụ onye na-achọ udo agaghị ekwunwu udiri okwu a. Otu na-ahụ maka ihe gbasara ndị ọrụ na Naịjirịa akpọrọ NLC n'ichafụ ekwuola na ha ga-eme ngaghariiwe n'ụbọchị asatọ nke ọnwa Jenụwari ,2019, iji gosi na obi adịghị ha mma maka etu gọọmenti etiti si adọti imezu mbulite ego opekatampe ndị ọrụ Naịjirịa ruo puku naira iri atọ. Ha chọkwara ka ụlọọrụ na-enyocha mpu na nrụrụaka na Naịjirịa bụ EFCC nyocha ebubo na-ewere ego ""Paris club reFund"" nakwa ego ndị ọzọ enyere ikwado ndị steeti ịkwụ ụgwọ ọnwa ndị ọrụ wee mee ihe ọzọ. N'egwuregwu, Ụkpa ekele ka na-agara onye nchịkota ọhụrụ otu egwuregwu Manchester United bụ Ole Gunnar Solskjaer, dịka ụfọdụ na-ekwu na soshal midia na ọbịbia ya mere ka ndị otu egwuregwu Man united gbasie bọọlụ ike. Egwuregwu nke mbu ndị Manchester United gbara n'okpuru Solskjaer mitara ha nnukwu mkpụrụ nke bụ na ha tiri otu Cardiff mmanwụ, site n'inye ha ọkpụ goolu ise asatara otu n'egwuregwu Premiere League ha gbara n'ụbọchị Disemba 22, 2018. N'ofesi, Ọnụ ọgụ ndị nwụrụ anwụ n'alaọmajiji Indonesia ka na-arị Ihe ruru mmadụ otu nari, iri isii na asatọ  anwụọla ebe mmadụ nari asaa, iri anọ na asatọ merụrụ ahụ n'alaọmajiji mere n'Obodo Sunda Strait dị na Indonesia dịka ozi ndị ụlọọrụ ọchịchị obodo ahụ si depụta. Ụlọ ọrụ na-ahụ maka nlekọta ebe ihe mberede mere kwuru na ya bụ  alaọmajiji mebiri ọtụtụ ebe obibi ndị mmadụ n'obodo ahụ. Gere akụkọ BBC Igbo na nkeji ututu: Ihe nkiri nke taa"	https://www.bbc.com/igbo/afirika-46664542
religion	Notre Dame Cathedral: Ọkụ agbaala nnukwu ụlọụka Notre Dame	"Akụkọ chara akwụ taa: Akụkọ na-eru anyị ntị ugbua bụ na ọkụ amabeghị ihe butere ya enwurula n'ụlọụka Notre Dame Catheral dị na Paris, mba France. Ndị ọrụ gọọmenti na-ekwu na o nwere ike ọ bụrụna ọrụ e ji n'aka ugbua n'ụlọụka ahụ kpatara ọkụ ahụ . N'afọ gara aga, ụka Katọlik kporo oku ego iji were ruzie ụlọụka ahụ nke na-adakpọ adakpọ. Otu ọnụ na-ekwuru ụlọụka ahụ bụ nke Katọlik kwuru na ihe niile na-agba ọkụ, o nweghị ihe ga-afọ."" Dịka ozi si n'ụlọrụ onyeisiala mba Francce pụta siri kwuo, onyeisiala ha bụ Emmanuel Macron agbahapụla ebe o kwesịrị ịga gawa ebe ihe mere. A na-arụzigharị  Notre Dame Cathedral nke nde kwuru nde ndị njem nleta na-aga ahụ kwa afọ kemgbe a chọpụtara na o nwere akụkụ ya gbawara agbawa. Ozubulu massacre:Ụlọikpe atọhapụla mmadụ abụọ so na ndị anwụchiri Ka anyị malite n'Anambara ebe ụlọikpe ukwu dị n'Awka tọhapụrụ mmadụ abụọ eboro ebubo na aka ha dị na ọchụ ahụ e gburu na St. Phillip Catholic Church Ozubulu. Okaikpe ukwu bụ Jọstis Fidelis Aniukwu kwuru na ya ahụghị ihe gosiri na aka Chinedu Akpunonu na Onyebuchi Mbanefo dị na ya ọchụ e gburu na ụbọchị isii nke ọnwa August afọ 2017. Onyeisi ndị uweojii n'Enugu adọọla ndị ọgbatumtum aka na ntị maka ịda iwu etiri gbasara ịgba ọgbatumtum. Ọzọ dịka ibe ya, cheta na mmachị ọgbatumtum ịgba  ga-dị n'Enugwu steeti. Kọmịshọna ndị uweojii na steeti ahụ bụ Sulaiman Balarabe enyela ndị uweojii iwu ka ha nwụchie  ndị na ada iwu ahụ ma kpachie ọgbatumtum ha ma kpụpụ ha ụlọikpe. N'ofesi e, okeide mmiri sitere na oke mmiri zoro ụbọchị ụka na mba Ghana egbuola mmadụ ise ka ya bụ mmiri zochara naanị awa atọ. Seji Saji bụ osote onye isiọrụ National Disaster Management Organisation gwara BBC nke a mgbe anyị gbara ya ajụjụ ọnụ. N'egwuruegwu, Manchester United akpọpụtala aha dike na dimkpa iri abụọ na abụọ bụ ndị ga-eso sọọ mpi Champions League ha na Barcelona ụbọchị Tuzde na-abịa. Cheta na Barcelona ji otu ọkpụ nyụọ Manchester anya mgbe ha gbara nke agba nke mbụ. Nke mere ya iko mbụ na-abata ya aka kemgbe afọ 2008. Onweghị tinye maọbu mwepụ ego n'abịa na mmanụ agbịdị Gọọmentị Naịjirịa sị gị dere juu makana ha ekpebibeghị ịwepụ atụmatụ Bekee kpọrọ fuel subsidy. Gọọmentị sị na onweghị ihe ọbụla na-eme ga-akpata ka ewepụ ya ugbua. Mmadụ iri na abụọ nwụrụ ebe mmadụ iri na isii merụrụ ezigbote ahụ n'ihe mberede a. Ọnụ na-ekwuru ndị uweojii na Gombe bụ Mary Mallum sị na ọ bụ wa wa wa butere ihe mberede okporo ụzọ a. Ndi agha napụrụ Omar al-Bashir ọkwa na mba Sudan amalitela ịnwụchịkọ ndị ya na ya so chịa mba ahụ. Ndị agha Sundan mere nke a ka ha ka na-ekwekwa nkwa na ha agaghị achụpụ ndi na-eme ngaghari iwe na mba ahụ."	https://www.bbc.com/igbo/afirika-47932881
politics	Gummen attack: Ndị ọkaiwu Anambra steeti echerela Obiano aka mgba maka oke ogbugbu mmadụ na ntọ	"Taa bụ Tuzde bụ abalị abụọ ndị otu jikọtara ndị ọkaiwu n'Anambra steeti bụ Nigeria Bar Association agbara abụbụ ọrụ maka ọnwụ onye otu ha ndị ntọ gburu izu gara aga. Odeakwụkwọ ndị otu ahụ n'Onicha bụ Frank Ibechukwu sị na ji ya bụ ohere zigara Gọọmentị steeti ahụ ozi ime ka ha kee ajị n'ume ma kwusinata oke ogbugbu mmadụ bụ nke na-arị ibe ya elu na steeti ahụ ugbua. Frank kwuru na ha buuru ngagharịiwe buga n'obi gọọmentị n'Awka bụ ebe odeakwụkwọ gọọmentị steeti ahụ bụ Ọkammụta Solo Chukwulobelu nabatara ha. Onyeisi ndị NBA niile bụ Steve Onyechi Ononye bụ onye kwuchitere ọnụ ndị ọkaiwu a chetere gọọmentị maka ntọ na ogbugbu onye otu ha Frank Onwuachi bụ onyeisioche ndị Omor dị n'Okpuruọchịchị Anyamelum izuụka gara aga. N'onu ya ""anyị gara ịhụ gọvanọ ka anyị mara ihe na-eme n'Anambra steeti gbasara oke ugbugbu mmadụ niile na-eme na steeti a; ma onye otu anye egburu ma ogbugbu ndị ọrụ nchekwa ndị ọzọ na steti a"". Ndị okaiwu a sị na ha kwusiri ọrụ abalị atọ, site 21 ruo 23 nke ọnwa Maachi maka nkwanye ugwu ndị niile egburu egbu n'oge a na steeti ahụ. Onye otu ha so gaa ya bụ ngagharịiwe bụ Ogbonna ya Obasi sị na ndị ọrụ nchekwa ekweghị ka ha baa n'obi gọọmentị ga hu gọvanọ maka ya bụ mkpesa. Ọ sị ""anyị siri ọnwụ ị ga hụ Gọvanọ Willie Obiano mana ndị ọrụ nchekwa nọ na obi gọọmentị ahụ ekweghị ka anyị banye"". Cheta na izu gara aga na ndị amaghị ndị ha bụ gbagburu onye agha mmiri. Ọ mecheghị abalị abụọ a gbagbuo otu onye nche ndị nga na otu onye uweojii nwaanyị. Ka na-ekwu nke ahụ, ndị otu nzuzo gbuo otu nwantorobịa n'ihu nne ya buru isi ya laa n'okija."	https://www.bbc.com/igbo/afirika-56500832
religion	Lee etu ndị ekpere Adoration Ground si mee ngagharịiwe taa	Ihe onyonyo a na-egosi mgbe ndị gara ekpere Adoration malitere ịme ngagharị iwe n'Enugwu taa. Iwe ha dịka BBC Igbo si chọpụta bụ maka mmachi amachiri ekpere ahụ ma nke ụbọchị ụka, ụbọchị Wenzde nakwa ịmụ anya abalị. Cheta na Bishopu nke Enugwu bụ Bishop Onaga bu ụzọ machie ndị ụka Katọlik niile ị ga-ekpere na nke Fr. Mbaka abalị ole na ole gara aga. Akụkọ bidoro nsogbu a bụ mgbe Mbaka bụrụ Peter Obi ọnụ n'ụka Wenzde ya ọ kara ma kwụọ na ọ gaghị achị Naịjirịa. Mbaka mechara tụgharịa gozie Obi ma rịọ ya mgbaghara dịka ndị mmadụ were iwe malite ịkatọ ya (Mbaka). Nke a bụghị mbụ ụkọchukwu ahụ na-ekwu okwu na-ebute akụkọ gbasara ndị ndọrọndọro. Ndị otu ekpere 'Adoration Ministry' nke onyeisi ya bụ ụkọchukwu Katọlik Ejike Mbaka, amalitela ime ngagharịiwe n'ihi mmachi Bishọpụ Enugwu Dayọsis machiri ụkọchukwu a. Ọtụtụ ndị mmadụ gbakọrọ n'ogige ekpere 'Adoration' n'ụtụtụ taa bụ ụka, jirichaa ahịhịa ndụ n'aka ha ma na-eme ngagharịiwe. ọtụtụ n'ime ha na-ekwu na ụka Katọlik n'Enugwu steeti enweghị Bishọpụ. Akụkọ na-abịa.	https://www.bbc.com/igbo/articles/cd19grk42zxo
sports	Fifa World Cup Qatar 2022: Ihe ndị a na-atụ anya ya n'asompi 'World Cup' malitere taa	"Taa bụ ụka, abalị 20 nke ọnwa Novemba, afọ  2022, ka a na-amalite asọmpi iko mba ụwa (2022 Fifa World Cup ) na mba Qatar. Asọmpi 2022 Fifa World Cup bụ asọmpi egwu bọọlụ ụmụnwoke nke mba otu egwu bọọlụ ụmụnwoke ha nọ n'otu Fifa. Ya bụ asọmpi a ga-eme otu ọnwa ga-akwụsị n'abalị 18 nke ọnwa Desemba afọ 2022. A ga-eme asọmpi ahụ n'ama egwuregwu asatọ n'obodo ise. Ụ﻿nyahụ bụ Satode ka ndị na-akwado egwu bọọlus si mpaghara ụwa dị iche mere emume ha. Asọmpi mbụ ga-abụ n'etiti Qatar na Ecuador n'amaegwuregwu 'Al Bayt Stadium' dị n' Al Khor. Asọmpi nke ikpeazụ ga-abụ n'abalị 18 nke ọnwa Disemba nke ndị ga- asọmpi ndị ga-asọkọ nke ụbọchị ikpeazụ ga-abụ ndị meriri ibe ha rue agba nke ọkara ikpeazụ. A na-atụ anya na otu egwu bọọlụ mba 32 ga-esonye n'asọmpi ahụ nke bụ mbụ a na-ehiwe asọmpi ahụ n'mba Arab. N﻿hibe e hibere asompi Fifa nke afọ 2022, ebutela ọtụtụ nsogbu na nghọtahie. A na-ebo mba Qatar ebubo mpụ dị iche iche nke mere ụfọdụ mba ji ekwu na ha agaghị abịa ya bụ asọmpi. N﻿'ọnwa Febụwarị afọ 2021, ụlọntaakụkọ Guardian nke London kwuru na ndị ọrụ mbịarambịara si Pakistan,India,Bagladesh na Sri Lanka dị puku isii,narị ise(6500)nwụrụ na Qatar kemgbe hamba ahụ nwetara ikike ị bụ ebe a ga-anọ so mpi iko mbaụwa. Quatar meriri mba Japan, Ọstrelia, Saụt Korea na Amerịka were nweta ikike a.  Ebubo ndị a gụnyere imekpa ndị ọrụ mbịarambịara ahụ, imegbu ndị nwoke maọbụ nwaanyị na-edina ibe ha,imegide ikike dịrị onye nakwa ebubo na ha nyere ngarị iji nweta ikike ịbụ ndị a ga-asọ mpi ahụ na be ha. Sep Blatter bụ onye bụ onyeisi Fifa oge Qatar nwetara ikike ịbụ ebe a ga-asọ mpi ahụ afọ iri gara aga ekwuola na ọ bụ ""ndahie""' inye Qatar ikike ahụ. Qatar abụghị mba e ji ịgba bọọlụ mara , mba ahụ bụkwa mba na-enwe oke ekpomokụ ya mere ọtụtụ e jighị ghọta ihe mere Fifa ji nye ha ụdị ohere a, ebe ụfọdụ na-arụ aka ma na-ebo Fifa ebubo nrụrụaka n'etu nhọpụta ahụ siri gaa. N﻿a'izu ole na ole gara aga, e nwere ebubo na mba Qatar kwụrụ ụfọdụ ụmụamala ha ndị egwu bọọlụ na-amasị ego ịbụ ndị enyi ha si mba ndị ọzọ, mana ndị na-ahazi asọmpi ahụ gọrọ na akụkọ abụ aụgha.Gọọmentị Qatar kwuru na ọ bụ ịkpa oke agbụrụ kpalitere nkatọọ. Mana onyeisi otu Fifa ugbua bụ Fifa Gianni Infantino katọrọ mba ndị dị n'Ọdịda Anyanwụ Yurop sị na nkatọ ha na-akatọ Qatar bụ ""meremere n'ihu, gwọmpụta n'azụ."" E tere ogiri, e tere ụgba, agha akara aka, anaghị eri ngwọrọ. Ụbọchị akara aka eruola."	https://www.bbc.com/igbo/articles/cx9eykqn5dko
sports	Norwich vs Manchester City: Norwich emeela Man City ka ewu akpụkpa ntị	Norwich abụrụla anụ nkanka mpi dịka ha gosipụtara ike ha na asọmpi ha na ndị Manchester City. Na agbanyeghi na mmadụ iri ndị otu Norwich merụrụ ahụ, ha jị anya uhieuhie bata asọmpi a. Ọ bụ  Kenny McLean kpuhere ite goolu dịka ọ sunyere otu na nkeji nke iri na asatọ. Mgbe ọ dị ka ndi ManCity ahụwala ụzọ , ka Todd Cantwell nyere goolu ọzọ na nkeji iri abụo na asatọ were chetara Man City ndị ha nọ n'ụlo ha. Dịka  a na ajụ na Aguero osokwa n'asọmpị a ka o were isi takaa netị ndị Norwich na nkeji iri anọ na ise. Teemu Pukki gbara ndị Norwich ume dịka ọ sunyekwara goolu ọzọ na nkeji iri na ise. Goolu Rodri nyere na nkeji iri asatọ na asatọ  dịka ManCity enwere olilwanya mana otu awụghị na ezie. Na ngwucha, mkpọtụ na-ada na Norwich City dika ha jiri ọkpụ goolu atọ asatara abụọ were chulaa ndị Manchester City. Lee ihe ndị ọzọ gbatara na Premier League taa: Liverpool 3 : 1 Newcastle Brighton 1 : 1 Burnley Man Utd 1 :  0 Leicester Sheff Utd 0 : 1 Southampton Tottenham 4 : 0 Crystal Palace Wolves2 : 5 Chelsea	https://www.bbc.com/igbo/egwuregwu-49703095
health	Health and Wellness: Ihe ise ịgbaọtọ rahụ ụra ga-emere ahụ gị	"Irahụ ụra bụ otu ihe onye ọbụla na-emekarị n'abalị, nke bụ na ụwa dum nwere nkwekọrịta na irahụ ezigbo ụra na-edozi ahụ. Ndị dọkịta apụtabeghị kwuo na e nwere nchọpụta gosiri na iyi akwa rahụ ụra dị mma karịa igba ọtọ. Mana ndị nkuzi maka ọdịmma ahụ na-adụ ndị mmadụ ọdụ ka ha yipụ akwa rahụ ụra. Kris Ero bụ udiri onye nkuzi a gwara BBC ihe mere o ji dị mma mmadụ iyipụ akwa ma ọ chọo ịrahụ ụra. 1. Ọ na-eme ka okpofufu ghara inye gị nsogbu ma ị na-arahụ ụra Ero kwuru na igba ọtọ rahụ ụra ga-eme ka ahụ gị jụọ oyi . Nke a ga-eme ka ị rahụ ụra ọfụma. 2. Ahụ na-egbuke egbuke Maka na igba ọtọ rahụ ụra na-eme ka mmadụ rahụ ụra ọfụma, ọ na-eme ka ahụ maa mma. Otu nyocha e mere maka ịchọpụta ma arahụghị ụra a na-egbchi ohere ọnya mmadụ ịla ọsịsọ gosiri na inweta ezigbo ụra na-enye aka. Ero kwuru na ọ na bụ ha na-agwa ndị bịara ikpesa na ha anaghị arahụ ụra ọfụma, ihe mbụ ha na-ajụ bụ ""akwa ole ka ị na-eyi n'ahụ were alakpu ụra?"" O kwuru na ha na-adụ ndị mmadụ ọdụ ka ha na-agba ọtọ arahụ ụra ka ahụ dere ha duu ma mekwaa ka obi ha ruo ala. I teta n'ụra, ahụ agbasie gị ike. Ero kwuru na igba ọtọ rahụ ụra ga-eme ka ahụ gị na onye nke gị (dị maọbụ nwunye gị) na-emetụta. Nke a ge-eme ka nsori na-atọ ụtọ maka na ahụ ụnụ ga-anabata nsori ọsịsọ. Ero kwuru na igba ọtọ rahụ ụra ga-eme ka onwe gị maọbụ ahụ ju gị afọ. N'okwu ya, onweghị ihe ịgwara onye na-agba ọtọ arahụ ụra ga-akụja ya. O kwuru na ọ ga-adị mma ka ndị na-ahụghị ahụ n'anya na-agba ọtọ arahụ ụra. ""I na-ekpuchi ahụ gị site n'ụtụtụ ruo abalị, n'abalị yipu akwa gị niile ka ahụ gị kute ume."	https://www.bbc.com/igbo/afirika-51765253
health	Heat in Nigeria: Etu ị ga-esi gbanahụ ọrịa ndị a okpomọkụ na-ebute	Oke okpomọkụ nwereike ibutere gị ọtụtụ ọrịa, ya ka o ji dị mma ka ịmata ọrịa ndị a ma chekwa onwe gị nkeọma. Kamgbe izuụka a ka ụmụ Naịjirịa na-eti mkpu na okpomọku na-eme ha ịwa mana lee ọrịa dị iche iche ya bụ ọnọdụ nwereike ibunye gị. Ọrịa okpomọkụ na-ebute gụnyere ndị a dọkịnta Chidi Akaghara kpọpụtara	https://www.bbc.com/igbo/afirika-51612600
business	e-Naira CBN: Ihe mere e ji wetuo akụrụngwa eNaira n'ọba ozi 'Google Play Store' ma tinyekwa ya ọzọ	"Ụlọakụ etiti bụ Central Bank akọwaala ihe mere e ji wetuo akụrụngwa eNaira n'ọba 'Google Play Store' nwa ntịtị oge tupu e tinyekwa ya ọzọ. Dịka Osita Nwanisobi, bụ ọnụ na-ekwuru CBN kwuru na ha na-arụ ya ọrụ iji. ""Anyị na-arụ ọrụ na ya ugbua, nwalee ya n'ime awa olemole na-abịanụ,"" Nwanisobi gwara ndị ntaakụkọ Punch n'ụbọchị Wenezde. Mana oge BBC Igbo nwalere ya n'ụtụtụ Tọzde, anyị hụrụ na ya bụ akụrụngwa dịkwa na 'play store'. Anyị chọpụtakwara na ụfọdụ ndị buturula ya bụ akụrụngwa n'ekwentị ha kwuru na ọ na-enye ha obere nsogbu. Ọ bụghịzị akụkọ ọhụrụ na onyeisala Naịjirịa bụ Muhammadu Buhari ga-ewepụta ego teknụzụ ọhụrụ akpọrọ e-naira n'ụbọchị Mọnde na-abịanụ. e-Naira bụ ego teknụzụ mbụ Naịjirịa nwerela. Ọ bụ n'ọnwa Sepụtemba nke afọ 2021 a ka ụlọakụ gọọmenti etiti akpọrọ CBN n'aha ịchafụ wepụtara ya bụ webụsaiti e-naira. Etụ eNaira ọ ga-esi rụ ọrụ CBN ga-ewepụta ego pụrụiche nke naira nọ n'isi ya. Ka ọ dị ugbua, ọba ozi ego teknụzụ ahụ abụbeghị nke mmadụ niile ga-enwetali. Mana CBN na-ekwu na ha na-agba mbọ ịhụ ndị mmadụ nwerike ịnwetalị 'app' ya n'ekwenti dị iche iche dịka ""Google Play store nke Android users"" nakwa App Store maka ndị nwere ""iPhone."" Ndị chọrọ ị ji ego naira teknụzụ a azụ ahịa ga-akpọ otu akara ""USSD short code"" ma soro usoro ahaziri iji jiri ego ahụ zụọ ahịa maọbụ kwụọ ụgwọ. Osita Nwasinobi bụ ọnụ na-ekwuru ụlọakụ CBN kwuru na mwepụta e-naira a ka bụ nzọpụ ụkwụ nke mbụ. o kwuru na ọ ga-anagbanwe kwa mgbe ma na-akawanye mma. Ọ bụrụ na onyeisiala wepụta ya bụ ego naira teknuzu(e-naira), lee ụfọdụ ihe ndị ị ga-ejinwu ya mee Ihe ụlọakụ etiti ji wepụta CBN e-Naira Ọ bụ Bitt Inc. rụpụtara e- Naira ma mekwa ka ewepụta ego teknụzụ nke CBN nke akpọrọ Central Bank Digital Currency (CBDC). A ga na-eji ma ego naira nkịtị nakwa nke teknụzụ(e-Naira) azụ ahịa."	https://www.bbc.com/igbo/afirika-59027761
health	China Coronavirus: Anyị ebidola inyocha ndị njem - FAAN	"Ngalaba na-ahụ maka njem ụgbọelu na Naijiria bụ 'Federal Airports Authority of Nigeria' (FAAN) arịọla ụmụ Naijiria na-eme njem ka ha rube isi ma nye ohere maka inyocha ha ahụ. Nke a na-eme dịka ajọ ọrịa Coronarvirus dapụtara na China, gbuo mmadụ iri abụọ na ise ma jituo ihe karịrị mmadụ 300. Ọrịa ahụ efesakwaala ruo mba Japan,Thailand, Singapore nakwa South Korea. N'akwụkwọ ozi ya, ọnụ na-ekwuru FAAN bụ Henrietta Yakubu kwuru na ụlọrụ ahụ na ngalaba na-ahụ maka ahụike agbaala mbọ iji hụ na ngwa ọrụ dị mkpa iji gbochie ọrịa ahụ zuru oke n'ọdọụgbọelu. O kwuru sị: ""Ngwa ọrụ nile na ndị ọrụ ndị nyere aka na ịkwụsị ọrịa ebola n'afọ 2014 ka dịkwa n'ọdọụgbọelụ anyị."" Ka ọ dị ugbua, ọrịa coronavirụs emeela ka e mechie obodo mepere emepe atọ na China; Wuhan, Ezhou na Huanggang . Obodo Beijing kwụsịkwara mmemme niile ha chọpuburu ime n'ihi ya bụ ọrịa. Iba Lasa aribatala n'Enugwu steeti. Onye ntaakụkọ BBC gara ụlọọgwụ Parklane ebe ndị ọrụ nọ na gbagharia dịka orịa lassa Fever gburu otu nwaanyị gbara afọ iri asaa na ise ebe ahụ. Ka ọ dị ugbua, enwetela mkpesa Lassa fever na Ondo,Abia, Delta na Kano steeti. ọrịa a egbuola dọkinta abụọ na nwaanyị dị ime na Kano, mmadụ iri na isii na Ondo steeti, otu nwoke n'Abia steeti. Ka akụkọ nje na ọrịa na-aga n'ihu, ndị mba China amachiela mbata ma ọ bụ ọpụpụ na obodo Wuhan maka nje Corona nke na-egbu ndị mmadụ ka ọrịa SARS. Nyocha na egosi na ọ bụ  na Wuhan ka ya bụ nje siri bido site na-ire anụ ọhia. Mmadụ iri na asaa anwụọla ebe ihe dịka mmadụ narị ise na iri asaa bụ ya bụ ọria ma otutu ha bị na Wuhan. Mmadụ atọ anwụọla dịka ụgbọelu eji emenyu ọku dara na mba Ọstrelịa. Mmadụ atọ a bụ ndị mba Amerịka sọ na mmadụ iri ato na atọ nwurula maka ọku a bidoro gbawa kamgbe ọnwa Seputemba 2019. Dịka ọ dị ụgbụa, amabeghị ihe mere ka ya bụ ụgbọelu daa."	https://www.bbc.com/igbo/afirika-51225156
entertainment	Tiwa savage viral video: Ihe atọ onyonyo aramara nwere ike ibutere gị ma ọ gbapuo	"Kemgbe ihe onyonyo aramara a na-arụ aka na ọ bụ Tiwa Savage nọ na ya gbara na soshal midia, ọtụtụ ndị mmadụ kpụ ya n'ọnụ. Ụfọdụ na-akatọ nwa ada otiegwu a, ebe ndị ọzọ na-enye ya nkwado nakwa nkasịobi. Otu ihe gbara ọkpụrụkpụ bụ na ndị hụrụ onyonyo ahụ na-ekwu na ha ejighị n'aka na nwata nwaanyị nọ na ya bụ onyonyo bụ Tiwa Savage n'eziokwu. Onyonyo aramara mmadụ ịgbapu n'ịntaneetị nwereike ibutere onye ahụ ihe ọghọm ụfọdụ. Ndị ọkachamara n'ihe gbasara ịhazị ka ọha sị ahụta mmadụ kwụrụ n'ụdị ihe na-apụ onye o metụtara nnukwu ihe n'ahụ. Ọtụtụ ndị okenye na-eme mmekọrịta nwoke na nwaanyị, mana ọ na abụ ihe ịsọ oyi na ntị ma ihe e mere n'ime ụlọ gbaa n'ama. Onye nke ya gbara n'iro, dịka nke e boro Tiwa Savage, ga-ebido zawa ajọ aha. Dịka Joe Anatume ọkachamara n'ihe metụtara nhazi etu ọha sị ahụ mmadụ (Public Relations expert) siri kọwaa, ""Ọ ga-eme ka ndị na-elebu gị nnukwu anya malite na-eletu gị anya."" Anatune bụ onyeisi ụlọọrụ 'B3 Communication' kwuru na n'ihi ihe mere Tiwa Savage, ""ndị na-eso ya ga-amailte were anya ọzọ na-ahụta ya."" Ọrụ, ego nakwa ohere ọma ndị ọzọ gaara abịara gị nwere ike ịgba ọsọ n'ebe ị nọ. Anatune kwuru na agbanyeghị na Tiwa savage abụghị nwanyị eji akụkọ ọjọọ mara, akụkọ a na-efegharị maka ya nwereike ịnapụ ya ego. ""Dịka onye na-eti egwu, ọ bụrụ na m chọburu ime ya ihu e ji ere ngwaahịa m, agaghị m emekwa ya ọzọ,"" Anatune kwuru. Ụdị akụkọ a nwereike ịkụrụ mmadụ ahịa na mmekọrịta mmadụ na ibe ya. Ọ bụrụ nwoke na-alụ nwaanyị maọbụ nwaanyị  nọ na di, ụdị akụkọ a nwereike ibute ọgbaghara nwereke ịkụsa alumdinanwunye ha. N'otu aka ahụ, onye na-arụ ọrụ, nwere ike ọ napụ ya ọrụ ya. Anatune kwuru na ụdị akụkọ nwere ike ime ka ụfọdụ ụlọọrụ ji Tiwa Savage meere ihu ha ji ere ahịa sị na ha achọghịkwa ya ọzọ. Mana e tere ogiri, e tere ụgba, o kwuru na ọ gaghị ete aka, ya bụ ihe ewuchaa dịka nnukwu akụkọ ọzọ ga-adapụta na Naijiria. Ọtụtụ ndị a ma ama nke bekee na-akpọ 'celebrity' apụtala ịkwado otu n'ime ha bụ Tiwa Savage dịka aha ya na-ewu ebe niile gbasara onyonyo aramara nke e kwuru na ọ nọ n'ime ya. Ndị ahụ gụnyere Daddy Freeze bụ onye ntaakụkọ Redio a ma ama; Dike Osinachi onye e ji Apama Nolly mara, Mercy Aigbe na-eme ejije Nollywood, na ndị ọzọ. Apama Nolly gwara Tiwa Savage ka o jisie obi ya ike maka na ikuku a na-eku ugbua ga-akwụsị. N'okwu nke ya, Mercy Aigbe kwuru na Tiwa Savage ka bụkwa ezenwaanyị ruo echi, n'agbanyeghị asịrị na-efegharị. O kwuru na onweghị onye kacha dị nsọ n'ụwa, ma kwukwaa na ihere ga-emegbu ndị na-emetọ aha mmadụ. Daddy Freeze, n'okwu nke ya, kpọkuru ndị nkwado Tiwa Savage ka ha gosi ya nnukwu nkwado ugbua. O kwuru na onweghị onye abụghị onye mmehie, mana ihe dị mkpa bụ ka onye dara ada kulie. Ihe otiegwu a ma ama bụ Tiwa Savage na-atụ  uche na ọ ga-eme dịka o meela. Ịntanet na Naijiria enwurula ọkụ dịka ihe onyonyo ọtọ nke ụfọdụ na-ebo ebubo na ọ bụ nke otiegwu Tiwa Savage na-efegharị na soshal midia  kemgbe ụbọchị Mọnde. Na ịzụụka gara aga, Tiwa gbara ama na otu mkparịtaụka  ya na ụlọọrụ redio mba Amerrịka  a kpọrọ 'Power 105.1  na  o nwere onye ji ihe onyonyo ọtọ ya amaja ya, iji napụ ya  akatamkpo ego. Ọ kọwara  na enyi ya nwoke  amaghị ama tinye ya bụ ihe onyonyo na akara Snapchat  mana o hichapụrụ ya ngwa ngwa ọ chọpụtara na ya dahiere. Mana tupu o hicha ya, ya bụ ihe onyonyo danyere n'aka  ndị na-achọ ka ọ kwụọ ha nnukwu ego tupu ha ehichapụ ya. "" Agaghị m akpọ ya ihe onyonyo mmekọrịta mana ọ bụ ihe onyonyo mụ na ọdịmnobi."" ""Agaghị m enye onye ọbụla ohere iji m kpaa ego maka ihe abụghị nsọ."" Abụ m onye na-ekopu ekopu, ọ masị m e jiri m aka m wepụta ya bụ ihe onyonyo."" Mana nwaada ahụ onye tipụtara egwu ọhụru ọ kpọrọ ""Sombeody's Son"" sị  na ya agaghị eme nke a. Ọ gara n'ihu rịọ ndị na-eso ya mgbaghara maka ihe onyonyo ahụ. Mana dịka o kwuchara nke ahụ, o mechara tuo ọnụ sị na  ya akụọla ndị chọrọ iji ya kpa ego ahịa site na ịgwa ụwa ihe mere. Ọ sịrị, ""Obi adịghị gị mma etu m siri nara gị akụkọ ị chọrọ ji memila m kọọ, etu m si jiri akụkọ ịchọrọ iji menye m ihere kpaa ọchị n'ọgbọ."" Mana ọ dịzị ka okwu ahụ were ndị na-achụ ya iwe nke mere ka ihe onyonyo ahụ ụfọdụ na-ebo na ọ bụ nke ya gbaa n'ịntanet. Kemgbe nke a mere, ọtụtụ ụmụ Naijiria kpụzị nwaada ahụ n'ọnụ  nke mere ka aha ya bụrụ ihe kachasị ewu na soshal midia taa bụ abalị 19 nke ọnwa Oktoba afọ 2021. Ụfọdụ na-akatọ ya, ebe ụfọdụ na-emetara ya ebere. N'aka nke ọzọ, ụfọdụ na-ekwu na ihe onyonyo ahụ abụghị nke Tiwa, ebe ụfọdụ na-ekwu na ya bụ akụkọ bụ akụkọ na Mike Ejeagha o  ji ere egwu ya pụtara ọhụrụ. Ụfọdụ na-ekwu na ọ bụ etu ahụ ka akụkọ siri so egwu o tipụtaburu ọ kpọrọ 'Fever'  nke wuru ewu dịka akụkọ na Wizkid tiri ya aka n'ike wuru na soshal midia oge ọ pụtara. Na otiegwu ụmụnwaanyị Naijiria abụọ a ma ama bụ Tiwa Savage na Seyi Shay nke ezi aha ya bụ Deborah Oluwaseyi Joshua kọrọ ọnụ n'ọha abụghịzị akụkọ ọhụrụ. Ha abụọ ji ogbo na ncha saa onwe ha ahụ wuru ewu na Soshal midia ụbọchị Tuzde dịka ha abụọ zutere onwe ha na mberede n'ọdọ ebe a na-eme isi dị na Lekki, Legọs. Nke bụ akụkọ bụ kedụ ihe Seyi mere meere Tiwa jiri wụọ ya n'ala na-echeghị onye nwụrụ ụzụ akwa ya na-atụ oge o kelere ya? Cheta na n'ihe onyonyo ahụ fegharịrị, Tiwa gwara Seyi dịka ọ bịara ikele ya sị, ""Jide ekele gị, echela na ị ga-eji obi ọjọọ gị bịa ikele m. ""Echezọbeghị m ihe i kwuru oge gị na Victoria Kimani tipụtara egwu afọ ole na ole gara aga."" "" I chere na m echezọzọla mkparịtaụka i nwere na-ekwu kọtọkọta maka m? "" ""Gị na nkịta ahụ tiri egwu, ga mee mkparịtaụka na-ekwụ arụ n'ọnụ maka m, o nweghị ihe m saara."" ""Edinanụghị m nwoke gị. Anapụbeghị m gị ọrụ. Aganubeghị n'ụlọọrụ redio akatọ gị."" Dịka akụkọ ihe ahụ mere n'ụtụtụ Tuzde na-afịọ, BBC Igbo jụrụ ndị ntaakụkọ ihe gbasara akụkọ ịkpa obiaṅụrị were anya ihe ha ma maka akụkọ mmadụ abụọ ahụ. Anthony Abraham, kwuru na ekworo ịdị na-etiti ndị enwe abụọ a ma ama abụghị ihe ọhụrụ maka ihe ọnụ ahụ ha kọrọ na ihe sị n'ọnụ ha abụọ pụta gosiri na ọ bụghị egwu na-esere ha"". Abraham, onye bụ onye ntaakụkọ SilverBird kwuru na ya bụ ihe ka emetụta ụlọọrụ ji ihu mndị otiegwu abụọ ahụ ere ahịa. Lee ụfọdụ ihe ha rụtụrụ aka bụ ebe mmiri si nbanye opi ụgbọgụrụ: N'egwu ahụ nke Ọ kpọghị mmadụ aha,  Seyi kwuru ""onyem kpọrọ nwanne nwaanyị  na -achọ ịnapụ onye m hụrụ na-anya."" N'aka nke ọzọ, Victoria Vimani kwuru maka , "" Nwa ada na-akpọ onwe ya nwada ana m ahnụ ihe mana ọ bụ nne ana ma nụ ihe."" Abraham kwuru na o teela mmadụ abụọ ahụ nwere esemokwu kama ha na-ekpu ya aka. ""Oge m jụrụ Seyi Shay ọnọdụ mmekọrịta ya na Tiwa Savage, ọ gwara m na ha enweghị nsogbu ọbụla. ""Ọ bụ nnukwu nwanne m."" ""Ihe mere bụ na ụfọdụ mgbe ọ bụ ndị na-eso onye ama ama na ndị ntaakụkọ na-akusu esemokwu n'etiti  ndị na-ewu ewu."" Ihe ise Seyi Shay sara maka ebubo Tiwa boro ya Seyi Shay sara Tiwa Savage sị na ihe o merela ya akarịka mana ya gbachiri nkịtị. Na mkparịtaụka ya na ụlọakụkọ Pulse nwere n'ekwentị, o kwuru na nkịtị ya gbara abụghị na ikpe ebubo niile Tiwa Savage boro ya bụ eziokwu. Kama na ""achọghị m ịsa ya n'ihi na achọrọ m ka ihe ọ na-ekwu doo onye ọbụla anya, ọ bụghị na m amaghị ihe m ga-asa ya."" 2. Seyi Shay kwuru na ọ bụ ka ọ gachara ya elekere iri abụọ ya jiri batacha n'ụlọ ndozi isi ahụ, kelee Tiwa Savage ka ọ laghachiri bịa kọwa ya ọnụ. 3. Seyi Shay boro Tiwa Savage ebubo na ọ bụ ya na odeegwu Ceeza Milli deere egwu 'Lova Lova' bụ egwu Tiwa Savage tiri wuru ewu mana ha tiputara ya na agwaghị ya agwa ma ya fodu ikwupụta na aka ya so dị n'egwu ahụ. ""Ihe a chọrọ ịgba m ara ka m hụrụ ya. Akpọrọ m ya n'ekwentị sị ya, Tiwa, egwu 'Mr Lova Lova' ị nwaka mana achọrọ m ịgwa gị na eso m dee egwu ahụ."" 4. Seyi bokwara Tiwa ebubo ịba otu otiegwu ya na ya tikọrọ egwu ọgụ maka iso ya bụ Seyi tie egwu. 5. Seyi bokwara ebubo na Tiwa kwuburu na ọ ga-akpụpụ otu ụlọọrụ ụlọikpe ji ihu ya bụ Tiwa ere ahịa maka itinye ihu ya bụ Seyi na ihu ha ji ere ahịa. Tiwatope Savage, a ma dịka Tiwa Savage bụ otiegwu, ode egwu nakwa onye ejije A mụrụ ya na Legọs n'abalị 5 nke ọnwa Febuwarị, afọ 1980 mana ọ lara Lọndọn ka ọ dị afọ iri na otu. Ọ bụ ebe ahụ ọ gara ịgụ sekọndịrị nakwa mahadum ma malitere tiwe egwu. Egwu ndị o tiri gụnyere ""Kele Kele Love"". Ọ nọrọ n'okpuru Mavin Records nke Don Jazzy nwe tupu ọ hapụ  ha afọ ole na ole gara aga. E jirila ihu Tiwa Savage ree ahịa dara ụda dịka Pepsi,Maggị, Forte Oil na  MTN, Pampers na ahịa ndị ọzọ. Ọ lụrụ Tunji Balogun a ma dịka 'Tee Blizz' bụ onye na-achịkọta ya n'afọ 2013, a mụtara otu nwaa mecha see okwu gbasaa. Ezi aha ya bụ  Oluwaseyi Deborah Joshua. Ọ bụ onye Naijira a mụrụ na Lọndọn n'abalị 21 nke ọnwa Disemba afọ 1985. Ọ na-eti egwu, na-ede ede ma na-emekwa ihe ejije. Efere egwu ndị o tipụtara gụnyere ""Lara & The Beat"", ""Seyi or Shay"", ""Summer Vibe"" nakwa ""Electric Package EP"". Ọ bụrụ na ị maghị egwu ya, cheta ""No Lele."" Ọ bụ onye Kenya  a mụrụ n'Amerịka n'abalị 28 nke  ọnwa Julai,afọ  1985. Ọ na-eti egwu, na-ede egwu ma na-eme ejije. Ọ nọpụ n'okpuru ụlọ egwu ""Chocolate City' nke Naijiria. O nwetaala nzere n'Afrịka maka egwu ya."	https://www.bbc.com/igbo/afirika-57416207
sports	Barcelona vs Chelsea: Akọọla Barcelona ka ncha nkọta	Ndị Chelsea tiri Barcelona mmọnwụ ka ha na Barcelona zutere n'egwuregwu enyi na enyi ha gbara taa bụ Tuzde, ụbọchị 23 nke ọnwa Julai, 2019. Goolu abụọ Tammy Abraham na Ross Barkley nyere zuru inye ha mmeri, n'agbanyeghi na Ivan Rakitic mechara sata otu. Abraham bụ nwaafọ Naịjirịa e binyeburu ndị Derby County (bụ ebe onye nchịkọta Frank Lampard si gafete Chelsea) bu ụzọ gbakaa neetị na nkeji 34. Barkley tụkwasịrị ọzọ na nkeji 81, iji gosi Barcelona na ha ga-emerinwu ha n'agbanyeghi na onye egwu ha bụ Lionel Messi esoghi gbaa. Ha zutere n'asọmpi akpọrọ Iko Rakuten, nke ndị mba Japan ebe ụlọọrụ Rakuten dị hibere maka ịgba bọọlụ ndị enyi na enyi tupu afọ egwuregwu bọọlụ ebido n'ike na ebube. Chelsea zọrọ Barcelona ojukwu n'agbanyeghi na ndị ọhụrụ Barcelona zụtara dịka Antoine Griezmann, Pulisic na ndị ọzọ so gbaa. Dịka ndị klọb niile na-ahọpụta mba ha ga-anọ agba asọmpi nke ha kwa afọ, Chelsea họpụtara mba Japan iji eme nke afọ a. Lee ihe Chelsea dere n'elu Twitter ha: Lekwa ihe nke Barcelona dere na nke ha: Ihe nkiri a ga-amasị gị:	https://www.bbc.com/igbo/egwuregwu-49078475
religion	Abụbu m ụkọchukwu n'ụka 'deeper life' tupu m banye okpukperechi Islam - Murtala Chukwuemeka	Murtala Mohammed Chukwuemeka Amaeze bụ onye Orlu n'Imo Steeti mana ọ bụ onye okpukperechi Alakụba, ma bụrụkwa onye tụgharịrị akwụkwọ nsọ ndị ha bụ Kọran n'asụsụ Igbo. Amaeze sị na ya  bụbu onye ụkọchukwu ụka 'Deeper Life' kama ọ hapụrụ ya were soro okpukperechi alakụba n'afọ 1989. O so na ndị nchịkọta ụka 'Deeper Life' na mpaghara Ajegunle site n'afọ 1986 ruo 1988. Amaeze gara n'ihu kọwaa na alakụba batara ala Igbo kamgbe afọ 1745. Ọ kọwara na e nwere Koran n'asụsụ Awụsa na Yoroba kama enweghị ya n'asụsụ Igbo. Ọ kwuru na ihe ọ mere kwesịrị inye ndị Igbo ọṅụ. Amaeze gwara BBC Igbo na o were ya afọ ise ịtụgharị Koran n'asụsụ Igbo. Onyeis ụlọ ofufe ebe Amaeze na-efe ofufe bụ Akinyemi Ibira kwuru na obi dị ya ụtọ na ọ bụ onye ụka ya tụgharịrị Koran n'asụsụ Igbo. Amaeze kwuru na anaghị amanye mmadụ ịbụ onye alakụba kama na ọ bụ mkpebi nke onwe. O kwukwara na ọ bụghị n'ihi ego mere ya ji tụgharịa Koran n'asụsụ Igbo, kama ọ bụ iji wulite okwukwe ndị Igbo ndị ọzọ bụ ndị okpukperechi alakụba.	https://www.bbc.com/igbo/articles/cllzzqn22y6o
business	Ọgba mbọ: Ị ma Erisco? Lee ka N4200 si mụtara ya ụlọ mmepụta tomato kachasị n'Afrịka	Eric Umeofia, onye nwe ụlọrụ na-emepụta 'Erisco Bonpet fire extinguisher' bụ akọrọngwa  e ji emenyụ ọkụ nakwa ụlọọrụ 'Erisco Foods' ekwuola mkpa ọ dị ka ndị Naịjirịa na-arụpụta nri ha na-eri. Ọ gwara BBC Igbo ka o si were naira puku anọ na narị abụọ(4200) wee bido ahịa n'afọ 1981. Mana  kirie ka ịhụzie ogo ọ nọzị ugbua na etu o si arụpụta 'tọmatọ nkpọ' na-ezuru Afịrịka niile. Ndị mere akụkọ a bụ Vining Ogu na Chioma Obianinwa	https://www.bbc.com/igbo/afirika-51018112
sports	French Open: Serena Williams apụọla	Ụlọ ntaakụkọ AP na-ekwu ugbua na agbara ewguregwu Tennis bụ Serena Williams apụọla na French Open. Ha kwuru Williams pụrụ na-egwurewgu ka ọ pụtara na o nwere asọmpị ya na Maria Sharapova ka ga-agba. Lee ebe ndị AP gbasara akụkọ a n'elu akara soshal midia Twitter ha: Serena dị afọ ịrị atọ n'isii gwara ndị ntaakụkọ n'obodo Roland-Garros nke mba France taa n'ọbụ n'ihi ahụ ọ merụrụ n'obi ka o ji pụọ n'asọmpị ahụ. Serena na Maria Sharapova na-akwado ịgba asọmpị agba nke anọ taa bụ Mọnde. Lee ihe BBC Sport dere na Serena kwuru: Nke na-egosi na ọ bụ maka ezinaulo ha ka o jiri rapụ asọmpị a.	https://www.bbc.com/igbo/egwuregwu-44359637
politics	Chukwuemeka Ezeife: Mbụ ihe e jiri mara ndị Igbo bụ eziokwu	Chukwuemeka Ezeife, aka chịburu Anambara steeti kwuru na mpụ mere na ntuliaka ọkwa gọvanọ Kogi na Bayelsa steeti enweghị atụ. O kwukwara na ihe kara ndị Igbo mma ugbua bụ nhazigharị na mpaghara nke Bekee kpọrọ 'restructuring'.	https://www.bbc.com/igbo/afirika-50550975
religion	Mbaka sị na Buhari abụghị nsogbu Naịjirịa	N'ime vidio a, Fada Ejike Mbaka nke Adoration Ministries n'Enugwu steeti sị na ọ na-akwado Onyeisiala Muhammadu Buhari maka o nwere ihe ọ na-arụ n'obodo Naịjirịa. Onyonyo a sonyere akwa arịrị ndị mmadụ na-ebe maka ka ogbugbu na ahụhụ jupụtara n'obodo site ihe ndị mmadụ kpọrọ ndọlazụ Naịjirịa na-agabiga n'okpuruọchịchị Onyeisiala Muhammadu Buhari. Mbaka gara ihu kọwa na Onyeisiala Muhammadu Buhari abụghị nsogbu Naịjirịa nwere. Cheta na na 2015, Fada Mbaka bụ onye ụkọchukwu Katolik pụtara kwadosieike Onyeisiala Muhammadu Buhari bu ọkọlọtọ All Progressives Congress, ma buokwa amụma na onye bubu Onyeisiala bụ Dọkinta Goodluck Ebele Jonathan ga-ada ntuliaka. Amụma ya a wuru ewu mgbe ahụ mere ka ndị mmadụ na-eche na ya bụ onye ụkọchukwu ọ na-akwado mmadụ na ndọrọndọrọ ọchịchị? Gịnị mere okwu ya maka nsogbu Naịjirịa nwere ji we wuo? Fada Ejike Mbaka bụ ụkọchukwu ndị Katọlik bụrụkwa onyeisi ndị Adoration Ministry bụ ụlọekpere nke o hiwere nke sokwa ụlọụka Katolik n'afọ 1998. Ndị nsonso ya na-ekwokarị n'igwe n'igwe n'ụlọụka ya bụ Adoration Ministries dị n'Enugwu steeti. Ha na-ekwokarị ịbịa kpee ekpere kwa izu. Ama ya dịka onye na-etinye okwu n'ihe gbasara ndọrọndọrọ ọchịchị nakwa ọdịmma ndị mmadụ. Ama ya maka amụma ọ na-ebukarị ndọrịtaụka n'etiti ma ndị nkịtị ma ndị ụkọchukwu.	https://www.bbc.com/igbo/afirika-49355342
business	Abịa state roads: “Ngwa ngwa a rụrụ ụzọ, a ga-enwe mmepe akụnaụba.”	Ụkọchukwu na-achịkọta ụka Metọdist nke 'Ụmụogele Circuit' dị na dayọsis Aba-East bụ Acha David Okechukwu, kọwara BBC Igbo ihe mere ya na ndị ụka ya gaa tie mkpu maka ọnọdụ okporoụzọ Ohanku n'Aba.	https://www.bbc.com/igbo/afirika-52998280
sports	Ghana vs Cameroon: Thomas Agyepong agaghị eso na asọmpi nke taa	"Onyendu ndị otu egwu bọọlụ Black Stars nke Ghana bu Andre Ayew nakwa Thomas Agyepong esoghị na njikere ndị otu ha nwere iji kwadoo maka asọmpi ha na Cameroon taa. Ndị na-elekọta ha kọwara na ahụ esichaghị Agyepong ike iso gbaa asọmpị ha na Cameroon, ebe a na-ele anya na Dede Ayew nwere ike i so gbaa ya bụ asọmpi. Onye mgbasa ozi na ọnụ n'ekwuchitere ndi Black Stars bụ Dan Kwaku Yeboah kwuru sị na ""Ndị nlekọta ahụike otu Black starts si na ha ka na atule ahuisiike Dede nke ha ga-eji mara ma ọ ga eso na asọmpi nke taa."" Ayew na Agyepong merụrụ ahụ na asọmpi izizi nke dị n'etiti Ghana na Benin Republic mgbe mba abụọ ahụ gbara onwe ha 2-2. Ihe onyonyo na-egosi na Andre Ayew nọ n'oche ka ndị otu ya na-eme njikere ụnyaahụ. N'aka nke ọzọ, ndị otu egwu bọọlụ 'Indomitable Lions' nke Cameroun bụ ndị nke mbụ n'otu ""Group F"" dịka ha ji ọkpụ goolu abụọ merie Guinea Bissau na asọmpi izizi ha. Cameroun, bụ ndị buru iko AFCON n'afọ 2017, na-ele anya imeri Ghana taa iji wee gafee n'agba nke abụọ. Aka na-achịkọta otu egwu bọọlụ Cameroon bụ Clarence Seedorf kwuru na ha ga-agbali imeri Ghana ma gakwaa n'ihu buo iko AFCON ọzọ n'afọ a. Asọmpi Ghana na Cameroon ga-ebiri ọkụ n'elekere isii nke uhuruchi taa, Satọde abalị iri abụọ na itoolu nke ọnwa Juun 2019. Akụkọ ga-amasị gị:"	https://www.bbc.com/igbo/afirika-48797816
health	Workers' Day: Ndịọrụ ahụike na ndị ọzọ na-ekele ụmụ Naịjirịa n'ụbọchị ncheta ndịọrụ	Ụbọchị mbụ nke ọnwa Mee afọ ọbụla bụ ụbọchị ncheta ndịọrụ n'ụwa niile. Nke afọ a, ọrịa coronavirus emeela ka ọtụụ ndịọrụ nọrọ n'ụlọ. Naanị ndị ọrụ ahụike na ndị ọrụ ndị ọzọ dị mkpa na-agazi ọrụ n'oge a. Lee ka ụfọdụ ndịọrụ ahụike si ekele ụmụ Igbo taa.	https://www.bbc.com/igbo/52504580
sports	Samuel Chukwueze: Nwaafọ Igbo a nọzị n'ofe ugbua	"Nwaafọ Igbo bu Samuel Chukwuezu nọzị mma na-ekwe oyooyoo ugbua dịka o sonyeerela ụlọọrụ 'Roc Nation Sports.' Roc Nations Sports bụ nnukwu ụlọọrụ na-elekọta ndị egwuregwu dị icheiche nke onye nwe ya bụ otiegwu a ma ama aha ya bụ Jay Z. Ụlọọrụ ahụ kwupụtara nke a n' akara Twitter ha ụbọchị Tọzde, na-eto Chukwueze dịka otu n'ime ndị ntorobịa bụ ọkacha agba bọọlụ na mba Afrịka. Ka ọ dị ugbua, Chukwueze esonyerela ndị dịka Romelu Lukaku na Eric Bailly nke otu egwu Manchester United dịka ndị ụlọọrụ ahụ na-elekọta anya. APC apịachiela akwụkwọ n'ụlọikpe Akụkọ sị Abuja pụta taa kwuru na ndị otu APC akpọghị onye akaebe ọbụla n'ikpe dị n'etiti Muhammadu Buhari na Atiku Abubakar gbasara onye meriri ntuliaka nke 2019. Cheta na Atiku na ndị otu ya bụ PDP gbara Buhari na ndị APC akwụkwọ na-ebo ha ebubo nrụrụaka na ya bụ ntuliaka e mere n'ọnwa March. Obi adịghị Okorocha mma Aka chịburu Imo Steeti bụ Rochas Okorocha agbarụọla ihu maka mweghara gọọmentị Imo weghaara 'Eastern Palm University' nke bụ otu n'ime mahadum  ọ rụrụ tupu ọ rituo n'ọchịchị. Kọmiti nke gọvanọ Emeka Ihedioha hibere gbasara nkea kwuru na Imo steeti enweghị ego iji lekọta imirikiti mahadum nke Okorocha sị na o rụrụ oge ọ bụ gọvanọ. Ọrịa Ebola ka na-agbasakwa N'ofesi, mba Rwanda emechiela oke dị n'etiti ha na mba Congo n'ihi egwu na ọrịa Ebola nwere ike ịbata n'obodo ha. Nke a mere dịka a chọpụtara onye nke atọ nwere ọrịa Ebola na mpaghara Goma bụ Obodo ya na Rwanda nwere oke ala. Akụkọ ndị ọzọ ga-amasị gị: Gọọmentị Imo state ma maka akpụrụakpụ Rochas a na-akwatu ""Ihe anọ ọ dị m ka ya bụrụ na m mabu maka inye nwa ara"" Ihe Enugu state ji bụrụ 'baby ọkụ' mma zuru ahụ"	https://www.bbc.com/igbo/afirika-49199965
sports	AFCON 2021 Tournament: Etu Naịjirịa si kwụrụ n'AFCON a kamgbe ọ malitere	Ihe mba Afrịka ọbụla kpụụ n'ọnụ ugbua bụ asọmpi Iko Mba Afrịka nke ga-ebiri ọkụ n'ụbọchị itoolu nke Jenụwarị, 2022. Nke afọ a bụ nke ugboro iri atọ na atọ, ga-akpọtụ na mba Kameroon bụ ndị ga-ele mba iri abụọ na atọ ndị ọzọ ọbịa. E kwesiburu ịgba ya n'ọnwa Juun afọ 2021 mana a kagburu ya n'ihi nsogbu ọrịa coronavirus metụtara egwu bọọlụ n'ụwa. Dịka ị na-anụ mkpọtụ maka asọmpi a e ji AFCON maara, ọ ga-adịkwa mma ka ị mata ihe ọbụ n'uju nakwa etu Naịjirịa si kwụrụ. AFCON pụtara African Cup of Nations bụ Iko Mba Afrịka nke egwuregwu bọọlụ ụmụnwoke. Ndị na-ahazi ya bụ otu jikọtara egwuregwu bọọlụ n'Afrịka bụ Confederation of African Football (CAF) na Bekee. AFCON bụ otu ụzọ gbara ọkpụrụkpụ e ji ewulite ịdị n'otu mba Afrịka niile, nke a bụ uru ọ baara. A na-agbakaarị ya n'ọnwa Juun/Julaị n'ime afọ abụọ ọbụla. Ọ na-efu otu ọnwa iji gbaa ya. Lee tebụlụ AFCON 2021 A tụmatụ ịmalite AFCON pụtara ihe n'afọ 1956, mgbe mba anọ dịka Ijipt, Sudan, Etiopịa na Saụt Afrịka hiwere CAF n'ọgbakọ FIFA e mere na Lisbon, Pọrtugalụ. Mana asọmpị AFCON malitere kpọmkwen n'ọnwa Febụwarị afọ 1957 na Khartoun bụ isiobodo Sudan. Naanị mba Ijipt, Etiopịa na Sudan sọnyere n'asọmpi ahụ. A gụpụrụ Saụt Afrịka maka iwu gọọmentị na-achị mgbe ahụ tinyere na ọ bụ naanị ndị ọgba bọọlụ isiọcha ga-aga asọmpi ahụ. Mgbe asọmpi AFCON malitere n'afọ 1957, naanị mba anọ na-eso agba ya, n'afọ 1961 ha ruru mba itoolu sonyere mana a gbara asọmpi itozuoke nke mbụ ya. Ọ bụ n'afọ 1963 ka mba ndị dịka Naịjirịa na Tunisia malitere ịgba asọmpi ahụ. N'afọ 1998 mba ndị na-agba asọmpi AFCON gbagoro iri na ise mana n'afọ 2017 mba iri abụọ na anọ malitere ịgba ya. Mba ọbụla gbara ndị mbụ n'asọmpi Iko Mba Afrịka (AFCON) ga-amaburu iko e ji ọlaedo mee nke a rụrụ na mba Ịtali. Otu CAF ga-enye mba ahụ ego dị nde dọla ise ($5,000,000) ma nye ndị ọgba bọọlụ ha mgbanolu ọlaedo (Gold medal) dị iri atọ. Ndị gbara ndị nke abụọ ga-enwete nde dọla abụọ na puku narị asaa na puku iri ise ($2,750,000) na mgbanolu ọlaọcha (Silver medal) dị iri atọ. N'otu aka ahụ, ndị atọ ga-erite nde dọla abụọ na puku narị abụọ ($2,200,000) na ọlanchara (Bronze medal) iri atọ. Ebe ndị nke anọ na-erite otu nde dọla na otu puku narị na puku iri asaa na ise ($1,175,000) nakwa ihe itiaka n'obi a kpọrọ 'Diplomas'. Ndị Super Eagles nke Naịjirịa malitere ịgba asọmpi Iko Mba Afrịka (AFCON) n'afọ 1963 bụ ebe e nyere ha ọkpụ goolu iri ma gbapụ ha n'ogogo mbụ. Asọmpi AFCON nke afọ a ga-eme ya ugboro iri na itoolu ha ga-agba. Kamgbe ahụ ha ebutela iko a ugboro atọ; n'afọ 1980, 1994 na 2013, gbaa ndị abụọ ugboro atọ. Mba Ijipt kachasị buo Iko Mba Afrịka, ha ebuola ya ugboro asaa. Lekwa ndị niile meriri African Cup of Nations (Afcon) kamgbe ọ malitere n'afọ 1957:	https://www.bbc.com/igbo/egwuregwu-59915471
entertainment	Tiwa Savage na Charles Anazodo: Ihe ekele ji dị mkpa n'ala Igbo	"Charles Anazodo bụ ome ihe onyonyo Nollywood a ma ama bụ okwu akpụ n'ọnụ ugbua maka ihe o dere na soshal midia. Anazodo kwuru na Tiwa Savage enweghi nsọpụrụ n'ihi na ọ keleghị ya mgbe ọ hụrụ ya n'otu ụlọọrụ mgbasaozi. Tiwa Savage bụ otiegwu a ma ama sara ya na-ajụ onye ka ọ bụ o jighị ga-ebu ụzọ kelee ya? Ihe a gara n'etiti ha mere anyị ji na-ajụ: Kedụ uru ekele bara n'ala Igbo? Otu onye bụ ọkachamara n'omenala Igbo bụ Ositadinma Amakaeze gwara BBC Igbo ihe niile ekele pụtara. Ihe mbụ o kwuru bụ na ""ikele mmadụ bụ omenala Igbo, a tụrụ anya na ọ bụ nwata ga-ekele okenye."" O kwuru na ihe ekele dị mkpa n'ihi na ọ bụ ajụjụ ga-enwe asịsị ma nye ohere ịkwu ka ihe siri dịrị gị. ""Ekele bụ ohere ga-ebute mkparịtaụka n'etiti ndị mmadụ"" bụ ihe ọzọ o okwuru Nke a ga-ebute mmekọrịta nke Bekee kpọrọ ""Communion"" n'Igbo niile nakwa n'Afrịka. Ihe ọzọ ekele na-egosi bụ obioma ịnwere ebe mmadụ ibe gị no ""Ọ naghị eme ị makwa onye mbụ dịka onye na-eme mpako,"" ka ọ kọwara. N'okwu Tiwa Savage na Charles Anazodo, ọ kọwara na ndị a ma ama nwere akparamagwa pụrụiche. Ọ sị na ọ bụkwa agwa ahụ nwereike ịme ka Tiwa mee ihe o mere n'abụghị ihe o bu n'uche."	https://www.bbc.com/igbo/afirika-49931404
politics	Ụlọọrụ EFCC atọhapụla Willie Obiano	"Ụlọọrụ Economic and Financial Crime Commission, EFCC, ekwuola na ha atọhapụla Willie Obiano bụbu Gọvanọ Anambra steeti agbanyeghị na ha ka na-eme nnyocha. Ọṅụ na-ekwuru EFCC bụ Wilson Uwujaren sị na ya agaghị ekwụ ma ha napụrụ ya akwụkwọ ikike njem ya. Oge gara aga, Ụlọọrụ ahụ na ahụ maka mgbochị mpụ na nrụrụaka na Naịjirịa kwuru n'ụbọchị Mọnde na ha enyochapụtala otu onye ọrụ ha ha na-ebo ebubo na ọ bụ ya sere ma kesaa ihe onyonyo aka chibụrụ Anambra steeti bụ Willie Obiano dịka ọ nọ n'aka ha. Ụlọọrụ EFCC kwuru na ha akwadoghị agwa a onye ọrụ ha kpara ma kwuo na o soghị na usoro ọrụ ha. Ha kwukwara na ha ga-enye onye ahụ ntaramahụhụ dịrị ya agbanyeghị na ha ekwupụtaghị ihe ntaramahụhụ a gụnyere. Cheta na ebe ngwụcha izu gara aga otu ihe onyonyo fegharịrị na soshal midia nke gosiri Obiano ebe ya na otu nwoke nọ n'ụlọọrụ ndị EFCC. Kepụkepụ pụtara ihe n'ụtụtụ Fraịde na-akọwa na atọhapụla onye bụbu Gọvanọ Anambra steeti nke ụlọọrụ Economic and Financial Crime Commission (EFCC) jidere n'abalị Tọọzde. Wilson Uwajaren bụ ọnụ na-ekwuru ndị ụlọọrụ a sị na ""akụkọ ahụ na-ekwu na EFCC atọhapụla Obiano bụ akụkọ ụgha. Ọ ka nọ na-aka anyị rụrọ mgbe anyị mechere nchọpụta"". BBC Igbo juru Wilson ka ọ ma ihe a na-ebo Obiano ha nwụchiri ebubo maka ya. Ọ zara na ọbụghị ihe ya ga-aza ozugbo, mana ""tupu anyị ejide mmadụ, ọ ga-enweriri ihe onye ahụ mere. Mana ihe m ga-agwa unu ugbua bụ na Obiano ka nọ na-aka anyị maka nnyocha"". Ọ sị na Obianọ ma na ya nọ na-akwụkwọ ndị EFCC na-achọ achọ were chọọ ịgbapụ. O kwuru na ha esila Legọs steeti buga ya Abuja. Wilson sịkwa na ya amatabeghị mgbe a ga-akpụpụ ya ụlọikpe, na ndị ga-ama nke ahụ bụ ndị ngalaba ""operations"" ha, bụ ndị jidere ya. Ụlọọrụ Economic and Financial Crimes Commission (EFCC), nwụchiri onye bụbu Gọvanọ Anambra steeti n'ọdọụgbọelụ Murtala Mohammed International Airport dị na Legọs steetị ụnyaahụ bụ Tọọzde ụbọchị iri na asaa nke ọnwa Maachị 2022. Nke a mere ka ọ nyefechere ọchịchị Anambra steeti n'aka Gọvanọ Charles Soludo ụnyaahụ, na-emezị njem nke a sị na ọ bụ mba ofesi ka o zubere ịga tupu anwụchie ya. Akụkọ kwuru na Obiano na-aga Houston, Texas mgbe a nwụchiri ya n'ọdọụgbọelụ ahụ. Ọnụ na-ekwuru EFCC bụ Wilson Uwajaren bụ onye gwara BBC nke a, sị na Obianọ nọ n'ụlọọrụ ha dị na Legọs ugbua. EFCC kwuru: ""ọteela anyị ji arọ ya anya mana iwu nchekwa ndị nọ n'ọchịchị nke Bekee kpọrọ ""immunity"" ekweghị anyị ruo ya nso. Mana ya bụ ""immunity"" gwuru ụnyaahụ, nke mere anyị jiri nwee ohere ịwụchi ya"". O dobeghị anya ihe mere anya EFCC  jiri nọrọ n'isi Obiano maka amabeghị ihe a na-ebo ya. Anyị ka ga-ewetere gị akụkọ a n'uju ka ọ na-apụta. Obiano bụ aka chiburu Anambra steeti site n'afọ 2014 ruo 2022 bụ onye Aguleri nke dị n'okpuruọchịchị Anambra North. O ji ọkọlọtọ ndị All Progressive Grand Alliance, APGA, were chia Anambra steeti Afọ asatọ. Ọ gara akwụkwọ na Mahadum University of Lagos bụ ebe ọ nwetere asambodo na Accountancy na njere nke ""masters"" na Business Admin n'afọ 1979. Aha nwunye ya bụ Ebelechukwu Obiano Lekwa Gọvanọ ndị ọzọ EFCC nwụchigoro Kemgbe Nịjirịa banyere repụblik nke anọ na 1999 ruo ugbua, EFCC anwuchiela gọvanọ iri atọ (30) maka ebubo nrụrụaka na mpụ. Willie Obiano mere ya onye nke iri atọ n'otu. EFCC nwuchiri ya ụbọchị Tọzde, ụbọchị iri na asaa nke ọnwa Maachi 2022. Ụbọchị anwụchiri ya bụ ụbọchị ọ nyefere ọchịchị n'aka Gọvanọ ọhụrụ Anambra steeti bụ Charles Soludo. EFCC sị na ọ teela ha rọwara ya anya, mana ha enwghị ike ijide ya maka ""immunity"" ya. James Ibori bụbu Gọvanọ Delter steeti (1999 - 2007) rachara afọ iri na atọ (13) na mkpọrọ maka ebubo $77m o zuru mgbe ọ na-achị steeti ahụ. James kwetere na ya kpara nkata ezu ego ma bufee ya ofesi n'ụlọikpe South Crown n'UK. Ọ gbara ọsọ na Naịjirịa, ha jide ya na Dubia 2010 buga ya UK. Rochas Okorocha chịrị Imo steetị n'afọ 2011 ruo 2019 nọ n'aka EFFC na 13 Apreelu 2021 mgbe ha wuchiri ya Unity House office dị na Garki, Abuja. Ha boro ya ebubo ibuba ego nakwa imefu ego steeti Imo. A wụchiri Okorocha na Febụwarị 2021 mgbe gọomentị Imo steeti boro ya ebubo maka ụlọ nwinye ya ọ mepere. A tụrụ Oji Uzo Kanu mkpọrọ afọ iri na abụọ  (12) maka ebubo ibuba ego steeti. Ụlọikpe mara ya na mmadụ abụọ ọzọ ikpe ibuba ego dị ijeri asaa na ụma (N7.65) mgbe ha nọ n'ọchịchị malite n'afọ 1999 -2007. Gabriel Suswam nke Benue steeti Audu Abubakar nke Kogi steeti Abdullahi Adamu nke Nasarawa steeti Aliyu Akwe Doma nke Nasarawa steeti Joshua Dariye nke Plateau steeti Jonah Jang nke Plateau steeti James Bala Ngilari nke Adamawa steeti Murtala Nyako nke Adamawa steeti Ali Modu Sheriff nke Borno steeti Danjuma Goje nke Gombe steeti Jolly Nyame nke Taraba steeti Sule Lamido nke Jigawa steeti Aliyu Wammako nke Sokoto steeti Abdulaziz Yari nke Zamfara steeti Theodore Orji nke Abia steeti Chimaroke Nnamani nke Enugu steeti Sullivan Chime nke Enugu steeti Ikedi Ohakim nke Imo steeti Godswill Akpabi nke Akwa Ibom steeti Diepreye Alamieyeseigha nke Bayelsa steeti Timipre Sylva nke Bayelsa steeti Lucky Igbinedion nke Edo steeti Olugbenga Daniel nke Ogun steeti Adebayo Alao-Akala nke Oyo steeti Rashidi Ladoja nke Oyo steeti"	https://www.bbc.com/igbo/afirika-60790921
business	Coronavirus Lockdown: Ihe mere anyị ji kpọpee Legos - Gọvanọ Sanwo-Olu	Legọs bụ steeti ọrịa coronavirus kacha akpa ike na Naịjirịa. Ọrịa a egbuola ihe karịrị mmadụ iri atọ na steeti ahụ, ebe ihe karịrị mmadụ narị asatọ ka bu ya. Nke a mere gọọmentị ji kpọchie elu na ala ma tie iwu ka onye ọbụla nọrọ n'ime ụlọ ya. Mana ka izuụka isii gachara, gọọmentị nyekwara iwu ka a kpọpee obodo ka ndị mmadụ malite kpagharịwa ntakịrị ntakịrị. Ha mere nke a n'agbanyeghi na ọnụọgụgụ ndị bu ọrịa coronavirus ka na-agbali elu. Aka na-achị Legọs bụ Gọvanọ Babajide Sanwo-Olu kọwara na ọ bụ n'ihi akwa agụụ ndị mmadụ na-ebegara gọọmentị so na ihe mere ha ji sị ka a kpọghetụ obodo obere. Gere mkparịtaụka ya na BBC n'ihe nkiri dị n'elu.	https://www.bbc.com/igbo/afirika-52566710
health	Chidiebere Ibe: Ihe mere m ji jiri eserese isiojii egosipụta ọrịa na ahụike mmadụ	Chidiebere Ibe wuru ewu na soshal midia maka eserese akụkụ ahụ onye isiojii nke ndị ọrụ ahụike ji egosipụta ọrịa. Ndị mmadụ na soshal midia ji obi ụtọ nabata eserese ya maka na ọ bụ ihe pụrụiche na-egosipụta nsogbu ahụike n’eserese onye isi ojii. N'ihe onyoonyo a, Ibe gwara BBC Igbo na o bụ n'ụlọakwụkwọ mahadum nke ndị dibịa Oyibo ka o bidoro nwewe mmasị ina-ese ndị mmadụ maka nkọwa ya bụ ahụ mmadụ site n'iji ndị isiojii. Ọ sị na kwaizu ka o ji egosipụta ya bụ eserese ya n'igwe soshial midịa mere ndị mmadụ jiri nwe ihe itunaya maka ihe eserese ya. O kwukwara na o nwere mmasị iji ihe eserese ya kuzie ndị ụmụakwụkwọ dọkịnta ka e ji eserese ndị isi ojii ji mụta ka ahụike ndị ma nleta ndị isi ojii kama iji eserese nke ndị ọcha nke ukwuu. Ibe na-atụanaya na eserese ya ndị a ga-abara ndị ụmụakwụkwọ na-amụta ọrụ dibịa Oyibo n'Afrịka ezigbote uru. Kirie ihe onyoonyo a ka i hụ ka nwa amadị a bụ Chidiebere Ibe ji eji igwe kọmpụta eseta ihe ndị a. Ibe bụ nwa akwụkwọ na-agụ akwụkwọ ịbụ dibịa oyibo. O buruụzọ gụọ Kemistrị na Mahadum Uyo. Ugbua ọ na-agụ maka nsogbu ụbụrụisi na mahadum Kyiv dị na mba Rọshịa. O nwekwara akaọrụ n’ịse ihe kama na ụdịrị ihe ọ na-ese bụ eserese gbasara ngosipụta ọrịa na ahụike mmadụ. Eserese ya nke gosiri nwa ka dị nne isiojii n’afọ wuru ewu n’ịntaneti dịka ọtụtụ mmadụ nabatara ya. O wuruewu n'igwe soshial midịa mgbe o gosipụtara eserese ahụ ndị isiojii ndị o sere mere ka ndị mmadụ nwe mmasị n'ihe o sere. Chidiebere kọwara na ọtụtụ ọrịa ndị egbu ndị isiojii ekwesịghị ma ọ bụrụ na ndị nna nna anyị maara ka ọrịa ndị a si emetụta ndị isiojii site n’eserese ya. Ọ gara n’ihu kọwaa na site na esrese ya, ị ga-ahụ na usoro e ji agwọ onye ọcha n’otu ọrịa abụchaghị usoro e kwesịrị i ji gwọọ onye ojii. O nwere olileanya na a ga-ebido iji eserese ndị isiojii akụziri ndị mmadụ ihe n’ụlọakwụkwọ ndị ahụike. Kirie akụkọ a ka ị hụ ka ịhụ ka Chidiebere is kọwaa ya. Ndị mere akụkọ a bụ Grace Ekpu, Makuochi Okafor na Nnamdi Agbanelo.	https://www.bbc.com/igbo/afirika-60137597
business	Naira Devaluation: Gịnị ka ọ pụtara maka ndị nkịtị?	"Ụlọakụ etiti (Central Bank of Nigeria) ebutuola ego Naịjirịa ka ọ bụrụzie naịra narị atọ na iri asatọ (N380) maka otu dọla. E ji pasentị 24.6 butuo ya site na N360 ọ dịbu na mbụ. Nke a na-abịa dịka ọrịa coronavirus nakwa ihe ndị ọzọ na-emekpa akụnaụba Naịjirịa ahụ. Ọnụahịa mmanụ agbidi nke bụkarị ihe na-enye Naịjirịa ego, na-ada ada na mbaụwa. Nke a mere ka akụnaụba Naịjirịa na-agbadakwa agbada. Ọtụtụ ndị ọkachamara dị icheiche ekwuola uche ha maka mbutu naịra bụ nke Bekee kpọrọ 'devaluation'. Ụfọdụ sị na ọ bụ ihe e kwesịrị ime, ebe ndị ọzọ sị na ọ ga-eme ka ahụhụ na ihe isi ike kawanye njọ. Mmadụ dịka Sanusi Lamido, bụbu onyeisi CBN, kwuru na ya bụ mbutu naịra adịghị mma n'oge a, mana Kingsley Moghalu, onye rụburu ọrụ dịka osote onyeisi CBN, sị na ọ ka mma ka e butuo ya. Mana ndị nkịtị aghọtachaghị ihe okwu a bụ 'devaluation' pụtara maọbụ etu ọ ga-esi metụta ego akpa ha. 'Devaluation' ọbụ ihe ọjọọ ka ọ bụ ihe ọma Chidi Lemchi, onye ihe banyere ego na akụnaụba doro anya, kọwara na mbutu naịra mara mma ma jọkwaa njọ. Lemchi kwuru na ""mbutu ego ga-eme ka ọnụego mbubata ngwaahịa gbalie, nke ga-eme ka ọnụahịa ihe niile gbalie"", bụ nke Bekee kpọrọ 'inflation'. ""Ọ ga-emekwa ka ibite ego raa ahụ maka na ndị na-ebinye ego ga-etinye ego na ọmụrụnwa ha na-ana."" Nke a pụtara na ndị ihe ga-esiri ndị nkịtị ike karịa ka ọ dị na mbụ. Mana Lemchi kọwara na ya bụ 'devaluation' nwere ike ime ka ndị si mba ofesi bata na Naịjirịa ma tinye ego ha, maka na ọ ga-eme ka ọmụrụnwa ha gbalie. ""Ọ bụrụ na ọtụtụ ụlọọrụ si mba ofesi bata Naịjirịa mepee ụlọọrụ ha ebe a, ọ ga-eme ka ọtụtụ ndị mmadụ nweta ọrụ."" Ya bụ na mbutu naịra ga-eme ka ọnụahịa ihe oriri na ihe ndị ọzọ gbalie, mana ọ ga-akara akụnụba Naịjirịa mma n'ọdịnihu."	https://www.bbc.com/igbo/afirika-53325461
health	Covid 19 n'otu nkeji: Yabas, jinja maọbụ galik o nwereike inye aka ịgwọta coronavirus?	Kedụ ihe ikwesiri ịma maka ịta jinja, galik maọbụ yabas? Ndị mmadụ ga-asị taa jinja, galik maọbụ yabas ka o nwereike inye aka ịgwọta Coronavirus, mana gịnị ka ndị WHO kwuru maks nke a? Ihe onyoonyo a ga-akọwara gị ha niile, kirie ya.	https://www.bbc.com/igbo/afirika-52100231
sports	Nigeria Vs Burundi: Super Eagles amalitela njem ịchọ Iko AFCON nke 4 ha	"Iko Mba Afịrịka nke Bekee kpọrọ African Cup of Nations malitere ụnyaahu na mba Ijipt ka mba ahụ na Zimbabwe suru mpi n'ama egwuregwu dị na Cairo. Taata, Super Eagles nke Naịjirịa - bụ ndị tụrụ ugo n'asọmpị a ugboro atọ n'oge gara aga - ga amalite ịchu iko nke anọ ha n'ama egwuregwu Alexandrịa di n'obodo Alexandrịa mgbe ha zutere Burundi. N'ụbọchị nke 26 nke ọnwọa Juun ha ga-ezute otu egwuregwu mba Guinea. N'ụbọchi 30 nke ọnwa juun kwa, ha ga-agba bọọlụ nke agba nke mbụ mgbe ha na Madagascar zutere. Agbanyeghị na Super Eagles so n'otu egwuregwu na-eme ọfụma n'Iko Mba Afịrịka kwamgbe, afọ bụ nke mbụ ha na-agba ya bụ asọmpị kemgbe ha maburu Iko ahụ n'afọ 2013. Super Eagles achịtaghị aja n'asọmpị eji ahụpụta ndị ga-aga Iko Mba Afịrịka n'afọ 2015 nakwa afọ 2017. Super Eagles butere Iko a mbu n'afọ 1980 mgbe Naịjirịa nabatara mba Afịrịka ndị ọzọ. Afọ iri ano gara tupu ha ebute ya ọzọ na Tunisha n'afọ 1994. Ndị ahụ butere mgbe ahụ bụkwa ndị Clemence Westerhof du gawa Iko Mba Ụwa na Amerịka n'afọ ahụ. Afọ iri na itoolu gara tupu Super Eagles hụ Iko ahu anya na mba Saụt Afịrịka. Onye du ha ga Saụt Afịrịka bụ Stephen Keshi - bu onye anọghịzị n'ụwa. Stephen Keshi sokwa n'ime ndị butere iko ahụ n'afọ 1994. Ọ bụ ya bu onyeisi ndi ọgba bọọlụ Super Eagles mgbe ahụ. Ya bụ, Keshi butere Iko ahụ ka onye na-agba nakwa onye nkuzi. Mikel Obi, bụ onyeisi Super Eagles ugbua, sokwa ndị butere Iko ahụ n'afọ 2013. Iko Mba Afịrịka nke afọ bu opuruiche, dịka ọ bu mbu mba 24 ga-ezute na ya bụ asọmpị. Nke afọ a bụkwa nke mbụ ahaziri ka ọ gharị ịdabanye mgbe ndị mba Yurope - bụ ebe ọtụtụ ndị na-agba bọọlụ n'asọmpị a na-atụ mgbere bọọlụ - na-asụ mpị otu egwuregwu dị iche iche. Na mbụ, ọ bụ na ọnwa Febuwarị ka a na-agba asọmpị a. Dịka ọkwa ha dị n'Afịrịka, onweghị ndị n'ime ndị ha na Super Eagles nọ na ""Group"" enwereike sị na aka siri ike ruo ha n'asọmpị bọọlụ, nke mere ọtụtụ mmadụ na-eche na ha ga-pụta na agba nke mbụ gaa agba nke abụọ. Mana, ndị ma egwuregwu bọọlụ ọfụma na-ekwu na onweghị onye a ga-asị na ọ bụ obele mmadu n'ama egwuregwu."	https://www.bbc.com/igbo/egwuregwu-48729283
entertainment	Kabusa Oriental Choir: 'Egwu anyị na-atọwa mmadụ niile ntị'	'Kabusa Oriental Choir' kọwara BBC Igbo etu esi nye ha mbo mbo ọsọ mgbe ha malitechara imepụta ihe nkiri. O nyewela ha ego? Chọpụta n'ihe nkiri a.	https://www.bbc.com/igbo/afirika-48979748
business	Hair and Nail Designer: Ihe m ji bụrụ ọkaibe n'ime isi nakwa mbọ ụmụnwaanyị - Kizito	Onyeka Okoye e ji Kizito maara ekwuola na ọ kuzierela ụmụ ntoroọbịa karịrị iri ise etu e si eme isi nakwa mbọ ụmụnwaanyị. O kwukwara na ọ bụ ụmụnwoke kacha amụta ọrụ n'aka ya ọsịsọ makana ha na-etinye uchu n'ọrụ ịchọmma n'ihi na ọ na-enye ego. Kirie ihe ndị ọzọ o kwuru gụnyere etu o si bido, ihe ndị chere ya aka mgba nakwa ebe ọ nọ ugbua. Ọ bụ Chigozie Ohaka na Chiemela Mgbeahuru mere akụkọ a	https://www.bbc.com/igbo/afirika-59383943
entertainment	Akụkọ kachasị taa: NYSC akọwala ihe mere Davido anọghị ebe ibe ya nọ	"Ngalaba na-ahụ maka ife ala nna n'otu afọ bụ NYSC ekwuola na onye otiegwu bụ Davido naara ikike n'aka ha tupu ọ gaa njem na mba Amerịka. Nke a na-apụta dịka ụfọdụ ndị mmadụ na-akatọ Davido maka ị gawa njem ọrụ na Amerịka oge ndị ogbo ya ji otu afọ efe ala ha ka nọ n'ogige NYSC. Onye ọrụ NYSC gwara BBC n'ekwentị na Davido nara ikike a maka nchekwa na mkpuchi onwe ya mgbe o denyerechara aha ka ibe ya. Ọzọ, Ndị uweojii na Anambra steeti anwụchiela mmadụ ise gụnyere nwata dị afọ iri n'anọ maka iwakpo nwaanyị uche ezughi ezu n'ụmụnze dị n'okpuruọchịchị Orumba South. Nwaanyị ahụ ihe metụtara bụ onye Arondịzuogu kwuru na ha tọrọ nwa ya nwoke dị afọ atọ. Na mba ofesi Ndị mmadụ na-egosi iwe ha na soshal midia maka na onye ọkpa ọchị bụ Kevin Hart machiri ekwenti na mmemme ya emere n'ụbọchị ụka na mba Briten. N'uche ha, Kevin Hart nke Amerịka mefere ya bụ ihe oke n'ịmachi ihe dịka ekwentị N'egwurewgu Serena Williams etozuola ị ga agba nka anọ n'asọmpị US Open dịka o meriri Kaia Kanepi nke mba Estonia taa. Aha ya na-ewu ugbua dịka Serena Odogwu na Tennis kwuru na ọ ka chọrọ imụta ụmu abụọ n'ọdịnihu n'agbanyeghị na ọ tara ahụhụ ị mụ nwa nke mbụ ya. Gee Nkeji nke mgbede a: Ihe onyonyo N'ụtụtụ Super eagles Taa bụ ụbọchị atọ nke ọnwa Septemba 2018 ka a ga-emepe ogige ebe Super Eagles ga-anọ mee nkwado maka izute Seychelles ịmata onye ga-etozu maka Iko mpaghara Afrịka. A na-atụ anya Henry Onyekuru, John Ogu, na ndị ọzọ. Ọdọ ụgbọelu Enugu Gọvanọ ndị si mpaghara ọwụwa-anyanwụ Naịjirịa na-akwa arịrị maka ọnọdụ ọdọ ụgbọelu Akanu Ibiam dị n'enugu nọ na ya ugbua. N'ọgbakọ ha mere n'ụbọchị abụọ nke ọnwa September, ha kelere gọọmentị etiti maka itinyebụ ya aka, ma kpọkuo mịnịsta na-ahụ maka njem ụgbọelu ka ọ bịa lee ọdọ ụgbọelu ahụ anya ma mezie ihe ndị e kwesịrị imezi na ya. Gụọ akụkọ a n'uju ebe a: Bịanụ rụọ ọdọ ụgbọelu Enugu - Gọvano ndị ọwụwa anyanwụ Na mba ofesi, Ọkụ agbapịala ụlọ ebe a na-edebe ihe ochie dị na Rio de Janeiro, isi obodo mba Brazil. Onyeisiala ha bụ Michael Temer kwuru na ihe ọkụ mebiri n'ụlọ ahụ gbara afọ narị abụọ, bụ ""ihe furu efu Brazil enweghị ike ịgbakọ."" Atụmatụ gọọmentị Gọọmentị etiti amapụtala ijeri naịra anọ na iri isii na asatọ a ga-etinye n'ịrụ ụzọ Lagos-Ibadan, akwammiri Niger nke abụọ, ụzọ East-West, ụzọ Abuja-Kano nakwa ọrụ ọdọ mmiri Mambilla. Gere akụkọ ndị a n'otu nkeji: Lee ihe nkiri nke taa: Nwaanyị mụrụ ejima anọ akọọla etu ya na di ya si chee afọ asaa tupu ihe iribeama a emee."	https://www.bbc.com/igbo/afirika-45394206
politics	Ipob asaala George Obiozor nke Ohanaeze Ndigbo maka okwu ọ gwara Nnamdi Kanu	"Ndị ọkaiwu Ipob gụnyere Aloy Ejimakor na Paul Achalla asaala onyeisi Ohanaeze Ndigbo bụ George Obiozor n'okwu ọ gwara Nnamdi Kanu bụ onye ndu Ipob. Obiozor mgbe ọ na-agwa ndị ntaakụkọ okwu n'Enugwu sị na ""Okwu Biafra karịrị Nnamdi Kanu ikpebi"". Na nzaghachị ndị ọkaiwu Ipob katọọrọ ihe Obiozor kwuru mgbe ha na BBC Igbo nwere mkparịtaụka n'ekwentị. Aloy Ejimakor sị na ọ tụghị anya na Obiozor ga-ekwu ụdị okwu a maka na Nnamdi Kanu abụghị obere nwa, na ọ karịala afọ iri ise. Ọ sị na okwu Biafra abụghị ihe gbasara Ohanaeze Ndigbo maka na ha abụghị otu ndọrọ ndọrọ ọchịchị kama na ọ bụ otu omenala na-ahụ maka ọ dị mma ndị Igbo. Ọ gara n'ihu kwuo na o nweghi ihe Ipob nwere megide onyeisi ọhụrụ Ohanaeze Ndigbo kama na ha ekwesighị ị na-akpụ Ipob na Kanu n'ọnụ mgbe niile. N'okwu nke ya, Paul Achalla sị na Obiozor hapụrụ ihe o kwesịrị ikwu metụtara mmegbu ndị Igbo, mwakpo ndị Fulani na-achị ehi nakwa nchekwa n'ala Igbo ma kwuwe maka Biafra na Ipob. Achalla kwukwara na Nnamdi akwụghị naanị na mbọ inwete Biafra na ọtụtụ ndị Igbo nwere agba so ya n'azụ. Ọ gara n'ihu kwuo na Ohanaeze bụ ọgbakọ ndị ndọrọ ndọrọ ọchịchị si ala Igbo ji ala ezumike nka na ha na anaghị eme ihe ga-abara ndị Igbo uru. Achalla nyere Obiozor ndụmọdụ ka ọ hapụ ịgbaso ụzọ ndọrọ ndọrọ ọchịchị ma lekwasị anya maka ọ dị mma ndị ntoroọbịa, ndị nne nakwa Igbo gbaa gburugburu. Ihe ndị ọzọ Obiozor kwuru:"	https://www.bbc.com/igbo/afirika-55749581
sports	Akụkọ kachasị n'ụtụtụ a: Ronaldo ọgbakeela?	Akụkọ ndị dị mkpa n'ụtụtụ a: A ka na-achọ ndị mụnyere isi ụlọọrụ ndị otu pati APC dị n'Imo steeti ọkụ ụnyaahụ. Hilary Eke bụ onye isioche APC n'Imo na-ekwu na ọ bụ ndị omekome busoro ndị otu ha agha n'izu gara aga, kpara mkpamkpa a. Onyeisiala Muhammadu Buhari kwuru na nlọta ya otu ụbọchị tupu oge o kwuru na ọ ga-alọta abụghị maka ihe ọbụla, na ahụ siri ya ike. Cheta na Buhari kwesịburu ịlọta taa ka ọ gara UK ime nyocha maka ahụike ya. Amachiela onye bụbu Praịm minista ndị Malaysia bụ Najib Razak na nwunye ya ịpụ obodo ha. Ọ kwesịrị ịzara ọnụ ya maka ebubo eboro ya gbasara imefu nde dọla narị asaa oge ọ nọ n'ọchịchị n'afọ 2015. Onye egwu ndị Real Madrid bụ Cristiano Ronaldo alọghachịla ma bido ọzụzụ egwuregwu ọzọ. Cheta na Ronaldo rọjiri ụkwụ ka ha na ndị Barcelona zukọrọ n'ụbọchị ụka mere ka ụfọdụ na-atụ egwu ma ọ ga-agbake tupu ha na Liverpool ezukọọ na ngwụcha Champions League n'ụbọchị iri abụọ na isii nke ọnwa a. Gee nkeji nke ụtụtụ a ebe a:	https://www.bbc.com/igbo/afirika-44092360
religion	L﻿ee ihe Bishop Katọlik Enugu kwuru ga-eme dịka ụka Adoration Ministry na-emepe ọzọ	Ụ﻿lọụka Adoration Ministry Enugu ewepụtala ozi kwuru na ha ga-amalite ịkawa ụka ọzọ n'ụbọchị abụọ nke ọnwa Ọktoba, 2022. Fada Ejike Mbaka bụ onyeisi ụka ahụ, binyere aka na ya bụ ozi e ziputere na Facebook ha. B﻿BC kpọtụrụ Katọlik Dayọsis nke Enugwu steeti, nke Fada Mbaka nọ n'okpuru ya ma bụrụkwa ndị nyere ya mmachi a machiri ha kemgbe ọnwa Juun, 2022. H﻿a gwara BBC na n'ezie, Fada Mbaka ga-aka ụka ahụ n'ụbọchị ha ga-emepegharị ya bụ ụlọụka Adoration. Fada Benjamin Achi bụ ọnụ na-ekwuru Katọlik Dayọsis nke Enugwu steeti,﻿ gakwara n'ihu kwuo na ihe ndị ọzọ ga-eso ya ga-abịazị mgbe a kachara ụka ahụ n'ụbọchị Sọnde. N﻿'ụbọchị 17 nke ọnwa Juun ka Bishop Callistus Onaga, bụ Bishọp Enugwu Katọlik Dayọsis, nyere iwu ka e mechie ụlọụka Adoration Ministry nke Enugwu steeti. N﻿'ozi o ziputere ka ọ na-amachi ụlọụka ahụ, Bishọp kwuru na ha ga-eme nnyocha n'isi Fada Mbaka. O﻿ kwuru sị “N’ihi ọtụtụ ihe ndị na-eme n’Adoration Ministry nke megidere okwukwe na nkuzi ndị Katọlik; a dọọla Fada Mbaka aka na ntị ọtụtụ oge mana o geghi ntị na ntuziaka ndị a. Site n'ikike na ọrụ m dịka onyeisi ọzụzụ atụrụ nke Katọlik Enugwu Dayọsis, amachiela ndị Katọlik (ụkọchukwu, ndị ụka) ịga n’Adoration Ministry efe ofufe ruo mgbe e mechara nnyocha ndị ndu Katọlik na-eme n’isi Fada Mbaka”. C﻿heta na n'afọ 2021, Fada Mbaka jikwa aka ya mechie Adoration Ministry otu ọnwa na Mee, ka ọ gara ikpe ekpere otu ọnwa. N﻿ke a mere dịka ọ rịọchara Bishọp Onaga mgbaghara maka ngagharịiwe nke ndị ụka ya mere nke butere ọgbaghara na mmebi ngwongwo ndị ụka. Fr Ejike Camillus Mbaka bụ ụkọchukwu Katọlik na-arụ ọrụ na Dayọsis nke Enugwu, na mpaghara Ọwụwa Anyanwụ Naịjirịa. Ọ bụkwaya ya bụ onyeisi ụlọ ekpere a na-akpọ 'Adoration Ministry Enugwu, Nigeria' (AMEN). E chiri ya ụkọchukwu n'ọnwa Julaị nke afọ 1995, nke pụtara na ọ rụọla ọrụ dịka ụkọchukwu ihe ruru afọ 27 ugbua. Otu ihe e ji mara Mbaka bụ na ọ na-ebukarị amụma gbasara ndọrọndọrọ ọchịchị, ntuliaka, nakwa ndị ga-emeri ntuliaka.	https://www.bbc.com/igbo/articles/cjrnjzjnrxxo
politics	Abia state politics: Ihe mere m ji wụpụ n'APGA nakwa pati m ga-abanye - Alex Otti	Alex Otti zọbụrụ ọkwa gọvanọ n'Abia steeti gwara BBC Igbo ihe mere o ji si na pati All Progressives Grand Alliance (APGA) ọ nọbụ na ya pụọ. O kwuru na mgbe oge ruru na ọ ga-agwa ụwa niile patị ọzọ ọ na-aga. Gere ya n'uju n'ihe nkiri a.	https://www.bbc.com/igbo/afirika-53042311
sports	Man City nọ n'ụlọ buru iko Premia Lig	Akụkọ ndị kachasị mkpa mere taa n'ichafu: Man City tukwu n'ụlọ merie Premia Lig Newcastle meriri Arsenal n'asọmpi ya taa N'egwuregwu, Newcastle ji ọkpụ goolu abuo asatara otu (2-1) wee merie Arsenal n'asompi a gbara taa. Arsenal bu uzo nye goolu tupu Newcastle asaa ya, were nyekwa nke ha jiri nweta mmeri na ya bụ asọmpi. Ndị agha oshimiri mba Ghana jidere ụgbọmmiri mmanụ agbịdị ndị Naịjirịa Ndị agha oshimiri mba Ghana akparala ụgbọmmiri ahịaiwu mmanụ agbịdị ndị Naịjiria. Ụgbọmiri ahụ bu mmadụ iri na otu (11) ma burukwa mmanụ ruru metrik tọn narị atọ na iri abụọ (320). Akụkọ ndị ga-amasị gị: Ndị Edo Steeti anwụchiela ndị ọchịehi Aka na-achị steeti Edo bụ Godwin Obaseki, anwụchiela ndị ọchịehị n'obodo abuo na steeti ahụ. Obaseki hibere komitii gbata gbata ga-enyopu ebe ndị ochịehi n'ime ọhia ma kpụgara ha ndị uweojii. Na mba ofesi Onye nnọchite anya US n'ọgbakọ otu mba uwa bụ UN bụ Nikki Haley, ekwuola na mba ha agaghị esi na Syria pụta ma ebum n'obi ha emezughị. Ime ka Syria kwụsi iji ngwọagha kemikal gbuo ndị be ha so n'ihe Nikki Haley kwuru bụ ebumnobi ndị US. Nkeji nke mgbede a Gere akụkọ ndị a n'otu nkeji. Ihe nkịrị nke taa Ihe onyonyo a gosiri ụmụ Igbo na-agba mbọ na Ladipo, Legos.	https://www.bbc.com/igbo/afirika-43770026
health	No Bra Day: Gini ka ụbọchị a pụtara?	"Dịka ọ na-ewu n'ebe niile, ọtụtu ndị mmadu nwere nghọtaghịe ihe ụbọchị a bụ maka ya. Etu ụbọchị a siri Bido Dịka ndị otu Cancer.ca siri kọwaa, ọ bụ  Dọkinta Mitchell Brown bịdoro ụbochị a i ji mepee anya ndị mmadụ maka ihe gbasara ọrịa kansa n'afọ 2011. Brown kpọrọ ya 'BRA Day' nke pụtara ""Breast Reconstruction Awareness Day"". #NoBraDay: Ọ ga-akwụsị ọrịa kansa n'ụmụnwanyị? Ebum n'obi Brown bụ ị kụziri ụmụnwaanyị ndị a ga-awa ara maka ọrịa kansa na ha nwere ikike ị sị ka awa ha ara ma meekwa ya ka ọ dị mma . Nke a ka ndị Bekee na-akpọ 'Reconstructive Surgery'. Afọ atọ ka ọ were ka emume a gazụọ mba iri atọ. Ka oge na-aga ka atụghaghịrị aha ụbọchị a site na BRA DAY ọ bụrụzia No BRA Day, nke mere ka ọtụtu ndị mmadụ aghọtaghe ya. Ọ na eme Nwoke na Nwanyị kama ọkacha eme ụmụnwanyị ebe ihe pekarịrị 1% n'ime ụmụnwaoke (Dika Nna Beyounce Knowles bụ Mathew Knowles) otu narị na-enweta ya. Otu ihe ikwesiri ime i jị gbochie Kansa Ara Enwere ụzọ abụo esi achọpụta ma mmadụ enwere Kansa ara. 2. Nke abụọ bụ ịga ụlọ ọgwụ ka ha nyocha ara gị Nwaada a na-akọwa na ọ bụ ụbọchị maka Kansa Ara na ọ bụghị maka ịgba ọtọ Nwaada a na-egosi ụmụnwanyị etu ha ga-esi nyocha onwe ha maka kansa ara."	https://www.bbc.com/igbo/afirika-50032212
politics	Mbazulike Amechi: Ọ bụrụ na ndị ọbụla eketeghi oke ha na Naịjirịa ọ ga-ekewa	Mbazulike Amechi bụ otu onye so gbaa mbọ maka nnwereonwe Naịjirịa ebe afọ 1960 etinyela ọnụ n'ihe gbasara ọchịchọ Biafra. O kwuru sị na otu Indigenous People of Biafra (Ipob) bụ ndị na-achọ nnwereonwe Biafra selitere isi ugbua n'ihi iwe maka etu ha si hụ obodo Naịjirịa. Ma kwuo na ebe ihe masịrị ha bụ ka ha nọrọ ma chịa onwe ha, na ọ ga-adị mma ka a tụọ vootu mara ma ha a ga-apụ na Naịjirịa maọbụ ha a ga-anọ. Amechi kwuru sị na agaghịzị eji ọgụ na mma lụọ agha Biafra, kama na ọ bụzị akọnauche ka a ga-ejizi alụ ya. Ọ gara n'ihu kwuo sị na ọ bụrụ na agaghị eme ndị Igbo ka e mere ibe ha na Naịjiria, na ọ ga-aka mma ka a hapụ ndị Igbo ka ha gawara onwe ha, n'agbanyeghi na ọ gaghị amasị ya ka Naịjiria kewaa. Ndị mere akụkọ a bụ Ebere Ekeopara na Nnamdi Agbanelo	https://www.bbc.com/igbo/afirika-54170218
politics	Inec Anambra Governorship List 2021: Lee kpọmkwem ndị niile INEC kwuru ga-eso zọọ ọkwa gọvanọ Anambra steeti	"Ngalaba na-ahazị ntuliaka na Naịjiria bụ 'Independent National Electoral Commission' eweputela aha mmadụ iri na asatọ ga-eso zọọ ọkwa gọvanọ Anambra steeti. Cheta na ọ bụ n'abalị isii nke ọnwa Nọvemba ka ntuliaka a ga-adị. INEC wepụtara aha ndị a na mgbede taa bụ Tọzde, abalị asaa nke ọnwa Ọkụtoba. Ka ọ dị ugbua, ọ fọla naanị abali iri atọ na isii tupu ụbọchị ya bụ ntuliaka eruo. Lee aha ndị ha wepụtara nakwa otu ndọrọndọrọ ọchịchị ha nọ na ya: Ngalaba 'Independent National Electoral Commission' ewepụtela aha ndị ga-eso zọọ ọkwa Gọvanọ n'Anambra Steeti. Mana ihe gbara gharịị bụ na aha Chukwuma Soludo nakwa nke Valentine Ozigbo adịghị n'akwụkwọ nke Inec wepụtara. Chukwuma Soludo bụ onye meriri ntuliaka imeụlọ nke pati APGA, ebe Valentine Ozigbo meriri nke PDP Ọ bụ n'ehihie Fraịde ka Inec wepụtara akwụkwọ aha ndị ga-eso zọọ ọchịchị n'Anambra steeti. N'ime akwụkwọ ahụ, aha mmadụ iri atọ na isii dị n'ime ya, nke gụnyere mmadụ iri na asatọ na-azọ ọkwa gọvanọ nakwa mmadụ iri na asatọ bụ osote ha. A bịa na pati APC, onye aha ya dị ebe ahụ bụ Emmanuel Andy Nnamdi Uba, ebe osote ya bụ Johnbosco Okechukwu Anaedobe. Mana na Pati APGA, onye aha ya dị ebe ahụ bụ Chukwuma Michael Umeoji, ebe osote ya bụ Orogbu Obiageli Lilian. Na nke PDP, onweghị aha ọbụla e dere ebe aụ, kama ihe Inec dere bụ ""court order"". Na YPP, onye aha ya dị ebe ahụ bụ Ifeanyi Uba, ebe osote ya Aloysius Izuchukwu Ekee. Cheta na ndị PDP n'Anambra steeti kewara ụzọ abụọ n'ihi na ha na-azọ onye ga-abụ onyeisioche. Mmadụ abụọ na-azọ ya bụ okwa nwechara akwụkwọ si n'ụlọikpe nke na-ekwu na ọ bụ ha bụ onyeisi n'otu n'otu. Nke a mere ka ndị isi PDP n'Abujakposaa ọchịchị PDP nke Anambra, ọ ga-enye ha nsogbu na ntuliaka 'Primary' ha?ma jiri aka ha họpụta ndị ga-ahazi ntulaiaka imeụlọ na steeti ahụ. Mana nke a mere ka otu PDP abụọ ahụ nọ n'Anambra mee ntuliaka imeụlọ icheiche, ma họpụta ndị ha kwuru meriri. Otu nke mbụ họpụtara Valentine Ozigbo, ebe otu nke abụọ họpụtara Ugochukwu Uba. Mana ugbua, Inec ekwuola na onweghị onye n'ime mmadụ abụọ a ha kwenyere na ya, n'ihi na ya bụ okwu ka dịn'ụlọikpe. N'otu aka ahụ kwa, pati APGA kewakwara ụzọ abụọ n'Anambra steeti n'ihi esemokwu imeụlọ. Mmadụ abụọ na-azọ ọkwa onyeisi oche na pati ahụ: ha bụ Victor Ike Oye na Jude Okeke. Chukwuma Soludo nọ n'otu nke Victor Oye ebe Chukwuma Uneoji - onye nke Inec nabatara - nọ n'otu nke Jude Okeke. BBC Igbo kpọtụụrụ Chukwuma Soludo mana o kwuru na ya achọbeghị ikwu ihe ọbụla ugbua. Nsogbu malitere n'APGA n'afọ 2016 oge ụfọdụ ndị otu ahụ kwuru na ha achọzighị Victor Oye dịka onyeisi ha. Ndị a gara n'ihu họpụta nwoke a kpọrọ Nwabueze Okafor ka ọ bụrụ onyeisi ha. Mana o teghị aka, Okafor anwụọ; ha wee họpụta Martin Agbaso ka ọ nọchie anya ya. Kamgbe ahụ, okwu onye bụ onyeisioche APGA n'Anambra steeti akọbeghị ụkọ n'ụlọ ikpe. Bido na 2016 ruo taa, Ndị kwurula na ha bụ ndị isi APGA gụnyere: Victor Oye, Martin Agbaso, Edozie Njoku, na Jude Okeke. Mana dịka o si dị ugbua, INEC egosila na ọ bụ Jude Okeke ka ha ma dịka onyeisi Apga."	https://www.bbc.com/igbo/afirika-57842787
entertainment	Maternal Mortality: Uche Jombo na ụmụnwaanyị ndị ọzọ kwuru ihe mere ha agaghị amụju ụlọ	"Ụfọdụ ndị ọkachamara na-eche na ịkwụsị atụmaatụ ebe ụmụnwaanyị na-achọrịrị ka ha mụta nwa nwoke nwereike belata ụmụnwaanyị ịnwụ ebe ha na-amụ nwa. Uche Jombo kwuru na ọ dịghị ka ụmụnwaanyị na-achịpụta ụmụ iri na abụọ maọbụ itoolu dịka nne ya si mee. Jombo kwuru na ịmụta nwa na-ara ya ahụ; na afọ ime ya pụrụ ugboro atọ. Ibukun Ogu ji ụmụ atọ kwuru na o bu ụzọ mụta ụmụnwaanyị abuọ tupu ọ mụta otu nwoke mezuru ha ụmụ atọ. Mana o kwuru na ya na di ya kwetara ịmụta ụmụ abụọ sọsọ mgbe ha lụchara di na nwunye. Otu nwaanyị na-achọghị ka a mata aha ya kwuru na ya mụrụ ụmụ anọ ebe ọ na-achọ ịmụta nwa nwaanyị. O kwuru na o ji ịwa afọ mụọ ha niile nke mere ka di ya were ụjọ sị ya amụzịla ka ọ mụchara nke atọ bụkwa nwoke, mana o siri ọnwụ mụọ nke anọ mechara bụrụ nwa nwaanyị ọ na-achọ kamgbe. Ihembosi dị afọ iri atọ na asaa mụrụ nke mbụ, ọ bụrụ nwoke, nke abụọ so ya bụrụ ejima nwoke abụọ, nke anọ abụrụzịa nwaanyị ọ na-achọ. Mana otu nwaanyị ahụ mechara nwụọ. Kedụ ihe mere ụfọdụ ụmụnwaanyị ji achọkarị ka hamụtarịrị nwoke maọbụ nwaanyị? N'agbanyeghị ihe ọdachi na-adakwasị ụmụnwaanyị na-agba mbọ ịmụta nwoke maọbụ nwaanyị mgbe ụfọdụ, ọtụtụ achọghị ikwụsị ya bụ atụmatụ. Ihe mere Chinenye ji ụmụnwoke atọ ji chọọ ịmụtarịrị nwa nwaaanyị Gịnị mere e ji achọkarị nwa nwoke? Chinedu Balogun kwuru na otu n'ime ha bụ oke ịcha ọkụ ụmụ ụwa na-enye di na nwunye. Ihe ndị ọzọ e ji achọ nwa nwoke gụnyere: Ngalaba European Union na United Nations a kpọrọ ""Spotlight Initiative"" na-ekwu na atụmatụ ịmụtarịrị nwa nwoke ebutela mmegide dị iche iche nye ọtụtụ ụmụnwaanyị na Naịjirịa. Ihe nkiri a ga-amasị gị:"	https://www.bbc.com/igbo/afirika-50950623
religion	'Ọ bụ okwu mmekọ nwoke na nwoke n'etiti ndị ụkọchukwu butere esemokwu n'ụlọụka Anglịkan dị n'Ezinifite'	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayosis Anglican nke Aguata agwala BBC ebe mmiri siri banye n'akụ oyibo. Abụchị Nwozor sị na okwu ahụ malitere kemgbe afọ 2017 oge Dayosis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe meziri bụ na Ụkọchukwu na-ahụ maka Ezinifite, bụ Venerable Emma Ekejiuba, gara ebe a na-akwa ozu were kwuo na otu n'ime ndị a achụrụ enweghị ihe o mere were kpụọ ya ka o soro ya kpee ekpere."" Ọ sị na agwa Ụkọchukwu Ekejiuba kpara site ịkpọghachi onye achụrụ n'ọrụ ụkọchukwu ma kwuo na onweghi ih e o mere megidere iwu ndị Anglican na Naịjirịa. Maazị Nwozor gakwara n'ihu kwuo na aka Bishop Aguata bụ Samuel Ezeofor adịghị n'ihe mere karịcha na ọ bụ ya nyere Ven Ekejiuba ezumike nwagbenta. Ọ sị, dịka Bishop Ezeofor nụrụ ihe Ven Ekejiuba mere, ọ hibere kọmịtị maka nyocha ka a mata nke bụ eziokwu, mana ọ gọrọ. Ka emechara, a chọpụtara nọ ọ bụ eziokwu makana ihe o kwuru dị na ""tape"". Maazị Nwofor gakwara n'ihu kwuo na ya bụ obodo adaala jii dịka ụfọdụ ndị so mee nsogbu ụbọchị ụka na abịa ịrịọ mgbaghara. Ihe a Maazị Nwozor kwuru dabanyere n'ihe otu ụkọchukwu na-achọghị ka a kpọọ aha ya gwara BBC n'ụbọchị Sọnde bụ ihe mere ndị ntoroọbịa Ezinifite ji were igodo gbachie ụlọụka Immanuel dị n'obodo ha. BBC kpọrọ Ụkọchukwu Ekejiuba ka anụta ọnụ ya o were sị ka akpọghachi ya. Mana oge eji kpọghachi ya, ekwentị ya anaghịzị aga. Kedụ ihe mere e ji kwụsị Archdeacon a ọrụ? Ụkọchukwu a sị na e nwere otu ụkọchukwu bụ nwafọ Ezinifite a chụrụ maka ebubo mmekọrịta nwoke na nwoke n'afọ ole na ole gara aga. Onye Archdeacon a gara akwamozu ma hụụ ụkọchukwu a, sị ya kpee ekpere gọzịe nri n'akwamozu ahụ. Mana iwu ndị ụka Anglican megidere onye ụkọchukwu a chụrụ achụ ịrụ ọrụ n'ụdị ọbụla, nke mere mgbe ozi ruru Bishọp ntị na ọ gbarụrụ ihu. Bishọp gara n'ihu kwụsịtụ Archdeacon a ọrụ n'ihi agwa ọ kpara ma zigaa onye ọzọ n'Ezinifite ka ọ nọchite anya ya na nchere oge. Ụfọdụ ndị ntoroọbịa Ezinifite anabataghị ya nke mere ha ji gbachie ụlọụka sị ka a kpọchịrị ha Archdeacon a kwụsịtụrụ ọrụ. BBC Igbo kpọrọ Bishop Samuel Ezeofor n'ekwentị ka a mata etu eke si anya anwụ maka ọ zabeghi rute ugbua akụkọ na-apụta. Cheta na ihe onyonyo na-efegharịnụ na soshal midia gosiri ka ndị ụlọụka Emmanuel Anglican Church Ezinifite dị n'Anambra steeti na-eme ngagharịiwe. O gosiri ebe ọtụtụ mmadụ kwụ n'ọnụ ụzọ ụlọụka ahụ na-ekwusike na ha achọghị ka archdeaconry ọhụrụ ewetere ha bata n'ụlọụka ha kama ka ewetere ha nke ochie ka pụchara tupu nke ọhụrụ a abata. Nke a mere ka ha were akwụkwọ e dere ""Uzọ anyị mechiri emechi"" madocha n'ọnụ ụzọ ụlọụka ahụ ka aghara ịka ụka taa ebe ahụ."	https://www.bbc.com/igbo/afirika-54049830
health	Butt Implant: 'Achọrọ m ịwepụ otele m gotere egote'	"Sophie Elise bụ nwaagbọghọ dị afọ iri abụọ na anọ nwere agba n'ihe onyonyo na Norway ma nwee ndị nkwado puku narị ise n'elu 'Instagram'. Sophie kọwara na o nwere obere ahụ mana ọ chọro ka e wulite ukwu ya ka ọ dị ka nke 'nwaanyị Owere'. Dịka ọtụtụ ndị mmadụ na-agbasa iwulite otele dị ka ngwaahịa n'Instagram, Sophie graa mba Tọki ịzụta otele nke ya. O kwuru na ọ na-atụ anya na ọ ga-ada ezigbote ọnụ, mana ha beere ya ezigbo ego nke mere ka obi dị ya mma. ""O bere ego oo, o bere ego karịa ihe ọ kwesịrị ibụ"" ka Sophie gwara ndị mgbasa ozi 'Radio 1 Newsbeat' O kwuru na mgbe a wachara ya otele, na ahụ fụrụ ya ụfụ. Mgbe na-adịghị anya, ndị mmadụ na Soshal Midịa bidoro kwuwe okwu maka otele ya. Ndị mmadụ kwuru na otele ọhụrụ ahụ na ahụ ya agakọghị nke ọma. ""Ugbua ka m matara na ọ bụghị ihe m kwesịrị ime. Ihe niile mere m 'vuum' n'anya, ugbua ka m matara na m echeghị ya ọfụma tupu m waa otele m"" ka Sophie kwuru. Sophie tinyere nke a na-etinye etinye akpọro 'Silicone' mana e nwere atụmatụ ọzọ ebe a ga-ewere abụba dị n'ahụ mmadụ were tinye n'otele ka o buo ibu. Ọ chọpụtala na ahụ ya mara mma ma ghọta na onweghị ihe o ji. Mana ịwepụ otele ya ugbua nwere 'Kọma' Sophie mechazịrị chọta onye dọkita na-awa ahụ nke ọma. Dọkita a kọwaara ya na o nweghị ike ịwepụcha ha niile n'ihi na nke e tinyeere ya bụ nke a na-etinye n'ara. Ọ gwara Sophie na ihe ga-emebi ma e wepụchaa ha niile n'ike. Sophie kwuru na ọ ga-arụzi otele ya n'ọdịnihu, mana ka ọ dị ugbua, ọ ga-ewelata ya ka ọ dịkwa ka ihe yiri anụ ahụ mmadụ. Akụkọ ga-amasị gị: Ihe nkịrị ga-amasị gị:"	https://www.bbc.com/igbo/afirika-50186048
sports	Iker Casillas bụbụ oche goolu Real madrid awụsala ọwa n'afọ 39	"Iker Casilas awụsala ọwa n'egwu bọọlụ n'afọ iri atọ na itoolu. O cherela Real Madrid goolu ugboro narị asaa na iri abụọ na ise (725) n'ime afọ iri na isii (16) ya na ha nọ na Santiago Bernabeu. O ritere iko Champions League ruru atọ na nke La Liga ruru ise. O nyere mba Spain aka rite iko mba ụwa nke 2010 nakwa ""European Championships"" ugboro abụọ n'afọ 2008 nakwa 2012. Casillas sonyere egwu bọọlụ Porto n'afọ 2015 mana ọ gbabeghị bọọlụ kamgbe April nke afọ 2019 maka nkoropu obi mere ya mgbe ọ na-eme ọzụzụ. Mgbe ọ na-agbake, e nyere ya ọkwa n'ogo ndị nchịkọta otu bọọlụ ahụ na Julai nke afọ 2019. Casillas agbarala ndị Porto bọọlụ ugboro 156 , merie ọkwa Primeira Liga  ugboro abụọ nakwa iko Portuguese. O gbara ndị mba Spain bọọlụ ugboro 167 site na 2000 ruo afọ 2016.  Sergio Ramos bu onye ọgba bọọlụ ibe ya na Spain ka ya gbara mba ahụ bọọlụ ugboro ugboro. O depụtara nwụsa ọwa ya na twitter ma si ihe kacha mkpa n'ụwa bụ njem ị gara na ndị so gị wee mee ya na abụghị ebe njem ahụ dụgara gị. Real Madrid bụ otu egwuregwu e ji mara Casillas kwuru na o sonyere ha mgbe ọ dị afọ itoolu ma bụrụkwa ọkaibe na oche goolu ha kamgbe afọ 118 otu egwuregwu ahụ malitere. Onye otu ya na Real Madrid bụ Sergio Ramos wepụtara ya na Casillas sere n'elu twitter iji we kele ọyị ya. N'ọnwa February, ka o gosiri mmasị ya ịzọ ọkwa onyeisioche Spanish Football Federation (RFEF) mana o mechara sere isi ya maka nsogbu Covid-19 butere na mba ahụ."	https://www.bbc.com/igbo/afirika-53653780
health	Lock Down in Nigeria: Gbanahụ oke ibu, 'afọ beer' site n'iri nri ndị a n'oge a	"Ị na-atụ ụjọ ibu oke ibu maọbụ inwe 'afọ beer' n'ihi ọnọdụ nọrọ n'ụlọ nke gọọmenti manyere onye ọbụla ruo? Nwanne bute oche ka ị gụọ ihe nwada Igbo a bụ ọkammụta gbasara nrị na ihe o na-enye n'ahụ kpọpụtara dịka nri ị nwereike iri wee gbanahụ ọrịa ịnọ otu ebe na-ebute Nọọsụ Adanna Monday kwuru na ugbua ohere ịnọ n'ụlọ dapụtara,  ọ dị mkpa ka onye ọbụla jiri aka ya na-esi nri ya ugbua. O kwukwara na mmadụ kwesiri ị na-ahazị oke nri ọ na-eri kwa mgbe. N'okwu ya, ""iri ezigbo nri ga-eme ka ọrịa dịka oke ibu, ọbara mgbali elu, diabetes, gbaara mmadụ ọsọ."" 1. Mkpụrụ osisi Nọọsụ Adanna kwuru na irikarị mkpụrụ osisi ga-eme ka ọrịa ịnọ otu gbalaga. Ụfọdụ mkpuru osisi ọ gụputara gụnyere orọma, 'lemon', 'strawberry', na mango bu ezigbo vitamin C ebe water melon ga-enye gị ezigbo mmiri n'ahụ. Apple bụkwa mkpụrụosisi ga-enye gị nnukwu ""Fibre"" ga-edozi ahụ gị. Riwe ụgụ na spinach ọfụma maka na 'green' ha tọrọ atọ dịka dọkịta Adanna si kwuo. Nke a ga-enye gị ihe ndị nwereike iluso nje agha n'ahụ gị. Ọ na-abụ ịhụ anụ ehi ahụ a na-ama gị jiji? Biko ọ bụghị maka oge a. Nọọsụ Adanna kwuru na anụ dịka azụ ọcha(crocker maọbụ tilapia), anụ ọkụkọ maọbụ anụ 'turkey' na ka mma n'oge a maka ịgbanahụ ọrịa. Nke a ga-eme ka ahụ gị ghara ị na-anyị gị arụ mgbe niile. 4. Kabọhidreti pụrụ iche Dọkịta Adanna gụpụtara nri a dịka osikapa ọfada , osikapa nke si n'ubi ghara ịgabiga ọtụtụ mgbanwe. Ọ gụnyere beans, potato na legume niile makana ha ga-eme ka ịghara ị na-ata cham cham. Nri ndị a bụ nọtụ, salmon, olive oil, Mackerel na ube oyibo. O kwuru na nri ndị a na-edozi obi mmadụ mana ọ ga-adị mma ka mmadụ ghara iribi ga ya oke maka ibu, tụmadị ọ bụrụ na ị na-agbara ibu ọsọ. Nke a bụ makana ha bu ibu karịa protein na kabọhidret. N'ikpeazu, dọkịta Adanna kwuru ka ndị mmadụ na-aṅụ mmiri ọfụma n'oge a. Ọ bụrụ na o kweghị gị, gote mkpuru osisi juputere na mmiri dịka 'water melon' tawa."	https://www.bbc.com/igbo/afirika-52165477
health	Coronavirus: Ihe mere m ji asachasị ebe a na-agwọ ndị bu coronavirus	Damoah Asareh nwafọ mba Gana na-arụ n'ụlọọgwụ ebe a na-elekọta ndị bu coronavirua akọwala ihe ọ na-agabiga n'ọrụ ya. Ọ sị na ọ na-eme nke a iji nyere ndị a aka. Ọ kwuru na ọ bụ eziokwu na ụjọ na-atụ ya n'ọrụ a mana ndị a bụ mmadụ ibe ya. Na ọ bụrụ na ọ bịaghị, na onye ga-enyere ndị a aka? Asareh sị na nke ọzọ bụ na ọ hụrụ ọrụ ya n'anya. Akụkọ ndị ga-amasị gị:	https://www.bbc.com/igbo/afirika-52987470
entertainment	Happy New Year 2022: Etu ndị Igbo si achụ afọ ochie ma nabata afọ ọhụrụ	Ụbọchị mbụ nke afọ ọhụrụ bụ ụbọchị ọtụtụ ndị mmadụ na-atụ anya ya nke ukwu n'ụwa gbaa gburugburu. Ọtụtụ mba, na-agbanyeghi okpukperechi ha, nwere emume ha na-eme n'abalị ga-abọta ụbọchị ahụ (new year eve) iji nabata afọ ọhụrụ. Ndị Igbo n'aka nke ha anaghị ekpete azụ n'emume na-eso nnabata afọ ọhụrụ. Ha na-ahụta ụbọchị mbụ nke afọ ọhụrụ dịka ụbọchị kachasị oke mkpa n'ime afọ n'ihi olileanya ha nwere na ọ ga-aka mma karịa afọ gara aga. Ọ na-amasị ndị Igbo nke ukwuu ịnọ n'obodo ha achụ afọ ochie ma nabata nke ọhụrụ. Nke mere ọtụtụ ndị Igbo ji emechi ọrụ ha, azụmaahịa na ọdọahịa ha niile ma lawa obodo ha iji gbaa afọ ọhụrụ. Onye ọkammụta n'asụsụ nakwa omenala Igbo bụ Maazị Chigozie Nnabuihe sị na ịchụ afọ bụ ihe dịrị onye ọbụla n'obodo. Na ọ bụ ihe ndị Igbo ji ekele Chineke maka afọ nke gara aga nakwa ị rịọ ya ọ dị mma nke afọ na-abịa abịa. Maazị Nnabuihe sị na mgbe gboo na a na-emere ya omenala pụrụiche mana dịka ọ dị ugbua na ọ bụzi onye ọbụla maọbụ ezinaụlọ ọbụla na-agọ ọfọ ọma n'isi onwe ha. Ndị dịka dibia ụlọ, ndị okenye ọha obodo maọbụ ezemmụọ na-atụpụ mmanya ma gọọ ọfọ n'isi ezinaụlọ, ọha obodo nakwa ndị na-efe chi ha. Maazị Nnabuihe sị na ụfọdụ ekpere na ọfọ a na-agọ n'elu afọ ọhụrụ gụnyere; O nweghi kpọmkwem oge a ga-asị kachasị mma ịgọ ọfọ maọbụ ikpe ekpere kama ọ na-abụkaarị awa ole na ole ka abanye afọ ọhụrụ. Dịka ọ dị ugbua, ndị okpukperechi Kraịst na-agazi n'ụlọụka ha dị iche iche iji kpee ekpere ịnabata afọ ọhụrụ. Ekpere ha na-ekpe n'ụlọụka adịchaghị iche na nke dibia ụlọ, ndị okenya ọha obodo maọbụ nke Ezemmụọ n'ekpe. Ekpere na ọfọ niile a na-ekpe maọbụ na-agọ bụ ikele Chineke maka afọ gara aga ma rịọ maka ọ dị mma afọ ọhụrụ.	https://www.bbc.com/igbo/afirika-55482986
business	AfCFTA: Uru atụmaatụ a ga-abara Naịjiria	"Dịka onyeisiala Muhammadu Buhari binyechara aka n'akwụkwọ maka nkwekọrịta azụmahịa na mba Africa, ọtụtụ mmadụ ka na-ajụ uru ọ ga-abara ha. Lee ihe ise mbinyeaka a ga-emere Naịjirịa. 1. Ọ ga-eme ka Naịjiria na obodo ndị nọ n'Africa Union na-azụ ahịa ruru ogo pasenti iri isii (60%) karịa iri na isii ha na-azụbụ. 2. AfCFTA ga-emepụta ebe azụmahịa kachasị na mba ụwa niile. 3. Ọ ga-enye ndị na-azụ ahịa na Najirịa ohere iso mmadụ ruru ijeri abụọ zụkọta ahịa. 4.Ọ ga-enye ndị Naịjirịa sonye na akụnaụba ruru ijeri dọla abụọ nke ka akụ na ụba Naịjirịa. 5. Ụmụ Naịjirịa na-azụta ahịa ga-erite uru na ndọkọrịta ga-adị n'etiti ọtụtụ ndị azụmahịa. Onyeisiala Mohammadu Buhari gara na Niger Republic ụbọchị asaa nke ọnwa July binye aka n'akwụkwọ maka atụmatụ ""African Continental Free Trade Area""(ACFTA) ga-ahụ na mba Afrika na-azụkọta ahịa na-enweghị nsogbu. O bụghị taa ka ekwụwere okwu ya bụ atụmatụ nzụkọrịta ahịa na mba Afrika. Atụmatụ mekọrịta azụmahịa nke mba Afrika kpụrụ afọ n'ala afọ gara aga mgbe Naịjrịa jụrụ na ha agaghị entinye aka na ya. Naịjrịa bụ mba kachasị na mba Afrika ma nọrọkwa n'isi ihe a na-eme na ya bụ ọgbakọ. Mgbe Naịjirịa sepụrụ aka na ya bụ ọgbakọ, ụwa che na ọgbakọ azụmahịa mba Afrika akpụọla afọ n'ala kpam kpam. Onyeisiala Buhari sị ka enye ya nwobere oge ka ya chebere ya bụ atụmatụ echiche. Kemgbe ahụ otu ehibere ilebe anya na azụmahịa Naiịjrịa akpọrọ ""Nigerian Office for Trade Negotiation""  sị na ha na otu ruru iri abụọ na asaa etikọọla isi maka ya bụ okwụ mata iri dị na ya. Uru dị na Naịjirịa ịnwete obosara ahịa na mba Afrika juru eju bara abara agbanyeghị na ọtụtụ na atụ egwu na ọrụ na ngwaahịa agaghịzị ezu ndị chọrọ ya. Ugbua Naịjirịa tinyegoro aka na-akwụkwọ nkwekọrịta a, Afrika ịwete obosara ahịa buru ibu dịka Urop adịwala nso. Ugbua Naịjrịa enweela ohere ịmekọrịta ha na mba ndị ọzọ nwere agba."	https://www.bbc.com/igbo/afirika-48899195
health	Covid-19 n'otu nkeji: Artemisia ọ na-agwọ coronavirus?	Onyeisiala mba Madagascar bụ Andry Rajoelina gwara ndị obodo ha ka ha na-aṅụ mmiri ọgwụ e ji Artemisia na ahịhịa ndị ọzọ wee mee iji gwọọ ọrịa coronavirus. Mana otu 'World Health Organisation' nakwa ngalaba ahụike mba ahụ ekwuola na onweghi nnyocha gosiri na ya bụ mmiri ọgwụ na-arụ ọrụ. Nnyocha dị icheiche ka na-aga n'ihu n'akụkụ ụwa niile iji chọpụta ma a ga-ahụ ọgwụ nke ga-arụ ọrụ. Ka ọ dị ugbua, onwebeghi ọgwụ nke e wepụtarala. Ndị mere akụkọ a bụ Vining Ogu na Chukwunaeme Obiejesi	https://www.bbc.com/igbo/egwuregwu-52405093
health	Etu ihe esere si enyere Aziza nwata nwere 'Autism' aka	Nne na nna Aziza,nwata nwere 'nsogbu 'Autism Spectrum Disorder bụ ASD n'ịchafụ kọwara etu nwa ha na ọnọdụ ahụ si aga. Ngalaba WHO kọwara ASD dịka ọnọdụ dị iche iche nke na-egosipụta site n'ịme ka mmekọrịta na ụzọ ịkparịta ụka n'ụzọ dị iche iche siere mmadụ ike. N'aka nke ọzọ ka ngalaba na-ahụ maka ahụike mba Briten bụ National Health Service bụ NHS n'ịchafụ kwuru na ASD abụghị ọrịa ma ncha. Akụkọ a bụ maka Aziza bụ nwa nere ọnọdụ ASD. Ha kwuru ihe ịma aka nwa ha na enwe Nwa ha nwere ihe bekee na-akpọ Autism Spectrum Disorder. Dịka Eziafakakụ Nwokolo onye na-ahụ maka agwa kọwara ụfọdụ ihe eji amara onye nwere ọnọdụ ASD - 1) O kwuru na nke mbụ bụ na onye ahụ agaghị enwe ike ile mmadụ ọzọ anya na mkpụrụ anya 2) Nwokolo kwuru na ọzọ bụ na ha anaghị anọ otu ebe 3) O gụnyere na ụfọdụ anaghị ekwe aza aha ha maọbụ nwee mmekọrịta ha na mmadụ ọzọ 4) O si kwa na ụfọdụ ụmụaka nwere ya anaghị enwe ike iji ihe ụmụaka ibe ha ji egwu egwu.	https://www.bbc.com/igbo/afirika-61103977
religion	Sotitobire Church: Etu akụkọ ụgha si bute igbu onye uweojii na ịgba ụlọụka ọkụ	Ndị mmadụ gbara ụlọ uka Sotitobire dị n'Akure ọkụ ụnyaahu maka akụkọ ndị uweojii si bụ asị na-efere na soshal midia. Okwu a malitere n'ọnwa gara aga mgbe amaritere chọwa nwatakịrị aha ya bụ Gold Kolawole furu na ụlọụka ahụ. Nne nwatakịri a bụ Modupe Kolawole kpọ ya ga ya bụ ụlọụka mgbe atọrọ ya. Ọnụ na-ekwuru ndị uweojii n'Ondo steeti bụ Femi Joseph gwara BBC na ọ bụ ndị iwe na-ewe gara na ya bụ ụlọụka were gbaa ya ọkụ n'ihi na akụkọ si na-abọpụtara ozu nwantakịrị ahụ n'ụka ahụ. Nne ya bụ Kolawole gwara onye ntaakụkọ BBC na-enwere aka enwe n'ihe gbasara ofufu nwa ya. Kolawole kwukwara na ndị ụlọụka ahụ enyeghi ndị uweojii enyemaka dịka ndị chọrọ ka achọta ya bu nwa. Kama onye ntaakụkọ BBC gara ebe ahụ kwuru na ọhụghị ozu nwa ahụ n'ụlọụka ahụ. Ndị uweojii sitere na ọnu na-ekwuchitere ha bụ Femi Joseph kwuru na ọ bu akụkọ ụgha dughere ndị mmadụ iji chee na ọ bụ eziokwu na egwụpụtara ozu ya bu nwa. Joseph kọwara na igwe mmadu iwe na-ewe gburu otu onye uweojii ma sị kwa na ọ bụ ihe onyonyo ụlọmgbasa ozi wepụtara bụ ihe mere ka akụkọ ugha a gbasaa ka ọkụ n'oge ụgụrụ. O kwukwara na igwe mmadu a jiri okwute chụọ ndị uweojii ọsọ ụkwụ eruala ma mebie ụgbọala ha. Kama o kwuru na ọ bụghi eziokwu na ndị uweojii gburu onye obụla. Onyeuweojii Joseph gwara ndị mmadụ na ha ka na enyocha ya bụ ofufu nwatakịri a bụ Gold Kolawole. Dịka ọ dị ugbua, ogbaaghara ataala isi mmadụ abụụ nke bụ otu onye uweojii na onye nkịtị.	https://www.bbc.com/igbo/afirika-50849059
business	Ọgba mbọ: 'Inyere ụmụnwaanyị aka mere m ji malite ụlọọrụ ime isi'	N'agbanyeghi na ọ mụghị etu e si eme isi maọbu wig, Chinyere Anigbo bụ dọkịnta ahụike gbanyụrụ ọkụ n'ọrụ ya wee malite ịrụpụta wig. Taa, ọ na-ebu wig ya aga mba ụwa dị iche iche. O nwere ndị ọrụ karịrị narị anọ ọkachasị n'ụmụnwaanyị, ọ sị na ọ bụ iji nyere ha aka mere o ji malite ọrụ ịrụpụta ntụtụ a na-ekpu ekpu bụ wig. N'akụkọ a, ọ kowara etu o si malite nakwa etu o si aga. Ọ bụ Chimezie Ucheagbo na Nnamdi Agbanelo tinyere aka mee akụkọ a	https://www.bbc.com/igbo/afirika-55399251
politics	Nigeria Independence: Lee etu Nigeria na mba Africa ndị ọzọ nweere onwe ha na 1960 si kwụrụ	"Dịka Naijirịa na-eme emume nnwereonwe, ụfọdụ na-ajụ kedụ ebe Naijirịa nọ n'ihe gbasara ọganihu. Ha dị ọtụtụ mba n'Afrịka ha na Naịjirịa nweere onwe ha n'afọ 1960. Ha gunyere Gabọn, Mọritenịa, Mali, Bene Repụbụlik, Senigal na Togo. Mba ndị a na-akwadokwa emume ịgba afọ 59 nke ha. Mba ndị a niile bụ ọgbọ mana Igbo si na ""nwoke na ibe ya ha bụ n'ọnụ"". Ọ bụrụ n'omenala Igbo, onye gbara afọ iri ise na itoolu ekwesila imezu ihe a tụrụ anya na ndụ ya. Na ntule anyị mere, anyị chọrọ ịchọpụta mba kacha eme nke ọma. Ihe ndị anyị ji mee nchọpụta a gụnyere ọnwụ ụmụaka amụru ọhụrụ nke Bekee kpọrọ ""Infant Mortality"", ogologo afọ ndụ (life expectancy), ụgwọ opekatampe (minimum wage) na nrụrụaka (corruption). Anyị jụkwara onye ọkammụta n'ihe gbasara akụnụba mba bụ Mazi Samuel Iheanyichukwu Ohuabunwa na Dọkinta na-ahụ maka ahụike obodo bụ Ikenna Onoh. Ọnwụ ụmụaka a mụrụ ọhụrụ ka njọ na Naịjirịa karịa mba ndị ọgbọ ya. Dịka ndị 'Worldbank.org' si depụta n'afọ 2018, Naijirịa jiri akara 75.7 were bụru onye nke ikpeazụ ebe Senegal bụ onye nke mbụ n'akara 31.8. Anyị jụru dibia Bekee bụ Ikenna Onoh onye bụkwa ọkammụta n'ihe gbasara ahụike ọha nke bekee kpọrọ 'public health'. Ọ kọwara na ọtụtụ ihe na ebute ọnwụ nwa amụrụ ọhụrụ kama ọ nwere nke gọomentị kwesịri ime. Onoh kwuru na gọmentị kwesịrị ime ka ụlọọgwụ ruo mmadụ niile aka, ọkachasa ndị bi n'ime obodo na ogbe nkịrika ụlọ. O kwukwara na ọ dịịrị gọọmenti ịgbasa ozi ma kuziere ụmụnwanyi di ime na ndị mụrụ ụmu ọhụrụ etu ha ga-esi ledo ụmụ ha anya. Nke a bụ afọ ole a na-atụanya na mmadụ nwere ike ibi ndụ n'obodo ọbụla site na nwata tupu onye ahụ anwụọ. Naijiria gbakwara onye nke ikpeazụ na nnyocha ndị WHO mere n'afọ 2016. Ikenna Onoh ji ihe mberede okporoụzo were maa atụ dịka okporo ụzo ọjụọ sọ n'ihe na-ebute ọnwụ erughi eru na Naịjirịa. Onoh kọwara na mgbe ihe mberede okporo ụzo mere, onweghi ndị gbatagbata nke goomenti ga-abia nyere ndị ihe mberede ahụ metụtara aka. O kwukwara na gọọmenti kwesịri itinye ụchụ n'ịkuziri ndi mmadụ maka ahụike ma rụkwaa ụlọọgwụ ebe ndị mmadụ ga-anata ọgwụgwọ ọrịa maọbụ nnyocha ahụ. N'ime mba asaa ndị ha na Naịjirịa bụ ọgbọ, Naịjirịa gbara onye nke atọ na ụgwọ opekatampe. N'ọdịnsoa ka e buliri ụgwọọnwa opekatampe na Naịjirịa ruo puku naịra iri atọ nke pụtara $83.10 ma a tụgharịa ya. Gabon gbara onye nke abụọ n'onụ $249.27 ebe Mauritania gbara onye nke mbụ n'ụgwo $801.26 opekete mpe. Mali gbara onye nke ikpeazụ n'ụgwo $47.29 ụgwo opekete mpe. A bịa na nrụrụaka, Naijiria na Mọritenịa bụ ndị nke ikpeazụ n'ime mba asaa ndị a bụ ọgbọ. Nke a bụ dịka ngalaba na-ahụ maka ịkwụba aka ọtọ bụ 'Transparency International' si depụta. Ha nyere Naịjirịa na Mọritenia akara 27/100. N'ụwa niile, mba abụọ a gbara ndị nke 144 n'ime mba 180 ngalaba ahụ nyochara. Senigal ji akara 45/100 bụru onye nke iri isi na asaa n'ime mba 180 ndị 'Transparency' nyochara. Kedu ihe bụ Nsogbụ Naịjirịa Ọ bụ Okoro etoghị eto wara ọgọdọ na-enye Naijirịa nsogbu? Anyị jụrụ Mazi Samuel Ohuabunwa ihe kpatara o ji dị ka Naịjirịa a na-alaghachi azụ. O kwuru na-enweghị ihe afọ olee Naijirịa dị nwere ime maka mmepe obodo. Ohuabunwa kwuru na Naijirịa na-emebu nke ọma oge a na-eme ọchịchị onye hazie akụ ya nke Bekee kpọrọ 'Regional Government'. Ọbụ mgbe ndịagha batara n'ọchịchị ka ihe niile ghasara. Na mpịachi, Ohuabunwa kwuru na ọ bụ ajọ ọchịchị na ajọ ndị ọchịchi mere na Naijirịa etobeghị. Ọ kọwara na Naijirịa nwee ezigbo ndị ọchịchị, na ha ga-etokwute mba ndị ọzọ na eme ọfụma. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-49905476
politics	#BBCGovDebate: Nrụrịtaụka BBC Igbo niile abịala na njedebe	Ihe ndị dị mkpa mere taa Nrụrịtaụka ọkwa gọvanọ nke BBC Igbo hibere emechiela taa dịka emere nke Ebonyi steeti n'ehihie ụbọchị Sunde. Cheta na nrụrịtaụka a malitere na Imo steeti metụtakwara Abịa steeti dịka Igwe mmadụ pụtara ịjụ ndị ọchịchị ajụjụ dị ha mkpa. Ọzọ, Onyeisi  ụlọụka Redeemed na Naịjirịa bụ Pastor EA Adeboye emerela osote onyeisiala  Naịjirịa bụ Yemi Osinbajo ụka mmamma n'ụbọchị sunda Nke a bụ maka ụgbọelụ helịkọpta bu ya dara n'obodo Kabba na Kogi steeti n'ehihe satọde. Na mba ofesi, Ụfọdụ  ụmụnwanne ndị nọ n'ụlọ mkpọrọ  dị n'obodo New York emeela ngagharịwe maka ọnọdụ esi debe ụmụnwanne ha na mba Amerịka Iwe ha bụ na oyi na-atụgbu ụmụnwanne ha dịka ha enweghi ọkụ latrik maọbụ mkpoọkụ n'oge oke oyi a na mba ahụ. N'egwuregwu, Mmeri otu Manchester United meriri otu Leicester city na mgbede sunde ga-eme ya mmerị itoolu n'ime asọmpị  iri otu Man U riterela n'okpuru onye ndu ọhụrụ ha bụ Ole Gunner Solskjaer. Ọ bụ Marcus Rashford nyere ọkpụ goolu ha jiri dọka neetị ndị Leicester Akụkọ BBC Igbo na nkeji Akụkọ dị mkpa n'ụtụtụ Ndọrịtaụka nke BBC haziri maka ndị na-azọ ọkwa gọvanọ jisike aga n'ihu ugbua. Taa ọ ga-akpọtụ n'Ebonyi steeti ebe ndị na-azọ ọkwa gọvanọ na steeti ahụ ga-enwe ndọrịtaụka gbasara etu ọchịchị ha ga-esi bara ndị steeti ahụ uru. Gọvanọ na-achị Ebonyi steeti ugbua bụ Dave Umahi ma bụrụkwa onye otU PDP so na ndị ga-eme ndọrịtaụka a. Ndị ọzọ ga-eso gụnyere Nnaji Igbokwe onye otu pati Accord nakwa Ogbonnaya Okorie bụ onye otu Advanced Allied Party. BBC Igbo ga-ewetere unu ka o sị aga mgbe a ga-amalite ya bụ ndọrịtaụka taa. N'akụkọ ọzọ, Inec etiela aka n'obi Dịka ntuliaka nke afọ a na-akpụkete nso, ụlọọrụ na-ahụ maka ntuliaka akpọrọ INEC n'ichafụ ekwuola na ha adịla njikere ịme atụmaatụ a. Onyeisioche ngalaba na-ahụ maka mgbasa ozi na Inec bụ Festus Okoye kwuru na ha ebugala ngwa ọrụ a ga-eji mee ya bụ ntuliaka n'ụlọakụ ukwu bụ Central Bank of Naịjirịa ebe a ga-esi bụga ya ebe ndị a ga-eme ntulaiaka n'abali ga-efopụta ụbọchị ntuliaka. N'ofesi, Enwela nkwekọrịta udo n'etiti otu nnupuisi ruru iri na anọ na gọọmenti etiti Central African Repọblịk ka enwechara mkparịtaụka na mba Sudan. Ọ bụ ndị ozi United Nations nọ na CAR akpọrọ Minusca nakwa Africa union bụ ndị kwadoro ya bụ mkparịtaụka  kwuputere nke a. N'egwuregwu, Chelsea  ji ọkpụ goolụ ise asataghị otu merie Huddersfield, TottenHam tikwara Newscastle otu ọkpụ goolu asataghị otu, Cystal Palace jikwa ọkpụ goolu abụọ asataghị otu wee merie Fulham ebe Wolves tiri Everton mmanwụ site n'inye ha ọkpụ goolu atọ asatara otu n'asọmpị Premiere League ụbọchị Satọde gara aga. Nkeji taa Ihe nkiri taa	https://www.bbc.com/igbo/afirika-47106799
politics	Lee ka akwamozu aka chibụrụ Kenya bụ Mwai Kibaki si aga	"Gọọmentị mba Kenya na-eme emume akwamozu aka chibụrụ Kenya bụ Mwai Kibaki ,onye lara mmụọ n'otu izu gara aga taa bụ Fraịde (29/4/22). Kibaki nwụrụ ka ọ dị afọ iri itoolu. Ozu ya hapụrụ ụlọ olili ozu n'ụtụtụ taa ma gawa obi gọọmentị dịka ụgbọala ndị agha so chiri ya bụ ndị na-eduzi usoro olili ozu ahụ. Ọtụtụ ndị isi mba Afrịka nakwa mbaụwa ndị ọzọ ga-abịa emume a, nke gụnyere Cyril Ramaphosa nke South Africa, Salva Kiir nke South Sudan na Sahle-Work Zewde nke Etiopia ndị kwupụtarala nkwenye ha na ha ga-abịa. A na-eme mmemme a n'ama egwuregwu Nyayo dị na isiobodo Kenya bụ Nairobi. Emechiela nnukwu okporoụzọ dị Nairobi iji mee ka ọ dịrị ndị na-abịa ya bụ emume mfe ibanye ama egwuregwu ahụ. Ndị agha mba Kenya na-eme usoro ngagharị pụrụiche dịka ha na-aga n'eme mmemme a. Ndị mba Kenya nọ n'ahịrị ugbua maka ịkwanyere Mwai Kibaki ugwu ikpeazụ ha nke malitere kemgbe ụbọchị Mọnde, bụ ebe a na-ekiri ozu ya nke ikpeazụ n'obi gọọmentị nke ndị ụlọomeiwu dị na steeti. Gọọmentị Kenya ekwuola na taa bụ Fraịde bụ ụbọchị ezumike nye ọha iji nye ha ohere iru uju nakwa inwe ike bịa ya bụ emume. Mba Tanzania bụ mba agbataobi Kenya ekwupụtala ụbọchị iru uju ụbọchị abụọ site na Fraịde iji kwado ndị Kenya. Cheta na a dụrụ Kibaki iyi ọrụ dịka onyeisiala nke atọ na mba Kenya n'ebe ngwụcha afọ 2002, ọ rụrụ ọrụ dịka onyeisiala ruo n'afọ 2013. A ga-eli ya n'ụbọchị Satọde n'ụlọ ya dị na mpaghara etiti Kenya. Mwai Kibaki bụbụ onyeisiala mba Kenya nwụrụ n'izu gara ka ọ gbachara afọ 90. Onyeisiala mba ahụ bụ Uhuru Kenyatta bụ onye gbara ama nke a ụbọchị Fraide. Kibaki bụ onye ndu mbụ na esighị n'otu 'Kenya African National Union (Kanu), bụ pati chierala afọ 40 kemgbe Nnwereonwe mba ahụ. E ji iwulite akụna mba ahụ mara Kibaki onye chịrị Kenya malite n'afọ 2002 rue afọ 2013. Mana mmeri o ji laghachi n'okwa site na ntuliaka afọ 2007 butere tigbuo-zogbuo nke tara isi mmadụ 1200. Kenyeta kwuru sị, ""Mwai Kibaki bụ onye a ndị ala anyị a hụrụ n' anya ma na-akwanyere ugwu."" ""Ọ bu ụzọ n'ịhụ na pati nọ n'ọchichị kwụ n'ụkwụ ha site na ịcha ha ọkụ."""	https://www.bbc.com/igbo/afirika-61186264
health	Covid-19: Ihe ala ili na-egosi maka coronavirus na Somalia	Ndị dọkịnta abụọ na-azọ ndụ ha a Mogadishu bụ Isi Obodo Somalia ekwuola etu ha si alụso ọrịa coronavirus agha. Akụkọ kwu kwara maka nke bụ eziokwu na ọnụ ọgụgụ gọọmentị mba ahụ na-ewepụta maka ọrịa covid-19.	https://www.bbc.com/igbo/afirika-53551244
politics	Insecurity in Nigeria: Amaghị m ma ndị gọvanọ anyị ọ na-atụ ụjọ - Pete Edochie	"Pete Edochie bụ onye nkiri ama ama e nyela ndị gọvanọ ọwụwa anyanwụ Naịjirịa ndụmọdụ etu ha ga-esi wulite mpaghara ahụ. O kwukwara na ọ ga-adị mma ma ndị gọvanọ ọwụwa anyanwụ tịkọọ aka ọnụ iji gboo mkpa na-akpa ndị Igbo. N'okwu ya, ""ọ bụ onye kwuputere maka ọkọ na-akọ ya ka a na-ege ntị."" Lee ihe o kwuru n'uju n'ihe nkiri a dị ebe a."	https://www.bbc.com/igbo/afirika-56884461
sports	Samuel Chukwueze: Gịnị ka ị ma maka onye a na-ekwu na ọ bụ 'ọkacha agba na Super Eagles ugbua'?	"A bịa n'ime otu Super Eagles na-achịpụ ya n'asọmpi Iko Mba Afrịka a na-agba n'Ijipt ugbua, Samuel Chimerenka Chukwueze so na ndị a kpụ n'ọnụ. Nwaamadị a gbara afọ iri abụọ, so na ndị ọgba bọọlụ batara ọhụrụ ụkwụ na-aghọ ezi nkọ n'ịgba bọọlụ. Super Eagles nke Naịjirịa nke Chukwueze so anọchite anya ha, abụghị ndị ikpeazụ dịka ha so ndị ogbo ha n'Afrịka n'ịnọchiteanya mba ha. Chukwueze bụ nwaafọ Naịjirịa na-agbara Super Eagles nakwa otu egwuregwu Villarreal nke mba Spen bọọlụ. A mụrụ Chukwueze n'ụbọchị iri abụọ na abụọ, afọ 1999, n'obodo Amaokwe, Ugba, Ibeku dị n'Ụmụahịa, Abịa Steeti . Ọ tọrọ mmadụ abụọ (bụ ụmụnne ya), nwoke na nwaanyị. Chukwueze gụrụ akwụkwọ na 'Government College' nakwa 'Evangel Sekọndịrị' dịcha n'Ụmụahịa. Chukwueze malitere ịgba bọọlụ mgbe ọ dị naanị afọ asatọ. O ji Austin J.J Okocha bụ ""ọgba ncha"" mere onye nlekwasị anya ya. O bu ụzọ gbaara otu egwuregwu ""Future Hope"" bọọlụ, mechaa gbaara ndị ""New Generation Academy"". Dịka ọ na-agbagote n'afọ, Chukwueze banyere otu ""Diamond Football Academy"" tupu o soro ndị otu egwu Naịjirịa 'Golden Eaglets' nọ n'okpuru afọ 17. N'afọ 2018, Chukwueze malitere njem iso ndị Super Eagles nke Naịjirịa agba bọọlụ n'asọmpi enyi na enyi ha na ndị Yuganda. N'ọnwa Mee afọ 2019, a kpọrọ ya oku iso gbaa asọmpi Iko Mba Afrịka nke na-aga n'ihu ugbua. Ụkwụ na-aghọ ya ezigbo nkọ n'ịgba bọọlụ. Ọ bụ onye ama ama n'ịkpa oke ọkpụkpa na bọọlụ, nke mere ọtụtụ ndị ji atụnyere ya na Arjen Robben nke mba 'Netherland'. Chukwueze so ndị 'Golden Eaglets' mabute Iko Mbaụwa ndị nọ n'okpuru afọ 17 a gbara n'afọ 2015, bụ ebe ọ bụ onye atọ na ndị kachasị nye goolu n'asọmpi ahụ. N'afọ 2016, ọ turuugo dịka ""ọgba bọọlụ kachasị gbapụta ihe"" n'otu egwuregwu 'Diamond Football Academy'. Ọ bụ ya ritere nturuugo ""onye ọgba bọọlụ kachasị baa uru"" n'asọmpi Iko MCL n'afọ 2016. Samuel Chimerenka Chukwueze so na ndị a na-atụ anya ga-amụke ka kpakpando n'asọmpi AFCON nke afọ a. Goolu o nyere n'asọmpị ndị Saụt Afịrịka na Naịjirịa mere ya onye atọchasịrị n'ime ndị nyere goolu n'Afcon nke 2019."	https://www.bbc.com/igbo/egwuregwu-48755381
sports	Arsenal vs Aston Villa: Arsenal azaala 'nna m agụ' taa	"Aston Villa bịara n'ụlọ ndị Arsenal kpaa ha aka n'ọdụ mana Arsenal gosiri ha ihe o ji bụrụ nna m agụ. Arsenal si n'azụ were ọkpụ goolu atọ asatara abụọ merie ndị Aston Villa n'asọmpi nke taa. N'isi ụtụ ihe dịka nkeji 20 ka ndị Aston Villa gbara aka ahịa ma nye Arsenal goolu nke si n'aka J. McGinn. Dịka ọgụ a na-aga n'ihu onye bụ A. Maitland-Niles kotere ụka mere ogbu bọọlụ ji chụpụ ya na nkeji 41. Arsenal nwetere ohere penariti nke N.Pepe nyere ha goolu na nkeji 59. Mana Aston Villa zaghachịrị mgbe Wesley nyere goolu nke abụọ ha na nkeji 60. Nke a gbawara Arsenal obi mere ha ji were iwe nye goolu abụọ na nkeji 81 na 84 site n'aka Calum Chambers na Pierre-Emerick Aubameyang. Mmerie a mere ka Arsenal bụrụ ndị anọ n'ogogo tebụlụ Premier League. Man City azọọla Watford aja O dị otu Watford ka nrọ taa dịka otu Manchester City ziri ha egwu mmọnwụ. City kụnyere ha isi agba okpu mgbe ha nyere goolu asatọ asataghị otu n'asọmpị ha taa. Ihe ịtụ anya ndị mmadụ na-ekwu maka ya bụ na goolu ise n'ime ha bụ n'ime nkeji 18 ka enyere ha niile. Etu e si nye goolu ndị a bụ Bernado Silva na nkeji 1, Sergio Arguero na nkeji 7, Riyad Mahrez na nkeji 12, Bernado Silva na nkeji 15 nakwa Nicolas Otamendi na nkeji 18. Goolu ise ahụ bu etu e si mechi agba nke mbụ. N'agba nke abụọ, otu Watford kuliri n'ụra gbalịa ịnye goolu mana ọ mịtaghị mkpụrụ. Kama ihe mere bụ na Bernado Silva gbawara ụzọ goolu ọzọ na nkeji 48 nakwa na nkeji 60. Kevin De Bruyne dọkaziri neeti ndị Watford kpam kpam na nkeji 85 mgbe o nyere goolu nke ya. Onye ma ka obi ga-adị onye nche bọọlụ otu Watford ugbua? Taa ka ụlọikpe ga-ekwu hoo haa onye meriri ntụliaka ọkwa Gọvanọ emere n'Imo n'ọnwa maachị. Dịka ọ dị ugbua ha na-emezi nchịkọta ikpe ahụ nke Uche Nwosu, Ifeanyi Ararume na Hope Uzodinma gbara Emeka Ihedioha na-ekwu na mmeri ya ezighi ezi. Allen Onyema onye nwe ụlọọrụ AirPeace ekwuola na ha ga-aga ọzọ na mba Sawụt Afrịka bulata ụmu Naịjirịa ndị ọzọ ka chọrọ ịnata. O rụtụkwara ndị uweojii nke mba Saụt Afrịka aka kwuo na ha na-ada agbachi nkịtị ma a na-emebisi ihe ụmụ Naịjirịa n'ihi Xenophobia. Gọọmentị mba Kongo akwadola iwepụta ọgwụ mgbochi ọrịa Ebola nke abụọ iji belata ofufe ọrịa ahụ. Orịa Ebola egbuola ihe karịrị mmadụ puku iri n'otu site n'afọ 2014 rue afọ 2016. Gọọmentị etiti agbaala Omoyele Sowore akwụkwọ n'ụlọikpe na-ebo ya ebubo ibupu ego na nzuzo nakwa ịchọ ịkwatụ ọchịchị onyeisiala Muhammadu Buhari. Ha kwukwara na Sowore kparịrị Buhari na mkparịtaụka ya na ndị ntaakụkọ mere mgbe gara aga. Sowore bụ onye nwe ụlọọrụ ntaakụkọ 'Sahara Reporters'. O sokwa zọọ ọkwa onyeisiala na ntuliaka e mere n'ọnwa Febrụwarị afọ a n'otu Lee ihe ụfọdụ ndị mmadụ kwuru: @Omojuwa kwuru na nwuchi Sowore bụ ihe ihere nye gọọmentị etiti. Oti egwu a ma ama bụ Adekunle Gold gosikwara iwe ya. @OgbeniDipo bụ onye ọka nkụzi kwuru na onweghi ihe ọjọọ ọbụla Sowore mere ma gwa gọọmentị etiti ka ha tọhapụ ya. @markessien kwuru na ọbụ sọ okwu ka Sowore kwuru. Ndị ọrụ uweojii nzuzo Naịjirịa a kpọrọ 'Department of State Services' (DSS) nwụchiri Sowore n'abalị abụọ nke ọnwa Ọgọst. Ihe e ji nwụchie ya bụ maka ịhazi ngagharịiwe nke ọ kpọrọ 'Revolution Now'. Sowore kwuru na ngagharịiwe ahụ bụ maka ọchịchị ọjọọ nke si n'aka gọọmentị etiti. Cheta na ụlọikpe enyebuola ikike ka ndị DSS jide Sowore ruo abali iri anọ na ise. Mana ka ọgachara abalị iri ise Sowore nọrọ na mkpọrọ, gọọmentị etiti agbaala ya akwụkwọ. Gọọmentị boro ya ebubo na o ji ụzọ aghụghọ zipu ego dị dọla 74,400. Ha kwuru na o zipuru $19,975 n'ọnwa Eprel, zipu $20,475, n'ọnwa May, zipu $16,975 n'ọnwa Jun, ma zipukwa $16,975 ọzọ n'ọnwa Julaị 2019. Ọzọkwa, gọọmentị kwuru na Sowore chọrọ iji ngagharịiwe 'Revolution Now' wee chutuo onyeisiala Muhammadu Buhari n'ọchịchị Mmechi 'border' na-amịta mkpụrụ Onyeisiala Muhammadu Buhari ekwuola na mmechi emechiri oke ala Naịjiria na mba ndị ọzọ gbara ya okirikiri na-amịta mkpụrụ. O kwuru nke a mgbe ụfọdụ ndị ma ihe ekwe n'akụ maka azụmahịa bịara leta ya n'Abuja ụnyahụ. Ndị ahụ gụnyere otu 'Nigerian Association for Chamber of Commerce, Industry, Mines and Agriculture (NACCIMA) na ndị otu 'Federation of West African Chambers of Commerce and Industry (FEWACCI)'. Buharị kọwara na oteela aka Naịjiria jị arịọ arịrịọ ka mba ndị gbara ya okirikiri gbochilata mbubata ahịa adigboroja nakwa ntụbata ngwaahịa n'ụzọ ezighi ezi. Mana mmechi 'border' bụ iji wee gbaa ụzọ owere mgba ka o wee chie. Onyeisi ụlọ omeiwu nta bụ Femi Gbajabiamila agbarụọla ihu etu ndi isi ọrụ nchekwa ụfọdụ siri gbajọọ ọgbakọ ọ kpọrọ iji chọọ ụzọ a ga-esi wulite nchekwa na Naịjiria. Gbajabiamila kwuru na ọ gbara ya gharịị etu ndị isi agha, nke ndị agha ụgbọelu na nke ndị ụgbọmmiri si hapụ ịbịa ọgbakọ ahụ kama zite ndị nnọchịanya. N'okwu ya: ""Nke a gosiri na onweghị ihe ha ji ụlọomeiwu a kpọrọ."" ""A ga m akọrọ onyeisiala Muhammadu Buhari ihe a ka ọ mara etu a ga-esi lebaa ya anya."" Gbajabiamila rịọrọ onyeisi ndị uweojii bụ Mohammed Adamu nakwa onyeisi ngalaba na-ahụ maka mbata ndị mmadụ na Naịjirịa bụ Muhammad Babandende mgbaghara. Ọ chụghachiri ndị bịara ịnọchite anya ndịisi ndị agha, ma yigharịa ọgbakọ ahụ ka ọ dịzie ụbọchị Monde, abalị iri abụọ na atọ nke ọnwa Sepụtemba. Mba Amerịka ekpebiela na ha ga-eziga ndị agha ha na mba Saụdi Arebia dịka a tụrụ ogbunigwe abụọ na ụlọọrụ na-amịpụta mmanụ agbidi na mba ahụ. Dịka onyeisi ọrụ nchekwa Amerịka bụ Mark Esper si kwuo, ọrụ ndị agha ahụ ga-abụ ịga gbochi ọgbatauhie. Mana ka ọ dị ugbua, amabeghi ndị agha mmadụ ole a ga-eziga njem ahụ. Amerịka na Saụdi Arebia na-ebo mba Iran ebubo maka ịtụ ogbunigwe abụọ ahụ, mana otu ndị oyi egwu a kpọrọ Houthi rebels sị na ọ bụ ha tụrụ ya. Onye nkuzi a ma ama bụ Jose Mourinho agwala ndị mmadụ ka ha ghara ịkpọ ya aha gbasara ịnaghara Zinedine Zidan ọrụ na Real Madrid. Mourinho gwara ụlọọrụ ntaakụkọ dị na Spen a kpọrọ Deportes Cuatro na Zidan abụghị onye a ga-eleda anya ma abịa na nkuzi bọọlụ. O kwuru na agbanyeghi otu ihe si kwuru na ihe ajọghị njọ n'otu bọọlụ Real Madrid ugbua dịka ndị mmadụ si eche. Ọ kọwakwara na ihe ka ya mkpa ugbua bụ ịmụta asụsụ Jamini maka adịghị ama ama o nweta ọrụ na mba ahụ n'ọdinhu. Asụsụ Jamani ga-abụ asụsụ nke isii Mourinho ma asụ. Gee nkeji ebe a: Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/media-49779820
religion	End Sars: Ihe Fada Mbaka gwara ndị kwuru na ha ga-agba 'Adoration Ministry' ọkụ	Ụkọchukwu ama ama bụ Fada Ejike Mbaka ekwuola na o nweghi onye kachasị akwado ndị ntoroọbịa na Naịjirịa karịa ya Mbaka kwuru nke a mgbe ọ na-akatọ akụkọ pụtara na soshal midia na ndị omekome gbara ụlọ ekpere 'adoration' nọ n'Umuchigbo ọkụ n'ihi ngagharịiwe Endsars. Ọ dọrọ ndị mmadụ aka na ntị ka ha ghara ị na-ekwuto aha ya na soshal midia ma na-atụ asị emegide ya. O kwuru na onweghi enyemaka ọbụla 'adoration ministry' nweterela n'aka Onyeisiala Buhari kamgbe ọ bara ọchịchị. O kwuru na o nweghị 'oil block' ọbụla Onyeisiala Buhari nyere ya nke o ji enwe onye ewere n'ọrụ n'aha ya. Nlegharị anya BBC Igbo legharịrị n'ogige ekpere a gosikwara na ọ bụ eziokwu na o nweghị ọkụ ọbụla a gbara n'adoration' Enugwu.	https://www.bbc.com/igbo/afirika-54706283
business	Urazi Palm Oil: Ihe mere mmanụ a ji bụrụ ọpụrụiche na mmanụ nri ndị ọzọ	Mmanụ Urazi bụ mmanụ pụrụiche e si n'osisi nkwụ emepụta na mpaghara Ebonyi Steeti. Etu e si emepụta ya dị iche n'etu e si emepụta mmanụ nri ndị ọzọ. N'ihe onyonyo, a kọwaara usoro e ji emepụta ya nakwa uru ọ baara. Ndị mere akụkọ a bụ Chukwudi Chris Santus Okereke na Chiemela Mgbeahuru	https://www.bbc.com/igbo/afirika-58612060
health	Coronavirus: Ihe dị mkpa gọọmentị Naịjirịa na-eme ịgbochi ọrịa a	"Coronavirus bụ ọrịa ọhụrụ si na akụkụ Wuhan na mba Chaịna pụta egbuola mmadụ 170. Ka ọ dị ugbua, ọrịa ahụ eferela rue mba iri na isii ma jide kwa mmadụ 7711 na mba ụwa niile. E chere na o rutela mba Afrịka mana nwata akwụkwọ e chere na ọ nwere ya na mba Ivory Coast enweghi ya. Naịjirịa bụ ebe ọtụtụ ndị mba Chaịna na-abịa a zụ ahịa ya mere anyị ji jụọ ""Gịnị ka gọọmentị Naịjirịa na-eme ijji gbochi ọrịa a"" Minista na-ahụ maka ahụike bụ Osagie Enahire agwaala ndị Naịjirịa ha kwụsịtụ njem mba Chaịna ugbua N'ọnụ ya ""ọ dịla mkpa ịgwa ndị Naịjirịa ha hapụ ị ga Chaịna sọsọ maọbụ okwu dị oke mkpa"". Ihe ọzọ Enahire kwuru bụ na ebidola nyocha pụrụiche n'ọdọụgboelu ofesi niile dị na Naịjirịa. Ha gụnyere Abuja, Kano, Porthacourt, Enugu nakwa nke dị na Legọs. Ha kwuru na ha ahaziela ogige ebe ha ga-edobe ndị a chọpụtara na ha bu ọrịa ahụ maka nyocha. Njikọ aka maka ọdịnma ahụike ndị mmadụ Ngalaba na-enyocha ọrịa na-efe efe bụ NCDC n'aha ịchafụ ekwuola na ha na WHO ejikọla aka maka ịluso ọrịa ọgụ. Cheta na WHO ekwubuola na ọrịa nwereike ifesa mbaụwa niile nke ha kpọrọ ""Epidemic outbreak"" na Bekee. Ebe Onyeisi Nigeria Diasposara Commision bụ Abike Dabiri kwukwara na onweghi onye Naịjirịa buterela ọrịa a na Chaịna. O kwukwara na ụfọdụ ụmụakwụkwọ agaala n'ụlọọrụ Naịjirịa dị na Chaịna. ""Anyị na Ministri na-ahụ maka ndị ofesi ejikọọla aka ịma etu anyị ga-esi kpọpụta ndị tọrọ ebe ahụ"" ka o kwuru. Mana, otu nwata akwụkwo ya na BBC Igbo kpara nkata sị na onwebeghị onye ha hụrụ ma kwuo na ọ bụ agụ bụ isiokwu ha ugbua. ""Ndị Gana izitaala ha ego mgbachi akpa, mana anya anyị ahụbeghị ndi nke anyị."" Ọ gwakara n'ihu dụọ ndị Naịjirịa na-abịa Chaịna ọdụ maka nke a ma sị ka ha ghara ịbịa Chaịna ruo oge nje a lala."	https://www.bbc.com/igbo/afirika-51307393
sports	Man United vs PSG: Ike 'ekwensu ọbara ọbara' dara, ike PSG eguzoro	"Otu PSG tiri Man Utd mmọnwụ, iji gosi ha na ha abịaghị igwu egwu, ka ha ji goolu abụọ merie ha na Old Trafford. Nke a bụ mmeri mbụ a na-emeri otu egwu bọọlụ Man Utd kemgbe Ole Gunna Solskjaer malitere ịchịkọta ha. Presnel Kimpembe ji ha gbachara ọnụ ma gbaa aka ahịa, n'ihe bụ goolu mbụ ọ na-enyere ndị PSG. Kylian Mbappe dọkara neetị David De Gea n'ọkara nke abụọ, ebe e mechara chụpụ Paul Pogba ka o nwetara akwụkwọ edo edo abụọ. Angel Di Maria gbabuuru Man Utd bọọlụ eleghi anya n'azụ ka ọ na-agwọ ha ara n'agbanyeghi emu ha nọ na-akwa ya; o bunyere Kimpembe bọọlụ o ji nye goolu. Anthony Martial na Jesse Lingard merụrụ ahụ n'ọkara mbụ, mere ka ewepụ ha. Ajụjụ onye ọbụla kpụ n'ọnụ ugbua bụ ""isi Man Utd a ga-apụtakwa mgbe ha ga-aga na Parc des Princes n'ụbọchị isii nke ọnwa Maachị?"" Ihe mberede okporoụzọ mere n'Imo steeti:Ụgbọala Tipa dakwasịrị ma kurie otu ụgbọala Pasat bụ nke otu pati APC ji achụ nta vootu n'Owere bụ isi obodo Imo steeti. Ihe mberede a mere n'okporoụzọ akpọrọ Jacob Zuma bụkwa nke e ji ""akanchawa"" wee mara.Anya hụrụ ka o si mee gwara BBC Igbo na ihe mberede a mere ka obere ụgbọala a e ji achụ nta vootu nke Muhammadu Buhari nakwa Rochas Okorocha, chọrọ igbafe ụgbọala Tipa ahụ.O kwuru na onweghi onye nwụrụ, mana e burula onye ọkwọụgbọala ahụ gawa n'ụlọọgwụ makana ọ merụrụ nnukwute ahụ. Nnamdi Kanu na BBC: Na mkparịtaụka Nnamdi Kanu na BBC Igbo nwere, o kwuru na ihe ọ gabigara n'aka ndị agha mere o ji zoo mgbe ahụ o zoro. O bokwara ndị na-achị mpaghara ọwụwa anyanwụ ebubo na ha chọrọ igbu ya n'afọ gara aga, so mee o ji gbaa ọsọ, gaa lekọta onwe ya n'ahụ ọ merụrụ. Gere ihe ndị ọzọ o kwuru ebe a: Udo ga-achị n'Imo steeti: Ndị na-azọ ọkwa gọvanọ n'Imo steeti ebinyela aka n'akwụkwọ udo, ebe ha kwenyere na udo ga-achị na ntuliaka na-abịa. Ndị otu ọrụ nchekwa niile nọ n'Imo steeti nke gụnyere ndị uweojii, haziri emume a. Ndị binyere aka n'akwụkwọ udo a gụnyere: Emeka Ihedioha nke PDP, Uche Nwosu nke AA, Linus Okorie nke YPP, Tony Nwulu nke UPP nakwa ụfọdụ ndị ọzọ. Ikedi Ohakim nke pati Accord, Hope Uzodimma nke APC nakwa Ifeanyi Araraume nke APGA bụ ndị osote ha nọchiri anya ha na mmemme ahụ. Kọmishọna ndị uweojii n'Imo steeti bụ Dasuki Galadanchi, n'ozi nnabata ya, gwara ndị na-azọ ọkwa ka ha cheta na ha enweghi steeti ọzọ karịa Imo, ma dụzie ha ọdụ ka ha jiri udo kpọrọ ihe. N'ofesi, Ụlọikpe dị na mba Amerịka achọtala ihe n'aka Joaquin Guzman bụ onye mba Mexico na-atụ mgbere ọgwụ ike a ma dị ka El Chapo. N'agbanyeghi na a mabeghi ya ikpe, a na-ekwu na e nwereike ịtụ ya nga mkpụrụọka ga-eme ka ọ nọgide n'ụlọmkpọrọ ruo oge ọnwụ ya. Gee nkeji BBC Igbo ebe a: Lee ihe nkiri taa:"	https://www.bbc.com/igbo/afirika-47222779
sports	Akụkọ dị mkpa n'ụtụtụ a: 'Super Falconets' agaala iko mbaụwa ụmụnwaanyị taa	Akụkọ dị mkpa Onyeisioche otu APC bụ Adams Oshiomhole agwaala onyeisi ụlọomeiwu sineti bụ Bukola Saraki ya si n'ọkwa ya ritue. Oshiomhole gwara ndị ntaakụkọ na ọ bụ ugwu kwesiri ekwesi dịka ya, onyeisiala Muhammadu Buhari na ụfọdụ ndị sinetọ APC gbachara izu ụnyaahụ na. Ihe ọzọ pụtara na nzụkọ ahụ bụ na aka na-achị Imo steeti bụ Owelle Rochas Okorocha kwuru na ọ nweghi onye ọzọ ga-ahapụ pati ha. O kwuru na ha bubu n'uche na ndị ahụ gafere n'otu PDP na ndị ọzọ ga-apụ. Na mba ofesi, Otu chikọtara mba uwa niile bụ UN nakwa mba Briten arịọla ka ndị agha jiri nwaanyọ sobe ndị na-eme ngagharị iwe ntuliaka na mba Zimbabwe. Cheta na ọgbaaghara dara na ntuliaka emere na Zimbabwe ụnya ahụ tara isi mmadụ atọ. N'egwuregwu, Otu egwuregwu bọọlụ nke ụmụnwaanyị Naịjirịa bu Falconets ga-aga mba France taa nke a bụ maka njem ị bụlata iko mba ụwa ụmụnwaanyị na-ebido na France n'ụbọchị ise nke ọnwa ọgọst. Lee nkeji nke ụtụtụ a	https://www.bbc.com/igbo/afirika-45041658
business	Saudi Arabia attacks: Nigeria ga-erite uru na mbuli ọnụego mmanụ agbịdị	Ala adịghị mma bụ uru ndị nze ka ọ dị ugbua n'okwu banyere mmanụ agbịdị na mbaụwa niile. Ọnụego mmanụ agbịdị arịala elu nke kachasị ibe n'ime ọnwa anọ n'ihi ogbunigwe a gbara n'ụlọọrụ mmanụ agbidi mba Saụdi Arebia n'ụbọchị Satọde. Dịka ọ dị ugbua, Saụdi Arebia akọwabeghị nke ọma etu mwakpo a si mee mana ha kwuru na onweghi onye merụrụ ahụ. Kedụ etu ọ ga-esi metụta Naịjirịa? Ndị ọkachamara n'okwu akụnaụba na Naịjirịa kwuru na nke a bụ ezi ihe nye Naịjirịa na akụnaụba ya dịka mmanụ agbịdị bụ ụzọ kachasị ha si enwete ego. Ugo Obi-Chukwu kwuru na nke a ga-emetụta Naịjirịa n'ụzọ dị mma dịka ha ga-etinyekwu ego n'ọnụ mmanụ ha, nke bụ dọla iri isii kwa otu ite mmanụ ugbua O kwuru na ọzọ bụ Naịjirịa ga-enwe ohere ire ite mmanụ agbịdị karịa ite ole ha na-ere ugbua nke bụ nde abụọ kwa ụbọchị. Onye ọzọ bụ Chinwe Egwim sị na ihe a mere na Saụdi Arebia nwereike ime ka onụego ite mmanụ rue otu narị dọla ($100/barrel) nke bụ ihe ọma nye Naịjirịa. N'otu aka ahụ ọkanmụta Boniface Chizea sị na Naịjirịa kwesiri iji ohere a rite ezigbo uru tupu ọnụego mmanụ adaa maka na mbuli a agaghị anọte aka. Ugo Obi-Chukwu sị na dịka ọ dị ugbua ọ na-ara Naịjirịa ahụ ịmịpụta mmanụ agbịdị etu ha kwesiri kwa ụbọchị ka ọfọdụzie ịmịpụta karịa. Ọzọ bụ na ọnụ ego Naịjirịa na-eji ebubata mmanụ ga-arị elu nke nwereike ibuli ọnụego mmanụ ụgbọala na Naịjirịa. Ọ gara n'ihu kwuo na Naịjirịa ga-eri nnukwu uru ma ọ bụrụ na ha nwee ike welite aka n'ite mmanụ ole ha na-ere kwa ụbọchị. Akụkọ ga-amasị gị:	https://www.bbc.com/igbo/afirika-49713270
religion	2021 Prophecies: Ndị mere na ndị emeghị n'amụma Mbaka, Adeboye na ndị ụkọchukwu ndị ọzọ	"Na mbido afọ, ọtụtụ ndị ụkọchukwu na ndị amuma a na-anụ aha ha kwụpụtara ihe  ha sị  Chineke gwara ha ga-eme n'afọ 2021. Dịka afọ 2021 na-apịakọ ọnụ, anyị lere anya n'ihe ụfọdụ ha kwuru ga-eme iji mata ndị mezuru na ndị bụ okwu e jiri mejuo okwu. Lee ụfọdụ n'ime ha ma were ire gị gụọ eze gị ọnụ: N'ozi afọ ọhụrụ na mbido afọ, Ụkọchukwu Ụka Katọlik a ma ama bụ Fada Ejike Mbaka kwuru na ala Naijiria ga-aba n' ihe isi ike kacha n'afọ 2021. Nke bụ eziokwu: E jighị igbo agwa ya onye ọcha n'ụdị ihe isi ike  ụmụ Naijiria gabigara n'afọ 2021 dịka ọnụahịa ihe rịrị n'elu ọjị. N'okwu Coronavirus, Fada Mbaka buuru amụma na coronavirus ga-ala n'afọ 2021. Dịka o siri kwuo, n'ụka afọ ọhụrụ, Mbaka sịrị, ""A ga-esite n'afọ coronavirus juru ga n'afọ a zachapụrụ coronavirus."" Nke bụ eziokwu: Nke e mezughị . Kama mzachapụ coronavirus,  nje Omicron bụ ụdị nje coronavirus  a hụbeghị mbụ ma  na-akpa ike karịa nke mbụ pụtara . ""Ka ọgwụ mgbochi covid-19 na-apụta, ka ụdị nje ka njọ na-apụta"" N'amụma o buru n'emume ịbanye afọ ọhụrụ, onyeisi ụlọụka Redeemed Christian Church of God bụ Pastọ Adeboye kwuru na ọrịa covid-19 agaghị ala fịam dịka ndị sayensi na-ekwe nakwa na ọgwụ mgbochi ga-ekpocha ya.. Ọ sịrị, "" Ka a na-ewepụta ọgwụ mgbọchị maka covid-19, ka ụdị nje covid-19 ọzọ na-agbakapụta"" Oge Adeboye kwuru na ọnọdụ ahụ ga-adị otua "" ruo oge  onye ọbụla ga-enweta na nchekwa si n'aka Chineke."" Nke bụ eziokwu: Oge Adeboye wepụtara ozi a n'onwa Jenụwarị, ọgwụ mgbọchị  covid-19 nje Omicron nke na-eyi mpaghara ụwa dị iche iche egwu apụtabeghị. Primate Babatunde Elijah Ayodele nke ụka Inri Evangelical Spiritual Church  so na ndị ụkọchukwu a ma ama na Naijiria so na ndị wepụtara mgbaama ihe ndị o kwuru ga-eme n' afọ 2021. N' ọnwa Disemba afọ 2020, Primate Ayodele  kwuru  na na-agbanyeghị ọgwụ mgbochi coronavirus, na ọrịa ahụ ga-aga n'ihu na akpa ike n'Afrika, Yurop nakwa Amerịka. Nke bụ eziokwu: Na-agbanyeghị na e nweela ọgwụ mgbochi ọrịa malite n'ọnwa Maachị afọ 2021, ọrịa coronavirus nke nọ n'agba nke anọ ya n'ọtụtụ mba ka na-akpa ike. Ayodele kwuru na ""Ụlọakụ ụfọdụ ga-ada"" n'ihi ihe isi ike. Nke bụ eziokwu: O nweghị ụlọakụ dara n'afọ 2021 o were anya. Mwakpo ụgbọala nsonso Gọvanọ Primate Ayodele mara amụma na n'afọ 2021, na a ga-awakpo ụgbọala nsonso onye gọvanọ, ebe a ga-agbali igbu onye gọvanọ. Nke bụ eziokwu: N'ọnwa Ọktọba afọ 2021, ndị omekome a na-eche na ha bụ ndị Boko Haram wakporo ụgbọala nsonso gọvanọ Borno steeti bụ Babagana Zulum. Dịka akwụkwọ akụkọ siri kwuo, ndị agha na ndị omekome ahụ wụrụ mgbọ ihe ruru otu awa. Nke a bụ ugboro abụọ a na-awakpo Zulum bụ onye a wakpoburu n'afọ 2020. "" A ga- enwe mweghara ọchịchị  na emeghi ntuliaka, onye nke abụọ ga-abụ  onye mbu"" N'ọnwa Jenụwarị afọ 2021, ụkọchukwu ụka Faith on the Rock Ministry International bụ  Apostle Theophilus Ebonyi, gwara ndị ntaakụkọ na Nasarawa steeti  na 'a ga-enwe mgbanwe ọchịchị na-enweghị ntuliaka ọbụla, na onye nke abụọ ga-abụ onye nke mbụ."" ""Chukwu gosiri m oge m nọ n'ekpere na Naijiria ga-enwe mgbanwe etu ihe si aga na onye nke abụọ ga-abụ onye nke mbụ dịka onyenweanyị si kwuo."" Nke bụ eziokwu: Onyeisala Muhammadu Buhari ka bụ onyeisiala, Osote ya bụ Yemi Osinbajo ka bụ onye nke abụọ. E nweghị mgbanwe ọbụla n'ọchịchị. Apostle Paul Okikijesu, ụkọchukwu na-edu ụka 'Christ Apostolic Miracle Ministry' buru amụma na mbido afọ 2021 na ""Onye gọvanọ nwoke ga-anwụ, ebe osote  ya bụ nwaanyị ga-eweghara ọchịchị dịka gọvanọ dịka o siri mee n'oge Jonathan na Ya'Adua."" Nke bụ Eziokwu: Ogun, Kaduna, Rivas na Enugwu Steeti bụ steeti nwere nwaanyị dịka Osote gọvanọ. O  nweghị gọvanọ na-achị steeti ọbụla nwụrụ ma ya fọdụ osote ya nwaanyị iweghara ọchịchị. Apọstụl Johnson Suleman bụ ụkọchukwu na-edu ụka Omega Fire Ministries International, dị n' Auchi, Edo Steeti. N'amụma o buru n' abalị Disemba 30, afọ 2020 maka 2021, Apọstụl Suleman kwuru na Chukwu gwara ya na Osote Onyeisiala bụ Yemi Osibanjo ga-abụ onyeisiala. "" Onyenwe m gwara m, m nụ ya na ntị na 'Onye nke abụọ ga-abụ onye nke mbụ'."" Suleiman gara n'ihu buo amụma na Naijiria ga-ama jiji mana ọgaghị ekewa, nke a na-enwe agha. Nke bụ eziokwu: Buhari ka bụ onyeisiala, Osinbajo kabụkwa osote ya. E nwere ngagharịiwe na tigbuo-zogbuo ndị na-achọ nnwere onwe, mana Naijiria ekewaghị nke a na-enwe agha."	https://www.bbc.com/igbo/afirika-59794847
entertainment	Hollywood: Ndị Igbo nọ ebe ahụ	"Igbo so n'otu ndị a kacha mara n'ụwa niile n'ihi na aga njem n'ebe niile ụwa sọtụrụ. Ugbua anyi ga-etinye anya wee hụ ihe ndị Igbo wetara tinye n' ihe gbasara ihe onyonyo na egwu na Hollywood. Ha bụ ndị eji eme ọnụ na Hollywood Nonso Anozie, Ashley Madekwe na Chinwetel Ejiofor bụ mmadụ atọ na-eme ihe onyonyo na Hollywood. Ha emela ihe onyonyo ama a ma dịka ""12 Years a Slave"", ""Revenge"" na ""Game of Thrones"". Mmanwụ Mgbedike E gosiri ihu mmanwụ a kpọrọ 'Mgbedike' bụ njirimara Ndigbo. Ọ bụghị sọsọ Igbo na-ekpu mmanwụ mana e ji nke a mara anyị. Okpu mme Onye oti egwu Kendrick Lamar gosiri okpu mme bụ njiri mara ndị Igbo n'ihe onyonyo egwu ya bụ ""All the stars"" Aha na asụsụ ndị Igbo N'ihe onyonyo ""Black Panther"", Danai Gurira zara 'Okoye' bụ aha Igbo ebe Winston Duke mere ka M'baku sụrụ asụsụ yiri asụsụ Igbo 'Igbo Landing' Ụnụ ama na n'oge ndịọcha n'akpụrụ ndị isi ojii ndị Igbo dịka ndịohu, ọtụtụ ndị Igbo dagbunyere n'ime mmiri kama ha ga-ekwe bie ndụ ha dịka onye ohu? Ya ka bekee kpọrọ ""Igbo Landing"", eji ya ama atụ n'ụwa niile ma na a sọpụrụ ndị Igbo maka ụdị mmụọ ha nwere. Beyonce megharịrị ihe a n'ime onyonyo egwu ya bụ ""Love Drought"" nke pụtara n'afọ 2017."	https://www.bbc.com/igbo/afirika-43858571
politics	Akụkọ kachasị n'abalị a: Grace Mugabe chọrọ igbu m - Mnangagwa	Akụkọ dị mkpa; Emmerson Mnangagwe ekwuola na Grace Mugabe chọrọ igbu ya. Onyeisiala mba Zimbabwe bụ Emmerson Mnangagwa ekwuola na ọ bụ ndị otu nwunye onyeisi mba n'oge gara aga bụ Grace Mugabe chọrọ ị ji ogbunigwe gbagbuo ya. Cheta na mmadụ abụọ nwụrụ, ebe mmadụ iri anọ nwere mmerụ ahụ n'ogbunigwe gbara oge ọgbakọ ndọrọ ndọrọ n'ala ahụ. N'ihi ogbugbu ọtụtụ ndị mmadụ na Platu Steeti, onyeisiala bụ Mohammadu Buhari na ndị isi ụlọomeiwu bụ Bukola Saraki na Yakubu Dogara nwere mkparịta ụka ime ụlọ taa. Na mkparịta ụka ahụ, Buhari gwara ha na o bu n'obi ikpogharị ọrụ nchekwa na Naịjirịa. Ndị obodo Igbeagụ dị n'Ebonyi Steeti agbala ọsọ ndụ na-eleghi anya n'azụ maka nsogbu dị n'etiti ha na ndị Ukelle nke Kross Riva Steeti n'ịzọ oke ala. BBC Igbo chọpụtara na esemokwu  ahụ bụ nke malitere kamgbe afọ 2015 atala isi mmadụ ruru narị atọ. N'egwurewgu: Mba Jamịnị bụ ndị ji bu Iko Mbaụwa agwakọrọla laa na nke afọ a dịka Saụt Korịa gbara ha ọkpụ abụọ asataghị otu N'aka nke ọzọ sweden gbara Mexico ọkpụ atọ mana mba abụọ ndị etozuola oke n'agba abụọ nke asọmpị a.	https://www.bbc.com/igbo/afirika-44632972
religion	Catholic Priests Protest: 'Jogging' ka ndị ụkọchukwu mere n'Enugu - Mbaka	"Fada Ejike Mbaka agọrọla ụkwụ na aka na o soghị mee ngagharịiwe ndị fada ụka Katọlik mere n'Enugwu n'ụbọchị abụọ nke ọnwa Ọgọstụ 2019. N'okwu o kwuru ka ọ na-ezisa oziọma n'ụlọụka ya, o kwuru sị na ndị fada mere ngagharịiwe maka ọnwụ Paul Offu, kpara agwa ụmụaka. Mbaka bụ ụkọchukwu a ma ama na-elekọta Adoration Ministries Enugwu kwuru sị na ndị fada ibe ya emeghi ihe kwesịrị ekwesị. Ọ kọwara na ọ gwara ndị fada ibe ya ka ha chere ka gọvanọ nnyochaa ebe mmiri si baa n'opi ụgbọghụrụ, mana ha egeghị ya ntị mapụ n'ezi malite ime ngagharịiwe. O kwuru sị na akụkọ na-foto na-efegharị na o so ndị fada ibe ya mee ya bụ ngagharịiwe, bụ okpotokpo asị n'ihi na ọ nọ n'Abuja mgbe e mere ihe ahụ. O kwuru na ọ bụ Fada Valentine Ubaene yiri ya nọ na foto ahụ, na ọ bụghị ya. Ọ gara n'ihu kwuo na ndị na-ede akụkọ ụgha a na-edetere onwe ha abụmọnụ makana ha na-edegide ""onye e tere mmanụ nsọ"". O kwuru na ekpere ya bụ na a ga-achọpụta ndị gburu fada ahụ ma dọọ ndị mmadụ aka na ntị ka ha ghara ịkpọzị ndị Fulani ọchịehi aha, ganye na gọọmentị achọpụtala n'ezie na ọbụ ha gbagburu Fada Paul Offu. Cheta na ndị ụkọchukwu karịrị otu puku gagharịrị Enugwu niile ma gakwaa n'obi gọọmentị iji gosi iwe dị ha n'obi maka ogbugbu ndị omekome gburu Paul Offu nakwa Fada Clement Ugwu. Akụkọ ga-amasị gị:"	https://www.bbc.com/igbo/afirika-49275692
business	Lockdown in Nigeria: Mba ndị a emepewela: Kedụ ebe Naịjirịa kwụ?	"N'ime ihe ruru izu isii maọbụ gafee (ka o sila dị) ụfọdụ mba mechiri, mba dị iche iche n'ụwa amalite imepe obere obere, na-alaghachị n'etu ndụ dị tupu ọrịa Coronavirus amalite ịkpa arụ n'ụwa. Dịka a banyere izu ọhụrụ taa bụ ụbọchị 27 nke ọnwa Epreelụ, mba ndị gụnyere Gana, Neu Zilandị na ndị ọzọ, sonyere ndị dịka Ọstrelia n'ibuli ụfọdụ mmachi ha tinyere. Ka ọ dị ugbua, BBC Igbo chọrọ ịchịkọta obodo ndị a, ịkọwara gị ihe mere ha ji emepe na ebe ha meperuru. 1) Gana: Mba a bụ agbataobi Naịjiria mechiri mgbe ọrịa a malitere inye nsogbu, mana ka izu atọ ha ji tinye iwu mmechi a gachara, onyeisiala ha bụ Nana Akufo-Addo ebuliela ya n'ụbọchị 19 nke ọnwa Epreelụ. Naanị mmadụ 19 ka ọrịa Coronavirus a gburula n'ime ihe ruru mmadụ 1,550 butere ya na mba ahụ, ebe mmadụ 155 gbakerela, nke mere o ji sị na ọ gbadoro ụkwụ na nchọpụta sayensị na ndekọ wee sị na ọ baghị uru imechi obodo niile n'ihi ọnọdụ akụnụba obodo. Ụlọakwụkwọ na okeala ka gbachiri agbachi dịka a ka machiri inwe ọgbakọ, mana ụfọdụ ụlọ azụmahịa dị iche iche ga na-emepe mana ha ga-agba mbọ hụ na ndị mmadụ nyere ibe ha ohere nke Bekee kpọrọ ""social distancing"". Ka ọ dị ugbua, Akufo-Addo kwuru na a ga-arụ ụlọọgwụ 88 n'ime otu afọ na mba ahụ ka ọrịa a gbara ike ha n'anwụ. 2) Chaịna: Onye ọbụla ma na mba a bụ ebe ọrịa Coronavirus a sị selite isi tupu ọ gazuo mbaụwa, mana ndụ alọghachitewela ya ntakịrị ntakịrị. Obodo Wuhan bụ ebe ọrịa a bu ụzọ tikapụta buliri mmachibido ịpụta ezi ha n'ụbọchị asatọ nke ọnwa Epreelụ a ka ọ nọchara na mmechi ụbọchị 76, ka ọnụọgụgụ ndị bu ọrịa a gbadara nke ukwuu. E buliri mmechi a ịma etu ha ga-esi nyere akụnụba obodo ha aka, ka ọrịa a mere ka akụnụbaobodo ha gbadaa. Mara na ọrịa a egbuola ihe ruru mmadụ karịrị puku anọ n'ime ihe karịrị mmadụ 84,000 butere ya na mba ahụ. Ka ọ dị ugbua, ụfọdụ azụmahịa emeela, ebe ụfọdụ ọdọụgbọelu nke na-efe naanị n'ime mba ahụ nakwa ụgbọoloko mepekwarala. Ụfọdụ ụlọakwụkwọ dị na Beijing na Shanghai emepekwaala dịka ụmụakwụkwọ malitere ịga akwụkwọ taa. Marakwa na ihe ruru mmadụ 1,290 nwụrụ ka e mepechara obodo Wuhan ọzọ, dịka BBC nọ na Chaịna si kwuo. 3) Nu Zilandị: Mba a banyere na mmechi n'ụbọchị 23 nke ọnwa Maachị ka ọrịa a malitere ịgazu ụwa. Nke bụ na ha nọrọ na mmechi ihe karịrị otu ọnwa na ọma tupu e bulie ya taa bụ ụbọchị 27 nke ọnwa Epreelụ. Jacinda Ardern bụ Praịm Minista mba ahụ kwuru na ha emeriela ya bụ ọrịa ""ka ọ dị ugbua"" dịka e si n'ịchọta ya n'ahụ ihe karịrị mmadụ iri gbadaa n'ịchọta ya n'ahụ ihe na-erughizi mmadụ iri kwa ụbọchị - ma chọta ya n'ahụ naanị otu onye ụnyaahụ bụ 26 Epreelụ. Ardern kwuru sị ""Anyị na-emepe obodo n'ihi akụnụba, mana anyị anaghị emepe ya maka mmekọrịta na egwuregwu ndị mmadụ"" Site n'echi bụ ụbọchị 28 nke ọnwa Epreelụ, ụfọdụ azụmahịa na-abụghị ndị kacha mkpa n'oge a, ndị nlekọta ahụike nakwa ụfọdụ ihe gbasara agụmakwụkwọ ga-amalite. 4) Ọstrelia: Mba banyere na mmechi n'ụbọchị 22 nke ọnwa Maachị, dịka ọrịa a malitere ịgbasa, mana ha malitere imepe ụfọdụ ebe n'ụbọchị 20 nke ọnwa Epreelụ. Na mba a, e mepeela ụfọdụ ọnụ mmiri (beach), bido n'ụbọchị Satọdee na-abịa, obodo dị ka Queensland ga-ahapụ ka ụlọahịa ndị na-ere ihe dị ka akwa na ihe ndị ọzọ mepee. Ka ọ dị ugbua, ha ewepụtala nke a kpọrọ ""Covidsafe contact tracing app"" bụ nke ga-egosinwu mmadụ ma ya na onye bu ọrịa a nọrọ nsọ ihe karịrị nkeji 15. Scott Morrisonbụ Praịm Minista sị na ha nwereike ibulicha mmechi a ma ọ bụrụ na ọtụtụ mmadụ but up ya bụ app n'ekwentị ha. 5) Spen: Mba a so na ndị ọrịa a gwọrọ ara ka o rutere ha aka. Mana ugbua isi ha na ha apụta obere obere. Ha banyere na mmechi obodo n'ụbọchị 27 nke ọnwa Maachị, mana kemgbe ụbọchị 13 nke ọnwa Epreelụ ha ejirila nwayọ nwayọ na-emepe. Naijiria anọọla na mmechi kemgbe otu ọnwa na ụma dịka Onyeisiala Muhammadu Buhari na ndị gọvanọ ndị ọzọ tinyere iwu mmachibido. N'ime izu anọ a, ọtụtụ ndị agabeghi ọrụ nke ahịa dị iche iche ji emepe (a hapụrụ naanị ndị ahịa nri). Nke a pụtara na akụnụba obodo a na ha akụ afọ n'ala maọbụ ji otu ụkwụ kwụrụ. N'ime nke a, ụfọdụ etisiwela mkpu ike ka e mepee obodo, mana oge eruola? Tupu mba ndị a edepụtara n'elu emepewe ha mere ụfọdụ ihe iji chekwa onwe ha. Ịma atụ, Gana bu ụzọ nyochaa ihe ruru mmadụ puku iri isii tupu ha ekpebie ibuli mmachi a, ebe Naijiria nyocharala naanị ihe ruru mmadụ puku iri. Nke a mere a ga-eji jụọ ""Naijiria nwere ihe ruru mmadụ nde narị abụọ enyocharuola mmadụ ole ha kwesịrị inyocha tupu ha amara ma ọrịa eruola etu e nwereike iche?"" Ihe mba ndị dị ka Spen, Ọstrelia na ndị ọzọ hụrụ tupu ha ekpebie ibuli mmachi ha obere obere, bụ na ndị nwụrụ anwụ bịara ruo otu ogogo nke bụ na a bịara nwee mgbe ọnụọgụgụ ndị bu ọrịa Coronavirus a karịrị akarị, mana o ruchara otu ihe n'ime ihe dị ka otu izu, tupu ọ bịa dawakwa ọzọ. Mana ka ọ dị ugbua, enwebeghi ike ikwu ma Naijiria eruola ogogo ahụ ma ya fọdụzịa ịdawa. Na mba ndị ahụ ugbua, ọnụọgụgụ ndị bu ọrịa a na-adazị ada karịa ogogo o ruburu mbụ, ịma atụ bụ mba Nu Zilandị, mana Naijiria ka nọ na ọ daa taa, ọ rịa echi."	https://www.bbc.com/igbo/afirika-52430297
entertainment	Bottled Leopard: Chukwuemeka Ike, onye na-ede akwụkwọ a ma ama, anwụọla	"Akụkọ na-eru anyị ntị bụ na Chukwuemeka Ike anwụọla. Ọ nwụrụ dịka ọ gbara afọ iri asatọ na asatọ n'ụlọọgwụ Nnamdi Azikiwe nke dị na Nnewi. Otu onye ma maka ọnwụ Igwe Ike sị na ""ọ nwụrụ n'ụbọchị asatọ nke ọnwa Jenụwarị dịka ọ rịara ọrịa obele oge."" Ọ sị na dịka ọ bụ Eze, akpọbeghị okwu ọnwụ ya aha kpọm kwem. Chukwuemeka Ike bụ Igwe na-achị Ndikelionwu dị n'okpuruọchịchị Orumba North n'Anambara steeti. Akwụkwọ e ji mara ya bụ Bottled Leopard nakwa ndị ọzọ. - Ọ mụtara nanị otu nwa aha ya bụ Osita Ike mana ọ nwụọla. - Ọ lụrụ onye Yoruba bụ Ọkammụta Adebimpe Ike. - Ọ bụ Eze Ndikelionwu dị n'Anambra steeti dịka nna mụrụ ya siri bụ - Ọ bụ ya mere ka a na-akpọ ị ghọ aghụghgọ n'ule ""Expo"" site n'akwụkwọ o dere maka ya a kpọrọ ""Expo 77"" Onye zọrọ ọkwa onyeisiala n'okpuru PDP bụ Atiku Abubakar si ka mkpụrụ obi ya laa na ndokwa Uzochukwu Nkamuke kwuru etu na ọnwụ Igwe Ike wutere ya Michael Chiedoziem kwuru na ọ bụ odogwu n'odeeakwụkwọ Chioma kwuru na akwụkwọ ya Bottled Leopard bụ akwụkwọ kachasị masị ya Akụkọ ga-amasị gị"	https://www.bbc.com/igbo/afirika-51067550
entertainment	Tiwa Savage na Yemi Alade a na-akọ ọnụ otele?	"Akụkọ dị mkpa Akụkọ na-efegharị na soshal midia bụ na Tiwa Savage na Yemi Alade na-ekpere onwe ha ikpe banyere onye otele ya ka ibu. Yemi Alade bulitere okwu oge o dere na Twitter ya na ""Ọ bụghị ime ka otele gị dịka ka oburu na foto, Ị ma na ị dịka akara edemede 'I'. Kwụsị ịghọgbu ndị ihe gị na-amasị. Were onwe gị ka chi gị ssi kee gị."" N'otu aka ahụ, Tiwa jikwara ikpe saa ya. Tiwa gara n'ihu gwa ya ka ọ ghara ibido ọgụ ọ gaghị alụchali. 'Ọgụ' ahụ butere ndọrịtaụka n'etiti ndị ihe ndị otiegwu abụọ ahụ na-amasị. Ebe ụfọdụ kwunyere Tiwa, ndị ọzọ kwụnyere Yemi. @Terrybrainz kwuru na Yemi na-eghu Tiwa anyaọkụ kemgbe. @Bigstan82745069 kwuru na Yemi Alade ka Tiwa Savage eewu na mba ofesi ọkachasị n'Afrịka, na otele ya kakwa nke Tiwa Yemi Alade mechara rịọ mgbaghara maka ihe a odere, ma si na ọ bu ndụmọdu ka ya na-enye ndị mmadụ. Ọkụ agbala mmanụ na-ebu mmanụ na nso Maryland Bridge dị na Legos. O nweghị onye ma ihe butere ọkụ ọgbụgba ahụ mana o mere ka ahịrị ụgbọala karia n'okporoụzọ gawara Ọjọta na Ketu dị na Legọs. Ndị a na-eche na ha na-arụrụ gọọmenti Imo steeti ọrụ kpọchiri ama egwuregwu Dan Anyiam dị n'Owere ebe e hiwere mmalite ọsọ achụmnta vootu Hope Uzodinma. Ọnụ na-ekwuru Gọvanọ Rochas Okorocha bụ Sam Onwuemeodo n'ekwentị, o  kwuru na Uzodinma  etinyeghị akwụkwọ iji nata ikike iji ama egwuregwu ahụ mee ihe n'aka Kọmịshọna ọ dị n'aka. Ngalaba na-ebu agha megide nrụrụaka bụ  EFCC mpaghara Enugwu anwụchiela mmadụ abụọ  bu nde dọla abụọ n'ụma  ụbọchị Tọsde na ọdọgbọelu Akanu Ibiam dị n'Enugwu. Ndị uweojii mba Spain na ndị obodo Catalonia ndị na-achọ nnwereonwe site  na spain kwatara na Barcelona. Ndị Catalonia ndị na-emem ngagharịiwe tụrụ ndị uweojji okwute,ebe ndị uweojii siri okporo saa ha. N'egwuregwu, Onye bụbụ onye ndụ otu bọọlụ Manchester United bụ Roy Keane akatọla agwa ndị egwuregwu otu ahu kpasara Jose Mourinho. Keane sị na agwa ha kpara tupu a chụọ Mourniho bu ihe mechụ ihu. Ọ sị na nke a gosiri na ha abụghi ndị zuru ka eme. Ndi omekome awakpola ime obodo na Zamfara Akụkọ sị Zamfara na-akọwa na ọtụtụ mmadụ nwụrụ mgbe ndị omekome wakporo  ime obodo atọ na steetị ahụ. Mwakpo a mere na n'okpuru ọchịchị ime obodo Birnin Magaji. Ndị bi ebe ahụ kwuru na ọtụtụ mmadụ nọ n'ugbo ha mgbe ajọọ ihe a bịakwutere ha. N'okwu ndọrọndọrọ ọchịchị, Onyeisi ndị Omeiwu Naịjirịa bụ Bukola Saraki akatọla bọọjetị Onyeisiala Muhammadu Buhari nyere ya na ndị otu ya ụbọchị Wenesde. Saraki sị na ya bụ ihe Bekee kpóró Budget 2019 agaghị enyere Naịjirịa aka. Ka nke a na-eme, onye bụbụ osote gọvanọ na Kano edurula ụfọdụ ndi na-akwado aka chịbụrụ Kano steeti bụ Rabiu Kwankwaso laghachi APC. Hafizu Abubakar na ndị otu ya so kwankwaso gbaga PDP n'afọ a, mana ha ekwughi ma ọ ga-eso ha n'azụ na nlaghachi a. N'ofesi, Onye odeakwụkwọ Amerịka n'ihe banyere nchekwa bụ Jim Mattis etinyela akwụkwọ arụkwaghịm Mattis sị na ya mere nke a makana echiche ya gbasara etu Amerịka na mba ofesi ga-emekọta adabaghị. Ihe na-eme ka Trump si ndị agha Amerịka nọ agha na mba Sirịa lọta. N'egwuregwu, Super Eagles nke NaỊjirịa  ka bụkwa ndị nke iri anọ na anọ n'ụwa. Nke gosiri na ha apụghi n'ọkwa ha no n'ọnwa Ọktoba. Eagles bụ ndị nke anọ n'Afịrịka ka Senegal ka tụrụ ugo dịka ndi nke mbu n'Afịrịka. Gee akuko a ebe a: Ihe nkiri taa:"	https://www.bbc.com/igbo/afirika-46629928
religion	Omega Power Ministry: 'Ndị ọzụzụ atụrụ ekwesịghị iri atụrụ etinyere ha n'aka'	"Chibuzor Chinyere bụ onyendu Omega Power Ministry a ma dịka OPM, adụọla ndị ụkọchukwu ọdụ gbasara etu ha na ndị nso ha kwesịrị ị na-eme ka ọrụ Chukwu na-aga ọfụma. N'okwu ọ gwara BBC Igbo maka ndị ụkọchukwu a na-ebo ebubo iwakpo ndị mmadụ n'ike, Chibuzor kwuru na omume ahụ adịghị mma. Ọ kọwara ya dịka ""onye ọzụzụ atụrụ iri atụrụ e tinyere ya n'aka"". Gere ihe ndị ọzọ o kwuru maka ya ebe a. Ndị mere akụkọ a: Chimamaka Ihenacho, Nnamdi Kelechi Agbanelo"	https://www.bbc.com/igbo/afirika-48840558
entertainment	Victor Olaiya: Lee ihe ndị a ga eji echeta otiegwu a larala mmụọ	"Chaị! Ala eriela ihe o! Otiegwu Victor Olaiya alaala mmụọ. Olaiya nwụrụ n'mgbede ụbọchị Wenezde bụ abalị iri na abụọ nke ọnwa Febrụwarị 2020. Ọ bụ n'ụlọọgwụ mahadum Legọs ka ọ nọrọ nwụọ ka ọ rịachara ọrịa nwa oge. Ọ gbara afọ 89 tupu ọ wụsa ọwara. Akọwa akụkọ ndị mere ka a na-anụ aha Naịjirịa n'ihe gbasara iti egwu, a ga-akpọrịrị aha Victor Olaiya. Ihe e ji mara ya bụ igbu opi Bekee na-akpọ ""trumpet"". Olaiya bụ onye Ijesha-Ishu dị n'Ekiti steeti, mana ọ bụ na Calabar ka a mụrụ ya. Ka ọ gụchara akwụkwọ sekọndịrị na Legọs, nna ya zipuru ya mba Amerịka ka ọ gaa ọzụzụ dịka Njinia, mana Olaiya ruru ebe ahụ mụwa maka iti egwu. Nke a wutere nne na nna ya nke ukwu. O hibere otu egwu ya nke ọ kpọrọ 'cool cats' n'afọ 1954. Oge Ezenwanyị mba Briten bụ Elizabet bịara Naịjirịa na 1956, ọ bụ Olaiya na ndị egwu ya tiri egwu iji nabata ya. Egwu ya gụnyere ""Ọmọ Pụpa"", ""Baby Jọwọ"", ""Sisi Eko"", na ọtụtụ ndị ọzọ. Akụkọ kọrọ na Fela Kuti so na ndị otu egwu Victor Olaiya tupu o mechaa pụọ malite otu egwu nke aka ya. Efere egwu Olaiya tipụtara karịrị 20. Oge ikpeazu o tiri egwu dara ụda bụ na 2013 mgbe ya na Tuface Idibia tigharịrị 'Baby Jọwọ' Victor Olaiya lụrụ ọtụtụ nwaanyị ma nwekwaa ọtụtụ ụmụ na ụmụ ụmụ bụ ndị na-eru ụjụ ọnwụ ya. Gọọmentị Naịjiria kwanyekwara Olaiya ugwu ma nye ya nzere 'Officer of the Order of the Niger' (OON). Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-51485091
entertainment	Prince Gozie Okeke: O kwuola ihe mere o ji gụọrọ dibia egwu	"Gozie Okeke bụ otiegwu a ma ama na Naịjirịa ọkachasị n'etiti ndị okpukperechi Kraịst, ekwuola nke ọ sị bụ eziokwu n'okwu na-efegharị na soshal midia banyere ya ugbua. N'ihe onyonyo ọhụrụ o zipụtara n'ụtụtụ Sọnde, Okeke sara ndị na-atụ ya aka ma kpụrụ ya n'ọnụ banyere ihe onyonyo ọzọ fegharịrị n'izu gara gara ma kwuo: ""Kedụ ihe bụ nsogbu unu, sọ ihe unu ma bụ ịkatọ mmadụ ka unu abụ ndị kachasị dị nsọ..."" Dịka Gozie Okeke bụ onye na-agụ egwu ụka, aha ya abanyela n'ọtụtụ asịrị nke tetọrọ etu ndị mmadụ si ahụ ya. Mana akụkọ ọhụrụ nke a mụnyere ọkụ n'izu gara aga mgbe otu ihe onyonyo malitere fegharịwa na soshal midia. Ihe onyonyo ahụ gosiri ka Okeke na-agụ egwu na-ekwu okwu iti aka n'obi nye otu nwoke e mechara chọpụta na ọ bụ dibia afa. Egwu ọ kpụ n'ọnụ na ya bụ ihe onyonyo kwuru: ""Ma ndị nọ n'Anambra nakwa na Naịjirịa niile, unu ahụla onye na-enye ego ka Akwa?"" Ndị nọ ebe ahụ sara ya ""mba"", ọ gara n'ihu na-agụ egwu otuto nye nwoke ahụ nke ọha chọpụtara ugbua na aha ya bụ ""Akwa"". Ihe mere kpalitere ọtụtụ akụkọ dịka ndị mmadụ katọrọ ya na ọ gụrụ nwoke onye dibịa egwu otuto ebe ọ bụ onye na-agụ egwu ụka Kraịst. N'ihe onyonyo ọhụrụ a nke Gozie Okeke zipụtara n'ụbọchị Sọnde, 23 Jenụwarị, 2022, ọ kọwara ihe ọ sị bụ eziokwu banyere akụkọ a na-akpalite nkatọ aha ya. O kwuru na ihe mere bụ na e nwere ndị kpọrọ ya oku ka ọ gụọrọ ha egwu na mmeme a mere n'Oba, Anambra steeti. O kwukwara na mgbe ọ nọ n'ọrụ ịgụ egwu, na e nwere otu nwoke batara bọwaya ego nke mere o ji tuwe ya aha n'egwu ya. Na ya bụ ihe onyonyo, egwu Okeke gụrụ gosiri na ọ ma kpọmkwem onye nwoke ahụ bụ. Nke a mere ka ụfọdụ ndị mmadụ na-ekwu na okpukperechi Kraịst anabataghị ka mmadụ kpaa ụdịrị agwa a. N'ihe onyonyo a pụtara n'akara Facebook Okeke, o gosiri na obi adighi ya mma chaa chaa maka ihe ndị mmadụ kwuru banyere ya n'egwu ọ gụrụ nwoke dibịa ahụ. O ji iwe kwuo: ""Ahụghị m ihe ọjọọ dị n'ihe m mere, Akwa bọrọ m ego, gosi m ịhụnaya nke mere m ji gụọrọ ya egwu otuto"". O jikwa iwe kwuo na ndị na-akatọ ya na-eme ka ọ bụ ha bụ ndị kacha ndị nsọ. Na ngwụcha, o kwuru na ọ ga-atụ ndị ahụ n'anya mgbe ụbọchị ikpe nke oge ikpeazụ ruo, na Akwa ga-esonye na ndị nsọ nke eluigwe, ebe ha bụ ndị nkatọ ga-anọ n'ọkụ mmụọ."	https://www.bbc.com/igbo/afirika-60105767
sports	Nigeria vs Cameroon: 'Super Eagles' ga-ezute 'Indomitable Lions'	Akụkọ ndị dị mkpa ụbọchị Tuuzde, Julai 2: Ndi otu egwu bọọlụ Super Eagles nke Naijiria ga-ezute ndị ogbo ha nke mba Cameroon a na-akpọ 'Indomitable Lions' n'agba nke abụọ nke AFCON 2019. Asọmpi a ga-ebiri ọkụ n'ụbọchị Satọdee abalị isii nke ọnwa Julai 2019 ma ọ kụọ elekere ise nke uhuruchi. Mgbe ndị otu egwu bọọlụ Nigeria zutere ndị Cameroon nke ikpeazụ bụ mgbe ha sọrọ mpi n'afọ 2018 iji ma ndị ga-eso gbaa iko mba uwa na Russia. Naijiria ji ọkpụ goolu anọ asataghi asata merie Cameroon na Uyo, Akwa Ibom steeti, ebe ha nyerịtara onwe ha otu goolu otu goolu na Yaounde. A họpụtala  ndị ga-enye aka ịchịkọta Ụlọomeiwu Ukwu ndị  gụnyreere aka chịburu steeti Abia bụ Orji Uzor Kalu bụ onye a họpụtara  dịka 'Chief Whip' Onyeisi  ụlọ omeiwu ukwu bu Ahmad Lawan nọrọ n'ọgbakọ nke ndị omeiwu ahụ nwere n'ụbọchị Tuuzdee wee kpọpụta ha. Ụkwụ Mikel apụọla n'Afcon? Akụkọ si mba Egypt na-ekwu na Mikel Obi agaghị eso na agba nke ọzọ nke AFCON 2019 n'ihi ahụ o merụrụ mgbe Super Eagles Zutere Madagascar. Mikel merụrụ ahụ n'ikpere na asọmpi Naijiria na Madagaska tupu e webata Alex Iwobi ka ọ nọchie ya na nkeji 59. Ka ọ dị ugbua, a na-atụ egwu na Mikel nwere ike ọgaghị agbakecha nke ọma tupu AFCON ahụ agwụchaa nke pụtara na ọ gaghị esokwa na gbaa bọọlụ ọzọ. Mikel ekwubuola na asọmpi nke afọ a nwere ike ịbụ nke ikpeazụ ọ ga-esonye na iko mba Afrịka. Ụlọọrụ onyeisiala Naijiria agọọla na akụkọ na-efegharị na onyeisiala Buhari ewepụtala aha ndị Mịnịsta ya bụ asị ọcha. Ọnu na-ekwuru Buhari bụ Garuba Shehu kwuru n'akụkọ dị otua esighi n'aka ya pụta. N'ofesi Onyeisi ụlọmeiwu mba Algeria bụ Mouad Bouchareb etinyela akwụkwọ arụkwaghịm dịka ngagharịiwe na ọgbaghara na-aga n'ihu maka ọnọdụ obodo ahụ. Ndi na-eme ngaghariiwe chọrọ ka ndị ọchịchị obodo ahụ nile rituo ma gaa zara ọnụ ha n'ụlọikpe. Ihe ruru mmadụ 50 anwụọla na Benue ka tanka gbara ọkụ Tanka bu mmanụ ụgbọala gbara ọkụ n'obodo Ahumbe n'ụzọ Alliade - Makurdi n'okpuruọchịchị Gwer East nke Benue steeti ebe ha chere na ọtụtụ nwụrụ, dịka onye hụrụ ihe mere sịrị kọọrọ ndị ntaakụkọ. Ndị uweojii gwara BBC na mkpamkpa a mere n'elekere abụọ nke ehihie na Mọnde n'ụbochị Julaị nke mbụ, 2019. A tọhapụla Magajin Garin Daura, Alhaji Musa Umar Uba, n'aka ndị tọọrọ ya ka o mere ọnwa abụọ n'aka ndị ntọ. Ndị otu isiekweọnwụ ndị uweojii a kpọrọ 'IGP Intelligence Response  Team'(IRT) azọpụtala Alhaji Musa Umar Daura Magajin Garin Daura nke Katsina Steeti n'aka ndị ntọ. A tọrọ nwaamadị ahụ kemgbe abalị mbụ nke ọnwa Mee afọ 2019. Ndị ntọ ahụ tọọrọ ya bụ Eze obodo n'obodo ya na Kastina. Site na ntuziaka IGP Adamu Mohammed, ndị otu IRT nke onye ndu ha bụ Abba Kyari ji izu isii maa imi n'ala site na enyemaka ndị OC SIB Kaduna nakwa nke ndị Niger steeti ịchọta ya bụ Eze Obodo atọọrọ. Ndị a mara imi n'ala ka nkịta chọwa Eze a ọhịa na ụzọ niile dị na Kaduna, Bauchi, Niger, Katsina, Katsina na Kogi Steeti bụ ebe ha nwụtara ndị omekome iri na otu nke gunyere onyeisi ha mazọpụtakwa Magajin Garin Daura n'akụkụ Panshakara dị na ime obodo Kaduna n'isi ụtụtụ taa bụ abalị abụọ nke ọnwa Julaị. Otu isi onye ntọ nara na ya bụ oke mgbọ ndị uweojii a kwara nke mere eji zọpụta ya bụ onye Eze. A napụtarakwara ha ọtụtụ egbe AK47 na mgbọ mgbe anwụchiri ọtụtụ n'ime ha. Ihe karịrị mmadụ iri abụọ anwụọla na Benue ka tanka gbara ọkụ Ndị akaebe kọwakwara na ọ bụ mgbe ụgbọala ahụ chọrọ ize olulu dị n'okporo ụzọ ka ọ dara ma wusie ihe mmanu ụgbọala o bu n'okporo ụzọ. Ka mmanụ a wasara n'ụzọ, ụfọdụ ndị obodo Ahume pụtara na-ekuru mmanụ a ka ọ na-awụpụ. Ha kwukwara na ọ bụ otu onye ọkwụ ụgbọala gbafere mụnyere ha ọkụ. Ụmụ mmadụ awụọla UK Home office ọnụ maka ịkwụ na ụmụagbọghọ sị Naịjrịa na-agbaga ofesi maka ịgba mbarama na-egosi nnukwu akụ na ụba ma ha lọta. Kate Osamor bụ omeiwu na mba Uk sị na Home Office agbagheghị ahụhụ ụmụagbọghọ ahụ na-ata were kwuwe ụdị ọkwụ ahụ. N'ikpeazụ, onyeisiala Mohammadu Buhari achụọla onyeisi National Health Insurance Scheme bụ Usman Yusuf ọnwa asaa kọmiti ehibere maka ịnyọche ya bụ nwaamadị kwụru otu ahụ. Onyeisiala ewerelarị Mohammed Sambo dochie Yusuf bụ onye eboro ebụbụ ịmemina nde kwuru nde naịra. Abụbụọrụ ọzọ esiwela Ndị otu Joint National Public Service Negotiating Council na ndị ọgbakọ otu ọrụ asatọ ọzọ efolara ntutu taa na ha ga-amalite abụbụ ọrụ ma gọmentị ebidoghị ụgwọ opekatampe ha kwere na nkwa. Onyeisi ndị otu a bụ Anchaver Solomon sị na ha amalitela ịkpọkụ ndị otu ha na steeti niile maka nke a iji hụ na pụkụ iri atọ gọmenti kwetere bịara na mezu mgbe adịghị anya. N'ofesi ozu otu nwoke eche na ozoro na kenya Airline adapụla na Heathrow Airport na London. A na-eche na ya bụ nwoke amatabeghị onye ọ bụ zubara na ya bụ ụgbọelụ na Nairobi, kenya dịka ndị uweojii mba ahụ kwuru. N'egwuruegwu, nwatanta ekponyela Ezenwaanyị tenis, Venus Williams aja n'ọnụ. Cori Gauff gbara afọ iri na ise meriri Venus Williams jigoro tenis riwe ihe tupu amụọ ya n'afọ 2004 asọmpị ha na Wimbledon nke 2019.	https://www.bbc.com/igbo/afirika-48839348
religion	2020 Prophecies: Ihe Bishop Katọlik gwara Mbaka maka amụma o buru n'isi Hope Uzodinma	"Ụfọdụ ndị ụkọchukwu Katọlik na ndị ntorobia Imo steeti etinyela ọnụ n'ịkatọ amụma Fada Ejike Mbaka kwuru ebe ọ sị na Hope Uzodinma zọrọ oche n'okpuru APC, ga-eweghara ọchịchị steeti ahụ n'afọ a. Bishop dayọsis katọlịk dị n'Ụmuahịa bụ Luscious Ugorji kwuru na ụka katọlịk ebe Mbaka bụ ụkọchukwu ""anaghị agba afa ka ndị dibịa"". ""Nke mere na ha adịghị enye ndị ụkọchukwu ha ikike ikpebi onye ga-emeri n'ikpe dị n'ụlọikpe."" dịka ụlọ mgbasaozi ""Sun newspaper"" si depụta. N'otu aka ahụ, ndị ntorobia nke Isdore Chukwuemeka na-anọchiteanya ha, kwukwara sị ka Mbaka hapụ gọvanọ Emeka Ihedioha aka n'ihi na ndị mmadụ tụnyeere ya makana ọ masịrị ha, ma kwuo na ọrụ Ihedioha na-arụ n'Imo masịrị ha. A gba m aka ka m gbuchara enyi m nwaanyị: Adeeko Owolabi bụ nwataakwụkwọ dị afọ iri abụọ na atọ e jidere maka iso kpaa nkata igbu enyi ya nwaanyị, ekwuola na ọ hụghịdị ihe o ji maka ya kpaa arụ a. Owolabi kwuru na o gburu Favour enyi ya nwaanyị ka o jiri ya gwọọ ọgwụ ego, mana ka ọ gwọchara ya bụ ọgwụ, o jighi rose, o jighi ndawịị. Ọkụ gbara n'Ọyọ steeti Ọkụ agbapịala ngwongwo ndị mmadụ ruru nde kwuru nde naịra n'ahịa dị n'obodo Akesan dị n'Ọyọ steeti. Ka ndị mmadụ na-ewe iwe ọkụ ọgbụgba ahụ, mgbọ tụrụ otu nwatakịrị dị afọ iri na anọ ebe ahụ, kama ọnụ na-ekwuchitere ndị uweojii na steeti ahụ kwuru na ha na-achọ onye gbapụrụ mgbọ ahụ makana o sighi n'aka ndị otu ha. Ọkụ na-agba n'Ọstrelia Ndị mmadụ atụkọtala nde dọla iri na atọ n'ime ụbọchị abụọ, a ga-eji nyere aka menyụọ ọkụ oke ọhịa na-agba n'obodo New South Wales dị na mba Ọstrelia, dịka onye ọkpaọchị a ma ama bụ Celeste Barber rịọrọ arịrịọ. Ọkụ a ataala isi ihe ruru mmadụ iri abụọ na anọ ma chụpụ ihe karịrị puku iri abụọ n'ụlọ kemgbe ọ malitere. N'egwuregwu, Liverpool na Everton ga-ezute ọzọ n'ọgbọegwuregwu Anfield ebe ha abụọ ga-ama aka ịmata onye ga-epiobanye n'agba nke anọ n'asọmpi Iko FA. Gọvanọ Babajide Sanwo-Olu nke Legọs steeti, adụọla ndị mmadụ ọdụ ka ha gbado anya iji gbochie ọkụ ọgụgba n'oge ụgụrụ a. Na ndụmọdụ ya, o kwuru sị ka ndị mmadụ cheta na-agbanyụsị nakwa kwụpụta ihe ndị na-eji ọkụ latrik arụ ọrụ ma ha na-apụ apụ, nakwa gbaa mbọ nwee ihe e ji emenyụ ọkụ nke bekee kpọrọ extinguisher. Donald Trump bụ onyeisiala mba Amerịka ekwuola sị na mba ya na-ede ọdọ iri ise na abụọ dị na mba Ịran ha ga-ebu ọgụ agakwu ma ọ bụrụ na Tehran buru ụzọ wakpoo ndị Amerịka. Trump kwuru na Amerịka achọghị mmaja ọzọ sitere n'aka ndị Ịran, ma ọ bụghị ya, ha agaghị egbu oge iwakpo ha ebe ọ ga-eru ha n'ọkpụkpụ. Chelsea na Nottingham Forest ga-akwata ya na Stamford Bridge taa, ịmata onye ga-agafe na onye ga-efere asọmpi FA aka, dịka a na-akwado ibanye agba nke anọ. Ihe nkiri a ga-amasị gị:"	https://www.bbc.com/igbo/afirika-50997776
religion	E﻿tu e si tọrọ ụkọchukwu Katọlik n'Anambra steeti	"Ụ﻿ka Katọlik nke Achịdayọsis Ọnịcha ekwupụtala na ndị ntọ tọọrọ otu ụkọchukwu ha aha ya bụ  Joseph Igweagu. Ozi a si n'aka Prudentius Aroh, onye ụkọchukwu ji ọkwa 'Chancellor' na mpaghara ahụ. Ọ﻿ kọwara na ụkọchukwu Joseph Igweagu gara kaa ụka akwamozu n'obodo Umunachi na mgbede ụbọchị Wenezde, abalị iri na abụọ nke Ọkụtoba, mana oge ọ na-alaghachi n'ụlọ ya ka ndị ekperima ahụ tọọrọ ya. F﻿ada Igweagu bụ onye na-elekọta ụlọụka St Joseph Parish, Abata, Nsugbe. ""﻿Anyị na-arịọ ka onye ọbụla kpesie ekpere ike maka ntọhapụ ya n'aka ndị ntọ a ji ya,"" akwụkwọ ozi ahụ Fada Prudentius Aroh dere kwuru. ""﻿Achịdayọsis Ọnịcha na-agba mbọ niile anyị nwere ike iji hụ na o nweere onwe ya."" Oge BBC Igbo kpọrọ ọnụ na-ekwuru ndị uweojii Anambra Steeti bụ Toochukwu Ikenga, o kwuru na ya ga-ezighachitere anyị ozi. M﻿ana Ikenga mechara zite ozi ma kwuo na ndị uweojii anatabeghị mkpesa maka ya bụ akụkọ."	https://www.bbc.com/igbo/articles/cx97eprdzzpo
religion	Etu e si gbuo ụkọchukwu Alakuba n'Ebonyi steeti	"Akụkọ pụtara na-ekwu na ndị omekome bu egbe agagbuola Sheikh Ibrahim Iyiorji bụ ụkọchukwu Alakuba n'Ebonyi steeti. Ha kọwara na ọ bụ n'abalị ụbọchị Sunde ka awakporo ụlọ ya dị n'Isu n'okpuruọchịchị Onicha dị na steeti ahụ. Onye kwuputara ozi ọnwụ ya bụ Muhammad Kabir Orjiegbulam n'otu a kpọrọ Islam in Igbo Land dị na Facebook kọwara etu o si me. ""Nwanne anyị anwụọla ugbua n'ụlọọgwụ Federal Teaching dị n'Abakaliki"" ka o depụtara n'otu ahụ. O kwukwara na agbara ya egbe n'ubu nakwa n'afọ dị nso n'obi ya n'abalị ụbọchị Sunde. ""E liela ya (Iyiorji) dịka iwu kwadoro okpukpere anyị si nye"" ka o kwukwara. Mgbo niile a gbara ịnweta ndị uweojii Ebonyi steeti amịtaghị mkpụru dịka ọnụ na-ekwuru ha bụ Chris Anyanwụ azaghị ekwentị ya. Ibrahim Iyiorji bụ onye Ohaozara Isu dị n'okpuruọchịchị Onicha dị n'Ebonyi steeti. Ọ gụchara akwụkwọ ma kuziwe nkuzi na Islamic Centre dị n'Afikpo kemgbe 1982. A mụrụ ya 25 Juun afọ 1965. Ọ lụrụ nwaanyị ma mụta ụmụ ise, nwaanyị anọ nakwa otu nwoke. Nwunye kọwara na ha nọ be ha na mgbede ụbọchị ụka mgbe dimkpa isii bu egbe nọ n'ọgbaatumtum atọ dabatara na be ha. Ha hụrụ nwaanyị ahụ ebe ọ nọ n'iro ma kpọrọ ya baa n'ime na-ajụ ha maka ego, sị ha weta ego ha debere. Ọ bụ ka nke a na-eme ka debere nwoke ahụ n'ala ma gbanye ya egbe n'afọ nakwa n'ubu ya. O bibu n'Enọhịa n'Afikpo ebe ọ na-akụzi nkuzi mana o nwetara ụlọ nkuzi ọzọ n'Ohaozara nke mere ka ya na ezinaụlọ ya laghachite n'obodo ya. Ezinaụlọ nwoke ahụ nwụrụ bụ Iyiorji nakwa otu ndi okpukpere Alakuba dị n'Ebonyi steeti ekpesala okwu ọnwụ na mwakpo a n'aka ndị uweojii. Kabir Orjiegbulam gwakwara BBC Igbo n'ekwentị na ihe na-eme ndị okpukperechi ha adịghị ya mma n'obi. Ọ kọwara na o teela aka ndị mmadụ na-ezigara ha ozi mmaja na peeji ha ebe ha nwere ọgbakọ na Facebook. Ọ sị na ọ bụ ndị ""unknown gunmen"" gara be Iyiorji gbaa ya egbe ugboro anọ maọbụ ise. ""E buru ya gaa ụlọọgwụ dị n'Abakaliki, n'abalị ụbọchị Monde, ọ nwụọ, anyị e lie ya"". ""Ọ bụ ndị unknown gunmen, ha na-ezigara anyị ozi mmaja nakwa ozi ịkpọasị oge niile"" ka o kwuru. O kwukwara na a na-akpaso ndị okpukperechi Alakuba ndị Igbo ajọ agwa. Orjiegbulam sị ""O nwee etu e si kwute maka Peter Obi, e lewe anyị anya, e kwuo maka anyị, e kwuo maka Nnamdi Kanu elewe anyị anya, ọ dịghị mma!"""	https://www.bbc.com/igbo/articles/cd12lwne94do
health	Coronavirus update: Gọọmentị Naijiria eji coronavirus ebupu ego?	Gọọmentị Naijiria eji coronavirus ebupu ego? Gbazie anya ka ị hụ na-ejighị akụkọ ụgha duhie gị. Ndị mere akụkọ a bụ Chiemela Peter Mgbeahuru na Chimezie Ucheagbo	https://www.bbc.com/igbo/52683265
health	Vaginal dryness: Ihe asaa nwaanyị kwesiri ịma maka ọtụ ya ịgba mmiri	"Ọ na-abụ ihe ịtụ n'anya maọbụrụ na ọtụ nwaanyị agbaghị mmiri mgbe nwoke kpatụru ya aka. Ya bụ mmiri Bekee kpọrọ 'estrogen' na-arịtụ elu iji hụ na aramara gara siriri-werere ma mee ka di na nwaanyị gwọrịa ndụ. Mana oge ụfọdụ, ahụ nwoke nwereike ị dị njikere mana ahụ nwaanyị akwadobeghị maka ahụ ya kpọrọ nkụ nke nwereike ibute ịda mba n'aramara. Dịka dọkịta ahụike ụmụnwaanyị bụ Dkta Jospeh Akinde siri kọwaa, ihe ndị nwere ike ibute ọtụ nwaanyị ịkpọ nkụ gụnyere: Ọrịa, maọbụ ọgwụ e ji agwọ ụfọdụ ọrịa; obi erughị ala; obi adịghị mma, ike ọgwụgwụ, enweghị 'ovulation' wdg. 1. Ọrịa, maọbụ ọgwụ e ji agwọ ụfọdụ ọrịa Dkta Akinde bụ onye nwe ụlọọgwụ Livingspring Hospital, Ejigbo ,Lagọs, kwuru na o nwere ike o nwee ọrịa metụtara ọtụ ya dịka ọrịa a na-ebute na mmekọrịta nwoke na nwaanyị nke Bekee kpọrọ 'sexually transmitted infections'. O kwukwara na ịṅụ ụfọdụ ọgwụ dịka ọgwụ e ji agwọ ọrịa isi maọbụ ọgwụ e ji agwọ kansa maọbụ 'fibrọd' nwere ike ime ahụnwaanyị kpọọ nkụ. 2. O nwere ihe ike ọ gabigara? Nwaanyị e dinara n'ike maọbụ nke e biri ugwu nwere ike inwe nsogbu ọtụ ịkpọ nkụ oge aramara. Dr Akinde kọwara sị, ""Ọ bụrụ o nwere ihe ike ọ gabigara dịka onye e dinara n'ike maọbụ nwaanyị e biri ugwu, o nwere ike ime ka ọtụ ghara ị na-ede mmiri oge mmekọrịta."" 3. Obi adịghị mma ""Obi nwere ike ọdịghị nwaanyị mma nke na ọ chọghị mmekọ mana o kwenyere ka ya na di ya meekọ n'ihi na ọ bụ ọrụ dịị ya dịka nwaanyị nọ na di"" 3. Ike Ọgwụgwọ N'etu ike ọgwụgwụ si akpata ya, Dkta Akinde sị, ""O nwere ike gwụrụ ya, o si ọrụ lọta , ọ nọla  na kpachikpachi okporoụzọ ọtụtụ awa ezuola ime ka mmụọ  aramara agaghị adị ya n'ahụ."" 4. Enweghị 'Ovulation' Ovulation bụ oge age nwaanyị na esi na akpa agwa nwaanyị bụta maka ịnata uzi nke nwoke nke na-eme abalị iri na-anọ tupu nwaanyị ahụ nsọ ya. Mana oge ụfọdụ ụfọdụ ụmụnwaanyị anaghị ahụ 'ovulation ha nke Dta Akinde kwuru nwere ike ime ka ọtụ ka kpọọ nkụ oge mmekọrịta. Ọrịa dịka ọrịa 'polycystic ovary syndrome' (PCOS) nwere ike ime nwaanyị ka ọ ghara inwe 'ovulation'. Websait na-ekwu maka okwu ahụike bụ Webmd kọwara na nwaanyị ịba'menopause nwere ike ibute ahụnwaanyị ịkpọnkụ dịka mmiriahụ nwaanyị na-agbda na nwaanyị kawa nka. ""Ọtụ nwaanyị ịkpọ nkụ so na njirimara 'menopaụse- ihe ruru otu n'ime ụmụnwaanyị na-agabiga mgbanwe"" nke na-aga n'ihu na ha ma afọ ha na-agbali. Ndị ọkachamara na-ekwu n'oge ụfọdụ, ọtụtụ ụmụnwoke anaghị akpa ṅwaanyị ha aka ọfụma tupu aramara n'ihi na ọ na-ahụha ahụ maọbụ ha amaghị akụkụ ahụ nwaanyị ha na-akpalite ha. Nwaanyị mụrụ nwa ọhụrụ maọbụ nke na-enye nwa ara nwekwara ike inwe nsogbu ahụnwwanyị ya ịkpọ nkụ oge arama. Inye nwa ara na-adị nwaanyị n-ahụ dịka onye barala 'menopause' . Nke a bụ n'ihi na mmiri ahụ na-eme ka mmiri ara gbaa nwaanyị  na-egbochi mmepụta  'estrogen'. Dịka ndị ọkachamara n'okwu ahụike ụmụnwaanyị siri kwuo, ọ dị mkpa inyocha ihe butere nsogbu nwaanyị tupu a mata ụzọ aga esi egbo ya. "" Ọ bụrụ na ọ bụ ọrịa ka o butere, ọ dị mkpa ịgwọ ya bụ ọrịa,"" ""Ọ bụrụ ihe ike mere ya kpatara nke a, ọ dị mkpa ịhụ ndị na-ahụ maka ahụike uche(psychologist) maka nleta"" ""Ọ bụrụ na onye e biri ugwu,  ọ o nweghị ihe ọ ga-eme karịa ịzụụ mmiri ahụ Bekee kpọrọ 'lubricant' oge  ọ chọọ ime aramara."" O kwuru na nwaanyị e biri ugwu nwekwara ike iji 'lubricant' gboo ya bụ ọgụ. Ọzọ, ndị ọkachamara na-adụ ndị di ọdụ ka ha tinye tụ oge oge ha na nwaanyị ha na-egwu egwu tupu ararama iji nye ohere ka ahụnwaanyị dee mmiri n'ihi na onye mara sụọ, ọ sụọ n'ikwe."	https://www.bbc.com/igbo/afirika-59528144
politics	Etu DSS si kwụsị onye nnọchiteanya mba Briten bịara ịleta Nnamdi Kanu - Ifeanyi Ejiofor	"Otu onye ọkaiwu Nnamdi Kanu bụ Ifeanyi Ejiofor etiela mkpu maka etu ndị uweojii pụrụiche bụ DSS si gbochie ndị mmadụ abụọ ịhụ Kanu. Ndị ahụ e gbochiri bụ Chukwuemeka Ezeife nakwa onye na-anọchi anya mba Briten bụkwa mba ọzọ Kanu si. Ejiofor kọwara na ihe a DSS mere megidere iwu ụlọikpe nyere nke kwuru na mmadụ atọ ọbụla Kanu chọrọ nwereike ịhụ ya. Mgbe onye nnọchiteanya mba Briten si Legọs bịa Abuja ịhụ Kanu, Ejiofor kwuru na ndị DSS gwara ya na o nweghi ike ịhụ Kanu n'ihi na ọ bụ onye mbịarambịara. O kwukwara na ha gbochiri Brue Fein bụ ọkaiwu mba Amerịka bịara ịleta Kanu ugboro abụọ n'ụbọchị 25 nke ọnwa Ọktoba n'agbanyeghi na e zigara aha ya n'aka ndị DSS tupu ha malite njem ịleta Kanu. Cheta na DSS egbochibuola Bruce Fein ịhụ Nnamdi Kanu n'ọnwa Ọgọst mgbe ha si na ezipuru ya ozi pụrụiche. Ifeanyi Ejiofor bụ ọkaiwu Nnamdi Kanu bụ onye ndu otu Indigenous People of Biafra (Ipob), akọwaala etu ndị ọrụ nchekwa si gbochie ha ịhụ ya anya ọzọ. Ejiofor bụ onyeisi ndị ọkaiwu Maazị Kanu kwuru na ndị Department of State Security Services (DSS) ekweghi ya na Bruce Fein bụ ọkaiwu na-ahụ maka okwu Kanu nke si mba Amerịka bịa, ịhụ ya anya. Ọ sị na ha gwara ya na onye (DSS) kwesịrị ịnabata ha ebe ha na-ahụ Kanu anọghị n'ụlọọrụ ha ịnabata ha ""n'ihi na ọ gara ozi pụrụ iche e zipuru ya"". Ejiofor kwuru sị na ihe a ndị DSS kwuru enweghi isi dịka o soghi na usoro ụlọikpe nyere maka ileta Nnamdi Kanu. Ọ gakwara n'ihu kwuo na kemgbe ha na-abịa elete Maazị Kanu na ha ezutetubeghi ụdị ọnọdụ a dịka ha na-eso usoro oge nakwa ụbọchị ndị ọrụ DSS nyere ha ka ha bịa lete ya. N'okwu ya, o kwukwara na kemgbe ha ji abịa njem nlete enwetubeghi mgbe e ji si ha na enwere onye pụrụiche kwesiri i na-anabata ha, nke ka njọ bụ na ndị ọrụ DSS bụ ndị nyere ha ụbọchị abụọ n'izu ka ha bịa lete Maazị Kanụ nke bụ ụbọchị Mọnde na kwa Tọọzde nke gosiri na ọ bibịa ha abughi ihe mere na mberede maọbụ ihe ndenye. Na nchịkọta okwu ya, o kwuru na ka ha na-achụ aja ka ikpe na ama ndị mmụọ na okwu Maazị Kanu, nke bụ na ha ga aga njem nlete n'ụbọchị Mọnde dịka ndị ọrụ DSS si gwa ha. O kwuru na ha na atụ anya na agaghi egbochi ha ịhụ Maazị Kanu anya ọzọ ma kwuo na ha ga agba mbọ zigara ndị ụlọikpe ihe a mere ma zipụtara ọha ozi n'okwu agwaa ọbụla ndị ọrụ DSS kpasara ha. Nnamdi Kanu jail visit: 'Ka ndị DSS si gbachaa anyị ọtọ mgbe anyị gara ịleta ya' - Ejiofor Onye ọkaiwu Nnamdi Kanu bụ Ifeanyi Ejiofor etiela mkpu ọhụrụ gbasara ihe ya na ndị ọkaiwu ndị ọzọ gabigara n'aka ndị uweojii pụrụiche bụ DSS. Nke a mere mgbe ha gara ịleta onye ọ na-anọchi anya ya bụ Nnamdi Kanu n'ụbọchị Monde ebe ndị DSS jichiri ya. N'ozi o wepụtara o kwuru na nke na-aga n'ihu n'agbanyeghi na ha tiri mkpụ maka aka ike ndị DSS mgbe ha gara ịleta Kanu n'izu gara aga. ""Nke a mere anyị ji kwuo na anyị enweghizi ezi nchekwa mgbe ọbụla anyị chọrọ ịleta onye anyị nọchiri anya ya"". ""Ọ na-atụzi anyị ụjọ ma ikpe Nnamdi Kanu a  ka na-aga n'ihu n'ime ọnọdụ a anyị chọtara onwe anyị"" ka o kwuru. Ejioforo gara ihu kọwaa na agwa gosiri na ebumnuche gọọmentị bụ ime ka Kanu ghara ịnweta ikpe ziri ezi n'ebubo gọọmentị etiti boro ya. O kwukwara na Nnamdi Kanu na-ekele ndị nso ya maka etu ha si kwadosie ya ike ma nọgidere ya. Ọkaiwu Nnamdi Kanu bụ Ifeanyi Ejiofor ekwuola na ndị ọrụ nchekwa pụrụiche bụ ""Department of State Services"" (DSS) kpasara ya na ndị ọkaiwu ndị ọzọ na-akwado Maazị kanu agwa na ezighi ezi dịka ha gara ileta ya na ụbọchị Tọọzde. Maazị Ejiofor kwuru nke a n'akwụkwọ ozi o zipụtara, nke isi okwu ya bụ ""Ihe mere ka anyị gara nleta nke ụbọchị iri abụọ na Isii n'ọnwa Ọgọstụ, 2021"" N'ozi ya, o depụtara na ndị ụlọọrụ DSS nyochara ha ka ndị ohi, meenye ha ihere, ma napụ ha akpụ ukwu ha ma nye ha nani ""Slippers"" ka ha yiri ga hụ Maazị Kanu na ụlọ nga ebe ndị ụlọorụ DSS ji ya. O depụtakwara na anapụrụ ha ugegbe anya ha, mkpisi na akwụkwọ ha ji ga ihụ ya. Na nchịkọta okwu ya, Okaiwu Ejiofor sị na ya ezigarala ụlọikpe ozi ka tinye anya na ụdị agwa a DSS kpasara ya dịka ọ bụ ndị ụlọ ikpe nyere ha bụ ndị ọkaiwu ikike ị a leta Maazị Kanu. Agwa a, n'okwu ya, bụ ihe mere ya ji ezipụta ozi a ka ọha nụrụ ihe mere. Maazị Ejiofor depụtara na ha agaghị anabata mmegbụ maọbụ mmaja ọbụla ma ha ga ileta Maazị Kanu ọzo dịka n'okwu o kwuru na ọ ma na ọ bụ atụmatụ ha imenye ha egwụ BBC Igbo kpọrọ ọnụ na-ekwuchitere otu DSS bụ Peter Afunaya na ekwe nti ya taa bụ Fradịdee mana ọ kwuru na ọgaghị etinye ọnụ na ya bụ okwu ma ọ bụ eziokwu ma ọ bụ ugha. Chetekwa na Maazị Ejifor gwara ọha ka njem nleta mbụ ọ mere si gaa, ya bụ n'ụbọchị nke abụọ n'ọnwa Ọgọst nke so ikike ha natara ọkaịkpe nọ n'isi okwu a."	https://www.bbc.com/igbo/afirika-58339105
health	World Blood Donor Day: Tupu inye mmadụ ọbara, buru ihe ndị a n'obi	Ọbara bụ otu njirimara onye dị ndụ. Kama ụfọdụ ọrịa na ihe mberede na-eme ka ọbara nọ n'ahụ mmadụ pee mpe. Akụkọ a ga-akọwara gị mkpa ọ dị na ndi mmadụ nyere ọbara ha n'efu iji zọọ ndụ ndị mmadụ.	https://www.bbc.com/igbo/afirika-57482799
business	Personal Finance: Ebe asaa i nwereike itinye ego ị tụkọtara	Ichekwa ego na kom-kom, okpuru akwa maọbụ n'ụlọakụ maka echi dị mma, mana itinye ego n'ebe ọ ga-amụtara gị ihe kacha mma. Ihe nke a jị dị mkpa bụ maka na mbuli ọnụahịa (inflation) na-eme ka uru ego gị gbadaa ma ọ bụrụ n'ị hapụ itinye ya n'ọrụ nke na ihe ọ zụtanwuru n'afọ a, ọ gaghị azụtanwu ya n'afọ ọzọ. Ọmụmaatụ: N'afọ 2015, otu akpa osikapa na-ada puku naira 12 mana n'afọ 2019, onye dowere puku naira iri abụọ na kom-kom n'afọ 2015 agaghị eji ya zulie otu akpa osikapa dịka ọnụahịa ya kwụzị naira puku 17. Dịka NBS siri kwụọ, mbuli ọnụahịa dị pasent 9.02 n'afọ 2015 mana ọ gbaliri rue pasent 11.08 n'afọ 2019. Na nkọwa ya, onye  ọkachamara n'ihe gbasara nhazi ego onye bụ Uche Iheanacho rụtụrụ aka n'ebe asaa mmadụ nwereike itinye ego o chekwatara ka ọ mịtara ya ezi mkpụrụ. 1. Iji ego achụ ego maọbụ ịgbakwụnye ihe ọzọna abụghị isi ọrụ gị na-ewetara gị ego Ị na-arụ ọrụ Bekee ma ị na-azụ ahịa, i nwereike izipụ ego gị ka ọ na-agara gị ozi ịchụ nta ego. Ihe dịka itinye ego n'ịgba 'Keke', ụgbọala maọbụ ọkada, ire ahịa maọbụ ịtụbata ahịa so na ihe i nwereike ime ego i dokwara ana-agbalite. Nke a bụ akwụkwọ ego gọọmenti na-azụ n'aka ọha  ọnwa issi maọbụ otu afọ iji nweta ego ha ji arụ ọrụ. Nke dịkwa ka 'treasury bill' mana ọ na-ewe ọtụtụ afọ  bido afọ abụọ maọbụ iri abụọ. 4. 'Fixed deposit' Nke a bụ itinye ego gị n'ụlọakụ ọnwa atọ, isii maọbụ otu afọ maọbụ oge ole gị na ụlọakụ kwekọrịtara, na akpaghị ya aka maọlị. Uru dị ya bụ na ọ ga-amụtara gị nwa karịa ego ichekwara n'ụlọakụ nke ị na-adobiri oge ọbụla ọ masịị gị. 5. Itinye ego n'ego mba ndị ọzọ(Forex) Itinye ego n'ego igwe dịka paụnds maọbụ dọla ga-echekwa ego gị ọ gaghị ada rue ka ego gị ma ọ bụrụ na ị hapụrụ ya n'ụlọ maọbụ n'ụlọakụ. Igba ala bụ ezigbo ebe i weere ike iji gị a bara gị ezigbo uru. Ịgakwu akwụkwọ maọbụ ọmụmụ ga-enye gị ohere ịmụta nka maọbụ iwelite amamihe n'ihe nke ị ma na-eme maọbụ ọrụ ị na-arụ ga-eme ka ị na-enweta karịa ihe ị na-enwetabu na mbụ. Gee ya n'ụju n'ihe onyonyo dị n'elu: Davido egechiela Chioma! Foto ndị si na mkwanye ugwu ikpeazụ Robert Mugabe	https://www.bbc.com/igbo/afirika-49676984
sports	Chelsea vs Man United: E reela Chelsea ka ọkpa 9th Mile rie 'change'	Na Chelsea nyere goolu abụọ a gụfuru agufu azọnwughi ha n'aka ndị Manchester United riri ha ka ọkpa dị ọkụ n'ụlọ ha. Goolu abụọ Anthony Martial nyere na nkeji 45 na nke Harry Maguire nyere na nkeji 66 zuru ịgba ha n'akpa ma nye Man Utd mmeri ha chọ bịa Stamford Bridge. Bido n'isi egwuregwu a ka ndị Man Utd zọwara Chelsea Ojukwu, ọkachasị mgbe e wepụrụ N'golo Kante mere ka ọ na-achaturu ha ọkụ na nkeji iri e ji bido bọọlụ. E ji mkpebi ihe onyonyo VAR gụfuo goolu abụọ ndị Chelsea gbakanyere, nke mere ka obi daa ndị na-akawado ha ka ebe a wụrụ mmadụ mmiri ọkụ. E bu ụzọ gụfuo goolu Kourt Zouma dịka VAR gosiri na aka Caesar Azpilicueta kwara Brandon Willliams enyeghị ya ohere ịgbafu bọolụ dịka onye egwu azụ. Ebe a gụfuru nke Olivier Giroud na nkeji 76 dịka VAR gosiri na ụkwụ ya gafere ebe ọ na-ekwesịghị. Ndị mmadụ na-eti mkpu na e kwesịrị ịchụpụ Maguire dịka ọ zọrọ Michy Batshuayi ụkwụ n'amụ, mana VAR nyochara ya sị na e nweghi ihe ọjọo mere. Odion Ighalo bụ onye ọtụtụ ndị mmadụ kpụ n'ọnụ dịka Chelsea nabatara Manchester United na Stamford Bridge. Ndị Naịjirịa kere ajị n'ume na-eche ịma ma nwanna ha ọ ga-aza aha nna ya. Mgbe e wepụrụ Martial webata ya na nkeji 90, ọ nwara ike ya ịgbakanye goolu, mana isi ya apụtaghị. Ka ọ dị ugbua, Chelsea ka ji pọịntị 41 nọrọ n'ọkwa anọ na tebulu Premier League ebe Man Utd ji pọịntị 38 si n'ọkwa itoolu rigoro asaa. N'egwuregwu ikpeazụ ha gbara tupu nke a, Chelsea na Leicester City ji goolu abụọ abụọ dọọ ka ọkwụrụ, ebe Man Utd na onwe ha gba aka goolu mgbe ha gbara ọnyụpa ka ha na Wolves zutere. Gịnị gbasara Ighalo? Ighalo bụ onye Naịjiria mbụ ga-agbara Manchester United kemgbe ha kpọrọla ya na mbinye ebe ọ ga-anọ ọnwa isii, so na ndị a kpọpụtara nwereike iso agbaso Chelsea bọọlụ. Dịka Ole Gunna Solskjaer bụ onye nchịkọta Man Utd na-atụ anya na Ighalo na Bruno Fernandes ha zụrụ ọhụrụ ga-etikọta isi ọnụ gwọọ Chelsea ara. N'ụbọchị nke 16 nke ọnwa Febrụwarị a, chi fotere ụbọchị asọmpi Man Utd na Chelsea, ka Ole kwuru na Ighalo nwereike ịnọrọzị n'otu ya ma ọ bụrụ na ihe jikọrọ ya na Shanghai Shenhua bie n'afọ a. Mana kedụ ihe ị che? Odion ọ ga-agbatanwu ihe Man Utd ga-eji kwụzịa ụgwọ isi ya?	https://www.bbc.com/igbo/afirika-51536116
sports	Burnley vs Man City: Aguero edowela City n'ụzọ irite iko Premier League ọzọ	"Akụkọ dị mkpa taa Manchester City ka nọ n'ụzọ ịtụ ugo n'asọmpị Premier League nke 2019 ka goolu Sergio Aguero nyere ha mmeri na nzute ha na Burnley na ọgbo egwuregwu Turf Moor. Igwe Bekee kpọrọ ""goal-line technology"" bu ihe eji kpebie na nrịba bọọlụ Aguero ziri ezi. Nke a goosiri etu ya bu asọmpi siri gaa - Man City abịaghị ka ndị zuru ka emee. Burnley haziri onwe ha ọfụma nke, mana ọ bụ Man City ka mmeri bara n'aka ka onye na-egbu asọmpi ahụ gbuchiri ya. Man City ga-anabata Burnley na be ha, ma gakwuru Brighton n'izu na-abịa. Ha merie asọmpi abụọ, iko ga-abu nke ha. Ndị agha Naịjirịa ezipula ndị otu ha na Gombe ka ha kwado mmachi amachiri ngagharị na steeti ahụ kemgbe Satọde. Onye nọchite odeakwụkwọ steeti ahụ bụ  James Pisajih sị na nke a bụ ka egbochie ọgbaaghara nwere ike ịsochi ụmụaka ndị Boys Brigade nwụrụ n'izu gara aga. Otu ọmekataraihe pụụjọ bụ IS sị na ha egbuola ndị agha Naịjirịa mmadụ iri na kpụta otu onye ọzọ na ndụ na Borno steeti ụnyahụ. Ndị omekome a kwuru na ha wakporo obi ndị agha Naịjirịa dị na Sabon Gari bụ nke dị na oteaka Maiduguri bụ isiobodo steeti ahụ bụ ebe ha butere ma mebie ọtụtụ ngwaagha. N'ofesi e, ndị uweojii obi dị inu awakpoola ọdọ ndị omekome bụ ndị ha sị na tụrụ ogbunigwe gburu ọtụtụ mmadụ na Sri Lanka tata bụ ụka. Gọọmentị mba ahụ amachiela ya bụ otu akpọrọ Thawheedh Jamaath na be ha."	https://www.bbc.com/igbo/egwuregwu-48084080
entertainment	Igbo culture: Uru iri na abụọ ọmụ baara ndị Igbo	"Igbo sị na a tụọrọ ọmarụ, ọmaru ma a tụọrọ ofeke, o tinye isi n'ọhia. Igbo bụ ndị Chukwu ji amamihe were gozie. Omenala Igbo dị omimi ma bụrụkwa ihe Igbo ji anya isi. Otu n'ime ihe e jiri mara ndị Igbo bu ""ỌMỤ"". Dịka ndị ihe Igbo na-amasị, BBC Igbo kpọrọ onye ọkachamara n'ihe gbasara omenala Igbo ma bụrụkwa onyeisi ndị otu Ekpe nke Ogbodiukwu dị n'Ụmụọkpara, Abịa steeti, bụ Ọkaiwu Nzenwa Ibe. Ọ gwara anyị ihe ndị bụ ""njirimara"" ọmụ nakwa ihe ndị Igbo ji ọmụ eme. 6. Ọmụ e kere n'ukwu osisi na-egosiputa na osisi ahụ dị nsọ n'omenala Igbo. 7. E kee ọmụ n'ụgbọala, ọ na-egosị na ụgbọala ahụ bu ozu. 8. Onye mmadụ bịara nye ọmụ n'aka, dịka ịsị onye ahụ na ya ""kpachara anya"" n'ebe onye ahụ nọ; ya bụ ịdọ aka na ntị. 9. Ndị otu Ọkọnkọ na-eji ọmụ ekewapụta onwe ha na ndị ọzọ na-abụghị ndị otu ha. 10. N'ebe dị ka Ibeku, Ụmụahịa, n'ala Igbo, igbubi ọmụ na-egosi na e mechaala mmemme ahụ dịka ekpe. 11. N'Ọhafịa, ndị na-agba egwu ikpirikpi ọgụ na-akpụrụ ọmụ n'ọnụ. Ha agaghị ewepụ ya tupu agbachaa egwu a. 12. N'agba ọhụrụ a, ndị ụka ji ọmụ eme ụkaọmụ bụ 'Palm Sunday' na Bekee. Ọ bụ ụbọchị ncheta etu Kraist siri banye Jerusalem dịka onye eze."	https://www.bbc.com/igbo/afirika-48806285
business	Femi Otedola: Ugboro atọ ya, Tolani na ụmụ ya ndị ọzọ wuru na soshal midia	"Ojiegoachụego a ma ama bụ Femi Otedola bụ onye akụkọ banyere ya na-adị ntị ụmụ Naijiria mma oge ọbụla nke mere ndị ntaakụkọ na-eji ya eme isiokwu. Ụmụ ya atọ bụ Cuppy, Tolani nakwa JTO so ya ewu na soshal midia taa maka ihe o meere ha. Ọgaranya bụ omume omume ma ọ bụrụ onye otiegwu, ọ na-eme ihe dịka ọ siri gụọ ya. Lee ụfọdụ  ugboro Otedola bụ nwa gọvanọ chịbụrụ Legọs bụ ‎Michael Otedola wuru ewu na soshal midia: 1. Ọ zụrụ ụmụ ya ụgbọala atọ dara N80,000,000 n'otu ụbọchị Taa bụ Wenezde, o bidoro iwu na soshal midia dịka ọ pụtara ihe na ọ zụrụ ụmụ ya atọ ụgbọala Ferrari atọ. Ọ bụ nwa Otedola nke nwaanyị na-agwọkọ egwu bụ Florence Otedola a ma ama dịka 'DJ Cuppy' bụ onye gbara ama nke a na soshal midia. Ụmụ ya nwaanyị atọ ritere erere ahụ bụ; Tolani Otedola( ọgụegwụ, Florence Ifeoluwa Otedola(DJ Cuppy- ọgwọkọ egwu) na Temi Otedola. Ya bụ akụkọ chọrọ ịgbawa ịntanetị n'ihi na ụgbọala Ferrari Portifino ahụ Otedola zụrụ ụmụ ya atọ na-ada ihe karịrị ruru nde Naira iri asatọ(N80,000,000) maọbụ narị dọla abụọ na ụma iri na asatọ( $218,750). Aha Femi Otedola kpọtụrụ n'afọ 2018 oge ihe onyonyo gosiri ya ka ọ banyere ụgbọala 'Molue' na Legos fegharịrị na soshal midia. Molue bụ ụgbọala e jiri mara ndị ụwa na-atụ n'ọnụ a Legọs nke mere ya bụ ihe jiri bụrụ nnukwu akụkọ dịka ndị mmadụ na-ajụ ihe mere n'ọgaranya iri ehi nwere ike ịbanye ụgbọala ahụ. Ụfọdụ bidoro na-ekwu na ikekwe ọ chọrọ ịzọ ọkwa ọchịchị, ebe ụfọdụ na-ekwu na ọ chọọ ịma etu ụwa onye ogbenye na-adị. Ọgaranya bụ iri ihe gụrụ gị mgbe ọ gụrụ gị oge ọ gụrụ gị. Femi Otedola na ụmụnwaayị agatụla Monaco dị na mba Italy nọọ naanị otu awa iji zụụ 'Ice Cream gụrụ ha a kpọrọ ""Gelato""."	https://www.bbc.com/igbo/afirika-54180230
religion	Nigerian pastors: Ụkọchukwu ndị 'na-eti eti' n'ọwụwa-anyanwụ	"Ụfọdụ ndị ụkọchukwu na Naịjirịa bụ ndị a na-ahụta dịka ndị ""ma nke ha riri"" ma a bịa n'ịta akụnaụba. Ndị ụkọchukwu a, ganye ndị nke ụlọụka ha dị na mpaghara ọwụwa-anyanwụ, bụ ndị hibere ụlọụka nke ha, ma nwee ọtụtụ ndị na-abịa efe ofufe ebe ahụ. Ọtụtụ ndị na-aga n'ụlọụka ha bụ ndị ọ ga-abụ a sị ha ""wụlie elu"" ha asị ""kedụ ogo ị chọrọ ka anyị wụruo?"" Nke a kpatara ọtụtụ ndị mmadụ si eche na ndị a na-aga ụka ha anaghị ahụ ihe ọjọọ ọbụla n'ime ibunye ndị ụkọchukwu a ego ọbụla ha nwere ka ha na-ebi ndị ọma, ebe ha na-ata ahụhụ. Lee ụfọdụ n'ime ndị ụkọchukwu ahụ na etu ha si wuo maka ịta akụ. 1) Intercessor Jehovah: Onye a bụ onye amụma na-ewu ewu n'Aba, Abịa steeti maka ihe ọ na-eme n'ụlọụka ya bụ ""Holy Ghost searchlight and deliverance ministry"". E ji onye na-ebibi mmụọ ọjọọ a kpọrọ ""demon destroyer"" mara ya. Ọ bụ otu nwoke ma ka e si ata akụ n'ụzọ gụnyere ịzụ ụgbọala bụ ""elelebe ejeghi ọrụ"", dịka ndị ụlọụka ya tinyere na soshal midia, nke ọ zụrụ ọhụrụ n'ọnwa Maachị a mere ya Hummer Limousine stretch nke atọ ọ na-azụta. 2) Onye amụma Chukwuemeka Ohanaemere: Onye amụma a ama dịka Odumejeje, bụ onye hibere ụlọụka ọ kpọrọ ""Mountain Of Holy Ghost Intervention And Deliverance Ministry"", dị n'Ọnicha, Anambara steeti. Ọ bụ otu onye ndị mmadụ na-akpụkarị n'ọnụ na mpaghara ọwụwa-anyanwụ maka etu o si agbasa aka n'ihe banyere akụnaụba. Ụfọdụ oge ka a hụrụ ya ebe ọ na-abọnye ego n'elu ọdọmmiri, oge ọzọ ka a hụrụ ya ebe ọ na-abọ otu onye Nollywood ego. 3) Onye amụma Ebelenna Chukwu Ebelenna bụ onye ọzọ na-ewu ewu n'ala Ọnịcha, Anambara steeti. Ọ bụ onye hibere ụlọụka a ma dịka ""Jehovah The Mightier Than All Prophetic Church"". A hụla ya n'ihe nkiri ebe ọ nọ na-efe nnukwu ego ka otu onye ụlọụka ya na-agba nkwụ. N'ihe onyonyo ahụ, otu onye bu akpati ego na-esogharị ya ka ọ na-abọ ya bụ ego."	https://www.bbc.com/igbo/afirika-47616017
entertainment	Obi Cubana and Abba Kyari at Wedding: Ihe ụmụ ụwa na-ekwu maka foto ha sere ọhụrụ a	"Foto Obi Cubana na-eme azụmahịa nakwa Abba Kyari bụ onye uweojii Naịjiria sere ọhụrụ a etinyela ọtụtụ okwu n'ọnụ ndị mmadụ. Kyari tinyere foto ahụ na Facebook ya ma depụta na ọ gara agbamakwụkwọ Maina Alkali, nwa nwoke onyeisi ndị uweojii Naịjiria bụ Alkali Baba. Agbamakwụkwọ ahụ mere na ụlọ eze Shehu nke Borno, Abubakar El-Kanemi na Maiduguri bụ isi obodo Maiduguri n'ụbọchị Satọde. Gọvanọ Babagana Zulum nke steeti ahụ, nakwa Mai Mala Buni nke Yobe steeti nakwa Badaru Abubakar nke Jigawa steeti. Ndị ọzọ biakwara ya bụ agbamakwụkwọ gụnyere onyeisi sineti bụ Ahmad Lawan, gọvano chiburu Borno bụ Kashim Shettima, minista njem ụgbọelụ  bụ Hadi Sirika, onye azụmahịa ama ama bụ Aliko Dangote nakwa ndị ọzọ. Cheta na ngalaba Nigeria Police Service Commission kwụsịtụrụ Kyari ọrụ na July 31st 2021 maka ebubo nrụrụaka ụlọọrụ Federal Bureau of Investigation nke mba Amerịka boro ya nakwa mmekọ ya na Ramon Abass, aka Hushpuppi, a na-enyo maka mpụ na nrụrụaka. Onyeisi uweojii Naịjiria bụ Usman Alkali Baba gwara ngalaba PSC ka ha kwụsitụ Kyari ọrụ ruo mgbe ha ga-emecha nyocha maka ebubo ngalaba Federal Bureau of Investigation nke mba Amerịka wepụtara maka Kyari. Otu ihe kachasi mee ndị mmadụ ji akatọ Kyari bụ maka mmekọ ya na ụfọdụ ndị mmadụ ama ama dịka Obi Cubana. Abba Kyari dị afọ iri anọ na isii bụ onye Borno steeti dị na mpaghara ugwu Naịjirịa. Ọ nwetere asambodo Geography na mahadum nke o ji nwete ọrụ dịka Assistant Superintendent ndị uweojii n'afọ 2000 dịka ọ natachara ọzụzụ na police academy dị na Wudil, Kano steeti. Ọ bụ mgbe ọ dụgara ndị otu ya nwudere onye ori akpọrọ Ndagi a.k.a spirit a na-achọ achọ kamgbe ka Kyari bidoro wube ebe niile. Ndagi weghara ọchịchị Numan bụ obodo kachasi n'Adamawa dị na mpaghara ugwu Naịjirịa. N'afọ 2005, ka ọ banyere ndị uweojii Mobile Police Force ebe ọ banyere ụlọọrụ ndị uweojii Legọs n'afọ 2010. Kyari mechara bụrụ mmadụ nke abụọ n'ụlọrụ uweojii nakwa onyeisi Special Anti-Robbery Squad (SARS), ngalaba uweojii na-ebuso mpụ agha. Obi Cubana nke ezigbo aha bụ Obinna Iyiegbu, bụ onye oji ego achụ ego a na-anụ aha ya n'ihe gbasara ịgba oringo na Naịjiria, dịka ọ bụ onye nwere ọtụtụ ebe oriri na nkwari. Obi a na-etu ""Okpole Yankee"" na-aza Obi Cubana n'ihi aha otu ụlọ oriri na nkwari ya bụ Cubana. N'agbanyeghi na ọ gụrụ maka ndọrọ ndọrọ ọchịchị na mahadum University of Nigeria Nsukka (UNN), ọ gwara BBC Igbo na o nweghi mmasị ịzọ ndọrọ ndọrọ ọchịchị ma ugbua ma n'ọdịnihu. Ọ bụ onye Oba, dị n'okpuru ọchịchị Idemili, n'Anambra steeti. A mụrụ ya n'ụbọchị 12 nke ọnwa Epreelụ, 1975. Ya na Ebere nwunye ya ji ụmụ nwoke anọ. Akwamozu nne ya wuru ewu na soshal midia n'afọ 2021. N'ụbọchị mbụ nke ọnwa Nọvemba afọ 2021, ụlọọrụ na-ahụ maka mpụ na nrụrụaka na Naịjiria bụ Economic and Financial Crimes Commission (EFCC), kpọtara maka ịgba ya ajụjụọnụ."	https://www.bbc.com/igbo/afirika-60187416
business	Etu ọtanisi mba UK ga-esi metụta gị?	"Akụ na ụba mba UK malitere ịdatụ kamgbe ọnwa Eprelu na Juun dịka atụmaatụ etu a ga-esi gbochi mfesa coronavirus kwanyere ha n'ọtanisi (recession). Nke a butere nsogbu dịka ọchụchụ ọtụtụ mmadụ n'ọrụ nakwa ndatụ etu ndị mmadụ si ewepụta ego iji goro ihe. Mana kedụ ka ya bụ ọtanisi ga-esi metụta ndị Afịrịka ha na mba UK nwere mmekọrịta? Onye o ji ego achụ ego nakwa onye bụbụ onyeisioche 'Nigerian Economic Summit Group', Sam Ohuabunwa, kwuru na ọtanisi a ekwesighị ịtụ ụwa n'anya makana nsogbu covid-19 bu bia, tinyere ụwa n'ọgbaghara. O kwuru na mba ndị ọzọ ka ga-aba ọtanisi makana ha amalitechabeghị azụmahịa na ihe ndị ọzọ na-ewebata ego na mba ha. Nsogbu coronavirus mere ka ọtụtụ ụlọahịa kwụsị ma chụọ ọtụtụ ndị ọrụ nke butere ndatụ akụ na ụba. 1.Ndatụ enyemaka Ohuabunwa kwuru na ọtụtụ mba nọ n'Afịrịka ka na-ele anya enyemaka n'ebe UK na mba ndị ọzọ tolitere etolite nọ, nke mere na ọ bụrụ na ha banye ọtanisi, ọ ga-eme ka ha welata aka n'enyemaka ha na-enye mba ndị a maka nsogbu nke ọrịa coronavirus butere. 2.Njem na nlegharị anya Ọ ga-emetụta etu ndị mba UK si aga njem n'Afịrịka makana ọtụtụ n'ime ha enweghịzị ọrụ na-enye ha ego ha iji aga njem. Jimi Ogbobine bụ onyeisi nnyocha n'ụlọọrụ na-ahụ maka akụnaụba, kwuru na mba dịka Kenya ga-ahụ ndatụ ndị na-eme njem nlegharị anya na be ha. 3.Ndatu ego ndị Naịjirịa nọ na mba ofesi na-ewebata Ogbobine kwuru na nnyocha ụlọọrụ ha mere nso nso a na-egosi na mba UK kacha ewebata ego na Naịjirịa a kpọrọ disapora remittances na bekee. Ha ji pasenti ruru iri atọ na ise maọbụ iri anọ wee gafee mba ndị ọzọ na-ewebata ego a. Mana Ogbobine na-ekwu na ego ahụ ruru ijeri dọla iri abụọ na ise (25 billion dollars) kwa afọ ga-adatu ruo ijeri dọla iri abụọ (20 billion dollars) sọsọ n'afọ a. Nke a ga-eme ka ndị Naịjirịa maọbụ Afịrịka bi na mba ofesi ghara ị na-ewenata ego eji arụrụ ha ihe n'ụlọ makana ọrụ adịghịzị. 4. Mbuli ọnụ ego ngwa ahịa Ohuabunwa kwuru na ọnụ ego ngwa ahịa ga-ada ọnụ na UK makana ọtanisi na-ebute ihe ndị bekee kpọrọ ""inflation."" 5. Enweghị ọrụ ga-agbagolite Ọtanisi a ga-eme ka ndị mba UK gbado anya n'inye ndị be ha ọrụ dị adị tupu ha chọwa ndị Afịrịka nwereike ịrụrụ ha ọrụ, Nke a ga-eme ka ha nye naanị ndị ga-ewulite akụ na ụba ha ọrụ. Ohuabunwa kwetere na olileanya dị tụmadị n'afọ 2021 makana a na-ele anya iwepụta ọgwụmgbochi coronavirus n'oge ahụ. Nke a ga-eme ka mba UK na ụfọdụ mba gbakee na ndatu akụ na ụba ha."	https://www.bbc.com/igbo/afirika-53748529
entertainment	Oscars ewepụla 'ejije Naịjirịa' ọzọ na nturuugo ha	"Ndị na-ahazị emume nturuugo ejije a kpọrọ Oscars akụpụla ihe nkiri a kpọrọ 'Joy' makana a sụrụ ọtụtụ Bekee n'ime ya. N'agbanyeghi na Joy bụ ejiji e mere na mba Austria, mana ọ bụ ndị Naịjirịa mere ya dịka ọ bụ maka ụmụafọ Naịjirịa na-agba akwụna na Yurope. Joy pụtara na mbụ n'emume ihe nkiri a kpọrọ Venice Film Festival n'ọnwa Sepụtemba 2018. Ọ pụtara nke ọma n'Austria n'ọnwa Janụwarị nke afọ 2019. Jennifer Davidson bụ onye mgbasaozi na ngalaba a kpọrọ ""Academy of Motion Picture Arts and Sciences"" - bụ ndị na-ehiwe Oscars - gwara BBC Igbo na ọ bụ eziokwu na e wepụrụ ejije a. Ọ sị, ""Dịka anyị na-eme n'afọ niile, anyi nọ n'ime enyocha ejije ndị e tinyere n'ogogo ""International Feature Film"" iji mata ma ha sonyere n'iwu anyị. ""Ejije ""Joy"", bụ nke mba Austria wetere, dara nyocha makana ọ bụ soso asụsụ pasentị iri atọ na atọ (33%) bụ ihe na-abụghị Bekee n'ime ya."" Na nke nke, ndị na-ahazi Oscars sị na ha wepụrụ ejiji a n'okwe maka Bekee karịrị n'ime ya. Nke a na-abịa dịka ndị nhazi Oscars wepụrụ 'LionHeart' maka ọtụtụ Bekee a sụrụ n'ime ya. Ogogo nturuugo a họpụtara ihe nkiri abụọ ndị a (Joy na Lionheart) bụ nke a kpọrọ ""Best International Feature"". Ogogo a bụ maka ihe nkiri e ji asụsụ na-abụghị Bekee mee."	https://www.bbc.com/igbo/afirika-50381568
business	Border closure: 'Gọọmentị agwaghị anyị tupu ha emechie Border' - Ndị na-atụbata ahịa	"Ọnụ na-ekwuru ndị 'Association of Nigerian Licence Custom Agents' (ANLCA) bụ Austin Nwosu kwara arịrị sị na mmechị e mechiri oke ala Naịjirịa na Benin Republic bụ oke njọ ahịa dịri ndị otu ha. Ọ sị na gọọmentị agbaghịrị ha ama tupu e mechie okeala a nke bụ na ahịa ndị mmadụ bitere ego zụọ ka tọrọ n'ụzọ. Nwosu sị na ya bụ ""Okeala e mechiri n'ọnwa asatọ nke afọ a bịara ha na mberede"". Ọ sị na gọomentị gwara ha na ọ bụ ama a gbaara ha maka ndị omekome chọrọ iji ụzọ aghụghọ bubata ahịa iwu mere ha ji mechie ya bụ okeala. Nwosu sị na ha jụrụ ha ihe ngwaahịa ndị ezigbo mmadụ so ụzọ ahụ ga-eme? Ndị ọrụ nchekwa ahụ sị ha na-arụ ọrụ gọọmentị dịka e sị zie ha. ""na onweghi ihe ha ga-eme"". Ọ sị na ọ rara ahụ i si mba Benin Republic bụbata ngwaahịa ugbua. O kwuru na ibu ọtụtụ mmadụ bitere ego n'ụlọakụ bụ nke na-amụwabanye ruru naịra iri na asatọ kwa ụbọchị maka ụgbọala bu ibu. Ọ sịkwa na ndị ekperima na-ezukwa ọtụtụ ngwaahịa ụmụigbo nọ n'ụzọ ebe ahụ. Nwosu sị na mmechi a emetutachaghị ahịa osikapa maka na ọ bụ ahịa iwu kamgbe. N'olu ya, ""ọ bụghị ụzọ ahụ ka ha na-esi aga"". Mana o kwukwara na ihe mere osikapa ofesi ji aga ahịa bụ maka na nke akọrọ na Naịjirịa ka adala ọnụ. Nwosu na-arịọ ndị gọọmentị ka ha kawa ahụ mee ka ezigbo ahịa na-abata na Naịjirịa ma 'ghara itufu nwata na mmri e ji saa ya ahụ'. Ihe nkiri ga-amasị gị"	https://www.bbc.com/igbo/afirika-49808584
politics	APC Candidacy: Andy Uba agbagharịala akwụkwọ n'Ụlọikpe Mkpegharị	"Onye fere ọkọlọtọ otu APC  na ntụliaka gọvanọ Anambra steeti n'afọ 2021 bụ Senetọ Andy Uba agbagharịala akwụkwọ n'ụlọikpe mkpegharị. Uba na-agbagha mkpebi ụlọikpe nke kwuru na ọ bụghị ya bụ onye nwetara ikike ife ọkọlọtọ APC na ntuliaka e mere na nsonso n'Anambara steeti. N'akwụkwọ nke ọ gbagharịrị n'Ụlọikpe Mkpegharị dị n'Abuja nke bu akara :FHC/ABJ/CS/648/2021 Uba gbadọrọ ụkwụ n'ihe asatọ nke gụnyere; na ụlọikpe kpeburu ikpe ahụ enweghị  ikike ịnụ ikpe ahụ nke ihe butere ya mere n'Anambara steeti. ""E mere ntuliaka imeụlọ n'Anambara steeti, ndị soro zọọ ya nọ maọbụ nwee mgbọrọgwụ n'Anambra steeti."" ""E nwere Ụlọikpe Ukwu Etiti n'Anambara Steeti ebe ihe butere okwu mere mana onye wetara ikpe ebugaghị ya ebe ahụ."" Ọkaikpe Inyang Ekwo nke Ụlọikpe Ukwu nke dị n'Abuja akagbuola nsonye Sinetọ Andy Uba na ntuliaka e mere n'ụbọchị isii nke ọnwa Nọvemba e ji họpụta gọvanọ Anambara Steeti. N'ikpe o kpere n'ụbọchị Mọnde, ọkaikpe a sị na onweghị oge Sinetọ Uba ritere ohere iji ọkọrọtọ patị All Progressive Congress n'ụzọ ziriezi. Ọkaikpe Ekwo kwukwara na onye tinyere akwụkwọ banyere ikpe a bụ George Moghalu gosiri na patị APC emeghị ntuliaka imeụlọ dịka ha siri kwesi. Ọkaikpe kwuru ka ngalaba na-ahụ maka ntuliaka bụ nke Bekee kpọrọ ""Independent National Electoral Commission"" (INEC) hichapụ aha Uba n'akwụkwọ ha ji denye aha ndị so mee ntuliaka ahụ. Ha sịkwa ka patị APC nyeghachi maazị Moghalu nde narị iri abuọ na ụma ise o jiri kwuo na ya nwere mmasị iso zụọ ọkwa gọvanọ n'okpuru pati ahụ makana ha emeghi ntuliaka imeụlọ ziriezi. Otu a kpọrọ ""The Senator Andy Uba Governorship Organisation"" (SAUGCO) kwuru na ya na pati ya bụ APC ga-eje ụlọikpe were rịọ mkpegharị banyere mkpebi Ọkaikpe Ekwo. N'akwụkwọ ozi BBC Igbo hụrụ Osote Onyeisi ha n'ihe banyere mgbasaozi bụ Ikechukwu Emeka Onyia binyere aka, otu ahụ sị ka ndị na-akwado ha kwanyere iwu ọha ugwu n'oge a. Ha sịkwa na ha ""hụrụ etu ndi na-akwado pati All Progressives Grand Alliance"" (APGA) na-enwe aṅụrị maka mkpebi ụlọikpe a"", mana ha si na ọ bu ezi ihe na ọbụghị sọsọ ụlọikpe a dị. ""Anyị na-aga ime mkpesa n'ụlọ ikpe mkpesa."""	https://www.bbc.com/igbo/afirika-59730421
business	Ihe ndị ahịa na ndị ọrụ njem na-ekwu maka ọnụ ego mmanụ ụgbọala ebuliri	Ego mmanụ ụgbọala agbagola n’akụkụ Naịjrịa dị ịche ịche. Na mbụ mmanụ ụgbọala na-adabụ N165 otu litre mana ugbua mmanụ ụgbọala na-ada ọnụ ịche ịche site na mpaghara gaa mpaghara ọzọ. BBC Igbo gagharịrị n’akụkụ Ọwụwa Anywanụ Naịjirịa dị ịcheịche ị ga nyopụta etu ihe gọọmentị mere si emetụta ndị mmadụ. Otu nwaanyị onye ahịa n’Anambra kwuru na ya bụ ihe na-emetụta ya na ezinaụlọ ya n’ụzọ ọjọọ. Ọ kọwara na ya bụ mbuli ego emeela ọnụ ego ime njem, ego ịzụ ihe ahịa nakwa ihe ndị ọzọ etinyekwazịe ego. Otu onye na-anya ụgbọala ‘keke’ kọwara na mkpebị a gọọmentị mere n’elu ọnụ ego mmanụ ụgbọala ji hanwa bụ ndị njem n’aka n’ụzọ ọjọọ. O kwuru na ugbua ndị mmadụ anaghịzị apụta ka si emebụ n’ihi ọnụ ego ihe mmanụ ụgbọala na-adazị. Agbanyeghị na ụlọọrụ na-ahụ maka mmanụ ụgbọala na Naịjirịa bụ Nigerian National Petroleum Company, NNPC kwuru na ha enyeghị iwu ka ebulie ọnụ ego mmanụ ụgbọala na Naịjịrịa ndị na-ere na ndị na-ebugharị ya bụ ahịa mmanụ kwusiriike na ndị isi ha na ndị na-ahụ maka ahịa mmanụ nyere ha iwu ka ha bulie mmanụ si N165 gaa N175/N179 bụ ọnụ ego otu litre. Ndị na-ere ahịa ekwuola na ọnụ ego mmanụ ụgbọala na-adị eche site n’ebe gaa n’ebe nke so emetụta ahịa ha n’ezigbo ụzọ ọjọọ. Kirie ihe onyonyo a ka ịnụrụ ihe ndị a kwuru n'uju.	https://www.bbc.com/igbo/articles/cl45j7vm773o
politics	Ecowas Summit: Issoufou Mahamadou bụzị onyeisi ọgbakọ a	Onyeisiala mba Niger Republik bụ Issoufou Mahamadou abụrụla onyeisi ọgbakọ jikọrọ mba nile dị n'ọdida anyanwụ Afrịka a kpọrọ Ecowas. Onyeisiala Naijiria bụ Muhammadu Buhari hafere Mahamadou ọchịchị n'ọgbakọ Ecowas nke iri ise na ise nke e mere na Abuja ụbọchị Satọdee. A nọkwara n'ọgbakọ ahụ cheta ma tube dibia Bekee Ameyo Adadevoh nakwa Kofi Annan ugo. Adadevoh bụ dọkịta nyere aka gbochie mgbasa ọrịa Ebola na Naijiria, ebe Annan bụ aka chiburu ọgbakọ mba uwa a kpọrọ United Nations. Cheta na Buhari nọkwa n'ọgbakọ ahụ kwuo na ndị isiala mpaghara ọdịda anyanwụ Afrịka ga-emepụtarịrị otu atụmatụ iji buso nsogbu nchekwa agha na mpaghara ahụ. O kwuru nke a na nzụkọ iri ise n'ise nke ọgbakọ Ecowas na Abuja n'ụbọchị satọde. Ndị otu Ecowas kpebikwara na mba ọdịda anyanwụ Afrịka ga na-ejizi otu ụdị ego a kpọrọ 'Eco' were azụkọrịta ahịa. Aka ndị uweojii akpara otu nwata nwaanyị dị afọ iri abụọ nke akụkọ kwuru sugburu dị ya na Nsugbe. Ndị uweojii  kwuru na nke a mere dịka nwaanyị ahụ na di ya na-ese okwu ma na-alụkwa ọgụ. E nyere aha nwaanyị ahụ dịka Makudochukwu ebe aha nwoke ahụ bụ John Bosko Ngu. Akụkọ kwukwara na agbalịrị buga nwoke ahụ ụlọọgwụ mana azọtaghị ndụ ya. Mba Kamerun na Gana gbara onwe ha onye laba onye laba mgbe ha zutere onwe ha taa. Onwekweghi onye nyere goolu ọbụla nke fọrọ ibe ya ịsata ya bụ goolu. Cheta na Super Eagles Naịjirịa ga-ezute Madagaska n'ụbọchị ụka. Gọọmentị Naịjirịa adọọla ndị na-eme njem na mba Itiopia aka na ntị sị ha ejila ego gafere puku dọlla atọ bata n'obodo ahụ. Ha kwuru na mba Itiopia ga-ejichi ego ọbụla karịrị nke a n'Iwu ọhụrụ mba abụọ a weputara iji buso agha megide nrụrụaka ego. Osote onye ndu otu Super Eagles bụ Ahmed Musa ekwuola na ngalaba NFF ka ji ha ụgwọ asọmpị ha gbara agba. O kwuru nke a n'ọgbakọ super Eagles na ndị ntaakụkọ nwere n'obodo Alezandrịa n'Ijipt.	https://www.bbc.com/igbo/afirika-48814081
business	Imsu Babe: Ihe m na-ede n'efere abacha m mere ndị mmadụ ji abụ ya ụbụ	Nwada Blessing Ogbonna na-agwọ ma na-ere abacha kọwaara BBC Igbo etu o si malite ise ihe n'efere abacha ya nke mere o ji ere ahịa ọfụma. Ọ sị na nke malitere mgbe njọ ahịa na-eme ya, ọ hụru ka nwa ya ji mkpụrụ aṅara na-ese ihe n'efere na nke ahụ bunye ya uche pụrụiche. Ogbonna sị na ngwa ngwa o mere nke a n'efere abacha ya, na ọ tụrụ ndị mmadụ n'anya, na ha malite ịbọ abacha ya ụbọ. Di ya bụ Mazị Ogbonna sị na ọ na-enyere nwunye ya bụ Blessing aka n'ime abacha a ha na-ere iji zụọ ụmụ ha. Onye mere ya, Vining Ogu Kirie ihe o kwuru n'uju;	https://www.bbc.com/igbo/afirika-57400832
business	Salle: Ihe ndị ị kwesịrị ịma maka nwada a Salle si n'ibugharịa ahịa bụrụ otiegwu na-ewu ewu	Izu ole na ole gara aga, o nweghị onye ma ya mabụ onye nụtụrala aha ya karịa ndị ezinaụlọ ya  na ndị agbata obi ha. Mana  n'otu ntabịanya, nwada Salle akụkọ kwuru na ọ bụ ebe ọ na-ebugharị ahịa n'Owere, Imo steeti ka a nụrụ olu egwu ya, ya aghọọla akara ọkụ. Ndị obiọma mịtara egwu ya ma tinye ya na ịntanet dịka ha zigara ya ndị na-emepụta egwu a na-ahụ aha ha na Naijiria. Ugbua, naanị otu ịzụ ụka akụkọ ya jiri gbaa, o nwetala ihe karịrị ndị nsonso karịrị narị puku abụọ. Mana ụfọdụ na-eche na akụkọ ya bụ akụkọ Mama Ngozi na ndị yard ya nke  e ji chọọ ime ka ụwa mata maka nwada ahụ olu ya na-ada ka ogene. Akụkọ ka na-abịa	https://www.bbc.com/igbo/58682653
business	Mizwanneka: Ndị sị na m ji 'juju' ere ahịa m amaghị ahụhụ m tara kamgbe afọ asatọ gara aga - Nwanneka Nkumah	Nwanneka Nkumah (Mizwanneka), onye nwe Nwanneka Luxury Hair, kọọrọ BBC etu o si malite njem ya dịka onye na-ere ntutuisi na Instagram. Ọ kọkwara gbasara ebubo ụfọdụ na-ebo ya na o ji juju ere ahịa ya. Mizwanneka kwuru na o karịala afọ asatọ ọ malitere ire ntutuisi na Instagram iji hapụ ịnọ nkịtị na be di ya. O kwukwara na ọ bụ di ya nyere ya nnukwu nkwado o ji malite. Gere akụkọ ya n'uju n'onynyo a. Onye mere akụkọ a bụ Nnamdi Agbanel	https://www.bbc.com/igbo/afirika-56273080
religion	Father Mbaka: Ekpere m ekpere, buo ọnụ ọtụtụ ụbọchị ruo mgbe amụma Hope Uzodinma mezuru	Ụkọchukwu na-elekọta 'Adọration Ministry' Enugwu bụ Fada Ejike Mbaka ekwuola na ya nọ n'ụlọ ekpere ya na-erighi nri ọbụla ganye na Ụlọikpe Ukwu ekwuo na Hope Uzodimma emeriela dịka gọvanọ Imo Steeti. Fada Mbaka onye guzobere ụka ịtụ mmamma maka mmezu amụma o buru ụbọchị 31 nke ọnwa Decemba 2019 kwuru na obi dị ya mma na Hope bụ onye ga-azọpụta ndị Imo steeti. Ọ gwara ndị Imo ka ha nye Hope afọ abụọ nke ọ ga ejị dozigharịa obodo ahụ. Mbaka dọrọ ndị mmadụ aka na ntị ka ha sepụ aka ka ha si akọ ya ọnụ na Soshal midia n'ihi na amụma ya na ebụ bụ ọ natara chi ọbụghị nke a kpara akpa. Okwuru na obi adịghị ya mma na ndị ụka katọliki sozi na akatọ ya kama ha ga na-eto ya maka ọrụ ebube chukwu na-arụ site n'aka ya. Mbaka sị na ọdịda Emeka Ihedioha dara bụ maka ịkpọchị ntị ya n'amụma, wee kwuo na kama Ihedioha gaara ịbịakwute ya ka o busiri amuma ahụ, ọ gara kwuo na onweghị ihe oji ya kpọrọ. Ọ gbarụrụ ihu kwuo na ndị niile na akpọ gani gani ka a chụpụ ya n'ụka katọliki agbajọọla ya n'ihi na onweghi ike ịmechi ọnụ ya ma amụma bata n'ime ya. Akụkọ ndị ọzọ ga-amasị gị: Ngagharịiwe amalitela n'Abuja maka Emeka Ihedioha Ganduje na Tambuwal enweela mmeri n'Ụlọikpe Ukwu 'E libeghi nna m makana ụmụnne m ndị nwoke anọghị ya'	https://www.bbc.com/igbo/afirika-51178109
politics	From Entertainment to Politics: Funke Akindele, Trump, Tonto Dike na ndị ọzọ si n'ịkpa obi ụtọ banye ndọrọndọrọ	"Na nsonso a, dịka Funke Akindele na Tonto Dikeh  kwụpụtara mmasị ha ibanye ndọrọndọrọ ọchịchị maka ntuliaka 2023, ọtụtụ ụmụ Naijira ji mkparị chụchụọ ha eze. Akindele so Olajide Adediran nke pati PDP azọ ọkwa Gọvanọ Legọs dịka osote ya, ebe Tonto Dikeh so Tonte Ibraye nke otu  ADC azọ ọkwa Gọvanọ Rivas steeti dịka Osote ya. Ụfọdụ kwuru na ụmụnwaanyị abụọ ndị a chere na ndọrọndọrọ ọchịchị bụ ""njakịrị'. Mana ha abụghị ndị mbụ nke ha ga-abụ ndị ikpeazụ ga-esi n'ịkpa aṅụrị banye n' ọchịchị obodo. Lee ụfọdụ ndị a na-anụ aha ha n'ụwa merela ya: Donald Trump bụ ojiegoachụehgo na onye ihe ejije  banyere na ndọrọndọr ọchịchị ma nweta ọnkwa onyeisiala 45 nke mba Amerịka. Ọ bụ ya bụ onye haziri ma sonyekwa n'ihe onyonyo TV 'The Apprentice"" bụ ebe o mere agwa onye nwe ụlọọrụ. O sonyekwala na ihe ejije ndị ọzọ nakwa na nkwado ịgba mgba  nke WWE kemgbe agbata 1980s. Oge Trump kwupụtara n'ọnwa Juun afọ 2015 na ya chọrọ ịzọ ọkwa onyeisiala, Amerika, ndị  ma ihe ekwe na-akụ n'okwu ndọrọndọrọ ọchịchị, eleghị ya anya ugboro abụo. Mana mgbe oge ruru,  Trump mere ihe tụrụ ndị mmadụ n'anya dịka o meriri Hilary Clinton  bụ onye ọtụtụ na-ele anya ga-ewere ọkwa ahụ. Trump bụ onye Amerika mbụ na-aba n'ọkwa onyeisiala na-arụbeghị ọrụ onye agha maọbụ rụọ ọrụ gọọmentị. A ma Desmond Elliot dịka onye ejije  Nollywood na-egosikarị agwa ịhụnanya. Oge ọ pụtara ịzọ ọkwa onyeomeiwu na Legọs steeti, ụfọdụ ụmụ Naijiria kpọrọ ya okwu njakịrị. Mana Igbo si na e lelia nwa ite, ọ gbọnyụọ ọkụ. Ugbua, ọ bụghị naanị na Elliot bụ onye zọrọ ọkwa ịnọchite Surulere n'Ụlọomeiwu Legọs steeti n'aha otu APC meriri na ntuliaka  2015, ọ banyela n'agba nke abụọ ya n'afọ 2019. Arnold Alois Schwarzenegger bụbụ onye na-akpụ ụzụ (body builder) tupu ọ bụrụ onye na-eme ejije. Nwa afọ Austria  a bụkwa onye Amerika a ma n'ihi ihe ejije na-egosi odogwu o merela. Ọ burụ na i toro n'afọ 80s na 90s, ị ga-ama ụfọdụ ejije o mere dịka 'Terminator' , 'Commando', 'Twins' na 'Predator'. Ọ tụrụ ndị mmadụ n'anya  oge Schwarzenegger wụbara na ndọrọndọrọ ọchịchị. Nwa amadi ahụ a mụrụ n'afọ 1947 bụ gọvanọ California n'aha otu 'Republican Party' malite  n'afo 2003 rue afọ 2011. 'Governator 'dịka e ji mara Schwarzenegger oge ọ nọ n'ọkwa gọvanọ banyere  n'ọkwa ahụ ka e mechara ntuliaka mgbakwụnye e mere iji wepụ Gray Davis bụ onye ọha ndị steeti ahụ si na ha achọghịzi dịka gọvanọ ha n'ihi nsogbu ọkụ latrik na nsogbu so Bọjet California na mbido agba nke abụọ ọchịchị Davis. Ugbua, Schwarzenegger dị afọ 75 nọzị ezumike nka, ya na ụmụanụmanụ ya na-egoli. Nwunye ya bụ Maria Shriver gbara ya arụkwaghị n'afọ 2021 dịka Schwarzenegger kwupụtara na odibo ha nwaanyị mụtara ya nwa. Judith Babirye bụ otiegwu ụka a ma ama na na mba Yuganda. Ọ bụ onye ụkọchukwu ma bụrụkwa  omeiwu n'Ụlọomeiwu mba Yuganda malite n'afọ 20016 rue2021. Kongara Jaggaya bụ onye ihe ejije na onye nta akụkọ mba India a ma ama maka agwa o mere n'ọtụtụ ihe onyonyo karịrị 200 nke gụnyere ""Alluri Sita Rama Raju"", ""Bobbili Simham"". Jaggaya a mụrụ n'afọ 1928 bụ onye ejije mbụ n'India na-abanye n'ụlọomeiwu mba ahụ. Jaggaya nwụrụ n'afọ 2004. Ị ma na onyeisiala mba Liberia ugbua bụbụ ọgbabọọlụ  a ma ama? Nwa amadi a gbara afọ 55( a mụrụ ya n'Oktoba 1, afọ 1966) bụbụ onye egwu bọọlụ wuru ewu n'ụwa dịka o riterela nturuugo  kara aka dị iche iche gụnyere;'Fifa World Player of the Year, 'CAF Award for Best  Ten Players of the Last 50 Years.' Tupu ọ bụrụ onyeisiala, Weah zọrọ  ma nweta ọkwa Senetọ na-anọchite Montseerrado County n'Ụloomeiwu Ukwu mba Liberia. Tupu nke a, Weah  onye hiwere otu Congress for Democtaic Change zọsara Ellen  Sirleaf ọkwa onyeisiala n'afọ 2005 mana ọkwa ahụ eruteghị ya aka. N'afọ 2011, ọ zọrọ dịka osote Winston Tubman mana ọ kwara ya. N'afọ 2014, ọ zọrọ seneto nweta mmeri. n'afọ 2017, ọ zọrọ ọkwa onyeisiala ọzọ, ma merịe Joseph Boakai bụ Osote Onyeisiala oge ahụ, e duo ya iyi ọrụ n'abalị 22 nke ọnwa Jenụwarị afọ 2018 Ọ bụghị naanị Trump bụ onye nụrụ ọrụ ịkpa obi ụtọ banyerela ọkwa onyeisiala mba Amerịka. Donald Reagan bụ onyeisiala Amerika nke 40 bụbụ onye ihe ejije Hollywood. Ihe ejije o merela gụnyere 'Love is On the Air', 'Dark Victory','Santa Fe Trail'. Ọ malitere ndọrndọrọ ọchịchị dịka Govanọ California  malite n'afọ 1966 rue afọ 1975. O mechara bụrụ onyeisiala n'afọ 1981 rue afọ 1989. Ọ bụrụ na ị mabughị Zelensky, Agha Rushịa na Yukren, emela ya otu onyeisiala a kp u n'ọnụ kemgbe Febụwarị afọ 2021 bụ oge Rọshia wakpro mba ya. Mana Ị ma Zelensky bụbụ ọkpaọchị tupu ọ banye ndọrọndọrọ ọchịchị? Ọ gụrụ  maka iwu (Law) na mahadum mana pute mewe ejije ịkpaọchị dịka ọ malitere ụlọọrụ na-eme ejije a kpọrọ Kvartal 95 bụ ebe o mepụtara ihe onyonyo TV dị iche iche gụnyere nke ọ kpọrọ 'Odibo ndị mmadụ bụ eme o na-eme agwa onyeisiala. malite n'afọ 2015 rue afọ 2019. N'afọ 2018, ndị ọrụ ụlọọrụ Kvartal malitere party ha kpọrọ  'Odibo ndị mmadụ. Zelensky pụtara zọọ ọkwa onyeisiala Yukren n'afọ 2019, merie aka na-achị mba ahụ mgbe ahụ bụ Petro Poroshenko. E ji  iji shosal midia  ọkachasi Instagram agbasa ozi mara Zelensky. Allessandra Mussolino bụ nwanwa Benito Mussolino bụbụ Praim Minista mba Italy malite n'afọ 1922 rue afọ 1945 bụ oge e gburu ya. Ọ bụbụ onye ihe ejije nakwa onye e ji ihu ya ere ahịa tupu ọ banye ndọrọndọrọ ọchịchị. Ihe ejije ndị o sonyere na ya gụnyere 'Ferragosto Ok', 'Vincere per vincere' na 'Ha-Derech L'ein harod' bụ nke ikpeazụ ya o mere n'afọ 1990. Nwaany a lụrụ di ma jide ụmụ atọ bụbụ onye omeiwu ụlọomeiwu ukwu mba Italy (2013-2014) mecha bụrụ onye omeiwu nke  otu EU 'European Parliament'. malite n2014 rue na 2019. Lech Kaczynski gụrụ maka iwu na mahadum 'Warsaw University""na ejima ya sonyere n'ihe Ejije Poland ama dịka "" The Two who stole the Moon."" Ọ bụrụ onye 'senetọ n'afọ 1989,, ọ rụkwara ọrụ dịka Mịnịsta nchekwa na mba ahụ. tupu a chụọ ya n'ọrụ. maka nsogbu dapụtara n'Ọchịchị Jan Olszekwi. N'afọ 2003, Kaczynski na nwanne ya gara malite pati nke ha  a kpọrọ Law and Justice party bụ ebe ọ zọrọ ọkwa onyeisial ma merịe n'afọ 2005. N'afọ 2006, Kaczynski họpụtara ejima ya dịka Praim Minista nke  mere ya mbụ n'ụwa ụmụnne abụọ ịbụ onyeieisla na Praim Minista. N'afọ 2007, ejima Lech dara na ntuliaka, ebe Leech Kaczynski na nwunye ya bụ Maria nwụrụ na mkpọkasị ụgbọelu n'afọ 2010. Gideon Kipsiele Moi bụ onye egwuregwu polo mba Kenya zọrọ ma nweta ọkwa onye omeiwu n'Ụlọomeiwu Ukwu mba Kenya. Kipsiele Moi nọchitere anya mpaghara Baringo n'ụlọomeiwu Ukwu mba Kenya. Jesse Ventura bụ  ọgbamgba  a mabu a ma dịka  ""the Body""n'otu mgba Word Wrestling Federation mechia banye n' ihe ejije na ndọrọndọrọ ọchịchị mba Amerika. Ihe ejije o merela gụnyere ""Predator"", Ventura bụ gọvanọ Minnesota malite n'Afọ 1999 rue afọ 2003 n'aha Reform Party. Ventura onye aha ya bụbụ James George Janos tupu ọ gbanwe ya ji ịgbasa ozi n' ịntanet were dọta ndị ntorobia ike pati abụọ na-achị Amerika gwụrụla ike. Mmeri ya na tuliaka tụrụ ndị mmadụ na anya n'ihi na  na ọ bụ mbụ onye si Reform Party na emere na ntuliaka steeti na Amerika. Ọ na-aga! Naijiria nwere ọtụtụ ndị na-akpa obi ụtọ nwalerela ndọrọndọrọ ọchịchị ma zọọ ọkwa dị iche iche. Mana imirikiti ka a kpọrọ, ole na ole ka a họtara. Ụfọdụ n'ime ndịa ha achịtabeghị aja n'okwu ndị na-ekwu ighe na-eme n'obodo. Ndị dịka ; Kenneth Okonkwu Kenneth Okonkwo zọrọ ọkwa gọvanọ Enugwu steeti n'aha APC n'afọ 2015 mana o nwtaghị ikike pati ahụ ife ọkọlọtọ ha. Yul Edochie Yul Edochie zọrọ ọkwa Gọvanọ Anambra steeti n'afọ 2017 n'aha otu DPC. Banky W Bankole Wellington bụ otiegwu a ma dịka 'Banky W' si n'iti egwu wụba ọrụ ndọrọndọrọ ọchịchị. O malitere iti egwu kemgbe afọ 2002 ma mepekwa ụlọegwu nke ya akpọrọ 'Empire Mates Entertainment' bụ E.M.E.Ọ lụrụ omeeiheonyonyo bụ Adesuwa Etomi n'afọ 2017 O bu ụzọ kwuo na ọ ga-azọ nnọchi anya Eti-Osa Federal Constituency n'ụlọomeiwu nta n'okpuru otu Modern Democratic Party n'afọ 2018 nke Babajide Obanikoro meriri ya na ya. Ugbua ọ na-azọ otu ọkwa ahụ mana ọ bụ n'okpuru otu Peoples Democratic Party (PDP) dịka ọ ritere ikike iji aha ha zọ ya bụ ọkwa n'ọnwa Juun afọ 2022. N'Afrika, John Dumelo nke Ghana zọrọ ọkwa onye ụlọmeiwu mana ọ chịtaghị aja. N'abalị anọ nke ọnwa Ọgụstụ afọ 2019, Dumelo nwetara ikike ịzọ ọkwa omeiwu  ga-anọchite anya mpaghara Ayawaso West Wougon  n'ụlọomeiwu mba Ghana. Mana na ntuliaka e mere ọ chịaghị aja dịka  Lydia Alhassan jibu ọkwa ahụ meriri ya."	https://www.bbc.com/igbo/articles/cd1nqq0pz4jo
business	Ngozi Okonjo-Iweala: Ala Igbo nwere ihe niile n'iji kwalite akụnụba Naịjirịa	"Dọkta Ngozi Okonjo-Iweala nwere mkparịta ụka pụrụiche na BBC Igbo a kpọrọ ""Kwuo Uche Gi"". Na mkparịtaụka a, Okonjo Iweala kwuru na ya kwụwara aka ya ọtọ oge ọ rụrụ ọrụ dịka Mịnịsta Ego nke Naịjirịa n'oge Olusegun Obasanjo nakwa Goodluck jonathan chịrị ọchịchị. Gee ọkpụrụkpụ okwu Dkt Ngozi Okonjo-Iweala kwuru ebe a: O kwuru sị: ""Nne m na nna m nyere m ọzụzụ dịka ndị Igbo. Ha gwara m ka m were ụbụrụ m wee chepụta ezigbo echiche kama iwere ihe onye ọzọ."" ""Edebere m aka m ọcha. Obi m dịkwa ọcha."" Oge anyị jụrụ ya maka akụkọ kwuru na gọọmenti Abia steeti kpọrọ ya ka ọ bịa nyere ha aka ịdozi akụnaụba ha, Okonjo-Iweala kwuru na nke ahụ abụchaghị eziokwu. Ọ kọwara na ya gụtara ya bụ akụkọ na 'newspaper' mana ya ahụbeghị akwụkwọ ozi si n'aka gọọmentị Abia. O kwekwara nkwa ya ga-enye nkwado ma a kpọọ ya ụdị oku ahụ. Ọ gara n'ihu kwuo na obi dị ya ụtọ na ọ bụ ya bụ nwaanyị mbụ bụ minista okwu ego dị n'aka na Naịjirịa, nke megheere ụmụnwaanyị ndị ọzọ ụzọ kemgbe ahụ. N'ajụjụ maka etu mba Afrịka ga-esi pụta na ọgbatauhie sọ coronavirus, Okonjo-Iweala kwuru na gọọmentị ndị mba Afrịka kwesịrị ibu ụzọ lebaa anya n'ihe ha ga-eji kwalite akụnụba ha n'oge a. O rịọkwara ka gọọmenti nye ndị mmadụ ihe oriri, ego na ihe ndị ọzọ eji enyere ndụ aka n'ihi na ọrịa a egbochiela onye ọbụla ịga ọrụ. O kwuru na ""ọ bụrụ na ị ga-asị ndị mmadụ nọrọ n'ụlọ, na ị kwesiri ịnye ha ihe ga-eji nọrọ n'ụlọ.""Okonjo-Iweala kwukwara na ihe o ji dị oke njọ n'Afrịka bụ na ""tupu coronavirus abịa, Afrịka nwere oke nsogbu n'akụnaụba ha."" Kama ọ rịọkwara ka ndị mmadụ gee ntị na usoro ndị ọrụ ahụike wepụtara maka ịgbochi ya bụ ọrịa dịka ịkwọ aka, ikpuchi imi na ịgbalahụ ebe ọtụtụ mmadụ nọ. Ọ sị na ya bụ ọrịa adịghirị onye ọbụla mfe. Mgbe ajụrụ ya ma onwere uche n'ọchịchị Naịjirịa, Okonjo-Iweala zara na ya efeela ala Naịjirịa oge ya na Obasanjo nakwa Jonathan rụrụ. O kwuru sị: ""Ugbua, ọrụ m na-arụ bụ nke Afrịka na nke mba ụwa. Ọrụ a dị m ụtọ n'obi nke ọma."" Okonjo-Iweala kwere nkwa ịhụ na ndị Igbo nwetere oke ruru ha ma na-arịọkwa gọọmenti ala Igbo ka ha gbaa mbọ hụ na ego nke ha nwere n'ụlọ banyere n'ihe ga-enyere ọha na eze aka dịka ezigbo ụzọ, ọkụ na ihe ndị ọzọ e ji enyere ndụ aka. Ọ sị na ọbụrụ na ndị ọchịchị ala Igbo kwụwa aka ha ọtọ na ihe gbasara ego dị n'ụlọ na ọ ga-adị nfe iwebata ego ọzọ n'ụlọ."	https://www.bbc.com/igbo/afirika-52553469
health	Etu e si zọpụta nwa m a mụrụ ka afọ ime m dị izuụka 24 -  Ogubuike	Ihe nwaanyị kwesịrị ibu afọ ime tupu ọ mụọ ya bụ izuụka iri atọ na asaa (37 weeks) ruo izuụka iri anọ (40 weeks). Mana Chioma Ogubuike mụrụ nwa ya oge afọ ime ya dị naanị izuụka iri abụo na anọ (24 weeks), nke pụtara na nwa ahụ akabeghi aka chaa chaa tupu a mụpụta ya. Ndị dọkịta kwuru na ya bụ nwa agaghị adị ndụ, mana dịka Pantaleon Ogubuike bụ nna nwata ahụ si kọọrọ BBC Igbo, nwa ya nwoke dị ndụ ugbua ma nwee ahụ ike. Ogubuike kọrọ etu o si buru nwa ya kpagharịa ọtụtụ ụlọọgwụ n'Owere, Imo steeti, ihe ruru awa atọ tupu ọ hụ ụlọọgwụ nke nabatara ha ma malite inye nwa ya ọgwụgwọ. Ụlọọgwụ ebe a nọ leta nwata a bụ 'Cradle and Mums Specialist Hospital' nke dị na mpaghara 'New Owerri'. N'ezie, mbọ a gbara iji zọpụta nwata ahụ dịka mmadụ ịga gụta ọkụ na be ndị mmụọ, mana e mechara, zọta nwata ahụ ndụ. Dọkịnta Chinwe Muomalu, onye nwe ụlọọgwụ ahụ, kwuru na Naịjirịa nwere nnukwu ọnụ ọgụgụ ụmụ nwaanyị na-amụ nwa na-akaghị aka. Naịjirịa bụ mba nke abụọ ebe ụdị ihe a kacha eme. Mba nke mbụ bụ India. Dkt Muomalu kọrọ ihe niile ha mere iji zọọ nwatakịrị ahụ ndụ; o kwukwara na akụrụngwa e ji eleta ụmụaka a mụrụ ọhụrụ abụghị ihe obere ego. Ya mere o ji dị mkpa na gọọmentị ga-akpọ ya mkpa ma mee ka ụlọọgwụ niile nwee akụrụngwa ndị a. Kirie akụkọ a na-awụ akpata oyi n'ihe onyonyo dị n'elu. Ndị mere akụkọ a bụ Chukwunaeme Obiejesi na Vining Ogu.	https://www.bbc.com/igbo/articles/c875zxlp1j0o
sports	Chelsea vs Newcastle: Chelsea ji otu ọkpụ goolu gbalahụ ihere n'aka ndị Newcastle	"Chelsea ji otu ọkpụ goolu gbalahụ ihere n'aka Newcastle United n'asọmpi mbụ ha kemgbe gọoment UK chụpụchara onyeisi ha bụ Roman Abramovich. Ya bụ goolụ ha nyere bụ nke nzọpụta dịka ya bụ egwuregwu fọrọ nwa ntịị ka o mechie mgbe Kai Havertz jiri tinye ya n'azụ neetị na nkeji 88. Ya bụ asọmpi tara akpụ nke bụ na otu egwu bọọlụ abụọ ahụ kwechiiri rụọ mgbe Chelsea nyere goolu ahụ. Dịka ọ dị mgbe Chelsea gbara Norwich ọkpụ atọ n'izu gara aga, ụfọdụ ndị nsonso ha gụwaara Abramovich egwu nwa mgbe nta tupu ha mechie ọnụ. Chelsea ka yikwa uwe 3 ha gbaa bọọlụ taa. Thomas Tuchel bụ onye nkuzi otu Chelsea ekwuola na enweghi ebe ọ na-aga maọbụghị ma 'season' o bu ụzọ gwụ. O kwuru na ọ bụ ọrụ dịịrị ya na ndị ọgbabọọlụ Chelsea ịlụtara ndị klọb ahụ ọgụ dịka Roman Abramovich bụ onye nwe ya na-agabiga nsogbu n'aka gọọmentị Briten. Anya niile dị ebe Chelsea nọ dịka ha ga-anabata Newcastle n'ọgbọegwuregwu Stamford Bridge n'ehihie Sọnde a. Nke a na-abịa dịka a ka na-akpa nkata maka orire otu egwu ahụ. Ka ọ dị ugbua, Premier League ekwuola na Roman Abramovich, onye nwe Chelsea etozughi ịbụ onye nhazi otu egwu ahụ, ka gọọmentị mba UK tụkwasịchara mmachi n'isi ya. Anya niile na-ele ịmata uwe Chelsea ga-eyi agba ya bụ bọọlụ na ihe a ga-ebi na ya, dịka ụlọọrụ 3 bụ ndị na-akwụ ụgwọ uwe ha kwuru na ha ga-akwụsịtu nwa mgbe nta. Hyundai bụkwa ndị aha ha dị n'uwe ha sokwa kwụsịtu nkwekọrịta ha na Chelsea nwere. Gọọmentị Briten kpachikwara ngwongo niile bụ nke Abramovich (gụnyere Chelsea), nke a kwụsịrị atụmatụ o nweburu ire otu egwu ahụ. Premier League kwuru na etozughi oke Abramovich ""agaghị egbochi otu egwu ahụ ime ọzụzụ nakwa ịgba asọmpi"". Iwepụ onye nwe otu egwuregwu n'ọnọdụ ntozu oke na-ebutekarị orire oke onye nwere - bụ ihe Abramovich chọburu imalite n'abalị abụọ nke ọnwa Maachị o kwuputere mmasị ya ire Chelsea dịka ndị omeiwu bu ụzọ na-ekwu okwu itinye mmachi ndị ha mechara tinye. Mmachi niile a na-abịa n'ihi na gọọmentị mba Briten na-enyo Abramovich dịka onye nwere ike iso na ndị na-akwado mwakpo Russia wakporo Ukraine. Chelsea ji pọịntị 56 nọrọ n'ogogo atọ na tebulu Premier League, ebe Newcastle United ji pọịntị 31 nọrọ n'ogogo 14. Chelsea meriri ugboro asatọ n'ime iri ikpeazụ ha zutere Newcastle. Naanị otu ugboro ka Newcastle meriri Chelsea n'ime ugboro 27 ha zutere na Stamford Bridge (nke bụ n'ọnwa Mee 2012)."	https://www.bbc.com/igbo/afirika-60725754
health	Coronavirus: Akụkọ ụgha gbasara nje a i kwesiri ịgbachi nkịtị	"Coronavirus na-efesa mba ụwa niile mana o nwebeghi ọgwụgwọ ewepụtara maka ya. N'agbanyeghị nke a, ndị aghụghọ amalitela ịwepụta akụkọ ndị abụghị eziokwu gbasara ọgwụgwọ ya. Anyị elebaala anya n'ụfọdụ ụdịrị akụkọ ụgha a nakwa nke bụ eziokwu na ya. Ụfọdụ mmadụ ekwuola na ị ri Garlic ga-enye aka n'igbochi ọrịa a. Mana ngalaba na-ahụ maka ahụike mbaụwa niile bụ ""World Health Organisation"" (WHO) n'aha ịchafụ ekwuola na o nweghi ihe akaebe gosiri na Garlic na-agwọ ọrịa ahụ. Otu ụlọ ntaakụkọ na Chaịna biputere akụkọ otu nwaanyị gara ụlọọgwụ maka akpịrị ya n'ihi na o riri ihe ruru otu kg Garlic. O nwere akụkọ dị iche iche na-efegharị maka etu mkpomọkụ na ihe ndị dị ọkụ si egbu ọrịa ahụ. Otu n'ime ha ekesara n'ọtụtụ mba na-ekwu na ịṅụ mmiri ọkụ nakwa ịnọ n'ime anwụ na-egbu ọrịa ahụ Ha kwukwara na okwu ụgha ahụ si n'aka Unicef na-ahụ maka ọdịnma ụmụaka nke ha pụtara gọọ. Ọkammụta Bloomfield kwuru na ọ bụrụ na ịbu nje ahụ, ọ dịrị ahụ gị ịji aka ya wepu ya. ""Ọ dị mma iji mmiri ọkụ asụ akwa gị mana ọ dịghị mma ịji ya saa ahụ gị"" ka o kwukwara. Akụkọ ụgha ọzọ na-efegharị na-akọwa na ndị agbụrụ ojii, ọ kachasị n'Afrịka anaghị ebute ọrịa ahụ. Mana kemgbe akụkọ ahụ pụtara, ụfọdụ ndị ojii a ma ama ebutela ọrịa ahụ. Ha gụnyere Idris Elba na-eme ihe onyonyo, Blaise Matuidi nakwa King Paul Akpan Udoh bụ ndị ọgba bọọlụ. O nwere akụkọ ekesara na Facebook kwuru na ""otu dọkịta Japan"" kwuru na ịṅụ mmiri kwa nke iri na ise ga-asachapụ nje ọrịa ahụ bara ọṅụ. Ọkammụta Trudie Lang kwuru na o nweghi ọrị ahụ ọbụla gosiri na ị ga-ejinwu mmiri sachapụ nje n'ime ahụ gị. Nje ndị yiri Coronavirus na-abanye n'akụkụ ebe mmadụ si ekuru ume nke mere na mmiri agaghị asapụ ya. N'agbanyeghị nke a, o kwuru na mmiri ọṅụṅụ na-adị mma n'ahụ. Kemgbe ọrịa Coronavirus malitere, ọṅụ ihe ịkwọ aka bụ ""Hand Sanitizer"" arịala elu nke ukwu. Nke a mere na ọtụtụ ndị mmadụ bidoro ịdepụta ụzọ ị ga-esi mepụta ""Hand Sanitizer"" nke gị na be gị. Mana ndị ọrụ sayensị kwuru na ihe ndị a adịghị mma n'elu ahụ n'ihi na Sanitizer na-enwe ihe dị n'ime ya ga-eme ka ọ ghara ịmerụ mmadụ ahụ. Ọkammụta Bloomfield kwukwara na o kwenyeghị na ndị mmadụ nwereike ị rụpụta Santizer ga-edebe aka mmadụ ọcha n'ụlọ ha."	https://www.bbc.com/igbo/afirika-51943631
religion	2019 Prophecies: Amụma e buru na 2019, ndị mezuru na ndị gbara ụka	"Dịka afọ 2019 na-abịa na njedebe, BBC Igbo lebara anya n'ụfọdụ amụma ndị ụkọchukwu mara banyere ihe ndị ga-emenụ. Nnyocha anyị gosiri na ụfọdụ mere , ebe ụfọdụ ghọrọ ka nri gbara ụka n'ihi na ha emezughị. 1. Buhari ga-emeri na ntuliaka 2019- Mbaka, Omale Onye Amuma Emmanuel Omale nke  Divine Hand of God Prophetic Ministry dị na Abuja buru amụma na Onyeisiala Muhammadụu Buhari ga-emeri ntuliaka 2019. Fada Ejike Mbaka bụ onye ndu isi otu Adoration Ministry, Enugwu, kwuru na ya amaghị onye ga-emeri na ntuliaka 2019 mana na Atiku abughị  ya bụ ""onye nzọpụta Naijiria."" Amụma ahụ mezuru dịka  Buhari meriri Atiku na ntuliaka nke e mere n'ọnwa Febuwari afọ afọ 2019. 2. Atiku tinye uchu n'Ugwu Naijiria- Suleiman Johnson Suleiman nke ụlọụka 'Omega Fire Ministries International' nọrọ n'amụma nke ya dọọ Abubakar Atiku nke PDP, onye ya na Buhari zọkọrọ ọkwa na ntuliaka ahụ, aka na ntị ka o tinye uchu karịa na inweta nkwado ndị ugwu na ntuliaka 2019. Nke a mezuru n'ihi na Atiku nwetara ezigbo nkwado na Ndịda Anyanwu Naijiria ma gbaa ọnyụpa n'Ugwu Naijiria. 3. A ga-anwụchi onye zọrọ ọkwa onyeisiala Suleiman makwara amụma na a ga-anwụchi otu onye zọrọla ọkwa onyeisiala. Nke a mezuru n'ihi na ndị uweojii nzuzo Naijiria bụ DSS nwuchiri Omoyele Sowore nke zọrọ ọkwa onyeisiala na Ntuliaka 2019 n'aha AAC maka ebubo ịkpa nkata ịkwatu gọọmenti tụnye ya na nga ọnwa  anọ. 4. Otu onye chịbụrụ gọvanọ ga aga nga- Omale Omale bukwara amụma na otu aka chiburu otu steeti ga-aga mkpọrọ. Nke mezuru dịka Orji Uzor Kalu chiburu Abia steeti nọ n'ụlọ mkpọrọ ugbua dịka a mara ya ikpe imefu ego ndị Abia. Amụma ndị emezughị; 5.Ntọ nnukwu ọgaranya si Ọwụwa Anyanwụ na-azụ ahịa mmanu Omale kwuru na a ga-akpa nkata igbu maọbụ ịtọrọ otu onye nnukwu mmadụ si Ọwụwa Anyanwụ nọ n'ahịa mmanu nke ga-ebute ọgbaghara a ga-eji gbaa ahịa a ma ama ọkụ. Ahịa Onicha na Balogun dị na Legọs gbara ọkụ mana o nweghị ka o siri metụta ọgaranya Igbo ọbụla. 6. Ndịagha ga-enupu isi- Ayodele Primate Elijah Ayodele nke INRI Evangelical Church mara amụma na ndị agha Naijiria ga-enupu isi nye ndị isi ha. Nke a emezughị, mana ihe o kwuru na ihe ga-esiwanye ike mezuru dịka ihe ịda oke ọnụahịa na-aga n'ihu. 7. Atiku ga-eweghara ọchịchị n'aka Buhari- Olagunju Wale Olagunju, nke ụlọụka 'Divine Seed of God Chapel Ministries', Sasa,Ibadan mmara amụma na Chineke ga-anara Buhari ọchịchị nyefe Atiku n'aka n'afọ 2019. Nke a emezughị. Buhari ka nọ n'oche ya. Naịjiria bụ ala ọtụtụ ndị nọ na ya ejighị okpukperechi  na okwu sị n'ọnụ ndị ndu ha egwu egwu, n'agbagheghị mpụtara okwu ndị ahụ."	https://www.bbc.com/igbo/afirika-50919804
business	CBN Redesign Naira: Enweghị uru ibipụta ego ọhụrụ ga-abara Naijirịa ugbua - Ndị ọkammụta	"Dịka gọọmentị na-akwado ibipụta ego ọhụrụ, ọtụtụ ndị mmadụ na-ekwu ihe dị iche iche maka ya bụ atụmatụ. Ndị ọkaibe n'ihe gbasara akụnụba obodo bụ Katch Ononuju na Bongo Adi gwara BBC Igbo uche ha maka ya bụ okwu ibipụta ego ọhụrụ. B﻿ongo Adi kwuru ka gọọmentị Naijirịa wepụ aka enwe n'ofe. Bongo kwuru sị, ""Ha na-ala obodo a n'ihi, obodo ndị ọzọ akụnụba ha ka nke Naijirịa mma na-akpakọ onwe ha, kama anyị na-achọ ụzọ mmefu"". B﻿ongo jụrụ sị, "" Ọ bụ ego ọhụrụ bụ mkpa Naijirịa. Ndị na-ekwu na ebipụta ego ọhụrụ na ndị zokpuru ego ha ga-ewepụta ya. Ọ pụtara na gọọmentị enweghị ebe edenyere ego ole nọ na Naijirịa"". O﻿ kwuru na ibipụta ego ọhụrụ ọzọ ga-efu kwa Naijirịa ego. B﻿ongo kọwara sị, "" Ndị na-edowe ego na edowe ya na Dọla maọbụ pawụnd, ya bụ atụmatụ agagfhị eme ka ndị dowere ego wepụta ya. N'aka nke ọzọ ka Katch Ononuju kwuru si na ibipụta ego ọhụrụ bụ usoro nrụrụaka. O kwuru sị,"" Ya bụ atụmatụ adịgh﻿ị mma, Naịjirịa enweghị ego, anyị na-ebiri nke anyị na-emefu. Ugbua ọ bụ mgbe e kwesịrị imefu ego ịbipụta ego ọzọ"". Ononujo gara n'ihu kwuo,"" d﻿ịka m sị ahụ ya, anyị ga-ebiri ego ọzọ maka atụmatụ a nke ga-etinye kwu n'ụgwọ Naijirịa ji. Enweghị uru m hụrụ ọ baara akụnụba Naijirịa"". O﻿ kwukwara na ekwesịghị ihiwe iwu na mmadụ niile ga-eweghachi ego ha n'ụbọchị iri atọ na otu nke ọnwa Jenuwarị afọ 2023. Ọ kwuru sị, ""Ọ bụrụ na mba ndị mepere emepe, a ga-eji nwayọ nwayọ mee ya kama etu ha sịrị mee ya ga-ebute egwu, ọ dịghị mma"". Ụ﻿lọakụ etiti nke Naịjirịa ekwuola na ha ga-ebipụta akwụkwọ ego naịra ọhụrụ iji gbanwee ndị nke ochie, malite n'ụbọchị 15 nke ọnwa Disemba 2022. O﻿nyeisi ụlọakụ etiti bụ Godwin Emefiele kwuru nke a oge ọ gwara ndị ntaakụkọ okwu n'ụbọchị Wenezde. A﻿kwụkwọ ego ndị a ga-agbanwe bụ narị naịra abụọ, narị naịra ise na otu puku naịra. B﻿BC Igbo kpọtụụrụ otu onye ọrụ n'ụlọakụ etiti ka ọ kọwaara anyị etu mgbanwe akwụkwọ naịra ndị a nwereike isi metụta ndị nkịtị na Naịjirịa. Lee ihe ọ kọwara: C﻿hetakwa na akwụkwọ ego N200, N500, na N1000 nke ochie agaghịzi enwe isi ma ụbọchị 31 nke ọnwa Jenụwarị 2023 gachaa. O﻿nye ọrụ CBN a na-achọghị ka anyị kpọpụta aha ya kwuru na ịgbanwe akwụkwọ ego nwereike iwe gọọmentị nnukwu ego ugbua, mana n'ọdịnihu, ọ ga-aba nnukwu uru karịa. O﻿tu ọkpụrụkpụ ihe mere gọọmentị ji chọọ ịgbanwe akwụkwọ ego N200, N500 na N1000, bụ maka na ego dị n'aka ndị mmadụ ugbua karịrị ego dị n'ụlkọakụ dị icheiche ugboro atọ. ""﻿Ọnụọgụgụ gosiri na ihe karịrị pasentị 85 ego niile na-agagharị na Naịjirịa ugbua dị n'aka ndị mmadụ,"" Emefiele kwuru. ""﻿Iji kwuo ya nke ọma, na ngwụcha ọnwa Septamba, ụlọakụ etiti chọpụtara na n'ime tarị naịra atọ na ụma (N3.23 trillion) na-agagharị na Naịjiria ugbua, ihe karịrị tarị naịra abụọ (N2.73 trillion) dị n'aka ndị mmadụ nkịtị kama ịdị n'ụlọakụ dịka o si kwesị."" ""N'ọnwa Disemba 2015, ego na-agagharị na Naịjirịa dị otu tarị naịra na ụma (N1.46 trillion), mana ugbua, o ruola tarị naịra abụọ na ụma (N2,23 trillion)."" ""﻿Nke a bụ ihe kwesịrị iche onye ọbụla uche, anyị agaghị ekwe ka ọ dịrị etu a gawa,"" Emefiele kwuru. I﻿he ndị ọzọ: ﻿Emefiela kwuru na dịka usoro mmepụta ego na mba ụwa niile si dị, mba ọbụla kwesịrị ị na-agbanwe ego ha kwa afọ asatọ ọbụla, ""mana Naịjirịa agbanwebeghị akwụkwọ ego ya n'ime afọ iri abụọ gara aga"", Emefiele kwuru."	https://www.bbc.com/igbo/articles/c1ev7kn43ygo
business	Ada Palm Palm oil: Adapalm, ogige ọrụ ubi nwere osisi nkwụ karịrị 640,000	AdaPalm bụ aha ịchafụ nke ezigbo aha ya bụ 'Agricultural Development Authority Palm'. Ọ bụ ogige buru nnukwu ibu ebe a na-emepụta mmanụ nri. Osisi nkwụ a kụrụ n'ogige a karịrị puku narị isii na iri anọ na ụma. Ọ bụrụ na ogige a na-arụ ọrụ etu o kwesịrị, ndịọrụ ya ga-eru ihe karịrị mmadụ puku iri abụọ. Mana kedu etu ọnọdụ AdaPalm dị ugbua? Lee ihe BBC Igbo chọpụtara oge anyị gara ebe ahụ. Ndị mere akụkọ a bụ Ikechukwu Kalu, Nnamdi Agbanelo na Adline Okere.	https://www.bbc.com/igbo/afirika-58405964
sports	Liverpool vs Barcelona: Ngwongwo e jiri mara Barcelona akụwasịala	"Lionel Messi a na-etu 'GOAT' tara ahịhịa ndụ taa dịka Liverpool jiri ha hichaa ala ọgbọegwuregwu Anfield. Divock Origi bu ụzọ dọrie neetị ndị Barcelona na nkeji asaa e ji malite ịgba asọmpi a. Georginio Wijnaldum sochiri ya azụ ma gbanye goolu abụọ n'ime nkeji 54 na 56 n'ọkara nke abụọ. Ka a na-ekwu nke a na-ekwu, Origi azaa aha nna ya, ma tụkwasị ya ọzọ na nkeji 79, iji sị Barcelona ""taa! kpuchie ọnụ!"" Lionel Messi na Luis Suarez bụ ndị Barcelona ji eme ọnụ, gbara elu, gbaa ala, mana otu abụghị n'ezi makana Liverpool jidere ha kechie. Cheta na onye ọbụla che na Barcelona ga-egbu Liverpool egbu ka ha ji goolu atọ merie ha n'ụkwụ nke mbụ. Ọkachasị oge ọ pụtara na Mohammed Salah na Roberto Firminho agaghị eso gbaa ya bụ egwuregwu. Mana Liverpool tụgharịrị lie ha na ndụ n'azụ ụlọ ha, gwa ha ""kparịkwaanụ onwe unu"". N'ikpeazụ, Liverpool ji mkpokota goolu (4-3) merie. Ka ọ dị ugbua, Liverpool awụbanyela n'agba ikpeazụ a ga-agba n'ụbọchị mbụ nke ọnwa Juun. Nke a ga-eme ya afọ abụọ na-eso onwe ha, ha na-agba ikpeazụ asọmpi Champions League."	https://www.bbc.com/igbo/egwuregwu-48179273
religion	Ejike Mbaka: Ka onye e ji n'agbụ nwere onwe ya dịka Joseph	"Ụkọchukwu ụka Katọlik  bụ Father Ejike Mbaka ekpeela ekpere ka Chukwu tọhapụ ngwa ngwa onye ọbụla nọ n'agbụ nakwa na mkpọrọ. N'ozi ọ gbasara n'oge ọ na-eme ekpere 'Adoration ụbọchị taa Wenezde n'Enugwu, Fada Mbaka  kpere ekpere ka amara mee n'isi nwaamadi ahụ dịka o mere n'isi Joseph n'Akwụkwọ Nsọ bụ onye o kwuru siri na mkpọrọ bụrụ eze. Mbaka  akpọghị aha onye ọ na-ekwu maka ya mana ozi ahụ na-abịa  ka ọ gachara otu abalị akụkọ gbara na Gọọmentị Naijiria nwụchirị ma kpụlata Naijiria NNamdi Kanu, onye ndu Ipob maka ebubo ịkpa nkata ikewa Naijiria. Ọ gara n'ihu tie n'oke olu, "" O! ndị iro m achịla m ọchị n'ihi na m ga-ekuli ọzọ."" Mbaka onye dọọ aka na ntị na ndị ndu Naijiria akpachaghị anya mee ihe ha kwesịrị ime na Naijiria nwere ike ịgbasa sịrị, ""Ịta ahụhụ abụrụla omenala na Naijiria."" ""Etu Naijiria si aga ugbua, oge na-abịa mgbe aga akpụrụwa ndị ụkọchukwu."" ""Gọọmentị Etiti kpụrụgodi mmadụ niile, ihe na ebe ka ga na- ebe."" ""Ndị ọchịchị were ego ha kwesiri iji nye ndị mmadụ ọrụ ka ha ji ego egbe."" "" Ndị kwesịrị ịnọ na mkpọrọ bụ ndị na-atụnye mmadụ na mkpọrọ."" Mbaka , onye kwuru na  ya zịcha ozi ya, e nwere ike ịkpọ ya oku ọzọ bịa zara ọnụ ya kwuru sị, ""Ịmaja ndị mmadụ agaghị arụ ọrụ. Nnwuchi agaghị egbo nsogbu. Ọ ka mma na gọọmetị gere ndị mmadụ ntị. Enyela nkịta aha ka i were gbuo ya."" Ọ dọrọ ndị gọvanọ Ọwụwa Anyanwụ aka na ntị sị, ""Ndị Gọvanọ ụnụ erela ụmụ n'ihi nkwa ọchịchị ụnụ amaghị ma ọ ga-enwe isi."" Cheta na Mbaka ekpeburola Nnamdi Kanu ekpere  ngozi n'oge ọgbakọ ekpere ""Adoration"" ihe dịka izuụka isii gara aga. Ụka Katọlik mechara  kwsịburu ọrụ dịka onye ndu ọgbakọ ekpere 'Adoration' abalị 30 'iji nye ya ohere ka ọ mee ntụghari uche na ekpere. Mana oge ndị na-eso ahụghị ya n'ọgbakọ ekepere izu ahụ, ha mere ngagharịiwe ma mebie ọtụtụ ihe n'ụlọụka 'Holy Ghost nakwa ụlọ Bishop Enugwu Katọlik bụ Calistus Onaga."	https://www.bbc.com/igbo/afirika-57673398
politics	Attacks on Inec Offices: 'Ọ﻿ bụghị ihe ọma nye ndị Igbo na-ana agba ụlọọrụ Inec ọkụ'	"N﻿dị ọnụ na-eru n'okwu n'Ọwụwa Anyanwụ ekwuola na ọ bụghị uru nye ndị Ọwụwa Anyanwụ na a na-agba ụlọọrụ ngalaba na-ahazị ntuliaka Naijiria bụ Inec n'ịchafụ ọkụ aghar aghara na mpaghara ahụ. H﻿a kwuru na ọ bụghị naanị na ọ ga-emegide ọchịchị onyekwuoucheya,  na ọ ga-anapụ mpaghara ahụ ohere iso kwuo onye ga-abanye n'ọkwa Onyeisiala n'afọ 2023 ọbụladị dịka nwa afọ mpaghara hụ so na ndị nwere ohere irite ọkwa ahụ. Nkwupụta na-abịa dịka ndị omekome sunyechara ọkụ n'ụlọọrụ Inec dị n'okpuru Ọchịchị Oru-West dị n'Imo steeti mebie oche na akọrọngwa ọrụ Inec ndị ọzọ O﻿ru-West, ỤbọchịỤka, abalị anọ nke ọnwa Disemba afọ 2022(4/12/2022.) N'ozi ha wepụtara, Inec kwuru na ya bụ mwakpoo a wakporo ụlọrụ ha n'Oru west ga-eme ya nke asaa a na-awakpo ụlọrụ ha dị na steeti ise dị na Naijiria n'ime ọnwa anọ. Ụfọdụ ndị ọrụ na-eru n'okwu na-arụtụ aka na ọ bụ ndị si wụị̀a Anyanwụ na-etinye aja na garị n'ohere ndị Igbo nwere iji vootu ha kwado nhọpụta onye si mpaghara ha dịka onyeisiala. H﻿a kwuru na o nweghị ka isunye ụlọọrụ Inec ọkụ ga-esi eme ka a ghara ime ntulikaa 2023 dịka ha kwuru ụfọdụ ndị na-eme mkpamkpa ahụ na-eche. Kama, dịka ha siri kwuo,  ọ ga-anapụ ndị Ọwụwa Anyanwu ọnụọgụgụ vootu gbalitere elu iso kwuo onye n'ime  mmadụ anọ kachasị welite isi na-azọ ọkwa Onyeisiala na 2023 onye ga-abanye n'ọkwa ahụ. N﻿onso Orakwe bụ onye ndu otu ""Catch Them Young Initiative, kwuru na ụfọdụ ndị na-eme tigbuo ahụ na-eche na ha nwere ike isi n'ụzọ ahụ gbochinwuo ntuliaka 2023. ""Ọ bụghị ihe dị mma nye ndị Igbo na ụdị ihe a na-eme,ọ bụghị ihe ziri ezi."" ""Ọ bụ ihe mgbagwoju anya na n' oge a, na anyị amaghị ihe anyị na-eme."" "" Ụfọdụ na-eche na ha mee nke a, na a gaghị enwe ntuliaka ọbụla."" ""Ọ bụghị ihe ọma nyere ndị Igbo."" ""Mana ọ kwuru na ụfọdụ aghọtaghị ihe onyekwuuche ya pụtara."" Ọ﻿ bụ imebicha PVC ,gba ya ọkụ, ọ bụ etu ahụ ka ihe ga-eji ka mma? Ọ﻿ ka mma na onye ọbụla gara were PVC ga kwuo onye ọ chọrọ ka ọ chịa."" Orakwe kwuru  na o cheghị na ọ bụ ndị si ebe ọzọ batara n'ala Igbo na-emebi ụlọrụ Inec na akọrọngwa ntuliaka. ""Ị﻿ gaghị asị na ọ bụ onye ọzọ batara,ọ﻿ bụ ndị be anyị na-emekwa onwe anyị."" E wezụga ịgba ụlọọrụ Inec ọkụ, i nwetacha ụfọdụ okwu a na-ekwu na soshal midia, megide ntuliaka ahụ,  ị mara na ihe na-eme anyị si anyị n'aka. ""ihe na-eme anyị si anyị n'aka, Ọ﻿ bụ oke  nọ n'ụlọ gwara oke nọ n'ọhịa na-azụ dị na ngịga."" Orakwe rụturu aka na ihe so bute isu ụlọọrụ Inec ọkụ bụ ""etu obodo si mebie."" Ekemezie bụ onye ọzọ ọnụ na-eru n’okwu kwuru na ụta dịrị Inec nakwa ndị ọrụ nchekwa maka mwakpoo nile na-eme  n'ụlọrụ Inec. OỌ k;pọrọ oku ka Inec ghara iji maka ọdachi ndị a mere gba ọnyụpa n'ihu na e wepụtara PVC ọhụụ were dochie ndị mebiri tupu ntuliaka 2023. N’uche ya, Inec zuru ka e mee n’ihe gbasara nchekwa ngwa ọrụ ha nakwa ịdoghachi ndị lara n’iyi na mwakpo awakporo ụfọdụ ụlọọrụ ha. \nMana n’aka ọzọ ọ tara ndị ọrụ nchekwa ụta ma na-ajụ ihe mere ha ejighi enye Inec nkwado kwesiri n’ụzọ nchekwa. \nỌ jụrụ sị, “Isi ụlọọrụ Inec na-adịkarị nso n’ụlọọrụ ndị uweojii, kedụzia ihe mere na ndị uweojii anaghị enyocha ka ihe ndị a si eme ma na-agba mbọ ịnwụchi ndị aka ha dị namwakpo a?” Ọ﻿ bụghị naanị n'Ọwụwa-Anyanwụ ka a wakporola ụlọọrụ Inec na nsonso a, dịka n'abalị 10 nke ọnwa Novemba afọ 2022,  a wakporo ụlọọrụ ha na Ogun nakwa Osun steeti bụ ebe a gbara ụlọọrụ Inec dị n' Abeokuta, Ogun State nakwa Ede-South, Osun Steeti. M﻿ana mwakpo e merela n'Ọwụwa Anyanwụ kachasị karịa mpaghara ndị ọzọ. Kemgbe ọnwa Mee afọ 2022 bụ mgbe Peter Obi  ghọrọ onye ga-azọrọ ndị 'Labour Party' ọkwa onyeisiala n'afọ 2023 dịka ọ hapụchara otu PDP. Kama ịdajụrụ kemgbe Obi pụtara,  mwakpoo ụlọọrụ ndị Inec nke chaliri n'ọnwa Jenụwarị afọ 2021, malitere rịwa elu. L﻿ee ụfọdụ ebe ndị ọ kọtụọrọla n'Ọwụwa Anayanwụ:  N'ụbọchị Tọzde, abalị mbụ nke ọnwa Disemba, 2022, ndị omekome wakporo ụlọọrụ Inec n' Ọlụ dị n'otu Imo steeti ahụ. N﻿'abalị 27 nke Ọnwa Novemba afọ 2022, ndị omekome wakporo ụlọọrụ Inec na Izzi dị n'Ebonyi steeti sunye ya ọkụ. O﻿kụ ahụ gbara igbe  vootu (ballot bọx) dị 340,igwe na-enye ọkụ latrik 14 nakwa akwụkwọ atụmvootu a mabeghị ọnụ ọgụgụ ya. Ndị omekome wakporo ụlọọrụ Inec dị   n'Okpuru Ọchịchị Igboeze-North dị n'Enugwu steeti n'ọnwa Julai, gbaa ụlọọrụ ahụ ọkụ ma mebie akọrọngwa ọrụ ntuliaka dịka igbe vootu, mkpukpu a na-anọ atụ vootu nakwa oche na tabulu ụlọọrụ ahụ. Ndị omekome wakporo ma sunye ụlọọrụ Inec n'Okpuru Ọchịchị Eze Ezza-North nakwa nke ndị n'oOkpuru Ọchịchị Izzi ọkụ n'ụbọchị Tuzde,abalị 18 nke ọnwa Mee, afọ 2022. Oku ahụ mebiri igwe na-enye ọkụ, igbe e ji atụ vootu na akọrọngwa ntuliaka ndị ọzọ n'ebe ndị a."	https://www.bbc.com/igbo/articles/cd10z52k1v8o
entertainment	Salman Rushdie: Gịnị dị n'ime akwụkwọ o dere na-ese okwu?	"Salman Rushdie, onye dere akwụkwọ ‘Satanic Verses’ nke nọbụ n’ọnọdụ ọ-dị-ndụ-ọnwụ-ka-mma ekwuwela okwu, ebe  dịka ndị dọkịta wepụrụla  igwe e ji eku ume  akwụnyere ya kemgbe a wakporo ya ụbọchị Fraide.. Nwoke a kpọrọ Hadi Matar Rushie ebe ọkwụ  na-ekwu okwu n’ọgbakọ  ndị edemede e mere na New York dị n’ Amerika, sụkaziri  n'afọ nakwa n'obi tupu ndị nọ nso na ndị ọrụ nchekwa egbobido  ya. N'ụbọchị Satode, ndị nọ ya nso kwuru na o merụụ nnukwu ahụ nke bụ na o nwere ike ọ gaghịkwa eji otu anya ya ahụ ụzọ ọzọ. Rushdie bu na-ede akwụkwọ a ma ama  edeela ọtụtụ akwụkwọ gụnyere ""Grimus"", ""Shame"", 'Midnight's Children bụ nke ritere ya nturuugo nwere agba bụ ""Booker Prize"" nn'afọ 1981. Satanic Verses bụ akụkọ ifo banyere ndị ụka Alakụba abụọ bi n' Ingland. Otu n'ime ihe na-ewe ndị okpukperechi Alakuba iwe n'akwụkwọ Satanic Verses bụ na  Rushdie nyere akwụkụna abụọ nọ n'ime akwụkwọ ahụ aha nwunye Mohammadu abụọ. Aha akwụwkọ ahụ sikwa na  ama okwu abụọ e kwuru na Mohammed wepụrụ n'akwụkwọ  Nso Koran bụ nke Mohammerd kwenyere si n'aka ekwensu. Mana Rushdie kpara agụ nọ n'ụra aka n'ọdụ n'afọ 1988 oge o bipụtara akwụkwọ nke ọ kpọrọ, 'Satanic Verses,"" bụ akwụkwọ o . Akwụkwọ ahụ wuru ewu na ụwa ma kpasuo ndị ụka Alakuba na mba ụwa iwe dịka ha hụtara akwụkwọ ahụ dịka mkparị nye  okpukprechi chi ha na onye  Amụma ha bụ Mohammed. Ọtụtụ ha mere ngagharịiwe maka ya  ma mebie ihe. E gburu mmadụ 12 na obodo ya bụ Mumbai, tụọ ụlọnnochite anya mba Briten dị na Tehran okwute. Iwe mere ka onyeisiala mba Iran oge ahụ bụ  Ayatollah Ruhollah Khomeini,  nyee ntuzi aka 'fatwa' n'isi n'afọ 1989, na-akpo oku  onye hụrụ nwa amadi ahụ, ya gbuo ya bụ nwa amadị a mụnyere n'ezinaụlọ ndị ụka Alakụba. Mana ndị ọkammụta na ndị gụwara isi kwuru na nke a   megidere  ikike dịịrị Rushdie  ikwu uche ya Iran jikwa iwe sị na ha na mba Briten agaghị enwekwa mmekọ ọzọ. Rushdie malitere zọwa isi onwe ya ma na-ebigharị na nzuzo ihe karịrị afọ iri. E nyekwarere ya nchekwa ndị uweojii mana Rushdie , onye ka na-ede akedemede malitere ịpụtawa n'ọha na nsonso a. na-ekwukwa maka ikike  mmadụ nwere ikwu uche ya na enweghị mgbochi ọbụla. Ọ dị ndị na-eme nka mana ụfọdụ ndị nyere ya aka tụgharịa akwụkwọ ya ahụ n'asụsụ ndị ọzọ tụnyere isi ha. Ọ nọ n'ọnọdụ a rute nsonso a ọ malitere pụawa A sugburu Hitoshi Igarashi,  bụ onye tụgharịrị akwụkwọ Satani Verses n' asụsụ Japan na mahadun dị na Tokyo  n;ọnwa Julai afọ 1991. N'otu afọ ahụ, a sụrụ Ettore Capriolo, bụ onye tụgharịrị akwụkwọ ahụ  n'asụsụ Italy mma na Milan mana a zọtara ndụ ya. A gbara William Nygaard, bụ onye Norway egbe n'afọ 1993 na nso ụlọ ya dị n'Ohio mana ọ nwụghị. Ahmed Salman Rushdie bụ onye India a mụrụ na  Bombay nke a ma taa dịka Mumbai n'abalị 19 nke ọnwa Juun afọ  1947, ka ọ gachara ọnwa  abụọ India jiri nwere onwe ha n'aka mba Briten. Ọ gawara mba Briten ka ọ dị afọ 14 bụ  ebe  ọ nọ gawa akwụkwọ Ọ gụrụ 'History; na  'Kings College' dị na  Cambridge. u.was forced into hiding after the publication of his 1988 novel, The Satanic Verses. It took nearly a decade for Rushdie to become more vocal and visible — though he continued to write stories. Today, Rushdie is widely known for being a vocal defender of artistic expression."	https://www.bbc.com/igbo/articles/c2vpdjy05jlo
health	Sweet sweet codeine: Nafdac emechiela ụlọọrụ ọgwụ atọ na-arụ codeine	"Ngalaba na-ahazi nlekọta nri na mmepụta ọgwụ bụ Nafdac n'aha ịchafụ emechiela ụlọrụ ọgwụ atọ; Bioraj Pharmaceutical Limited , Emzor Pharmaceuticals Ind. Ltd na Peace Standard Pharmaceutical Limited bụ ụlọọrụ a rụrụ aka n'ihe gbasara ire ọgwụ ụkwara nwere codeine n'ụzọ megidere iwu. BBC wepụtara akụkọ so nchọpụta nzuzo ha meere nke gbara n'anwụ ka ụlọọrụ atọ a si jiri ụzọ azụ ụlọ na-eresi ọgwụ a nke e mere n'iwu ka a na-ere naani oge dọkịta nyere akwụkwọ, nye ndị ntorobịa agharaaghara. N'akwụkwọ ozi onyeisi Nafdac bụ Mojisola Adeyeye wepụtara, mmechi a sotara nchọpụta ha mere dịka ha gachara n'ụlọọrụ ndị ahụ. ""N'ihi e nwetaghị ihe akaebe zuru oke na mbọ igbochi iwepụta akwụkwọ kwesịrị oge anyị mere nyocha anyị n'ụbọchị 2 nke ọnwa Mee, n'ụlọọrụ ha dị n'Ịlorin na Lagos, ọ dị mkpa ka e mechie ụlọọrụ mmepụta ahịa ụlọọrụ atọ ndị a - Peace Standard Pharmaceutical Limited ; Bioraj Pharmaceutical Limited na Emzor Pharmaceuticals Ind. Ltd .  Nke a bụ iji nye ohere maka nchọpụta zuru oke."" Adeyeye kwukwara na imepe ụlọọrụ ndị a ga-agbado ụkwụ ka ụlọọrụ ndị a si nye Nafac nkwado na nyocha ha. O kwuru na otu Nafdac nke gụnyere ndị ọrụ itoolu; abụọ bụ ndị na-enyocha ọgwụ na asaa bụ ndị nchọpụta n-ahụ maka idewe iwu na ndị uweojii iri gara Ilorin n'ụbọchị ahụ, ị ga mee nyocha ụlọọrụ abụọ e nyere ikike ime ọgwụ ụkwara nwere codeine, ndị a kpọrọ aha n'akụkọ nyocha nke BBC wepụtara. Dika Adeyeye siri kwuo, otu ndị ahụ bụkwa ndị e zigara n'ụlọọrụ Emzor na Lagos. O kwuru: ""Isi ozi e zigara ha bụ ị ga lele akwụkwọ oriri na nkesa ọgwụ ụkwara nwere codeine nye ndị na-aṅụ ya."" O kwuru na Nafdac akpọọla oku nzụkọ ndị ihe gbasara ọgwụ metụtara."	https://www.bbc.com/igbo/44036599
business	Twitter Ban: Otu ọkaiwu akpụpụla gọọmentị Naịjirịa ụlọikpe maka mmachi Twitter	Otu onye ọkaiwu aha ya bụ Inibehe Effiong akpụpụla Lai Mohammed, Abubakar Malami na Gọọmentị etiti  ụlọikpe ukwu dị na Legọs maka ịmachi Twitter. Effiong sị ma mmachị ahụ megidere ikike dịrị onye dịka e dere ya n'iwu Naijiria nke afọ 1999. Effiong gwara ụlọikpe ka o kpebie na ihe Malami na Mohammed sị na a ga-atụ onye daara iwu mmachi Twitter na okwu na-ezighi ezi makana ọ dịghị n'akwụkwọ iwu Naịjirịa. Twitter bụ ngwa ọrụ Ipob ji agbasakarị ozi ha - Lai Mohammed Lai Mohammed bụ Minista na-ahụ mgbasaozi na Naịjrịa akụwarala BBC akụoyibo Nsugbe gbasara mmachị gọọmentị Naijiria machiri Twitter. O kwuru na Twitter bụ ngwaọrụ otu Ipob na otu ndị ọzọ ji agbasakarị ozi ha. O kọwakwara ihe Gọọmentị Etiti bu n'uche n'ozi ahụ ha ziputere bụ nke Twitter wepụrụ. Gee ihe o kwuru n'uju ebe a:	https://www.bbc.com/igbo/egwuregwu-57404198
business	Enugu Water: Gọọmenti Enugwu steeti ahọpọpụtala Martins Okwor dịka onyeisi ọhụrụ ngalaba mmiri	"Aka na achị steeti Enugu bụ Ifeanyị Ugwuamyi ahọpụtala Onyeka Martins Okwor dika onyesisoche ọhụrụ nke ụloorọ na ahụ maka mmiri. Nhọpụta a mere taa bụ ụbọchị itoolu nke ọnwa Maachị. Odeeakwụkwọ gọọmenti Enugu bụ Ọkammụta Simon Uchenna Ortuanya kwuru na nwaamadia bụ onye Ikem dị na okpuruọchịchị IsiUzo dị na steetiu ahụ. O kwukwara na ọ rụọla ọrụ n'ihe gbasara mmiri gafee afọ iri atọ. Cheta na ndị Enugwu bere akwa mmiri kemgbe abalị olenaole gara aga dịka ụkọ mmiri na-anyụ ha anya ebe ahụ. Ndị bi ebe ahụ sị na o ruola nke bụ na nri dị mana mmiri eji esi ya adịghị. Otu onye BBC gbara ajụjụ ọnụ sị na, ""O meela ụbọchị olenaole anyị ji ata ezigbo ahụhụ maka ụkọ mmiri n'Engugwu"". Gọọmeti Enugu steeti ekwuola na ha na-arụgharị ọwa mmiri pọmp n'Enugwu na ọ bụ ya butere ya bụ ụkọ mmiri. Kọmishọna na ahụ maka mmiri na steeti bụ  Dubem Onyia Jr ahụ sị na ọ ga-erucha Ọgọst 2021 tupu o bie."	https://www.bbc.com/igbo/56245386
health	Ọnụọgụgụ ndị ebola na-egbu na Congo ka na-arigo	Akụkọ ndị kachasị mkpa taa: Na Congo, ebola egbuola ihe ruru mmadụ iri ise na ise dịka ndị ọrụ ahụike ha si kwuo, Ebe ihe ruru mmadụ iri anwụọla na mba Italy ka idemmiri buuru ha na mpaghara Calabria. Onyeisiala Muhammadu Buhari mere ihe tụrụ ndị mmadụ n'anya ka o ji ụkwụ gaa ihe ruru kilomita narị asatọ taa. O rituru sonye ndị ji ụkwụ na-aga maka na ndị na-akwado ya nọchichara ụzọ gbochiri ụgbọala ya igafe ka o si ebe ọ gara ekpere maka Sallah na-ala n'ụlọ ya na Daura. Ọganiihu ndị Aba Ndị na-arụ akpụkpọ ụkwu n'ahịa arịarịa dị n'Aba gwara BBC Igbo na ọ bụrụ na e nye ha ohere, na ha ga-arụ akpụkpọ ụkwụ ndị Naịjirịa niile ga na-eyi. Ha kwukwara na ha chọrọ enyemaka gọọmentị inweta ngwaọrụ na ihe ndị ọzọ ha ji arụ ọrụ. David Beckham wụsara akpụkpọ ụkwụ o ji agba bọọlụ n'afọ 2013, ga-enweta nturuugo n'aka otu UEFA. Beckham ga-enweta nturuugo onyeisi UEFA maka onyinye ọ nyere egwuregwu bọọlụ nakwa etu o si akwado bọọlụ n'akụkụ ụwa niile. Gere akụkọ mere na mgbede a n'otu nkeji: Na agbanyeghị nsogbu dị n'etịtị ndị obodo ọzọ dị na Naịjirịa na ndị Fulani na-achi ehi, Akwuke na ndi na-achị ehi na-ebi n'udo.	https://www.bbc.com/igbo/afirika-45264572
entertainment	Lee nwaanyị na-amara Chukwu mbem na ka o si ama ya	"Ify Nweke bụ nwaada Igbo nwere onyinye ịma mbem. Ọ sị na anaghị agara ịma mbem ụlọakwụkwọ na ọ bụ sọ Chi na-enye mbem. Ify si na nwata mawa mbem. Ọ na-akọwa na mbem bụ onyinye nke mmụọ ya ji arịọ Chukwu ihe dị ya mkpa. ""Ọnwebeghị ihe m ji mbe a rịọ Chukwu ọ mebeghịrị m ya"". Ify sị na mgbe ya rịara ọrịa na ọ bụ mbem a ka ya jị chọta ihu Chukwu gwọrọ ya bụ ọrịa. Ọ sị na isi mbem bụ n'egwu ka ọ dị. Ify sị na ọnye onyinye mba mara wepụta ya, ""ezozina ya ezo, ka anyị were ya na-enye Chineke otito"". Mbem bụ ụsoro agụmegwu pụrụiche. Ọ nye na-ama mbe ji okwu agụ egwu. Ihe a ga-eji tụnyere ya na Bekee bụ ""rap music"" nke ọtụtụ ụmụntorobịa na-eme taa. Mbem bụ ọdịnala nka ndị Igbo ja ji eme ihe siri ike. A na-eji mbam eto jike, eji ya akwa arịrị ma ihe ike mee n'obodo. Ejikwa ya akpọkụ olisa dị n'igwe ma ọ dị na mkpa. Onyinye mbem na-ama mmadụ ama, anaghị amụ ya amụ. Ụmụnwoke na-amakarị mbem, mana lekwa nwaanyị a Chukwu nyere onyinye mbem. Igbo bụ ndị na-ekwupụta etu ihe dị ha n'obi. Lee ihe ndị mere mbem jiri dị mkpa n'ala Igbo - Ọ bụ Chigozie Ohaka na Chiemela Mgbeahuru mere akụkọ a"	https://www.bbc.com/igbo/60101099
business	Okeala Naịjirịa agbapeela, leekwa ngwaahịa iwu ka machiri	Dịka ọtụtụ mmadụ na-amali elu maka okeala Naịjirịa na ndị agbataobi ha agbahere, ọ dị mkpa na anyị chetere onwe anyị ngwa ahịa bụ ahịa iwu. Gọọmentị Naịjirịa mechiri okeala ha kemgbe ọnwa Ọgụst afọ 2019 maka ihe ha siri bụ mgba okpuru ndị agbataobi ha na-agba akụnaụba ha. Onyeisi ndị ọrụ kọstọm na Naịjirịa bụ Hameed Ali sị na nke ahụ bụ maka inyere ndị ọrụ ya aka ijikwata okeala Naịjirịa. Ihe ọzọ ha jikwa mechie okeala ndị ahụ bụ maka ịbelata oke ịtụbata nri na ihe ndị ọzọ ana eme na Naịjirịa, iji nyeaka ka ndị nke ana arụpụta na Naịjirịa too. Mana mmechi okeala ndị a butere oke ụbịam na ọnụahịa iri elu karịa uru na ndụ ndị mmadụ. Iji maa atụ, kemgbe otu afọ na ọnwa atọ na ụbọchị iri abụọ na asatọ emechiri ya bụ okeala, ọnọdụ ọtanisi gbasara nrị si na pasentị iri na atọ na ụma iri na asaa (13.17%) mgbe ebidoro ya, ruo pasentị iri na asatọ na ụma iri atọ (18.30%). Dịka atụrụ anya na ọnụ ahịa ụfọdọ nwereike ịgbadata, ọkachasị n'Ekeresimesi a, maka mmepe okeala ndị, ọ dịmkpa ka lee anya na ngwaahịa iwu megbidere maka adịghị ama ama. Dịka Minista Ego, nhazi na Bọọjeti bụ Zainab Ahmed siri kwuo, Onyeisiala Muhammdu Buhari sị na mmachi etinyere n'osikapa, ọkụkọ na nri ndị ọzọ ka dịkwa etu ọ dị. Nke a pụtara na ha ka bụ ahịa iwu. Lekwa ngwahịa dị n'ọbaozi ndị kọstọm iwu machiri Agbanyeghị ọṅụ ụfọdụ na-aṅụ, ụfọdụ na-akọtọkwa ya bụ okeala ndị emepere. Mazị Reno Omokri na-ekwu na ya ahụghị uru ịkpape ya okeala bara ọkacha n'ụdị oge atọchaara ụmụakwụkwọ na Kankara abali ise gara aga. @Mr_Kunlecole nọ na ọnọdụ mgbagwoju anya dịka ọ na-ajụ onwe ya ihe ndị mmadụ chọrọ dịka ụfọdụ na akọtọ ya bụ mmepe bọda ebe ụfọdụ na-akọtọkwa ya.	https://www.bbc.com/igbo/media-55345413
business	Nnewi Timber Market Fire: Ndị ahịa na ndị uweojii na-arụ ụka maka ọkụ gbara n'ọgbọ osisi na Nnewi	"Ndị na-azụ ahịa n'ọgbọ osisi dị na Nnewi nọ na nnukwu ihe iru uju ugbua n'ihi ọkụ gbapịara ụlọahịa ha. Ya bụ ọkụ malitere na mgbede ụbọchị Wenezde gbagide ime abalị niile ruo ụtụtụ ụbọchị Tọzde a. Dịka otu akara a kpọrọ 'Nnewi City' na Twitter siri dee, ọ bụ ndị ọrụ mgbanyụ ọkụ Anambara steeti bịara gbanyụọ ya bụ ọkụ. Ndị mmadụ boro ebubo na ọ bụ ndị uweojii kpatara ọkụ ahụ ebe ha na-achụ ndị na-ese anwụrụ ike na ya bụ ahịa. Mana ndị uweojii kwuru na ọ bụ ndị ahụ na-ere anwụrụ ike tinyere ọkụ iji gbochie aka ndị uweojii ịkpata ha. Ngwaahịa ndị mmadị ruru nde kwuru nde naịra lara n'iyi n'ọkụ ahụ. Oge BBC Igbo kpọrọ onye nọ n'ahịa ahụ n'elekere iri na otu na ọkara nke ụtụtụ Tọzde, Febrụwarị 18, o kwuru na ọkụ ahụ ka na-agbakwa. Otu onye ahịa na-achọghị ka a kpọọ aha ya kwuru na ọkụ ahụ malitere n'ehihie ụbọchị Wenezde, Febrụwarị 17, 2021. O kwuru sị: ""Anyị hụrụ ka ndị uweojii na'agbada na ndagwurugwu dị nso n'ahịa ahụ, ebe ha na-ekwu na ndị mmadụ na-anọ ese anwụrụ ike."" ""Mana ndị ahụ ha na-achụ agbakpuola n'ime ime nke mere ndị uweojii jiri were 'lighter' mụnye ọkụ n'ahịhịa dị ebe ahụ."" ""Uche ha bụ na anwụrụ ọkụ ga-eme ka ndị ahụ gbapụta ka ha nwuchie ha, mana ndị ahụ si ụzọ ọzọ gbafuo."" ""Ọkụ ahụ ndị uweojii munyere banyere n'ime 'saw dust' sizie ebe ahụ malite ịgba n'ahịa niile."" ""Oge ndị uweojii hụrụ nke a, ha ji ụjọ gbafuo ka ndị mmadụ ghara iji iwe merụọ ha ahụ."" Nwa amadi ahụ gwara anyị okwu kwukwara na ndị ahịa ji iwe mebie otu ụgbọala ndị uweojii bụ nke ha hapụrụ gbaa ọsọ. Ọ bụ ndị ekperima tinyere ahịa ahụ ọkụ - Ndị uweojii Anambra steeti Haruna Mohammed, bụ ọnụ na-ekwuru ndị uweojii n'Anambra steeti gwara BBC na ebubo ndị ahịa boro ndị uweojii abụghị eziokwu. Mohammed kọwara na ọ bụ ndị otu nzuzo na  ndị na-ere anwụrụ ike na-alụ ọgụ nke mere ka ndị uweojii gaa ebe ahụ wee nwụchie mmadụ anọ n'ime ha. Oge ndị uweojii ahụ chọrọ ịpụ, ndị ekperima ahụ nọchiri ụzọ ma mụnye taya moto ọkụ iji gbochie ndị uweojii ịkpụrụ ndị otu ha. Ọ bụ ọkụ taya ahụ banyere na 'sawdust' wee si ebe ahụ banye n'ọgbọ ahịa ahụ. Mohammed jụrụ ajụjụ sị: ""Ihe e ji amụnye ọkụ o so na ngwaọrụ ndị uweojii?"" ""N'ime ndị uweojii na ndị na-ese anwụrụ ike, onye ga-eji 'lighter' maọbụ 'matches' iji tinye ọkụ?"" Haruna Mohammed gara n'ihu kwuo na ọ bụ ndị ekperima ahụ wakporo ndị uweojii ma kurie otu ụgbọala ha. Mana ndị uweojii gbara mbọ nwụchie ihe karịrị mmadụ iri atọ na ise n'ime ndị butere ọgbaaghara ahụ. ""Nnyocha ka na-aga n'ihu ugbua,"" Haruna na-ekwu."	https://www.bbc.com/igbo/afirika-56094430
business	Demas Nwoko: 'Ịrụ ụlọ ekwesịghị iri gị ego makana ihe e ji arụ ya dị n'ala'	A bịa na ndị na-ewu ụlọ na Naịjirịa otu onye aha ya na-ada ezigbote ụda bụ Demas Nwoko. Otu ihe kpatara ya bụ na Maazi Nwoko na-etinyekarị akara ndị gboo ji ewu ụlọ, n'ụlọ ndị ọ na-arụ. Ọzọ bụ na Demas amụghị iwu ụlọ amụ. Ọ kọwara na ọ bụ ọnatarachi ya dịka nna ya na nna nna ya bụ ndị na-arụ ụlọ. N'ihe nkiri a, Demas kọwara ihe mere o ji na-ekwu na ịrụ ụlọ abụghị ihe kwesịrị iri ego maka ọtụtụ ihe e ji arụ ụlọ dị n'ala. Lee nkọwa ya nakwa ụlọ o jiri mee ngosiputa n'akụkọ a Chiagozie Nwonwu na Nnamdi Agbanelo mere.	https://www.bbc.com/igbo/afirika-51513692
religion	TB Joshua Death: Lee foto si ụlọ ụka Synagogue dịka a na-akwamaozu ụkọchukwu ha	Lee etu o si a ga dịka a na-eme akwamozu T.B. Joshua n'ụlọ ụka Synagogue dị na Legọs.	https://www.bbc.com/igbo/afirika-57762396
entertainment	Ada Jesus burial : Lee ka o si aga n'akwamozu ọkpaọchi a	"Akwa na Anyammiri bụ ihe na-eru ka mmiri n'akwamozu Mmesoma Nnadi , onye ọkpachị a ma ama dịka Ada Jesus nke mere n'obodo dị ya bụ  di ya n'ụbọchị Ejemewuru Oguta, Imo Steetị na Fraide(28/5/2021). Ada Jesus nwụrụ n'abalị 21 nke ọnwa Eprelu ka ọ rịachara ọrịa nwa oge site n'ọrịa akịrị. Ọ dị afọ  nnaanị afọ 24 ka ọ nwụrụ. Igwe mmadụ gụnyere ezinaụlọ, ndị enyi, ndị ọgọ na ọtụtụ ndị ntorobia jupụtara dịka e buru ozu ya site n'ụlọozu Aladinma gawa obodo di ya dị n' Ejemekwuru n'Oguta 2, n'Okpuru Ọchịchị Ugwuta n'Imo steeti. Ụzụ akwa tụrụ n'elu na ala, obere na nnukwu dịka ozu nwata nwaanyị ahụ wuru ewu karịa okenye na-alọta be ndị di ya. Nne, nna, okoro na agbọghọ chị anyammiri n'aka. E mechara bụga ya n'ama ụlọakwụkwọ ndị n'ogbe ahụ maka  ịkwanyere ya ugwu ikpeazụ. Control Jay bụ onye na-ahaziri ya ihe ejije  kwuru na ""ekwebeghị m na ọ nwụọla"". 'Echeghị m na o nwere onye ga-echezọ Ada Jesus n'afọ 50 na-abịa."""	https://www.bbc.com/igbo/afirika-57284093
business	Fuel scarcity: Ihe ndị mmadụ na-eme dịka ụkọ mmanụ ụgbọala rutere Ọwụwa Anyanwụ	Ndị bi n'Ọwụwa Anyanwụ Naịjiria akọwaala etu ụkọ mmanụ ụgbọala si emetụta obibi ndụ ha kemgbe ọ malitere. Ha gwara BBC na ebe ụkọ mmanụ ụgbọala a si ka njọ bụ na e nweghi kpọmkwem ego ole bụ ihe a na-ere ya. Ụfọdụ n'ime ha kwuru na ego ahụ na-arị elu na-arịda ụfọdụ oge, ebe ndị ọzọ kwuru na ọ na-ara ahụ ịhụ ebe ha ga-agbata ya bụ mmanụ ụgbọala. Ụfọdụ kwuru na ebe o si ka njọ bụ na ha anaghị enwe ọkụ latrik, nke bụ na ị na-achọghịgodu ịpụ n'ụlọ maka ụkọ mmanụ, ị ga-achọrịrị nke ị ga-eji mụọ ọkụ n'ụlọ. Ndị bi n'Owerri, isiobodo Imo steeti nakwa Abakaliki nke Ebonyi steeti kwuru na ụkọ mmanụ a emeela ka ego njem ụgbọala tinye ego. Ndị bi n'Enugwu kwuru na ha na-atụ ụjọ ka ha ghara ịzụta ma gbanye mmanụ adịgboroja n'ụgbọala ha, dịka ha kwukwara na ha na-ata ahụhụ ịzụta mmanụ ụgbọala ugbua. Mara na ụkọ mmanụ ụgbọala a malitere na Legọs na Abuja n'ụbọchị asaa nke ọnwa Febrụwarị 2022, dịka gọọmentị etiti kwuputere na mmanụ adịgboroja e bubatara Naịjiria efesaala, ma mechaa kwuo na ha na-agba mbọ iweghachịte ya n'aka ọdọmmanụ ụgbọala ndị ọ banyere n'aka. Ya bụ ụkọ mmanụ eruteghi mpaghara Ọwụwa Anyanwụ ruo na ngwụcha Febrụwarị/mbido Maachị. Gee ihe ndị mmadụ gwara BBC n'uju:	https://www.bbc.com/igbo/afirika-60610872
politics	Anambra election 2021: Ihe ị kwesịrị ịma maka mmadụ 18 na-azọ oche gọvanọ Anambra steeti	Dịka ndị mmadụ na-akwado ime ntuliaka e ji ahọpụta onye ga-achị Anambra steeti afọ anọ ọzọ na-abịa, lee ihe ị kwesịrị ịma maka onye ahụ. N'ime mmadụ 18 anyị ga-akọwa ndị ha bụ n'akụkọ a, otu onye ga-azọtarịrị ya bụ oche gọvanọ. Onye ka ọ ga-abụ?	https://www.bbc.com/igbo/afirika-58895212
religion	Lee aha ndị a na-eche mere mwakpo ụlọụka Katọlịk St Francis, Owo	"Ndị agha Naịjirịa akpọpụtala aha ma gbaa n’anwụ ndị a na-eche mere mwakpo ụlọụka Katọlịk St. Francis nke Owo, Ondo steeti. N’akwụkwọ ozi ha nke otu ọnụ na-ekwuru ha bụ Jimmy Akpor binyere aka, ọ depụtara na aha ndị a bụ Idris Abdulmalik Omeiza (nke e ji Bin Malik mere), Momoh Otohu Abubakar, Aliyu Yusuf Itopa na Auwal Ishaq Onimisi. Akpor kwuru na ọ bụ atụmatụ ndị ọrụ nchekwa jịkọrọ aka ọnụ mee bụ ihe mitara mkpụrụ a. Gọvanọ na-achị Ondo Steeti bụ Arakunrin Oluwarotimi Akeredolu sị na ọ bụ eziokwu na a nwuchiela ndị gburu ọchụ n'ụlọuka St. Francis Katọlik dị n'Owo. O kwuru nke a nwa obere oge onyeisi ndị nchekwa na Naịjirịa bụ Lucky Irabor kwupụtachara nke a n'Abuja. Gọvanọ sị na onye nwe ụlọ ebe ndị ahụ nọ tupu ha emee mwakpo a sokwa na ndị a nwuchiri. Ọ sị na gọọmenti egbughi oge ọbụla isi imi n'ala iji chọpụta ndị oyi ndụ egwu kamgbe ha kpachara arụ a n'ụbọchị 5 Juun 2022. Onyeisi ọrụ nchekwa na Naịjirịa bụ Leo Irabor kwupụtara nke a n’ụbọchị Tuzde mgbe ya na ndị ụlọọrụ ntaakụkọ na-akpata nkata. Ọ sị na a nwuchiri ndị a site na njikọ aka ndịagha, ndị DSS nakwa ndị uweojii. Irabor sị na a ga-agba ndị a n'anwụ ma ọ bụrụ na e mechaa nyocha ha na-eme banyere ya. N'okwu ya ""Anyị anwụchiela ndị kpara arụ ọjọọ a n'Owo. ""Ọ bụ ebumnobi m igosi ndị a n'ihu ọha mana n'ihi na nyocha ka na-aga n'ihu, a gbanwere obi m."" N'ụbọchị 5 nke ọnwa Juun afọ 2022, njinji jiri n'Owo Ondo Steeti mgbe ndị ojiegbe wakporo ụlọụka Francis Katọlik ebe ndị na-aka ụka dịka Fada Andrew Abayomi si kwuo. Ndị a malitere ịgba egbe nakwa ịtụ ogbunigwe aghara aghara nke butere ọnwụ mmadụ ruru iri anọ. Gọvanọ Akeredolu nyere ụbọchị asaa dịka ụbọchị akwa na ọnụma maka ndị egburu egbu. Onyeisiala Naịjirịa bụ Muhammadu Buhari katọrọ mwakpo ma sị na ọ bụ aka ọrụ ndị obi tara mmiri. N'otu aka ahụ onyeisi ụka Katọlik n'ụwa bụ Pope Francis kpeere ndị a ekpere ma sị ka mkpụrụ obi ha laa na ndokwa. Site mgbe ahụ rute ugbua ndị ọrụ nchekwa na-agba mbọ na-achọ ndị kpara arụ a n'ike. Gọọmentị Naịjirịa sị na ọ bụ ndị oyi ndụ egwu a kpọrọ Islamic State West Africa Province carry out di deadly attack (ISWAP) kpara arụ a. Minista na-ahụ maka ihe na-eme n'ime obodo bụ Rauf Aregbesola gbara ama a mgbe ha na Onyeisiala Buhari mechara nzukọ banyere nchekwa."	https://www.bbc.com/igbo/articles/cp0qz734nglo
religion	Nsukka Mosque: A chabiri ihe onyonyo Bishop Godfrey Onah n'ụdị o ji riri ghọọ ihe ọzọ- Nsụkka Catholic Diocese	"Ụka Katọlik nke Diayọsis Nsụka ekwuola na ihe onyonyo Bishop Godfrey Igwebuike Onah nke na-efegharị na soshal midia nke  ụfọdụ na-arụ aka sị na ọ bụ ya butere ọgbaghara mere e jiri gbaa ụlọụka Alakụba ọkụ na Nsụka bụ nchabi ka a chabiri ya n'ụdị ka ọ ghọọ ihe ọzọ. Otu jịkọrọ ndị ụka Alakụba na Naijiria bụ 'Nigerian Supreme Council for Islamic Affairs (NSCIA) na Bekee nọrọ na nso nso a degarala onyeisi ndị uweojii Naijiria nakwa Onyeisi ndị uweojii nzuzo(DSS) akwụkwọ mkpesa sị ka e jichie Bishopụ Ụka Katọlik na Nsuka bụ Rt Rev Godfrey Onah. NSCIA na ndị Ụka Alakụba ụfọdụ weliter isi na-ebo Onah ebubo ikwu okwuchukwu kpaliri mwakpo ndị okpukerechi Alakụba na ụlọụka ha n'Ọwụwa-Anyanwụ nakwa Ndịda-Ndịda(South-South). Onye enyemaka mgbasaozi Gọvanọ Umar Abdullahi Ganduje nke Kano stteeti bụ Salihu Tanko Yakasai kwuru na ọ ga-adị mma ma ndị ọrụ nchekwa jiri Onah kuziri ndị ọzọ ihe. site na ịnwuchie ya ma kpụpụ ya ụlọikpe. Mana  mkparịtaụka Odeakwụkwọ dịayọsis ahụ bụ Rev Fada Cajetan Iyiobi na BBC Igbo nwere n'ekwentị, o kwuru na a dụkọrọ ihe onyonyo ahụ n'ụzọ mere ya ka nghọta ya dị iche na ihe Bishop kwuru. Ọ sịrị,  ""O nwere ahịrịokwu ị ga-ekwu, mana ewepụ ya etu isi kwuo ya mana ewepụ ya etu isi kwuo ya ọ pụta ihe ọzọ."" ""Ndị a gara were akụkọ ebe a kpọtara ụka Kraistị na ụka Alakụba aha wepụ, hapụ ihe ekwuru na mbụ nakwa ihe e kwuru na ikpeazụ."" Ọ gara n'ihu kọwaa na ọ bụ n'otu ya bụ ookwuchukwu ka Bishopụ Onah kpọrọ ndị ntorobia oku ka ha ghara itinye aka na tigbuo-zọgbuo nakwa imebi ihe ọbụla. N'okwu mkpesa otu NSCIA kpesara ma kpoo oku ka a nwụchie Onah, Fada Iyiobi kwuru na Ụka Katọlik adịbeghị njikere ịsa ya bụ okwu. "" Mgbe anyị dịrị nkwadebe anyị ga-agwa ndị ntaakụkọ."" Ka nke na-eme, otu 'Muslim Rights Concern'(MURIC) esonyela na-akpo okpu ka anwụchie Bishọpụ Onah. Onyeisi otu ahụ bụ Ishaq Akintola kwuru na ịnwụchi Onah ga-abụ ihe ịdọ aka na ntị nye ndị ndu ụka ga-achọ iji ụlọụka mere ebe ha na-akpalite ọgbaghara aka na ntị. Onyeisioche okpuru ọchịchị Nsụka bụ Cosmas Ugwueze agbaala ama na mmadụ anọ  merụrụ ahụ n'ọgbaghara mere na Nsụka ahapụla ụlọọgwụ ebe Ndị uweojii tọhapụrụla ndị anwụchiri  maka ya bụ okwu. N'ụbọchị Satode,abalị 30 nke ọnwa Oktoba afọ 2020, ọgbaghara dapụtara n'Odenigbo-Nsuka nke mere na e merụrụ ụfọdụ ndị mmadụ ahụ ma gbaa ụlọụka ndị na-ekpe ụka Alakụba ọkụ. Okwu ahụ ghọrọ okwu a kpụ n'ọnụ dịka ụfọdụ maliete ịkpọ ya ọgbaghara dị n'etiti ndị Ụka Kraistị na ndị Ụka Alakụba. Mana Ugwueze kwuru na ọgbaghara enweghị ka o siri emetụtaghị okpukperechi ọbụla. ""O nweghị onye dunyere ha gaa mee ihe ha mere. O nweghị ihe gbasara ụka n'ihe . Ọ bụ ndị na-ese okwu ego njem."" ""Onye Igbo na-anya Keke butere nwaanyị onye Awusa buru ya rue na Barracks Junction. Onye ya N100, onye Keke si na ihe ha abụọ kpebiri bụ N150."" Nwaanyị tie mkpu, ndị be ha gbaputa tiwe onye keke ihe, ọbara si ya isi na ọnụ na-apụta."" Ọ kọwara na ọ bụ ụmụ Igbo hụrụ ihe mere, ""weziri iwe webiga ya oke were gaa mebiwe ihe."" ""Anyị gbara mbọ buga mmadụ anọ ndị merụrụ ahụ ụlọọgwụ. Gọọmenti amalitela ịrụgharị ụlọụka Alakụba "" Ugwueze gara n'ihu kwuo na ka ọ dị ugbua, udo alọghachiela na mpaghara ahụ. Kepụkepụ BBC Igbo nwetara na-ekwu na a nwụchiri ụfọdụ ndị Ugwu nakwa ndị Nsụka maka ọgbaghara ahụ mana  a tọhapụla ndị a nile. Mana ọnụ na-ekwuru ndị uweojii Enugwu bụDavid Ndukwe ekweghị aza ekwentị ya  iji gwa anyị nke bụ eziokwu. Na mkparịtaụka nke ya na BBC Igbo nwere ụbọchị Tọzde, Ugwueze kwuru na ọ bụ nghọtahịe dị 'etiti  onye Igbo na-anya keke na nwaanyị onye Ugwu na-ere tomatọ banyere keke ya. Ọ gara n'ihu kwuo na ha agbanyụọla ya bụ ọkụ dịka ha kpọtara ndị ọrụ bụghị  mmadụ anọ bụ ihe merụụahụ bụ Otu jịkọrọ ndị ụka Alakụba na Naijiria bụ Nigerian Supreme Council for Islamic Affairs (NSCIA) na Bekee edegarala onyeisi ndị uweojii Naijiria bụ Mohammed Adamu akwụkwọ na-ebo Bishopụ Ụka Katọlik na Nsuka bụ Bishop Godfrey Onah ebubo ikwu okwu butere mwakpo ndị okpukerechi Alakụba nsogbu na Ọwụwa-Anyanwụ nakwa Niaja Delta. Otu ahụ na-ebo Onah ebubo ikwu okwu butere ọgbaghara mere ka awakpo ndị ụka Alakụba na Nsuka na nsonso a. Na akwụkwọ mkpesa nke Osote odeakwụkwọ NSCIA nke Salisu Shehu binyere aka, ha kwuru na ụfọdụ ndị ụka Kraistị wakporo ndị ụka Alakụba na Nsụka gbaa ụlọụka Alakụba ọkụ dịka Bishọpụ Ona gbaschara ozioma ya. Ozi ahụ kwuru sị, ""N'Ụbọchị Satọde abalị 31 nke ọnwa Ọktoba, ụfọọ̄ụ ndị ụka Kraịstị wakporo ndị ụka Alakụba na Nsuka, gbaa ụlọ Alakụba ha ọkụ n'ihi okwuchukwu nke jụpụtara okwu akpọmasị,asị nke otu Bishọpụ odfrey Igwebuike Onah ziri."" Ha gara n'ihu boo ebubo na ọ bụ okwuchukwu ya kpalitere  ndị ụka ya ịwakpo ndị ụka Alakụba nakwa ụlọụka ha. Ebe ya bụ mkpamkpa ọgụ nọrọ dapụta ụbọchị satọde gara aga bụ na ogige obibindị nchekwa dị nso n'Odenigbo Nsukka. BBC mere nchọpụta na ihe kpatara ya bụ nsogbu bụ na onye ụgbọala keke na onye o bu bụ nwaanyị awụsa bụ onye ofufe alakụba nwere nhọtahie, nke kpatara na ụmụnne nwaanyị ahụ were mma makasịa onye keke ahụ. Dịka Imam na elekọta Central Mosque Nsukka Barracks bụ Yakubu Abdulahi Omeh siri kọwaa, ndị otu ya bụ onye Keke na ndị ntorobịa Nsukka chere na onye Keke ahụ anwụọla nke mere ha jiri wakpo ndị niile bụ ndị Hausa ụbọchị ahụ ma tiwe ha nnukwu ihe. Ha gbakwara ụlọ ofufe ndị alakụba abụọ dị ebe ahụ ọkụ ma mebisia ụlọ akwụkwọ. Otu Onye Keke bu Okechukwu Ome kwuru na ha chere na onye keke ibe ha anwụọla nke kpatara ha jiri mebiwe ihe ndị alakụba ahụ. Ọ kọwara na nwaanyị ahụ bụ Aisha kpọrọ ndị moslem bịara maa onye keke mma n'ihi na ha nwere nyọtahie maka ụgwọ njem ya. Ihe emebiri gunyere ụlọ ndị Alakụba abụọ agbara ọkụ, ụlọ akwụkwọ ndị na-ekuzi maka Islam nakwa ọtụtụ akwụkwọ na akụrụngwa ha ji ekpe ekpere. Bishop ndị katọliki na Nsukka bụ Bishop Onah eburularị ụzọ yọọ ndị ntorobịa ka ha hapụ imebisi ihe ma ọ bụ gbuo onye ọbụla n'ihi na omegidere iwu nke chukwu.Nnukwu ọgụ ahụ dara na Nsukka ụbọchị ole na ole gara aga n'etiti ndị okpukperechi nke Kraịst na nke alakụba abịala na njedebe mana  e mebiri ọtụtụ ihe. Mbọ BBC gbara inweta ọnụ ndị uweojii amịtaghị mkpụụ n'ihi na ọnụ na-ekwuru ndị uweojii Enugwu steeti  bụ David Ndukwe azaghị ekwentị ya."	https://www.bbc.com/igbo/afirika-54801540
entertainment	Sinach, Angela Okorie na ụmụnwaanyị Ebonyi state Nigeria enweghi ike ichefu aha ha	"N'ezinaụlọ niile, nwaanyị bụ ngalaba ji isi ụlọ, etu a ka ọ dịkwa n'Ebonyi steeti nakwa Naịjirịa. Dịka anyị si wetara gị akụkọ ụmụnwaanyị Abịa steeti na-akpa ike nakwa ndị bụ agbara nwaanyị si Anambara steeti, anyị chọrọ igosi gị ndị nke si Ebonyi steeti. Ụmụnwaanyị Ebonyi mara mma, ma nwekwaa ụbụrụ, nke mere ka ha na-enwuke ebe ọbụla ha gara. Priscilla Ekwere Eleje Eleje bụ nwaanyị mbụ mbinyeaka ya (signature) na-apụta n'ego Naịjirịa n'ime afọ iri isii na otu (61). Ọ bụkwa nwaanyị mbụ ga-anọ  n'ọkwa ""Director of Currency Operations"" n'ụlọakụ etiti a kpọrọ Central Bank (CBN) n'olu Bekee, na Naịjirịa. Ọ bụkwa nwaanyị agụmakwụkwọ anaghị ara ahụ, dịka o nwere asambodo dị iche iche gosiri na ụbụrụisi ya na-apụ ọkụ. Uche Azikiwe Na Azikiwe lụrụ otu dike ala Igbo na Naịjirịa bụ Nnamdi 'Zik' Azikiwe abụghị naanị ihe aha ya ji dịrị n'ime akụkọ a. Ị ma na Azikiwe bụ ọkammụta na mahadum Nsụka? O sokwa na ndị nọ n'oche na-ahụ maka etu ihe si aga n'ụlọakụ etiti (CBN). Azikiwe so na ndị nwetarala ihe nrite Member of the Order of the Federal Republic (MFR). A mụrụ ya n'ụbọchị anọ nke ọnwa Febrụwarị, 1947. Osinachi 'Sinach' Joseph (Kalu) Sinach dịka e si mara ya, bụ otiegwu pụrụiche. Ihe gbasara Chineke na ụka Kraịst na-amasị ya nke ukwu, mere ka ọ na-eti naanị egwu ụka. A ga-ekwu ole ghara ole? Ọ na-agụ agụ, ma na-edekwa ede. O nwetala ọtụtụ ihe nrite maka egwu ya. A mụrụ ya n'ụbọchị 30 nke ọnwa Maachị, 1973. Angela Okorie Ị jụọ mmadụ ""kedụ aha ndị a ma ama si Ebonyi steeti?"" ma ha akpọghị aha Okorie, mara na onye ahụ amaghị steeti ahụ. Okorie so na ndị aha ha na-ada ụda na Nollywood, ebe o merela ọtụtụ ejije. A mụrụ ya n'ụbọchị 18 nke ọnwa Ọgọstụ 1986. Charity 'ChaCha' Eke-Faani Eke bụ onye na-eme ejije na Nollywood. N'agbanyeghi na ọ ka bụ ezigbo nwaagbọghọ, o meela ọtụtụ ihe nkiri karịrị otu narị. A mụrụ ya n'ụbọchị mbụ nke ọnwa Mee, 1993. Grace Amah Ị bụrụ onye na-ele ihe nkiri ndị Nollywood mgbe gboo, ị ga-amarịrị onye Amah bụ. Aha ya wuru ewu ọfụma oge ndị dị ka Sandra Achums, Regina Askia na Rita Nzelu ""na-achị"" Nollywood. A mụrụ ya ụbọchị 23 nke ọnwa Febrụwarị. Maria Ude Nwachi Nwachi bụ aka ochie n'ihe gbasara ndọrọndọrọ ọchịchị n'Ebonyi steeti. Ọ rụọla dịka onye omeiwu nta na-anọchite anya ndị Afikpo Nọt-Ist. Ọ bụ ya hibere otu ndị Igbo kacha nwee mmadụ na Facebook. A mụrụ ya ụbọchị 29 nke ọnwa Septemba, 1970. Akụkọ ga-amasị gị: Ihe nkiri a ga-amasị gị:"	https://www.bbc.com/igbo/afirika-49476480
sports	Commonwealth Games: Ese Brume, Amusan, Chukwuma, Ofili, Nwokocha na ndị ọzọ chakere n'asompi Birmingham 2022	"N'agbanyeghị ka ụbọchị si kwuru na Naijiria, ụmụafọ Naijiria chakere ka kpakpando n'asompi mba ndị nọ n'otu Commonwealth nke afọ a kpọrọ Birmingham 2022. Naijiria ritere ọlaedo 12, n'ime ọla ir35  ha nwetara n'asompi ahụ malitere n'abalị Julai 28 ma kwụsị taa bụ abalị asa8,2022. Lee ụfọdụ n'ime ha: Ese Brume eritere Naijiria ọlaedo nke mere ya ọlaedo nke 12 Naijiria na-erite n'asọmpị Commonwealth Games  nke ga-akpụrụ ọnụ taa bụ abalị asatọ nke ọnwa Ọgụst afọ 2022. Mmeri ahụ nke bịara Ụbọchịụka pụrụ iche n'ihi na Brume mere ihe mmnwaanyị emebeghị n'asompi ịkwụ ụgba nke ụmụnwaanyị si mba nọ na otu 'Commonwealth'. Nwaadaa a mụrụ ya n’Ughelli, Delta steeti n’afọ 1996, chawapụtara na Naijiria n’afọ 2012 n’asompi Nigeria Athletics Championship ebeb ọgbara onye nke isii. Brume si n’ezinaụlọ ndị na-eke ike n’asompi dịka nwanne ya nwoke nke obere bụ Godson Okeoghene Brume nọrọ n’afọ 2021 mee n’ime mmadụ emebeghị n’asọmpi ọsọ n’Afrika dịka o meriri n’ọsọ 100 mita nke ndị erubeghị afọ 18.  Tobi Amusan bụ onye gbaara Naijiria ụzọ ọlaedo n'asompi 'Commonwealth malitere na Birmingham dị na mba Briten n'abalị 28 nke ọnwa Julai. Amusan ritela ọlaedo n’asọmpi Commonwealth Games dịka o mekwara ọzọ ihe mmadụ emebeghị n’asọmpi 'Commonwealth Games' site na inweta mmeri n’ọsọ mgbochi (hurdle ) 100 mita nke ụmụnwaanyị na tikọmkọm iri na abụọ na ọkara (12.30secs). Favour Ofili so n'ụmụnwaanyị anọ riterela Naijiria ọlaedo n'ọsọ 'relay race'. Ụmụnwaanyị Naijiria anọ a; Rosemary Chukwuma, Tobi Amusan, Favour Ofili,  na  Grace Nwokocha riteere olaedo n'ọsọ mgbochị 100 mita nke mmadụ anọ! Ụmụada a mere ihe mmadụ e mebeghị n'Afrịka dịka ha nwetara mmeri a na tịkọmtịkọm 42 na ụma (42.10secs). Akụkọ Ofili na-atụ n'anya n'ihi na oge ọ batara mba Briten maka asompi 'Commonwealth Games, a chọpụtara covid-19 n'ahụ ya. Mana ọ gbakere were nwee ike sonye n'asompi ahụ o ritere mmeri. Favour Ofili na-agbara mahadum Louisa University ọsọ. Rosemary Chukwuma bụ ọgbaọsọ Naijiria so mụkee n'asọmpi 2022. Ọ bụghị taa ka Chukwuma malitere ikpokọ ọla n'asompi. N'afọ  2018, Chukwuma ritere ọlaedo n/'ọsọ 100 mịta na""Summer Youth Olympics"" na tịkọmtịkọm 11.17. Folashade Lawal Rafiatu riteere Naijiria ọlaedo n' asompi n'ibu igwe egwuregwu 'Commonwealth Games'. Rafiatu chapụtara n'ibu igwe dara 206KG  n'arọ. O mere ihe mmadụ emebeghị  n'ibuli igwe dị  59kg  90kg, 116kg na 206kg  nke ụmụnwaanyị na-atụghị mpe n'asọmpi ahụ.  Ọ sịrị, ""Nne na nna m jibu m eme ọnụ.  Nke a ga-eme ka obi kwuo ha ụtọ."" ""Ọlaedo nke 'Commonwealth' a tọọrọ m iche n'ihi na atụghị anya ya. Mana Chukwu mere m ya."" Lawal nwetaburu mmeri n'Afrịka dịka o meriri na asompi 'African Games' nke afọ 2019 nakwa   'African Weightlifting Championships' nke 2021.  Nzubechi Grace Nwokocha bụ ọgbaọsọ  nnwetarala ọla ugboro ugboro. N'afọ 2021 o riterela mmeri n'ịgba ọsọ 100 mita na Naijiria. Chioma Onyekwere bụ nwada Naịjịrịa ọzọ chawapụtakwara  n'asọmpi egwuregwu 'Commonwealth Games' dịka o nwetara Ọlaedo n'asompi ịtụ 'discus'.\n\nỤmụ Naịjirịa chị ọkụ aga asọmpi dị icheiche n'oge a, etu a ha si emepụta Naịjirịa ihu, ndị ndu Naịjirịa a na-emeputakwa ha ihu etu a? Olarinoye A Olanike  chapụtara n'ibu igwe dara 206KG  n'arọ. Odunayo Adekuoroye  ritere Naijiria ọlaedo n'asọmpi igba mgba ụmụnwaanyị n' egwuregwu 'Commonwealth Games nke afọ 2022'. O meriri Anshu Mali nke India were rite nturuugo ahụ na mgba ahụ kara aka. Onye Ondo steeti, Adekuoroye eritebuola  ọlaedo n'egwuregwu 'Commonwealth Games' n'afọ 2014,2018 nakwa 2022.  Nwachukwu Chiemerie ritere ọlaedo n'asompi ndị ọlụsị na-atụ 'dicus'. Chiemerie tụrụ 'discus na timkom timkọm 34.84 nke mere ya ahụbeghị n'ụwa. Nke mere ka ọ kụchapụ ike ọ kpabuorola dịka  o mere n'ọnwa Maachị afọ 2022 na mba Saụt Afrika. Blessing Oborududu ritere ọlaedo n'asompi mgba nke ụmụnwaanyị n'egwuregwu 'Commonwealth Games'. Oborududu meriri Linda Morais na mgba  ndị dara 68kg n'arọ. Nwaafọ Bayelsa steeti, enwetala ọtụtụ nturuugo ndị ọzọ nke gụnyere;ọlaedo n'asompi 2022 African Wrestling Championships  nke e mere na mba Morocco n'asompi  'Yasar Dogu Tournament' e mere n'Turkey n'afọ a. Miesinnei Mercy Genesis bụ ọgbamgba ritere Naijiria ọlaedo n'asompi  Commonwealth Games' nke e mere bịara n'isi njedebe taa bụ abalị asatọ nke ọnwa Ọgọstụ afọ 2022 na Birmingham, mba Briten. Mercy meriri Madison Parks nke Kanada were nweta ntutuugo ahụ."	https://www.bbc.com/igbo/articles/c6p7lj595j2o
sports	Arsenal vs Chelsea: Chelsea agbajiela Arsenal aka napụ ha nri n'ọnụ	Chelsea ekweghi Arsenal zọọ ha mpịtị mpị ka ha zutere n'ọgbọegwuregwu Emirates. Goolu Tammy Abraham nyere na nkeji 87 na nke Jorginho nyere na nkeji 83 zuru iji tinye Arsenal n'ọnọdụ akwa arịrị na be ha. N'agbanyeghi na Pierre-Emerick Aubameyang nyerela Arsenal goolu na nkeji 13 e ji bido bọọlụ, o zughi ịkpọ ndị Chelsea ntu n'obi. Ka a batara ọkara nke Abụọ, ndị Chelsea gara n'ihu ka ebule e tinyere mma n'olu, wee jiri ajụ ọnwụ gbanye Arsenal goolu abụọ iji wee naghara ha pọịntị atọ. Ha ji mmeri a wee sị Mikel Arteta gbabuuru Arsenal bọọlụ ma bụrụ onye nchịkọta ọhụrụ ha 'nnọọ'. Ka ọ dị ugbua, Chelsea ji pọịntị 35 ka nọ n'ogogo anọ na tebulu Premier League, ebe Arsenal ji pọịntị 24 nọ n'ogogo 12. Akụkọ ga-amasị gị: Ihe nkiri a ga-amasị gị:	https://www.bbc.com/igbo/egwuregwu-50941364
entertainment	"Angela Nwosu: ""Ihe mmadụ na-echere ndị ọzọ bụ ihe na-abịakute onye ahụ"""	Onye ama ama na soshal bụ Angela Nwosu ekwuola na ụfọdụ ndị ihe na-esiri ike bụ maka na ha na-enwe obi ọjọọ mgbe ha hụrụ onye ihe ọma na-emere. Nwosu kwuru nke a na mkparịtaụka pụrụ iche ya na BBC Igbo nwere n'ọdị nso a. Ọ kọwara na-etu ihe ọma si abịara mmadụ bụ mgbe mmadụ na-enwe obi ọma maka ihe ọma meere ndị ọzọ, ma rịọọ ka Chukwu gozie ha. Gere ndụmọdụ ya n'uju n'ihe onyonyoo dị n'elu. N'igosi ihe onyoonyo a, abụghị na BBC kwenyere n'okwukwe ya maọbụ ahịa ọ na-ere. Vining Ogu na Chimezie Ucheagbo so ndị mere ya. Akụkọ ndị ọzọ ga-amasị gị:	https://www.bbc.com/igbo/media-53730202
entertainment	Nsude Pyramid: Igbo nwere 'Pyramid' mgbe gboo	Mkpuru Uto bụ nke Bekee kpọrọ Pyramid bụ ebe ndị Igbo na-efe ofufe mgbe gboo. Ọ dị na Nsude, nke dị na Enugwu steeti. Ya bụ Mkpuru Uto dị iri n'ọgụ nke na-egosi obodo iri dị na gburugburu ebe ahụ bụ ndị na-efe chi ha ebe ahụ. Ugbua, naanị ndị na-eme omenala bi na Nsude na-achọ ịmekwata ya. Anya ndị Enugwu steeti Tourism Board dịkwa na-ebe ahụ. Ana atụ anya na ha nwereike iso ndị obodo mee ka ya bụ ebe yie ihe. Lee ihe foro na ya bụ Ugwu Uto. Ndị mere akụkọ a: Chiemela Peters Mgbeahuru na Chris Sanctus Okereke	https://www.bbc.com/igbo/afirika-55255879
entertainment	Onye bụ Angela Nwosu a ndị mmadụ kpụ n'ọnụ?	Angela Nwosu bụ nwaanyị a ma ama na soshal midia maka etu o si ekwu okwu nakwa ahịa ọ na-ere. Ọ bụ onye na-akwado ihe omenala, na-akpọ onwe ya Ogbanje, na-akụziri ndị mmadụ maka alụmdinanwunye ha ma bụrụkwa onye meburu ihe onyonyo. Ugbua ọ na-ewu ewu maka ebubo mmadụ boro ya gbasara nne ya a sị na ọ gbahapụrụ n'obodo ha. Nwosu sara ihe niile gbasara ọnụ ndị mmadụ na-akọ ya na mkparịtaụka nke ya na BBC nwere n'ụbọchị Wenzde. Mgbe BBC Igbo na Angela Nwosu nwere mkparịtaụka pụrụiche, ọ kọwara ọtụtụ ihe maka onwe ya. Lee ihe ndị BBC Igbo chọpụtara maka ya:	https://www.bbc.com/igbo/afirika-58273091
politics	David Umahi: Ihe ndị Ebonyi na-ekwu maka etu o si gbalaga hapu Ebonyi	"Okwu na David Umahi buzi onye otu pati ""All Progressives Congress"" (APC) bụzị akụkọ a kọrọ gafee. Mana ụfọdụ ndị Ebonyi tinyere ọnụ na ya bụ okwu ma kwuo etu o si emetụta ha n'obi. Ebe ụfọdụ sị na gọvanọ Umahi emeteghị ya dịka ha na-ahụ Ebonyi dịka steeti PDP, ndi ọzọ na-asi na ha nabatara ya dịka ihe ga-ebutere ha ọganirụ. Gee ha ntị n'olu:"	https://www.bbc.com/igbo/afirika-55012482
health	Health tips: Ịgụ egwu ọ ga-enyerenwu ọnọdụ ahụike gị aka?	"Ịgụ egwu ga-akpalitenwu mmụọ anyị, mana nchọpụta ekwuola na o nwekwara ike inyere ọnọdụ ahụike anyị aka. O nwekwara ike inyere nkuru ume onye akpaume na-enye nsogbu aka, ma nyerekwa onye nwere ọrịa nchefu a na-akpọ ""dementia"" aka idi ọrịa na-arịa ha. N'ime ihe ruru afọ iri abụọ gara aga, ndị nnyocha agbaala mbọ ịchọpụta ihe a ga-ejide aka sị na ọ bụ akparamagwa maọbụ eburupụtaụwa ahụ jikọrọ egwu na ahụike. Ọkammụta Daisy Fancourt, si na mahadum University College London, kwuru sị na ọtụtụ ihe na-agbanwe n'ahụ mmadụ ma ọ na-agụ egwu: ""Nke a nwereike ịgụnye mbutu n'ihe na-ebute mgbakasị ahụ, nke a kpọrọ cortisol. Anyị na-ahụkwa ihe dị iche n'ọnọdụ endorphin nke na-emetụta mgbanwe ọnọdụ anyị."" Ọkammụta Fancourt emeela nnyocha dị iche iche gbasara uru ịgụ egwu bara, ma kwuo na ọ bara uru dị iche iche. ""Ịgụ egwu bụ ihe e ji enyere ọnọdụ ahụike dị iche iche. Ọtụtụ ihe mejuputara ịgụ egwu. Ịgụ egwu gụnyere igosiputa ihe na-aga gị n'uche, nke anyị ma dịrị ọnọdụ ahụike ụbụrụisi mma. Ọ na-enyekwa aka izi mmekọrịta nwereike iwebilata ọnọdụ mmadụ iche na ọ bụ naanị ya kwụ."" O kwuru na ige egwu nwere ọtụtụ uru ọ baara ahụike. ""N'ime ndị na-aga emume ebe a na-agba egwu, n'agbanyeghi maọbụ egwu tara nchara maọbụ nke 'rock' - anyị chọpụtara na o buturu ọnọdụ mgbakasị ahụ. Nke a gosiri na ọ na-arụ ihe dị iche iche."" Akwụkwọ ndị Canterbury Christ Church University, UK, wepụtara gosiri na ""Ịgụ egwu nwereike inyere ndị nwere ọrịa ụbụrụ na ọrịa ndị ọzọ dị iche iche aka"". Ndị nnyocha tinyekwuru sị ""ịgụkọ egwu n'ọgbakọ karịrị otu onye nwere ọtụtụ uru ọ bara n'inyere aka na mgbake ndị nwere ọrịa ụbụrụ"". Annabel bụ okwe ukwe bi na mba Jamini, kwuru ihe ịgụ egwu mere n'uche nakwa ahụ ya. ""Mgbe ọbụla m na-agụ egwu, ọ na-adị m ka oge ntụgharị uche. M na-etinye onwe m n'ime egwu ahụ. Ọ na-eme ka ahụ dị m mma."" Ọ na-eji awa atọ agụ egwu kwa ụbọchị Tọzde ọbụla. ""Ị na-eji ahụ gị niile agụ egwu. Nke a bụ ihe m na-ekwu mere na anaghị m aga n'ụlọ mmegharị ahụ."" Ọrịa nchefu (Dementia) A na-eji abụ nakwa ịgụ egwu dịka otu usoro e ji enyere ndị na-arịa ọrịa dementia aka. ""Mgbe anyị na-agụ egwu, e nwere akụkụ ụbụrụ anyị ọbara na-aka agaru - akụkụ ndị a na-akpọ precortical - ha bụ ndị nke na-afọkarị n'ụbụrụ onye na-arịa dementia mgbe ọrịa ahụ kpụrụchara akụkụ ndị ọzọ. Ebe ahụ bụ ebe ndị metụtara etu ihe si emetụta mmadụ,"" ka Dkt. Simon Opher kwuru. Dkt Opher si obodo Cheltenham dị n'Ịngland, kwuru sị na ige egwu ""na-akpọte ndị na-arịa dementia ma mee ka uche ha dịrị n'ihe a na-eme."" Mind Song bụ ụlọọrụ efu dị na mba Briten na-eziga ndị ọgụ egwu ha ka ha gaa n'ụlọ ebe a na-elekọta ndị merela agadị, ka ha nwee ike ikpalite mmụọ ndị agadị ahụ ka ha nwee ike na-agụ egwu. ""E nwere uru ndị ị ga-erite site n'iso ndị mmadụ gụọ egwu. Ọtụtụ ndị na-elekọta ndị agadị na-agwa anyị na ha na-anọ n'ọnọdụ obi aṅụrị ruo echi ya,"" ka Maggie Grady, onye na-ahazi iji egwu agwọ ọrịa nke ngalaba a kwuru. Mind Song na-ahazikwa nkuzi egwu maka ndị na-arịa ọrịa akpaume site n'asthma ruo kansa nke akpaume. ""Ha bịachaa mmụta ihe ruru ugboro ise maọbụ isii, ụfọdụ ndị anyị na-akuziri na-agbaketu."" Ule a na-akpọ ""Peak flow"" na-egosi etu ikuku ga-esinwu n'akpaume kupute ọsịsọ - nke bụ otu ụzọ e si ama ndị iku ume na-ara ahụ. Ọ bụghịzị ihe ịtụnanya na ndị ọrịa akpaume na-enye oke nsogbu na-eji ịgụ egwu enyere ọnọdụ ha aka. Colin na-arịa ọrịa a kpọrọ ""idiopathic pulmonary fibrosis"", bụ ọrịa na-enweghi ọgwụgwọ ma na-egbu ndị na-arịa ya n'ime afọ atọ. Mana n'agbanyeghi etu ọrịa ahụ si jọọ oke njọ, o kwuru na ịgụ egwu na-enyere ọnọdụ ya aka. ""Mụ na ihe ruru mmadụ 16 na-agụ egwu. O nyerela m aka ikuzi ume karịa etu m si emebu. M na-eme nnyocha maka ọnọdụ akpaume m oge ọbụla ma chọpụta na o mewela ọfụma."" Ịgụ egwu na-eme ka ahụ nyụpụta endorphins, bụ nke na-eweta obi ụtọ. Ịgụ egwu na-eme ka anyị kuba ume, nke na-akwalite mgbasa ọbara n'ahụ ma na-ewelite ọrụ endorphins na-arụ. Ọ dị ka etu endorphin si agbagharị n'ahụ ma anyị chịa ọchị maọbụ rie chọkọleti. Otu nnyocha gosiri na ị soro ndị mmadụ gụkọọ egwu ihe ruru nkeji 40, na cortisol - bụ mmiri ọgwụ mgbakasị ahụ - na-ada ọsisọ karịa etu ọ gaara ị na-eme. Ogo cortisol anyị na-eru na-ada n'ebe ngwụcha ụbọchị, mana ịgụ egwu na-enyere ya aka ịgasi ike. Nchọpụta gosiri na ndị na-agụ egwu na kwaya na-aka amụpụta mmiri ọgwụ ahụ a kpọrọ oxytocin, bụ nke a na-akpọ ""mmiri ọgwụ ịhụnanya"" mgbe ụfọdụ. Anyị na-anyụpụta ya ma anyị makụọ, ọ na-emekwa ka ntụkwasị obi na mmekọ mmadụ na mmadụ mụbanye. Nke a nwereike ịkọwa ihe mere ndị na-agụkọ egwu na kwaya ji abụkarị ma na-anọkọkarị ọnụ ọtụtụ oge. Ịgụ egwu na-ebutekwa nnyụpụta dopamine, bụ otu ihe na-agwa ụbụrụ egwu. A ma ya dịka ihe na-ewepụta ""obi ụtọ"" ma ihe dịka iri nri maọbụ ịṅụ ọgwụ ike kpalie ya. Nnyụpụta ya na-adị ka nkwado nakwa mkpalite mmụọ. Ndị achọghị ịpụ n'ụlọ ha nwereike isonye ndị na-agụ egwu n'elu kọmputa, ha na-agbalị ime ka ọ dị ka ebe mmadụ so ọtụtụ ndị mmadụ nọ otu ebe na-agụ egwu. Atụmatụ a na-akpọbata ọgụ egwu ndị ọzọ si na mpaghara ụwa dị iche iche ma jiri teknụzụ jikọọ ha. Eric Whitacre bụ onye riterela nturuugo Grammy maka ide na ihazi egwu nwere otu kwaya nke a na-agụ n'elu ịntanetị. Ndị na-agụ egwu n'akukụ ụwa dị iche iche ga-agụ nke ha ma zibata ya, a hazie ya ọfụma ma mee ya ka ọ bụrụ otu nkwepụta. Ndị na-eme nnyocha na-akọwa na mmekọrịta mmadụ na ibe ya nke isonye otu ndị na-ekwe egwu na-ebute nwekwara ike iwedata mmadụ ịnọrọ onwe ya. N'adịghị ka ụmụaka na-amalitekarị ịgụ egwu n'ụlọakwụkwọ, ọ na-ara ọtụtụ ndị okenye ahụ isonye otu egwu. MJ Paranzino kara ndị mmadụ obi were sị: ""Oge mbụ mmadụ na-agụ egwu na-adi ka ụbọchị mbụ mmadu malitere ọrụ. Ọ gagahị adịcha gị mfe,ị nwereike na-eme ihere. Ọ bụ ịka obi ka eji aga n'ihu.  Mana, ewezụga ihere na ihe ndị ọzọ nọchiri gị n'ụzọ, ị ga-achọputa ọwa ọhụrụ mara ezigbote mma. Once you get over those inhibitions, you will discover an amazing new world,"""	https://www.bbc.com/igbo/mba-uba-53850187
sports	Super Falcons agafeela agba nke abụọ ka Thailand tunyere ha azụ	"Super Falcons nke Naịjirịa ga-ezute otu egwueregwu bọọlụ ụmụnwaanyị nke Jamanị n'obodo Grenoble ụbọchị Satọde n'agba nke abụọ asọmpị Bekee kpọrọ 2019 ""Women's World Cup"". Super Falcons tozuru iso n'agba nke abụọ ka Chile ji ọkpụ abụọ asatara otu merie Thailand, nke nyere ya ohere ịbanye ụgbọ dịka ha turu ugo ọkamma na ndị ikpeazu. Ọ bụ na Monde bụ ụbọchị iri na asaa nke ọnwa Juun ka Falcons sụrụ mpị nke ọtụtụ ụmụafọ Naịjirịa na-asị na VAR napụrụ ha mana omere abalị atọ iji chọpụta ka ha a ga-etuozu ịga agba nke abụọ. Dịka agbachaala asọmpi niile dị n'agba nke mbụ, Falcons pụtara dịka nke kachasị mee ọfụma na ndị achịtaghị aja nke ga-enye ohere itozu gaa agba nke abụọ. Ọ bụ otu egwuregwu atọ na-agafe dịka nke ka mma na ndị ikpeazụ. Kameroon bụ mba ọzọ n'Afịrịka ritere uru a ụnyaahụ. Dịka ha mere ụfọma n'asọmpị ha na Frans, ọtụtụ ndị na-akwado ha nwere olilanya na ha ga-agba mbọ na agna nke abụọ a."	https://www.bbc.com/igbo/afirika-48701338
religion	Fire Outbreak: Ọkụ agbagbuola Fada n'ụlọụka Katọlik	Ndị uweojii Anambra steeti ekwuola na ha na-enyocha ihe mere otu ụkọchukwu ọkụ gbagburu n'Nnewi, Anambra steeti. Ọkụ agbagbuola otụ ụkọchụkwụ Katọlịk a kpọrọ Fada Edmond Nwagbala n'ụlọụka St. Peters Claver Katọlik dị na Nnewi Ichi Uruagu dị n'Anambra Steeti. Ndị bi nso ebe ihe mere kwuru na ha n'ụlọ ha nụ ka ihe gbara ha gbapụta ị mara ihe dara ụdọ ahụ were hụ ọkụ na-agba n'ụlọ Fadaa ahụ 'ebe elekere mbụ nke isi ụtụtụ Satọdee. Ọnụ na-ekwuru ndị uweojii bụ Haruna Muhammed sị na ọkụ a malitere ịgba n'elekere anọ nke isi ụtụtụ 16 Nọvemba, 2019. Ọkụ a na-amabeghi ihe kpatara ya gbara ebe obibi ụlọụka ahụ bụ ebe Fada Edmund Nwagbala dị afọ iri isii bi ma gbaa ya nke a na-amaghị onye ọ bụ. Haruna sị na ndị ọrụ nchekwa uweojii ngalaba Otolo nakwa ndị na-agbanyụ ọkụ wụchiri ebe ahụ bịa gbayụọ ọkụ a. Ngwa ngwa ebu Fada Edmund gawa ụlọọgwụ mana e kwupụtara ọnwụ ya, e tinye zie ya n'ụlọozu maka nyocha. Ọ sị na kọmishona ndị uwojii n'Anambra bụ John B. Abang enyela iwu ka a malite nyocha tara ọchịchị banyere nke a. Ndị ntọrị tọrọ Fada Theophilus Ndulue, nke ụlọụka St. Patrick Katọlik Ihuonyia, Amansi-Odo, dị n'okpuruọchịchị Ezeagu n'Enugwu Steeti. Nke a mere na mgbede ụbọchị Fraịde 15 Nọvemba, 2019, Mgbe o si nzukọ ndị ụkọchukwu na-alọta. Ọ bụ ọnụ na-ekwuru ụlọụka a bụ Fada Benjamin Achi mere ka a mata nke a. Ọ sị na a tọrọ Fada Theophilus na onyeisi ndị ụmụnwaanyị bụ ha mechara tọhapụ dịka otu awa gachara mana Fada a ka nọ n'aka ndị a. Ndị ntọrị a akpọbeghi ezinaụlọ Fada Theophilus maọbụ ndị isi ụlọụka maka ịjụ ajụjụ n'isi ya. Nke a ga-abụ ugboro ise ndị ntọrị na-atọrọ ndị ụkọchukwu Katọlik n'Enugwu Steeti.	https://www.bbc.com/igbo/afirika-50446451
entertainment	Chimamanda Adichie's Americanah: Gịnị ka Naịjirịa na Kenya na-azọ?	"Naịjirịa na Kenya bụkwa otu nna akpọrọ 'Afrịka' mụrụ ha mana ọdịka akwụkwọ ""Americanah"" nwa ada Igbo bụ Chimamanda Adiche akpariela ndọrọndọrọ n'etiti ha. Ha abụọ nọ na soshal midịa na-ekwusi ike maka etu Lupita Nyongo bụ onye Kenya sị chọọ ịkpa agwa ka onye Igbo n'ihe nkiri a ga-eji akwụkwọ ahụ wee mepụta. Chimamanda Adiche dere Amerịcanah n'afọ 2013. Lupita gotere ohere ijiri akwụkwọ mee ihe nkiri n'afọ 2018. Mgbe ahụ, Chimamanda kwuru na aka ya agaghị adị n'atụmatụ etu ihe nkiri esi akwụkwọ mepụta. Mana, ọ sịkwa na ya ga-agba mbọ hụ na enwetere asụsụ Igbo ọfụma na ya bụ ihe nkiri. Nke pụtara na o nwereike nye aka hụ na Lupita mere nke ọma na ya bụ ihe nkiri. Kemgbe WarnerMedia's kwuputechara ya, ndị mmadụ na-ekwu na soshal midia na-ekwesịghị ị nye Nyongo ohere ịkpa agwa ka onye Naịjirịa n'ihe nkiri Americanah makana o nweghị ire ndị mba ahụ. @Duke Edoho dere na twitter na ọ bụrụ na Nyongo kpa agwa dịka onye Igbo n'ihe nkiri a, ọgaghị atọcha ụtọ. Onye ọzọ kwukwara, ""anyị nwere ụmụnwaanyị na-eme ihe nkiri ọfụma na Naịjirịa ga-akpali agwa ahụ nkeọma"". Mana ndị Kenya nọ na twitter kwuchitere nwanne ha ọnụ na-ekwu na onweghị onye Nyongo nọchịrị ụzọ makana ọ bụ ọkaibe n'ihe nkiri. Ụfọdụ chetara ụmụ Naịjirịa na ọ bụ ndagwụrụgwu ọwụwa anyanwu Afrịka kpalitere mmuọ Beyonce ma kwalite ihe nkiri ya akpọrọ 'Lion King'. Akụkọ ndị ga-amasị gị"	https://www.bbc.com/igbo/afirika-49705857
politics	Ghana Election 2020: Ndị pati mgbagha mba Gana ajụla mpụtara ntuliaka nyere Nana Akufo-Addo mmeri	"Pati anọghị na gọọmentị mba Gana bụ ndị isi mgbagha ajụla mpụtara ndị ọrụ ntụlịaka ha nụ Ghana Electoral Commission wepụtara bụ nke nyere Nana Akufo-Addo mmeri. Ya bụ Pati ndị mgbagha bụ National Democratic Congress sị na-enwere ọtụtụ nrụrụaka na ya bụ ntuliaka mana ha ga-agwa ụwa ebum n'obi ha mgbe adịghị anya. Ndị ụlọọrụ ntuliaka mba ahụ bụ nyere Nana Akufo-Addo mmerị ka ha mechere ntuliaka onyeisiala mba ahụ. Ndị ọrụ nnyocha ya bụ ntuliaka mba Gana nakwa ndị mba ofesi sị na enweghị ihe nruruaka ha hụrụ na ya bụ ntuliaka. Akufo-Addo nke otu 'New Patriotic Party' (NPP) ji voootu dị pasent 51.59 nke bụ  vootu dị ọnụọgụgụ 6,730,413 were merie. Ngụkọ vootu a tụrụ na na ntuliaka mba ahụ ka na-aga n'ihu dịka a gụkọchabeghị vootu nile a tụrụ na ntụliaka ahụ mana onyeisi EC bụ Jean Mensa kwuru na nke a gụrụla ezuola ịma onye meriri. Mensa kọwara na mpụtara ọ kpọpụtara enweghi vootu mpaghara ndida Techiman n'ihi na ngụkọ ka na-aga ihu ebe ahụ. E mechaala ntuliaka ọkwa onyeisiala mba Gana dịka ndị ọrụ ntuliaka si kwuo Ihe fọrọ ugbua bụ ka a gụkọọ mpụtara ntuliaka ndị a na mpaghara iri na isii ebe e mere mbinyeaka n'akwụkwọ ma kpọpụta onye meriri. Ndị uweojii Gana nwuchiri ndị ọrụ ntuliaka abụọ aka ha dị na nrụrụaka n'Awutu Senya West na Bawka Central. Onyeisi ndị uweojii Gana sị na a gbara mmadụ abụọ egbe na mpaghara Awutu Senya East. Onyeisiala ha bụ Nana-Akufo-Addo arịọla ka udo chịa na mpaghara niile. Ọ bụ n'ime otu ụbọchị ka a ga-ama onye meriri. Etu ntuliaka ọkwa onyeisiala mba Gana si gaa Akụkọ a chịkọtara ka ntuliaka nke ọkwa onyeisiala mba Ghana si aga ugbua. Onyeisiala mba , Nana Akufo Addo atụọla vootu ya na woodu Rock Ages preparatory school 1and 2 Kibi. Ọ sị na obi dị ya ụtọ etu ntuliaka ahụ si aga nke ọma na mba ahụ. John Mahama bụ onye ji ọkọlọtọ pati NDC nakwa aka chiburu Ghana atụọla vootu ya. O kwuru na oge ka pere mpe ikwu ka ya bụ ntuliaka si aga mana o ji nkeji atọ tụọ vootu ka ọ tụchara vootu na Bole. Ndị uweojii nọ na Ghana ekwuola na amabeghị ma ebubo na-afọjuru igbe ntuliaka na ndịda anyanwu Ghana abụ eziokwu. Ha kwuru ka ndị Ghana dere jụụ makana ha na-enyocha ma ebubo a abụ eziokwu ma gwa ha nchọpụta ha. Ọnụọgụgụ ndị ga-atụ vootu na ntuliaka a Ntuliaka a ga-eji họpụta onye ga-abụ onyeisiala mba Gana malitere n'ụbọchị asaa nke ọnwa Disemba afọ 2020. Ihe ruru mmadụ iri na otu gụnyere onye bụ onyeisiala aha ya bụ Nana Akufo-Addo so azọ ọkwa mba ahụ. Onye ọrụ BBC nọ n'ebe ahụ kọwara na ndị mmadụ pụtara n'ọgbọ ntụliaka kamgbe elekere abụọ nke etiti abalị ịkwụnye n'ahịrị maka ntuliaka ahụ. A ga-eme ntuliaka a n'ọgbọ ntuliaka ruru puku iri atọ na asatọ n'ogbe iri na isii dị na Ghana. Onyeisioche Ghana Electoral Commission  kwuru na ọ bụ nanị ngalaba ha nwere ikike ịkpọpụta vootu dịka iwu si kwu. Onyeisiala mba Ghana ugbua bụ Nana Akufo-Addo kwuru na ndị Ghana ekwekwala ka Covid-19 nabichie ha ipụta tụ vootu makana ndị ọrụ nchekwa ga-ememina ndị osochi egbu. Obere ọgbaghara dapụtara na ""City Engineer' polling station dị n'obodo Odododioodoo dị na Ghana Obere ọgbaghara dapụtara na 'City Engineers polling station, Odododioodoo Constituency' ka ndị na-atụ vootu malitere ịba mba maka etu ụfọdụ si akagbu vootu ha. Mana ndị ọrụ nchekwa pụtarakwara ozigbo belata ya bụ ọgbaghara. European Union Observer Union na-enyo ka ntuliaka si aga na mba n'ogbe Ofododioodoo. Ha gwara ndị ntaakụkọ okwu dịka ha na-ele etu ihe si aga."	https://www.bbc.com/igbo/afirika-55212698
sports	Football Freestyle: 'Eji m iko bọọlụ enyere onwe m aka n'ụlọakwụkwọ'	Nwada Blessing Faith Onyemaucheya bụ onye na-agba bọọlụ kọwara etu o si malite iji iko bọọlụ enyere onwe ya aka n'ụlọakwụkwọ. Ọ sị na ọ malitere inwe mmasị n'ịgba bọọlụ mgbe ọ dị na nwata, nna ya na-akpọ ya a ga-ekiri bọọlụ. Dịka o tolitere, ọ malitere gbawa bọọlụ mana o nwebeghi ohere ịgba ya ruo ebe ọ ga-enye ya ego. Nke a mere o jiri malite iko bọọlụ iji mee ndị mmadụ obiụtọ ma na-enwete ego na ya. Blessing agakwala ọtụtụ asọmpi iko bọọlụ ma rite nturuugo dị iche iche. Kirie ihe o kwuru n'uju. Ndị mere akụkọ a bụ Chiemela Peter  na Ikechukwu Kalu. Akụkọ ndị ga-amasị gị:	https://www.bbc.com/igbo/afirika-51338296
sports	Wolves vs Man United: Di na nwunye a ekpeela udo n’alụmdinanwunye ha	"Mbọ niile otu Manchester United gbara ịhụ na ha gbara Wolverhampton alụkwaghịm biri na 'onye lawa onye lawa'. Man Utd bu ụzọ jaa eze dịka Anthony Martial dọriri neetị na nkeji 27. Mana Ruben Neves nke Wolves sị ha ""taa kpuchie ọnụ"" ka ọ sara goolu ha na nkeji 55. Goolu ahụ bu ọbara mgbalielu nke ya bịa dịka ogbuopi kwụsịrị bọọlụ ka e were ihe onyonyo Video assistant referee (VAR) nyochaa ma ọ gara ọfụma. Man Utd nwetara ohere ifere di ha aka na nkeji 67 oge ha nwetara penariti ka Conor Coady gbaturu ya. Mana Paul Pogba riwara ha obi ka Rui Patricio kwapụrụ bọọlụ. Raul Jimenez so ""kwụọ ụgwọisi"" Man Utd n'afọ gara aga, nwakwara ike ya ọkachasị n'ọkara nke abụọ, mana isi ya apụtaghị. Mbọ niile Man Utd gbara iji gbapụta onwe ha ma zaa aha nna ha enweghi isi, n'agbanyeghi na ha gbara ọfụma n'ụzọ gaara enwetara ha mmeri. N'otu aka ahụ, nwebata Wolves webatara Adama Traore n'ọkara nke abụọ nyerela ha aka ime ka egwu dagharịa, nke butere goolu ha mechara nye. Man Utd ga-ezute Crystal Palace ụbọchị satọde bụ 24 nke ọnwa Ọgọstụ, ebe Wolves ga-ezute Burnley ụbọchị Sọnde bụ 25. Ihe nkiri a ga-amasị gị:"	https://www.bbc.com/igbo/egwuregwu-49392541
religion	Anambra Church Invasion: A mabeghi ndị wakporo ụlọụka n'Aguleri - Uweojii	"Uweojii Anambra Steeti ekwuola na ọ bụ ndị ha na-eche na ha bụ ndị ohi gara n'ụlọụka Anglican dị n'Aguleri merụọ ụkọchukwu na ndị ọzọ ahụ. Ọnụ na-ekwuru ndị uweojii bụ Haruna Mohammed mere ka BBC Igbo mata nke a. Ọ gara n'ihu kwuo na ọ bụghị nwakpo ndị obodo ọzọ mere dịka akụkọ na-efegharị na soshal midia. Kama na nyocha ka na-aga n'ihu ịmata ndị mere arụ a ma chọpụta ihe bụ ebumnobi ha na mwakpo ahụ. Ọ sị; ""Onweghi onye ga-asị na ọ bụ mwakpo ndị obodo ọzọ mere kama nyocha ka na-aga n'ihu ịmata nke bụ eziokwu."" Mana onyeisi obodo bụ Hipo Onwuegbuke gwara ndi ntaakụkọ na mwakpo a akarịala naanị izu ohi. O kwuru na ụdịrị ya emeela na nso nso bụ nke ndị nchekwa obodo gbochiri. Akụkọ pụtara na ngwụcha izuụka na ndị omekaome wakporo ụlọụka St Peters Anglican dị n'Agụleri Anambra Steeti n'ụbọchị 2 ọnwa Julaị. Na mwakpo a, ha merụrụ onye nkuzi ụlọụka bụ Christopher Chukwu, onye ụkọchụkwụ bụ Akachukwu Ikedilo na ọnye ọzọ bụ Mathew Nwude ahụ. Ndị omekaome riri mbọmbọ ọsọ tupu ndị uweojii na ndị nchekwa obodo erute ebe ahụ. Dịka ọ dị ugbua, ndị merụrụ ahụ nọ n'ụlọọgwụ anata ọgwụgwọ."	https://www.bbc.com/igbo/afirika-48912737
religion	Is Osinachi Husband a pastor: Dị Osinachi Nwachukwu ọ bụ ụkọchukwu?	"Ndị mmadụ na-ajụ onye bụ Peter Nwachukwu kamgbe ọnwụ nwunye ya wuwara na soshial midịa bụ Osinachi Nwachukwu, onye oti egwu a ma ama. Kamgbe Epreelu 9, 2022 ka aha Peter ji ewu dịka akụkọ ọnwụ nwunye ya bụ Osinachi Nwachukwu pụtachara n'elu soshal midia. Kama nne Osinachi Nwachukwu zara ajụjụ ụfọdụ na-ajụ ma di nwa ya ọ bụ 'Pastor'? Ọ zara sị na ọ bụ 'Pastor' na nghọta nke ya. Ọtụtụ ndị ma di na nwunye a tụmadị ọgụ egwu Frank Edwards ama ama pụtakwara na-ekwupụta na ọ bụ aka ike Peter Nwachukwu ji eso nwunye ya butere ọnwụ nwunye ya. Ka ọ dị ugbua ndị uweojii Naịjirịa anwụchiela Peter Nwachukwu onye nke ha si na ha na-enyocha maka ebubo mmekpa ahụ ọ na-emekpa nwunye ya, ọtụtụ mmadụ gụnyere ezinụlọ Osinachi boro ya tupu nwunye ya anwụọ. Aha nwada Osinachi Nwachukwu onye gụrụ 'Ekwueme' na-akpọtụ ebe nile na soshal midia kemgbe ụbọchị Satọde 9 Eprel, 2022 mgbe akụkọ pụtara na ọ nwụọla. Hyacinth Ogbu bụ onye nchịkọta egwu otu 'Glorious singers' bụ ebe Osinachi na ejima ya bụ Amarachi Eze malitere iti egwu gwara BBC Igbo na ọ bụ eziokwu. Ogbu sị na ọ bụ ihe mwute nye ndị otu ha nakwa ezinaụlọ Nwachukwu na Madu maka akụkọ banyere ọnwụ Osinachi. Nwachukwu, onye gụrụ egwu ọtụtụ ndị ụka kraịst ma bụ ""Ekwueme"" bụ onye egwu ya na-amasị ma na-akpalite mmụọ ndị mmadụ n'ụzọ dị iche iche. Ndị mmadụ na-agba akaebe etu egwu ya si eme ka ha na-echee echiche maka ndụ ha na mmekọrịta ha na Chukwu kere ha. Ndị maara Nwachukwu kọwara ya ka dịka ezigbo mmadụ nakwa onye ihe gbasara Chineke na-anọ ọkụ n'obi. Tupu ndị uweojii anwuchie Peter Nwachukwu bụ di Osinachi BBC Igbo gbara mbọ ịnụta olu di ya site n'izigara ya ozi ma kpọọkwa ya. O gosiri na ọ gụrụ ozi ndị ahụ mana ọ zachịghaghị."	https://www.bbc.com/igbo/afirika-61085970
health	Gastroenteritis: Gịnị bụ ọrịa a na-ata n'afọ na-egbusisi ndị mmadụ n'Ebonyi	"Ọrịa otoro a na-enyo nwere i bụ ihe Bekee kpọrọ ""gastroenteritis"" egbuola mmadụ itolu n'obodo Ndiegu Amagu dị n'okpuru ọchịchị Ikwo n'Ebonyi steeti, dịka otu onye ọrụ gọọmentị siri kwuo. Nke a na-abịa dịka kepụ kepụ pụtara na ndị mmadụ na-anwụ aghara aghara n'okpuru ọchịchị Ikwo. Ụfọdụ akụko a na-ekwu na ndị nwụrụ site n'ọdachị a eruola 65. Mana, otu n'ime ndị enyemeka onyeisi okpuruọchịchị Ikwo bụ Ugonna Utulor depụtara n'akwụkwọ ozi n'ụbọchị Tọọzde were kọwa na ọnụ ọgụgụ ndị a abụghị eziokwu. Maazị Utulor kwuru na akụkọ ndị na-efeghari na soshal midia na mmadụ iri isii na ise nwụrụ n'ọrịa bụ akụkọ ụgha. Mana, o kwukwara na o bu eziokwu na ọrịa afọ gburu ndi mmadụ n'obodo Ndiegu Amagu na mbido ọnwa Nọvemba. Maazị Utulor sị na dịka ọdachi a mere, ha ezigarala ngalaba ahụike steeti, nke okpuruọchịchị, otu ahụike mba ụwa bụ WHO n'ịchafụ na ndị isi okpuruọchịchị Ikwo ozi banyere ọrịa a. N'okwu ya, ọ sị ""Ngalaba ndị a zitere anyị ndị ọrụ ahụike, ha nnyochara ime ahụ ọtụtụ ndị obodo anyị mana e kwuru na ọ bụghị otoro kpọmkwem."" Akwụkwọ ozi ya kwukwara na ndị ndu okpuruọchịọchị ahụ agbaala mbọ zụta ọgwụ, bute ihe eji echekwa mmiri ọṅụnụ, nakwa ihe ndị ọzọ e ji enyere ndị afọ na-asa aka. Ọ gara n'ihu kwuo na mgbe ha mere ọnụ ọgụgụ n'ụbọchị Tọọzde bụ ụbọchị 25 nke ọnwa Nọvemba, 2021 na ndị nwụrụla n'ọrịa bụ mmadụ itolu. Ọ sịkwa na mmadụ iri na asatọ (18) butere ya bụ ọrịa ahụ anatala ọgwụgwọ, ebe mmadu iri n'ime ha agbakeela. Gịnị bụ ọrịa ""gastroenteritis"" a na-enyo n'okwu ọnwụ ndị a? Ọrịa a na-akpọ ""gastroenteritis"" na-eme ka afọ na-ata mmadụ nke ukwuu. Dọkịnta Udodi Kachikwuru Okoli gwara BBC Igbo na ọrịa a na-akacha e si na mmiri a nesighi esi nwee ṅṅọọ maọbụ a na-etinyeghi ọgwụ e ji eme ka mmiri di ọcha. Ọ kwuru na mmadụ iri nrị aghara aghara ọ na-amaghi ebe maọbụ etu e si sịe ya bụkwa ụzọ ọzọ esi ebute ọrịa. N'okwu ya, Dkt Okoli kwuru na ụmụaka ndị okenya bụ ndị kacha e bute ọrịa maka ime ahụ ha esighị ike ka nke ndị ntorobia. Mgbe ụfọdụ ndị butere ọrịa na-enwe afọ mgbu. Dọkịnta  Okoli kwuru n'ebe a na-akacha ebute ọrịa a bụ ebe ọtụtụ ndị mmadụ bịkọ ọnụ maọbụ na-anọkọ ọnụ dịka ụlọezụmịke ụmụakwụkwọ, ebe ndị agha na-ebịkọ, ụlọ nga, ụlọọgwụ, ndị bịtere aka n'ime ụgbọ mmiri nakwa ndị nwere ọrịa n'ime ahụ ha. Dkt. Okoli kwukwara na ""Oria a nwereike ikpalite ahụọkụ, ịgbọ agbọ, otoro ịgba mmadụ maọbụ mmadụ ịnyụ nsi ị bụ ihe na-adịghị mfe"" Ọrịa a na-efe efe site na onye ahụ dị mma na onye bu ọrịa a ịnọkọ, ịrịkọ nrị ọnụ, dịka nje ọrịa a na-esi na nsị maọbụ agbọ onye bu ọrịa efesa onye ọzọ. Ya mere na-etu e si ezere ọrịa a bụ site na ihichasi na nzacha ụlọ ọbịbị nakwa ebe a na-esi nrị, ịkwọ aka kwa mgbe, kwa mgbe, ezere ndị bu ọrịa a, ịsacha nrị maọbụ mkpụrụ osisi tupu ataa ya, isi nrị na mmiri n'ọkụ tupu erie ya. Dọkịnta Okoli gwara BBC Igbo na ọrịa bụ ihe a na-agwọ agwọ site na ịṅụ ọgwụ pụrụịche Beekee na-akpọ 'antibiotics'. O kwukwara na ịṅụ mmiri kwa mgbe kwa mgbe ga-enyere onye bu ọrịa a aka igbake dịka ya bụ ọrịa na-eme ka mmadụ nyụọ oke nsi nke bụ na ọtụtụ mmiri ga-apụ ya n'ahụ. Na nchịkọta o kwuru na mmiri ọgwụ Beekee na-akpọ 'Oral Rehydration Solution' bụ ọ pụrụịche na inyere ndị bu ọrịa a aka. 'Oral Rehydration Solution' bụ mmiri, Sụga na nri."	https://www.bbc.com/igbo/afirika-59415412
religion	Ihe mere m ji hapụ ọrụ uweojii chie Fada n'ụka Katọlik	Fada Cajetan Obiekezie nke ụka Katọlik Awka dayọsis gwara BBC Igbo ihe mere o ji hapụ ọrụ ya dịka onye uweojii ma chie Fada. Ọ sị na ọ na-ewete ya ma ọ hụ ka mmadụ na-emegbu mmadụ ibe ya, na ọ ga-ahụ na onye tara ahụhụ ruru ya na-agbanyeghi onye ọ bụ. Na ọ bụ mere o ji banye n'ọrụ uweojii, gụọkwa akwụkwọ dịka ọkaiwu nakwa onye ndọrọ ndọrọ ọchịchị. N'ihi ọrụ nakwa agụmakwụkwọ ya mere ọ jiri ruo ogogo 'Superintendent' n'ọrụ uweojii. Mana n'ihi etu okwu Chukwu ji atọ ya ụtọ nakwa mmasị o nwere n'ịgụ akwụkwọ nsọ mere o ji hapụ ọrụ uweojii ma chie Fada. Kirie ihe o kwuru n'uju.	https://www.bbc.com/igbo/afirika-54963824
entertainment	Igbo girls: Ihe ndị ị kwesịrị ịma maka ụmụnwaanyị Igbo	Nwaanyị dị, nwaanyị adịkwa mana ọtụtụ ndị ga-ekwenyere gị ma ị kwuo na uru dị n'ịlụ nwaanyị Igbo. N'agbanyeghị na ọtụtụ ndị na-ekwu na ịlụ nwaanyị Igbo kachasị ada ọnụ, ọtụtụ ndị ga-agwa gị na uru dị n'ịlụ nwaafọ Igbo. Ọtụtụ ụmụnwaanyị Igbo na-abụ ngọzị, ha anaghị abụ ọgbatuhie nye di ha na ezinaụlọ ha. Ụmụnwaanyị Igbo na-abụ ezigbo nne na nwunye. Ihe ndị a a ga-eme ka ị lụọ nwaanyị Igbo?	https://www.bbc.com/igbo/afirika-43750811
entertainment	Jeff Zucker bụ onyeisi ụlọọrụ CNN agbala arụkwaghị m maka ije nwaanyị	"Jeff Zucker  bụ onyeisi ụlọọrụ CNN nke bụ ụlọọrụ mgbasaozi a ma ama agbaala arụkwaghi n'ọrụ n'ihi na o kwupụtaghị ime enyị ya na otu onyeisi ọrụ ya mere n'oge gara aga dịka iwu ụlọọrụ ha si dị. Maazị Zucker dị afọ 56 kwuru n'akwụkwọ ozi o zigara ndị ụlọọrụ ahụ na o mehiere maka na o kwupụtaghi ime enyi ahụ. E mere nchọpụta ime enyi a mgbe ndị otu nnyocha nọ n'isi okwu Chris Cuomo bụbu onye ụlọọrụ ahụ achụrụ n'ọrụ maka ikpuchi mmehe nwanne ya nwoke mere n'oge gara aga nke gụnyere ebubo mwakpoo otu nwaanyị. Ihe a bụ ihe ịtụ n'anya dịka Maazị Zucker bụ onye ogogo ya riri elu n'ọrụ mgbasaozi na mba Amerịka. N'ozi e zigara ndị ụlọọrụ ahụ nke otu onye n'ime ha zipụtara n'ịntanetị, Maazị Zucker kwuru na a jụpụtara ya maka ime enyi a mgbe a na-eme nnyocha n'isi otu ogbo ya bụ Chris Cuomo. Cheta na okwu Cuomo dapụtara mgbe e kwuru na ọ gbara mbọ ikpuchi mmehee nwanne ya Andrew Cuomo onye bụbu Gọvanọ New York nke mba Amerịka nke ebubo e boro ya gụnyere mwakpoo nwaanyị. Maazị Zucker kwuru n'ozi ya na ya na ogbo ya mere eyi arụọla ruo ihe ruru afọ iri abụọ nke mere na ime enyi ha jiri gbanwee banyezie na nke ime mmekọ na nso nso a. O kwuru ""E kwesịrị m ekwupụta ime enyi a mana m ekwughi ya, a ma m na m mehiere, nke a mere m ji agba arụkwaghị m n'ọrụ m"" Akwụkwọ ozi ya ekwupụtaghi onye ọrụ ya bụ ihe ya na ya mere enyi a mana ụlọọrụ CNN kpọpụtara aha as Allison Gollust n'okwu a. Allison Gollust bụ otu onye nwere agba n'ọrụ ahụ dịka ọ bụ osote onyeisi nakwa onyeisi anchụmnta ahịa n'ụlọọrụ ahụ. Nwaada Gollust kwuru n'ihe onyonyo ya na ogbo ya bụ Maazị Stelter mere n'ụbọchị Wenezde sị ""Mụ na Jeff bu ezigbo enyi n'oge gara aga ma rụkọọ ọnụ ruo afọ iri abụọ mana na nso nso a oge ọrịa Covid-19 malitere mụbanwanyewe, ime enyi anyị bịara gbanwee"" Ọ gara n'ihu kwuo ""A nam ata onwe m ụta na anyị ekwupụtaghi ime enyi anyị mgbe anyị kwesiri"" Nwaada Gollust kwuru na ọ ga aga n'ihu na-arụ na ya bụ ụlọọrụ. Ka ụlọọrụ mgbasaozi New York Times si kwuo, nwaada Allison Gollust nakwa Maazị Jeff Zucker bụ ndị gbarala alụkwaghị n'oge gara aga. Maazị Zucker eserela aka ya n'ịbụ onyeisi ngalaba mgbasaozi nke WarnerMedia nakwa nke ozi egwuregwu ha. Ọ malitere ịrụ ọrụ na CNN na afọ 2013. Ihe bụ mgbe ụlọọrụ NBC nyere aka chịbụrụ mba Amerịka bụ Donald Trump ikekere ime ihe onyonyo e ji mara ya bụ ""The Apprentice"". Ọtụtụ ndị tụrụ Maazị Zucker aka n'oge gara n'ihe etu a si na o si mee ka ya bụ ụlọọrụ buru okwu Donald Trump n'isi ọkachasi mgbe emere ntuliaka ime ụlọ nke otu pati Republican. Trump gbara ama etu CNN si buru okwu ya n'isi mgbe ahụ ezighi ezi ma ncha. Ọkaikpe nọ n'isi okwu Nnamdi Kanu na gọọmentị etiti bụ Binta Nyako adaala ọkaiwu gọọmentị etiti bụ Abubakar Malami nha ọnụ ego puku nari narịa abụọ (N200,000.00). Nyako mere nke a n'ụbọchị Wenezde n'ihi na Malami na ọgbọ ya apụtaghị ụlọikpe maka ikpe mmadụ anọ ndị ọzọ e ji eji kamgbe afọ 2017 n'ihi ebubo na ha so Nnamdi Kanu kpaa nkata ikposa ịdịnotu Naịjirịa. Ọkaikpe Nyako kwuru na Malami ga-akwụ mmadụ anọ a bụ Bright Chimezie, Chidiebere Onwudike, Benjamin Maduagwu, na David Nwaurusi puku iri ise n'otu n'otu maka ịta ha ahụhụ ịpụta ụlọikpe ebe ya na ogbo ya bụ Shuaib Magaji Labaran apụtaghị. O kwukwara na a ga-akwụrịrị ego ịda nha a tupu ụbọchị 17 nke ọnwa maachị nke bụ ụbọchị eyighariri ikpe Nnamdi Kanu. Ikpe a ruru ọkaikpe Nyako ntị site n'aka ọkaiwe Nnamdi Kanu ebe ha mere mkpesa kwuo na ha tara oke ahụhụ ma chọọ ego pụta ụlọikpe n'ụbọchị ahụ mana ọkaiwe gọọmentị etiti na ogbo ya apụtaghị. Otu nwaanyị si n'ụlọọrụ na-ahụ maka ikpe bụ Adewumi Aluko gwara ọkaikpe Nyako na Shuaib Labaran mere njem pụọ ala Naịjirịa ugbua ya mere na ọ pụtaghị ya bụ ikpe. Ọkaikpe Nyako anabataghi mkpesa ahụ ma ncha n'ihi na o kwuru na ndị ọkaiwu gọọmentị na-akpụ ụkwụ n'ala kamgbe afọ 2015 mgbe okwu a dapụtara. Cheta na Nnamdi Kanu bụ onyendu otu ""Indigenous People of Biafra"" (Ipob) nke gọọmentị Naịjirịa nwụchịrị n'afọ 2021 maka ebubo ikpa nkata ikposa ịdịnaotu Naịjirịa. Ndịagha Naịjirịa wakporo ụlọ nna ya n'Afaraukwu nke Umuahia, Abia steeti n'afọ 2017 nke mere o ji gbaa ọsọ gbaga mba ọzọ. Otu Ipob bụ otu kwuru na ha na-achọ nwereonwe ndị Igbo mana ugbua gọọmentị Naịjịrịa amachịela otu a maka ọtụtụ ebubo nọ n'isi ha. Mason Greenwood na-agbara Manchester United bọọlụ apụtala n'aka ndị uweojii site na nwuchi a nwuchiri ya maka ebubo ịwakpo nwaanyị. A nwuchiri nwamadị a dị afọ iri abụọ na Sọnde n'ebubo na ọ chọrọ idina nwaanyị n'ike nakwa iyi egwu igbu mmadụ na soshal midia. Otu ya bụ Man United sị na ọ gaghị agbara ha bọọlụ ọzọ ruo oge a na-amabeghi. Ndị uweojii sị na a nwuchiri ya mgbe ha hụrụ ihe foto na soshal midia nke otu nwaanyị tinyere na-ebo ya ebubo ịwakpo ya. Site na nwuchi nwamadị a, ọtụtụ ndị ọgba bọọlụ ibe ya nakwa ụlọọrụ dị iche iche agbahapụla ya. Ụlọọrụ FIFA ewepụla aha Greenwood n'aha ndị ọgba bọọlụ nke a kpọrọ FIFA 22. Greenwood malitere ịgbara United bọọlụ n'uju n'ọnwa Maachị afọ 2019 na nkwerịkọta ịgbara ha bọọlụ ruo afọ anọ. Vladmir Putin asaala ebubo na mba ya chọrọ iwakpo Ukraine N'ofesi, onyeisiala mba Russia bụ Vladmir Putin ebola mba Amerịka ebubo ibute agha n'etiti mba ya na Ukraine. N'okwu mbụ ya pụrụiche gbasara ebubo na mba ya chọrọ iwakpo mba Ukraine, Putin kwuru na ebumuche mba US bụ ikpalite okwu ga-eme ka ha nyekwuo mba Russia ntaramahụhụ. Putin kwuru na mba US na-eleghara nchekasị Russia nwere gbasara ndị agha Nato nọ n'Europe. Mba US na ndị otu na Nato na-ebo mba Russia na ha na-akwado iwakpo Ukraine, ihe Russia na-agọsi ike na ọbụghị eziokwu. N'ime izu ụka gara aga, Russia zipuru ndị agha ruru otu narị ha bunyere ọtụtụ ngwa agha ka ha ga-akwụrụ n'oke ala ha na mba Ukraine. Nke a na-abia dịka mba Russia weghara mpaghara Ukraine akpọrọ southern Crimea peninsula site n'ọgụ akwafuru oke ọbara n'ogbe Donbas. Moscow na-ebo gọọmenti Ukraine ebubo na ha emezughị nkwekọrịta ha nwere iweghachi udo na mpaghara ọwụwa anyanwụ ebe egbugoro mmadụ ruru puku iri na anọ nakwa ndị nnupuisi Russia kwadoro na-eweghara ogbe ahụ n'ike n'ike. Onyeisiala mba Ukraine bụ Volodymyr Zelensky adọọla aka na ntị na mwakpo Russia agaghị abụ agha n'etiti Ukrine na Russia kama ọ ga-abụ agha ga-eme na Europe. Onyeisiala Putin kwuru na ọ na-eche ""na mba Amerịka ebughị nchekwa Ukraine n'obi kama ha chọrọ ibelata ntolite mba Russia."" Esemokwu dị n'etiti Russia na US malitere n'oge akpọrọ Cold War (1947-1989), Mgbe ahụ Ukraine ka sonyere na communist Soviet Union. Putin kwuru ""na ekwe ka Ukraine sonye otu Nato , ọ nwerike iweta agha n'etiti ndị niile nọ n'otu Nato na Russia."" Mana mba US ekwuola na ihe ha chọrọ bụ iji mkparịtaụka mee ihe ọbụla gbasara nchekasị nchekwa ọbụla. N'aka ọzọ, mba US kwuru na mbido izu ụka a na ha natara akwụkwọ ozi si mba Russia bia gbasara ibelata okwu na-achọ ise n'etiti mba ahụ na Ukraine, mana minista na-ahụ maka ihe gbasara mba ofesi na Russia kwuru na nke a abụghị eziokwu. Ụlọọrụ NCDCenyela ndị ""unknown gunmen"" ọsọ n'Ebonyi Ndị ọrụ Nigeria Civil Defence Corp chụsasiri ndị oji egbe egbu biara iwakpo obodo Ndufu-Achara dị n'okpuruọchịchị Ikwo n'Ebonyi steeti n'ụbọchị Tuesde. Onyeisi Ncdc n'Ebonyi steeti bụ Terrumun Gbue kwuru na onweghị onye nwụrụnụ na mwakpo ahụ. Akụkọ kwuru na ndị omekome ahụ bucha egbe A-K47 , yiri nani ọbante mgbe ha na-aga iwakpo obodo ahụ. Gbue kwuru na ndị omekome ahụ gbukwara ndị otu Ebubeagu ruru atọ n'oge gara aga nke mere ka ọtụtụ mmadụ kwuo na ha achọghịzi Ebubeagu n'obodo kamgbe afọ gara aga. O kwuru na ndị uweojii nakwa ndị ọrụ Nigeria Civil Defence Corp jịkọrọ aka chụmie ndị oji egbe egbu ahụ. Gbue kwuru, "" ọ bụghị mgbe mbụ ndị omekome na-agbapu egbe maka igosi na ha achọghị Ebubeagu."" Kedụ ndị bụ Ebube Agu? Ebube Agu bụ otu nchekwa ndị gọvanọ mpaghara Ọwụwa Anyanwụ hibere iji buso nsogbu nchekwa dakwasịrị mpaghara ahụ agha. E hibere ha n'ọnwa Epreelụ, afọ 2021, ka ndị gọvanọ Ọwụwa anyanwụ ndị na ndị isi ọrụ nchekwa mechara nzukọ n'Owere, Imo steeti. Isi ụlọọrụ ha dị n'Enugwu steeti, ebe ha si achịkọta ndị otu ha ndị nọ na steeti ndị ọzọ. Mgbe Gọvanọ Dave Umahi nke Ebonyi steeti na-ehibe otu Ebube Agu nke steeti ya, o kwuru sị ""Ọ bụ Ebubeagụ ga-enyere onyeisiala Muhammadu Buahri aka maka ọrụ ya na nchekwa n'Ọwụwa Anyanwụ""."	https://www.bbc.com/igbo/afirika-60187422
sports	Akụkọ kachasị n'ụtụtụ a: FIFA ga-enyocha Vida maka okwu megidere Rọshịa	Akụkọ ndị dị mkpa Onyeisi ndị ụlọomeiwu bụ Bukola Saraki ga-akpọrọ ndị otu ya ndị ọzọ gaa njem nleta n'ụlọ ndị omeiwu mba Amerịka taa. Ihe ndị ha ga-arụtụ aka na njem a gụnyere nwulite mmekọrịta ndị omeiwu na usoro ọchịchị mba Naịjirịa na mba Amerịka. Ebe ọzọ na Naịjirịa Ndị gọvanọ na-achị mpaghara ọwụwa anyanwụ Naịjirịa ekwuola n'onweghị oke ala ha nwere maka ọrụ ngo ma ọfụdụzie ogbe ebe a na-azụ ehi Okwu nke a bụ ihe pụtara na-akwụkwọ ozi onyeisi ha bụ Dave Umahi wepụtara n'ime mkparịta ụka ha mere ụnyaahụ. Na mba ofesi, E chere na mmadụ ruru otu narị anwụọla ebe iri na ise na-efu efu na mpaghara ọwụwa-anyanwụ mba Jaapan n'ihi oke mmiri ozuzo nke butere oke idemmiri. Mmiri ozuzo a malitere kamgbe abalị ise gara aga ji ugboro atọ karịa etu mmiri si ezo n'ebe ahụ n'ime ọnwa Julaị. N'Egwuregwu FIFA ebidola ime onye ọgba bọọlụ mba Kroeshia akpọrọ Vida nyocha maka okwu megidere mba Rọshịa o kwuru n'ihe onyonyo. N'otu aka ahụ ngalaba na-achịkọta egwuregwu bọọlụ na Brazil adọọla ndị Brazil aka na ntị maka ị kpa oke agbụrụ megide onye otu egwurewgwu ha bụ Fernadinho maka ọkpụ o nyere megide ha n'asompị iko mba ụwa. Gee akụkọ ndị mere taa n'ịchafụ Ihe onyonyo nke taa	https://www.bbc.com/igbo/afirika-44763691
health	World AIDS Day: 'A rịala m ọrịa HIV/AIDS ruo afọ anọ ka kwụrụ chim'	"Ụbọchị December 1 nke afọ ọbụla bụ nke ngalaba ahụike mba ụwa ji eme ncheta agha a na-ebuso HIV gụnyere mgbochi ya, nyocha ya, nlekọta ọgwụgwọ ya, dgz. Dịka ngalaba World Health Organisation si depụta, ncheta nke afọ 2020 na-ebu aka maka mkpa mkpa covid na-akpa na mba ụwa niile mana a na-aja ndị nọ n'ihu agha a ike. Otu onye rịagoro ọrịa site n'afọ 2014 ruo afọ 2018 gwara BBC ka o si were ọnọdụ a na-enyere ndị mmadụ aka site n'ịgwa ha okwu nkasiobi nakwa ihe ha ga-eji ndụ ha mee n'ọnọdụ di etu ahụ. O kwukwara na mgbe ọ chopụtara na ọ na-arịa ọrịa a, ọ maghị ka ọ ga-esi gwa nne na nna ya. Gere ihe o kwuru n'uju n'ihe nkiri a. Isiokwu #WorldAIDSDay nke afọ 2018 bụ ""mara ọnọdụ gị"". Ọtụtụ ngalaba ahụike mbaụwa ekwuola obi ha gbasara ncheta ụbọchị HIV/AIDS. Otu n'ime ha bụ World Health Organisation. Ha kwuru na otu onye n'ime mmadụ anọ ọbụla na mbaụwa niile nwere ọrịa HIV/AIDS mana ha amaghị. Akụkọ ndị ga-amasị gị:"	https://www.bbc.com/igbo/afirika-46410604
politics	Constitution Review: Ihe ndị Ohaneeze chọrọ ka a gbanwee n'Iwu Naijiria	"Otu Ohaneze Ndigbo akpọọla oku ka e kewapụta steeti ọhụrụ na mpaghara Ọwụwa Anyanwụ ma kewa Naijiria mpaghara isii. Nke a so na alo ndị  ha tụpụtara n'abalị nke abụọ nke ọgbakọ maka ịnụrụ olu ọha n'okwu imegharị Iwu Naijiria  nke  a nwere n'Owere ụbọchị Tọzde. N'akwụkwọ ha nyere kọmiti na-ahazi mmegharị iwu Naijiria, Onyeisi Ohaneze bụ George Obiozor kwuru na ndị igbo chọọ ka enye ha otu steeti ọhụrụ, ndị uweojii steeti nakwa ịgbari ikike ọchịchị gbadata  mpaghara. Ohaneze kwuru na e mee otu a na iwe na ọnụma ga-ajụrụ dịka ndị mmadụ ga-enweta oke ruru ha. Ọnụ na-ekwuru otu ahụ bụ Alex Ogbonnia, onye gbara BBC Igbo ama a na mkparịtaụka gụpụtara ihe ndị ọzọ otu chọrọ dịka uweojii nke steeti, ""Ihe ndị Igbo chọrọ bụ e kewa steeti ọzọ, ka ọ bụrụ  ndị Igbo ka e kwesịrị ikenye"" ""Ndị ọbụla were ihe dị n'ala bee ha mere ihe, ma nwee ihe ha ga na-akwụ Gọọmentị etiti."" ""Anyị chọrọ uweojii nke etiti na nke mpaghara."" ""Mpaghara ọbụla nwee ụlọikpe mkpegharị nke ha, okwu sizue ike, a gawa  Ụlọikpe okpechaọgwụ"" ""Anyị chọrọ ka anyị nọrọ onwe anyị na mpaghara nke anyị ma nwekwa ohere bi  na mpaghara nke ndị ọzọ."" Nzụkọ pụru iche na-ahụ maka ịhaziharị iwu Naijirịa nke bụ Constitution Review ekwuola na ha anatala atụmatụ iri anọ na asatọ gbasara ịhazịharị iwu Naijirịa. Onyeisi nzụkọ a bụ omeiwu Orji Uzọr-Kalu kwuru nke adịka ya bụ nzụkọ bịara n'isi njedebe n'Owerri, Imo Steeti. Uzor-kalụ kwuru na ha ga-elebara ya bụ iwu anya nke ọma etu ọ kwesịrị. O kwuru na ha ga-enye ndị nzụkọ ndị omeiwu ukwu na nke nta na-ahụ maka ịhazịharị iwu Naijirịa. Ọ bụ otu gụnyere Nigerian Bar association, Feminist Movement of Nigeria, Civil Society Alliance for Education, National Human Rights Commission, Women in Politics, Abia State Movement na Nigeria Union of Journalists. N'otu aka ahụ ka onyeisi otu Ohaneze Ndigbo bụ George Obiozor kwuru na ihe ha chọrọ bụ "" mwere onwe n'ime Naijirịa ahazịharị"". Dịka ndị Gọvanọ Ndịda Naijiria kpọrọ oku ka Goomentị Etiti kpọọ ọgbakọ maka itinye ọnụ n'okwu gbasra ịhazịgharị Naịjirịa, ụlọomeiwu Sineti enwerela ọsọ kpọọ oku maka itinye ọnụ n'okwu gbasara ịhazigharị iwu Naịjirịa nke 1999. N'ozi ha wepụtara, ha kwuru na ha amapụtala ebe na oge ndị mmadụ ga-eji ezuko itinye ọnụ n'ihe ha chọrọ ka a hazigharịa n'Iwu Naijiria. Nke a butere ọtụtụ mmadụ ịmalite ikwu ihe gbasara imegharị iwu Naịjirịa nke Bekee kpọrọ ""Constitution"". Ọtụtụ mmadụ akpọọla ya bụ akwụkwọ aha ọjọọ na-arụ ya aka ajọo n'ụdị na ọ bụ ya bụ akwụkwọ iwu bụ isi sekpụ ntị n'ihe na-akpọtụ na Naịjrịa. Ụfodụ na-ekwu na e dere ya mgbe ndị agha na-achị bụ mgbe ha kpọbatara mmadụ ole maọbụ ole n'otu ụlọ nye ha ọrụ ịde ya bụ akwụkwọ iwu bo ya na ""we the people"" dere ya. Ebe ọtụtụ mmadụ na ndịda na-ekwu na e kwesiri ịde nke ọh uhụrụ, ndị Ugwu na-ekwu ka e degharịa ya. Nwada Igbo bụ Oby Ezekwesiri na-ekwu n'akara Twitter ya n'ụtụtụ a na ọ bụ 'constitution'ọhụrụ ka ekwesiri ị na-ekwu maka ya, ọbụghị idegharị nke ochie. Onye okaiwu bụ ọkachamara n'okwu gbasara ịme akwụkwọ iwu bụ Tony Nnadi ekwuola na ndị omeiwu Naịjrịa enweghị ikike ịdegharị akwụkwọ iwu Naịjria. Ndị omeiwu Sineti pụtara n'ụtụtụ Wenezde kwụọ na ha chọrọ ịmalite njem ịnye ọhaneze ohere ịtịnye ọnụ n'okwu gbasara ịmegharị iwu Naịjirịa. Mana Tony Nnadị bụ ọdeakwụkwọ ndị Lower Niger Congress bụ otu agburu di icheiche na Naịjirịa gbakọrọ ọnụ si na ""ndị omeiwu ahụ na ndị Gọvanọ na-aghọrọ onwe ha aghụghọ"". Ọ sị na ""ikike ndị omeiwu erughị na ịdegharị akwụkwọ iwu Naịjirịa maka na ọ bụ ya bụ akwụkwọ iwu nyere ikike ihiwe ha"". Ọ sị na ọ bụ ndị agbụrụ dị icheiche na Naịjrịa kwesiri ịgbakọta hiwe akwụkwọ iwu nke mgbe ha mechechagoro ""referendum"" n'ime onwe ha kwekọrita na ha ga-ebi. Nnadi kwuru na ""mgbe ahụ ka ya bụ akwụkwọ iwu ga-abụ nke ndị nwe ya"". Ochiedike so na gọọmentị ọnwụnwaanya mgbe Odumegwu Ojukwu chịrị bụ Mbazuruike Amachi kwetere na ndị omeiwu ahụ enweghị ike ịdagharị iwu Naịjiria. O kwuru na agbanyeghị nke a, na-akwụkwọ iwu Naịjrịa enwere ughua bụ nke adigboroja maka na ọ bụghị ndị Naịjriia dere ya. ""A ga-ede usoro ọchịchị Naịjirịa nke ọhụrụ ka ndị Naịjirịa kwuo ka ha ga-esi chia onwe ha"", dịka Mbazuruike kwuru. ""Ịdegharị akwụkwọ iwu adigboroja a dịka ịda iwu ugboro abụọ."" O sị na ọrụ ndị omeiwu bụ iji akwụkwọ iwu Naịjrịa mepụta iwu, na ọ bụghị ịdegharị ya bụ akwụkwọ. O kwukwara Tony Nnadị bụ ọkachamara gbasara akwụkwọ iwu kwuru ihe mere o ji dị mkpa ịde akwụkwọ iwu ọhụrụ. Ihe ndị a ka o kwuru: Ndị gọvanọ Ndịda amachiela ịchịgharị ehi na mpaghara ahụ iji belata nsogbu ọchịehi na mpaghara ahụ. Ndị Gọvanọ Ndịda Naịjria zukọrọ n'Asaba, Delta Steeti ụbọchị Tuzde, abalị iri na otu nke ọnwa Mee afọ 2021, tinyere ọnụ n'okwu gbasara ọdịmma, nchekwa, ndị kwe ndị ekweghi gbasara ịdịnotu Naịjrịa nakwa agha gbasara Covid-19. Ihe ndị a ka ha kpebiri: 1. Ha kwekọrịtara na ndị agbụrụ dị na ndịda kwere na idinaotu Naịjrịa nke hibere isi n'ikpe nkwumọtọ, onye biri ibe ya biri, udo na ịhụnanya na ofu obi. 2. Ndị Gọvanọ ahụ agbakọọla aka machie ichi ehi gagharịa na steeti niile ha na-achị maka mkpamkpa ndị ọchịehi na-akpa nke na-emetụta udọ na ịkpata akụ nke ndị mmadụ jiri biri. Ọzọ bụ na mmụbanye mmadụ mere ka ala dị ụkọ nke butere na ala ezughịzị ihe e ji ya eme na mpaghara ahụ. 3. Ha chọrọ ka gọọmentị etiti hapụ steeti chọrọ ka ha mepee usoro dị ha mma ịkpa ụmụanụ. 4. Ha kwekọrịtara na ọdị mkpa na gọọmentị etiti ga-egosi mmasị, ngwa ngwa, n'ịhazịgharị Naịjirịa n'ụdị ga-enye steeti dị iche iche ikike ịhiwe ndị uweojii nke ha, kegharịa usoro e ji eke akụnaụba Naịjirịa nke ga-egosi nke Bekee kpọrọ ""true Federalism"". Ha kwuru na ọ dị mkpa gọopmentị etiti ihebe ọgbakọ ebe a ga-anọ kpaa mkpa ọdịmma na ịdịnaotu nke Naịjirịa ngwa ngwa. 6.Ha na-akpoku gọomentị etiti ka ha ịge ntị na mkpu ndị mmadụ na-eti maka oke ruru ndị mpaghara dị iche iche maka ọkwa wenitara isi dịka ọkwa onyeisi ndị agha na nke ndị isi uweojii. Ka ha were ọsọ were iji kegharịa ha 7. Ndị Gọvanọ ahụ kpebiri ijikọọ ọnụ na ịdị n'ọtụ nke Naịjirịa. N'ihi ya, odeakwụkwọ ndị steeti niile dị na ndịda anyanwụ ga-ezuko wepụta atụmatụ ha ga-eji hiwe usoro mmekọrịta na-etiti steeti ndị a maka mmepe akụnaụba ha. 8. Ha kpebiri na gọọmentị etiti kwesiri ịmepe odoụgbọmmiri na steeti ndị ọzọ nke ga-enyeaka ka kpachịkpachị na-adị na ọdọụgbọmmiri dị n'Apapa, Legọs benata, mekwa ka ọrụ bụrụ gbanyụụ na steeti ndị a. 9. Ha dọrọ aka na ntị maka ihe ikpochi akụnaụba ọzọ maka egwu coronavirus nwereike ibute ma kwukwa ka gọọmentị etiti na nke steeti tikọo isi ọnụ wepụta atụmatụ ga-abara ọha. 10. Ndị gọvanọ ahụ dọrọ aka na ntị maka ọnọdụ nchekwa na Naịjirịa ma kpokuo Onyeisiala Muhammadu Buhari ka ọ pụta gwa ụmụ Naịjirịa okwu maka ya maka ịme ha ntụkwasị obi ha na gọomentị ya gbagote. Gọvanọ Hope Uzodinma nke Imo steeti agaghị ọgbakọ ndị gọvanọ Ndịda Anyanwụ Naijiria mere n'Asaba Isiobodo Delta Steeti, ụbọchị Tuzde. Ọ dọghị anya ihe mere na Uzodinma ejighị bịa ọgbakọ ahụ ndị gọvanọ iri na ise si Ndịda bịara n'onwe ha. Mana Odeakwụkwọ Mgbasaozi Uzodinma bụ Oguwike Nwachukwu, kwuru na o nweghị ndajọ dị na Gọvanọ Uzodinma agaghị ọgbakọ ahụ. Ọ sịrị: ""Ọ bụ osote gọvanọ nọchitere ya. Ọ bụghị ihe ọjọọ na gọvanọ na-eziga osote ya ị ga-anọchite ya."" ""Ọ bụghị nanị ya bụ gọvanọ na-eziga mmadụ ịnọchite ya n'ọgbakọ."" Ndị gọvanọ Ndịda bịara ọgbakọ ahụ bụ: Arakunrin Oluwarotimi Akeredolu, SAN Gọvanọ Ondo Steeti Victor Okezie Ikpeazu Gọvanọ, Abia Steeti Emmanuel Udom Gọvanọ, Akwa Ibom Steeti (Osote ya bụ Moses Ekpo nọchitere anya ya) Diri Draoye Gọvanọ, Bayelsa Steeti Willie Obiano Gọvanọ, Anambra Steeti Ben Ayade Gọvanọ, Cross Rivers Steeti Ifeanyi Okowa Gọvanọ, Delta Steeti David Umahi Gọvanọ, Ebonyi Steeti Godwin Obaseki Gọvanọ, Edo Steeti John Olukayode Fayemi Gọvanọ, Ekiti Steeti Ifeanyi Ugwuanyi Gọvanọ, Enugu Steeti Hope Uzodimma Gọvanọ, Imo Steeti (Osote ya bụ Placid Njoku nọchitere anya ya) Babajide Sanwo-Olu Gọvanọ, Lagos Steeti Dapo Abiodun Gọvanọ, Ogun Steeti Isiaka Adegboyega Oyetola Gọvanọ, Osun Steeti Oluwaseyi Abiodun Makinde Gọvanọ, Oyo Steeti Ezenwo Nyesom Wike Gọvanọ, Rivers Steeti"	https://www.bbc.com/igbo/afirika-57090751
politics	Northern Governors Forum meeting: Ihe atọ ndị gọvanọ ugwu sị mere ha ejighị nabata inyefe Ndịda Naịjirịa ọchịchị	"Gọvanọ steeti 19 nke dị n'ugwu Naịjirịa ekwuola ebumnobi ha banyere atụmatụ inyefe ndị ndịda Naịjirịa ọchịchi n'afọ 2023. N'ọgbakọ ha mere n'obi gọọmentị Kaduna n'ụbọchị Mọnde bụ ụbọchị 27 nke ọnwa Septemba, ndị gọvanọ a sị na okwu ka e nyefee ọchịchị adịghị n'iwu Naịjirịa. Okwu ha wụrụ mmiri oyi n'ebumnuche ọtụtụ ndị ndịda Naịjirịa na ọchịchị kwesịrị irute ha dịka Onyeisiala Muhammadu Buhari bụ onye Ugwu ga-achị afọ asatọ ya ma ọ chịruo afọ 2023 mgbe ọchịchị ya kwesịrị ịgwụ. Ndị gọvanọ Ugwu Naịjirịa sị na iwu Naịjirịa nke 1999 anabataghị inyefe ọchịchị. Ha sị na n'agbanyeghi na ụfọdụ n'ime ha na-akwado ka e nyefee Ndịda Naịjirịa ọchịchị maka udo na ịdị n'otu nke Naịjirịa, ọgbakọ ha anabataghi atụmatụ ahụ dịka ọgbakọ ndị gọvanọ ndịda Naịjirịa siri kwuo ya ma ncha. Mmadụ dị ka Nasir El-Rufai bụ aka na-achị Kaduna Steeti na Abdullahi Umar Ganduje nke Kano Steeti, bụ ndị gọvanọ Ugwu kwuru na e kwesịrị inyefe ndị Ndịda Naịjirịa ọchịchị site n'atụmatụ Bekee kpọrọ zoning. Ụzọ atọ ndị gọvanọ Ugwu sị na onyeisiala ga-esi pụta: 1: Onye nwetere vootu karịa na ntuliaka 2: Onye ritere pasentị 25 na nkewa 2/3 steeti niile dị na Naịjirịa 3: Ya bụrụ na mmadu abụọ zọgharịrị, onye nwetere karịa Ihe a niile e kwuru bụ ihe dị n'iwu Naịjirịa nke 1999 ma bụrụkwa usoro Naịjirịa ji ahọpụta onyeisiala nakwa gọvanọ, mana nke ahụ egbochighị atụmatụ zoning na mba ahụ. Ọ bụ atụmatụ a mere mmadụ abụọ zọrọ ọkwa onyeisiala na pati abụọ kacha seputa isi n'afọ 1999 bụ Peoples Democratic Party (PDP) na Alliance for Democracy (AD) jiri bụrụ ndị Ọdịda Anyanwụ Naịjirịa. Ọ bụ ebe a ka gọvanọ si steeti 17 nke Ndịda Naịjirịa gbadoro ụkwụ were sị ka e mee nwata ka e mere ibe ya ka obi wee dị ya mma. Otu ihe na-agbagwoju ndị mmadụ anya na ntụliaka Naịjirịa bụ ihe Bekee kpọrọ ""zoning"". Ọtụtụ mmadụ aghọtaghị etu okwu ""zoning"" a jiri malite na uru ọ na-aba. Na nke nke, zoning bụ atụmatụ ndị ndọrọndọrọ ọchịchị wepụtara, iji hụ na ohere ịwepụta onye ga-achị obodo, okpuruọchịchị maọbụ mba n'usoro onyekwuouche ya esighi sọsọ ofu mpaghara. A na-emebu zoning a na gboo, dịka isi ndị a rie, ndị ọzọ erie. Mana, ọ bụ na ntụliaka nke 1999 ka ọ pụtara ka ihe otu ndọrọndọrọ ọchịchị na Naijiria ji mere iwu edeghi n'akwụkwọ. Na 1999 ahụ, pati meriri ntụliaka bụ People's Democratic Party (PDP), nke Olusegun Obasanjo bụ onye zọrọ oche dịka Onyeisiala n'okpuru ha. Nkwekọrịta ndị PDP nwere tupu e mee ntụliaka ahụ bụ na ịhụ na onye ọbụla nwere olileanya na Naịjirịa bụ nke ha, ka e nye ndị ndịda Naịjiria ohere ịwepụta onyeisiala. Cheta na mgbe ahụ, ọ bụ naanị Ernest Shonekan bụ onye abụghị onye ugwu chịrị Naịjiria. Shonekan na onwe ya enwetaghị oche ahụ na ntuliaka. Nke a mere n'ime Pati niile isi ha pụtara ọfụma, ọ bụ onye ndịda Naịjirịa zọrọ ọkwa onyeisiala. Nke pụtara na mmadụ abụọ ndị ọdịda anyanwụ nke ndịda Naịjiria bụ ndị ndị mmadụ nwere ohere ịtụnyere. Kemgbe ahụ, otu ndị ndọrọndọrọ ọchịchị dị iche iche na-esikari etu a ahọpụta ndị ga-azọ ọchịchị n'okpuru ha. Na ntụliaka 2019, pati abụọ aha ha na-ada ụda karịa bụ PDP na All Progressives Congress (APC) nyere ugwu Naijiria ohere ịwepụta mmadụ. Nke a mere e ji nwee Onyeisiala Muhammadu Buhari na Abubakar Atiku dịka ndị na-azọ ọchịchị n'okpuru ha. N'Ala Igbo, a na-emekwa zoning a. Dịka n'Enugwu, onye na-achị ugbua bụ onye mpaghara Nsukka, onye chịburu bụ onye mpaghara Udi. Gọvanọ Steeti ndị Ugwu Naịjirịa ekweghi etinye ọnụ n'okwu ụtụisi ""Value Added TAX"" (VAT) makana ha sị na ọ nọ n'ụlọikpe. Mana ha kwukwara na ọ bụrụ na steeti niile mere iwu ụtụisi nke ha na ọ ga-eme ka ndị mmadụ na-akwụfe ego ụtụisi."	https://www.bbc.com/igbo/afirika-58711903
entertainment	N30 million bounty: Ndị agha anwụchiela Bobrisky	"Akụkọ dị mkpa: Aka ndị agha NAijria akarala Bobrisky na Rịvas steeti. Nke a na-eme na erụghị otu abalị  Gọvanọ Nyesom Wike bụ aka na-achị Rivas steeti nyechara ntụziaka inye onye ọbụla gbara ama etu aga esi nweta Bobrisky nde naira 30. Ọ bụ Wike gbara ama na a nwụchiri Bobrisky na  nzụkọ ya na ndị ndu obodo Rumuolumeni na obi gọọmentị na Pọtakọt. Bobrisky Gokana bụ otu onye otu nzuzo na-akpa ike nke a na-eno na aka ya dị n'ogbugbu otu onye ọrụ gọọmenti welitere isi na obodo Choba dị na steeti ahụ. N'otu aka ahụ, Idris Okuneye nke a ma ama  dịka Bobrisky ekwuola n'akara Ịnstagram ya na ọ bụghị ya bụ onye omekome  gọvanọ Rịvas na-achọ ka a nwụchie. "" Ekele dịrị Chukwu na abụzị m nwaanyị."" Ahụrụ achụsala ndị omeiwu Ndọrịtaụka maka ịhe gbasara ọdọ ahịa bụ ihe gbosara n'ike n'ụlọomeiwu mba Kenya dịka isi ahụrụ kpọrụrụ na nsonso. Otu onye omeiwu bụ Julius Gaya sịrị, ""Onyeisi ụlọomeiwu, otu onye n'ime anyị anyụọla ahụrụ isi gbarụọ ikuku. Ama m onye mere ya."" Mana onye ọ tụrụ aka  gọrọ isi onwe ya sị, "" Ọ bụghịkwa m. Agaghị emeli ụdị ihe n'ebe ndị ogbo m nọ."" Onyeisi ụlọomeiwu bụ Edwin Kakach nyere ntụzịaka ha agbasa ọgbakọ ha nwoke ka ihe na-esi kwụsịlata may nye iwu ka agba ikuku isi ọma n'ụlọomeiwu ahụ. Kwụọ nde naịra Ụlọikpe dị na Legọs enyeela onye bụbu onyeisi ụlọọrụ Inec bụ Maurice iwu ikike iji ego dị otu ijeri naịra na ndị akaebe abụọ gbapụta onwe ya. Ụlọọrụ EFCC kpụpụrụ Iwu n'ụlọikpe n'ụbọchị Tọzde n'ihi nrụrụaka ego dị otu ijeri naịra na ọma abụọ. N'akụkọ yiri ibe ya; Ụlọọrụ EFCC ekwuola na ha adịla njikere ịkpụpụ ọkaiwu Atiku Abubakar na nwanne ya nwoke n'ụlọikpe mpupu ego dị nde dọla abụọ. Ọnụ na-ekwuru ụlọọrụ a bụ Tony Orilade gwara BBC Igbo na ndị a ga-awụchi n'ụlọikpe na-egbughi bịa zara ọnụ. Onyeisiala Buahri alala Daura Onyeisiala Buhari alala n'obodo ya bụ Daura, Katsina Steeti maka emume Salah ga-amalite ụbọchị ụka ebe nwunye ya bụ Aisha gawara Mina, Saudi Arabia ime nke ya. Buhari na-anọ n'obodo ya rue abalị iri na asatọ nke ọnwa Ọgọstụ. N'ofesi Akụnaụba mba UK adaala mba nke mbụ ya kamgbe afọ 2012 dịka ụlọọrụ ngụkọ a kpọrọ National Statistics si kwuo. Gọvanọ Enugu steeti bụ Ifeanyi Ugwuanyi enyela iwu ka ndị eze ọdinala niile na ebighị na obodo ha n'Enugwu steeti were ọsọ laghachị azụ ga biri na obodo ha. Gọvanọ Ugwuanyi kwuru nke a dịka ya na ndị eze nwere nzụko n'ụbochị Tụzde. Ugwuanyị kwuru na nchekwa ndụ na akụnụba ndị Enugwu steeti kacha mkpa nke mere na ndị eze ọdịnala kwesịri ibi n'obodo ha na-achi ka ha nyere aka na nchekwa obodo ha. Gọvanọ Okezie Ikpeazu nke Abia Steeti ekwuola na anwụchịela onye agha gbagburu nwaokoroọbia n'Aba. Obị adighị Ikpeazu nma dịka o kwuru na ndị nchekwa a na akwu ugwọ maka nchekwa ndi obodo bụzi ndi na-egbu ndi obodo ha na-echekwa. Ikpeazu kwuru nke a mgbe ọ gara mgbaru na be nwaamadị a nwụrụ sị na ndị Abia steeti anabataghị ụdiri agwa ọjuọ a ma kwee nkwa na ezinaụlọ ya agaghị ata ahụhụ. Otu ndọrọndorọ ochịchị  agbaala osote Gọvanọ bụ Simon Achuba arụkwaghịm. Ha kwụrụ na ha chụpụru ya nihi na okpara agwa megidere ọdịnma APC mgbe a na eme ntuliaka 2019. Ngalaba na-ahụ maka nnabata ndị mmadụ n'ọbodo Amerịka ekwuola na ha ahapula mmadụ nari atọ n'ime ihe ruru ndị mmadụ Nari isii na iri asatọ ha nwuchiri n'obodo Missisipi . Nwụchịkọ ndị a sọ na atụmatụ Onyeisiala Donald Trump weputara n'onwa Jụn maka ịnwụchị ndị na-ejighi akwukwo ziri ezi bata Amerika. Obi adighi ndị na akwado otu egwu bọolụ Arsenal mma dịka ha resiri Everton  Alex Iwobi n'ọnụ ego ga eru Pounds iri atọ na anọ. Cheta na Iwobi bidoro gbawa Arsena bọolụ n'afọ 2015 ma ugbua, ọ ga a nonyere Theo walcot sikwa Arsenal gaa Everton. Gee nkeji BBC ebe:"	https://www.bbc.com/igbo/afirika-49290190
sports	Chelsea vs Arsenal: Chelsea na Arsenal adọrọla ka ofe ọkwụrụ gbara ụka	Arsenal takwutere ya kọnkịrị n'aka Chelsea mana ha gosiri ike dimkpa iji jide onwe ha. Otu abụọ a nyere onwe ha goolu abụọ abụọ oge ha zutere na 'Stamford Bridge' n'aabalị Tuzde. Ndị Chelsea che na asọmpi ahụ ba-abụ ofe nkupu mana ha hụrụ nke tọrọ 'Bịati'. Oteghi aka asọmpi a malitere, David Louis gbaturu Tammy Abraham n'ime obi goolu ha nke mere ka a gbaara ya ụgbọ nwa mkpi ma nye Chelsea penariti. Gorginho gbakpuru penariti ahụ wee gbaara Chelsea aka ahịa. Chi ndị Arsenal zọrọ ha oge bọọlụ kụrụ Saka n'aka n'ime '18' mana ogbu opi ahụghị ya. Na nkeji 63, Gabriel Martinelli nyere goolu dị ebube wee saara ndị Arsenal ọnụ ha. Chelsea nyere goolu ọzọ si n'aka Ceaser Azpilicueta. Mana na nkeji 88 ka Bellerin nke Arsenal sakwara ya. Otu a ka ya bụ egwu si bee. N'asọmpi ndị ọzọ a gbara n'abalị Tuzde, Manchester city ji otu ọkpụ goolu merie Sheffield United. Aston Villa si azụ owere lọghachi wee merie Watford 2-1. Bournemouth na Brighton gbara 3-1, ebe Southampton meriri Crystal Palace 2-0. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/egwuregwu-51201018
politics	Nasir El-Rufai: Ịpị amụ na ogbugbu bụ ihe chere onye dinara nwata n'ike na Kaduna	Gọvanọ Nasir El-Rufai nke Kaduna Steetị etinyela aka n'iwu ga-eme ka a pịa nwoke ọbụla dinara nwaanyị n'ike nakwa wepu akpa nwa nwaanyị dinara nwata nwoke n'ike. Iwu ọhụrụ a pụtara na ntaram ahụhụ dịịrị nwoke maọbụ nwaanyị dinara nwata n'ike ga-abụ ịpị nwoke nakwa iwepu akpa nwa nke nwaanyị. A ga-ebipụta aha ndị dị etu a n'akwụkwọ mpụ na nrụrụaka nke mmekọrịta nwoke na nwaanyị nke ọkaikpe steetị ga-etinyeaka na ya. Site n'itinye aka n'iwu nke Gọvanọ El-Rufai mere n'ụbọchị 11 Sepụtemba, nke a pụtara na ọ bụrụ na iwu na Kaduna Steetị. Iwu a sibu na ọ bụ nga afọ 21 ka onye dinara okenye n'ike ga-aga, ma sịkwa na onye dinara nwata n'ike ga-aga nga ruo oge ọ nwụrụ. Mana, mmegharị iwu ahụ kpebiri na onye dinara onye gafere afọ 14 zute ịpị amụ maọbụ iwepu kpa nwa. Mmegharị ọzọ bụkwa itinye na onye dinara nwata n'ike ga-enwete ikpe ọnwụ. Gọvanọ El-Rufai kelere ndị Omeiwu Kaduna maka iwu ha binyere aka, ma kwuo na iwu tara akpụ ga-enye aka chekwa ụmụaka na steeti ahụ. Ihe ndị nọ n'iwu ọhụrụ a gụnyere:	https://www.bbc.com/igbo/afirika-54187381
entertainment	New Zealand Video: Ụlọọrụ soshal midia na-agbali ịkwụsị nkesa ihe onyonyo nke Brenton Tarrant kesara	"Akụkọ ndị dị mkpa taa: A kpụpụla Brenton Tarrant, onye a na-enyo enyo dika isi a hụrụ kwaba okpu na ihe ọdachi ịgbagbu mmadụ iri anọ na itoolu  nke mere n'ụlọụka Alakuba abụọ na mba Nu Ziland ụlọikpe. Mba ụwa nọ n'anya mmiri dịka e ji egbe  gbagbuo mmadụ iri anọ (49) ma merụọ opekata mpe mmadụ iri abụọ n'ụlọụka Alakụba abụọ dị n'obodo ChristChurch dị  na mba Nu Ziland n'ụbọchị Fraide. Otu onye ji egbe so na mkpakpa ahụ nke a na-enyo na ọ bụ Brenton Tarant gosiri onwe ya dịka ọ na-akwa mgbọ n'ime ụlọụka Alakụba. Ndị ụlọọrụ soshal midia dịka Facebook,Twitter na Youtube agbaliala ị wepụ ihe onyonyo ahụ mana ndị mmadụ ka na-eke ya n'ebe dịa nille gụnyere na Whatsapp. na agbanyeghị na ndị uweojii dụụ ọdụ ka a kwụsị ikesa ya. Onyeisi mba Nu Ziland bụ Jaccinda Arden katọrọ oke ọdachi mere n'ala ha  nke o kwuru na ""ụbọchị jọkarịchara"" nye mba ahụ. Otu onye bu egbe nke kpọrọ onwe ya onye Australia aha ya bụ Brenton Tarrant gosiri onwe ya dịka ọ na-agbasasi egbe n'ụlọụka Alakụba Al Noor Mosque. Ndị uweojii anwuchiela ya bụ nwoke dị ihe dịka afọ iri abụọ nakwa nwoke abụọ ọsọ na otu nwaanyị ma kpụpụ ha ụlọikpe maka ebubo igbu mmadụ. Ndị uweojii dọkwara aka na nti ka  ndị mmadụ hapụ ebe okpukpere ụka Alakụba na mba ahụ ganye n'udo alọghachi. Otu onye nọ ebe o mere gwara ụlọọrụ akụkọ New Zealand na ya hụrụ nwoke ahụ ka ọ gbara otu nwoke egbe n'obi. ""Anọ m na-eche, na-ekpe ekpere , Chineke mee ka mgbọ gwụ n'egbe nwoke a."" Ọ gba egbe ebe, ọ gba ebe o sị n'ọnụmara ụmụnwoke na-ekpe ekpere gaa fee na nke ụmụnwaanyị. ""Anụrụ m na otu nwaanyị na ndị ọ gbatara anwụọla."" _____________________________________________________________________________________________________________________________________ Ụlọ elu ogogo atọ adaala a na-arụ ọhụrụ adaala na Molete dị n'Ibadan nke Oyo Steeti. Dịka ọ dị ugbua a mabeghi mmadụ ole nke a metụtara dịka ndị ọrụ gbatagbata a bịabeghi n'ebe ahụ dịka @TopsyAshaolu siri kwuo n'akara twitter ya; Ndị Ụlọọrụ gbata gbata bụ NEMA n'ịchafụ a nabatala mmadụ dị otu narị na iri asaa na anọ bụ ụmụafọ Naịjirịa esi mba Libya tụbata. Onye nchịkọta ụlọọrụ a na Legọs bụ Idris Muhammed kwuru na ọnụọgụgụ ndị a ga-eme ya mmadụ puku iri na abụọ, narị ise na iri asaa na anọ atụbatarala. Otu jikoro ndị ọrụ bụ NLC n'aha ịchafụ akatọọla Inec maka etu ntuliaka 2019 siri gaa ma kpoo oku ka  ha hụ na mmegharị ntuliaka na steeti ụfọdụ nke e hiwere n'abali iri abụọ na atọ nke ọnwa Maach gara n'anya ya. Ekweghị n'ihe Inec mere-Okorocha Aka na-achị Imo steeti  bụ Rochas Okorocha ekwuola na Inec enweghị ikike ị nara ya ọkwa dịka onye a họpụtara  ga-anọchịte anya mpaghara Ọlụ n' Ụlọomeiwu Ukwu. Okorocha, onye kwuru nke a oge ọ na agwa ndị ntaakụkọ okwu n'Abuja,ụbọchị Wenezde sịrị na ihe na-eme ya sị n'aka ndị na-akpa nkata iji hụ na ọnụ agaghị na-eru ya n'okwu ndọrọndọrọ ọchịchị. Inec wọrọ asambodo mmeri e nyere ndị meriri azọmọkwa sinete ụbọchị Tọzde. N'egwuregwuEintrachcht Franfurt (entrank frankfot) achụọla Inter Milan ọsọ ụkwụ ete aja n' Europa league dịka ha ji otu ọkpụ gbapụ ha were nweta ọnọdụ n'  agba nke abuọ tupu nke  ikpeazụ."	https://www.bbc.com/igbo/afirika-47580194
health	Gịnị mere ụmụ Naijiria na-agbagha ọnụọgụgụ coronavirus NCDC na-ewepụta?	"Kemgbe abalị ole na ole gara aga, mpụtara ngụkọ 'National Centre for Disease Control (NCDC)' ọnụọgụgụ gbalitere n'ụzọ pụrụ iche, ụmụ Naijiria ji enyo ele ụlọọrụ na-ahụ maka mgbochi ọrịa na Naijiria. Nke a bụ n'ihi ngụkọ ha wepụtara n'abalị anọ nke ọnwa Ọgọstụ nke gosiri na mmadụ 11,118 gbakere n'ọrịa coronavirus n'otu abalị dịka o ha kwuru na mmadụ 31851 agbakeela kemgbe ọrịa coronavirus ji bata Naijiria. N'abalị atọ nke ọnwa Ọgọstụ, NCDC wepụtara mmadụ dị 20663 dịka ndị gbakerela n'ọrịa coronavirus. Ya bụ nnukwu mgbanwe gbara ọtụtụ mmadụ baa, ma mee ka ụfọdụ kwuwe na o nwere ike ịbụ ndehie. Mana ka otu abalị gara NCDC na ndị ọrụ ya ekwughị na o nwere ndehie ọbụla ha mere, ụmụ Naijiria bidoro ntamụ, ụfọdụ na-ajụ ebe akatamkpo ọnụọgụgụ ahụ si. Ihe kachasị gbagwojuo ndị mmadụ anya maka ngụkọ ahụ bụ na ọtụtụ ndị ahụ a sị gbakere si na Legọs. Malachy Ani, onye ihe gbasara ngụkọ ego doro anya sị na ""ndekọ ahụ ha na-enye anyị abụghị ezi ya, ọ dịka wayo"". Anị gara n'ihu sị , ""Ndepụta ngụkọ na-ele ya kwa ụbọchị dị iche n'ụzọ pụrụ iche na nke a na-edepụta kemgbe ọrịa coronavirus batara Naijiria."" ka o kwuru ""O nwebeghị ụbọchị iri mmadụ ise gbakere n'otu ụbọchị, kedụ ka mmadụ karịrị puku iri na otu si gbakee n'otu ụbọchị."" ""Ihe o gosiri bụ na ndị na-enye anyị ngụkọ a anaghị etinye anya n'ọrụ."" Ani jụrụ ajụjụ sị, ""Ọ bụrụ eziokwu na ndị ahụ gbakere n'ezie, a sị ha lawa, kedụ ebe ndị ahụ si were la."" Data kwesịrị inye anya aka n'ịtụ alo, mana ụdị ngụkọ onweghị ihe anyị ga-eji eme."" Ọtụtụ ndị mmadụ na-ekwukwa otu ahụ na soshal midia. Ụfodụ na-ebo gọọmenti ebubo ime wuruwuru, o nweghị mgbe ọrịa ji dị na Naijria kama ndị ọrụ gọọmenti ji ụgha a kpara ego. Ndị ọzọ na-ekwu na ọ dịka ego a mapụtara maka ibu agha megide coronavirus agwụla nke mere ka ndị ọrụ gọọmenti ọ dị n'aka ji agwọkọ ngwongwo ha. NCDC kọwara na ọtụtụ ndị ndị gbakare na Legọs bụ ndị a nọ n'ụlọ ha eleta. Onyeisi NCDC bụ Chikwe Ihekweazu kwuru na nsonso dịka ndị mmadụ na-adọrịta ụka ebe 11,1888 si na, NCDC nyere steeti ga-ugboro ha ga-agbaso maka ileta ndị bu ọrịa n'ụlọ ha. Otu n'ime ọnụ na-ekwuruchitere onyeisi NCDC bụ Emeka Oguanuo gwara BBC na ndị ahụ gbakerela sokwa n'ọnụọgụgụ ndị e kwuburu na ha butere nje coronavirus."	https://www.bbc.com/igbo/afirika-53684971
religion	Mbaka agọziela Peter Obi ma rịọ ndị nkwado ya mgbaghara	"Ụkọchukwu Katọlik a ma ama n'Enugwu Steeti bụ Ejike Mbaka arịọla aka chịburu Anambra Steeti bụ Peter Obi mgbaghara maka nkatọ ọ katọrọ ya n'abalị olemole gara aga. Mbaka rịọrọ mgbaghara a n'akwụkwọ ozi o wepụtara site n'akara Facebook ya n'ụbọchị Fraịde. O kwuru na ọ bụ nghọtahie ka ndị mmadụ ghọtahiere ihe o kwuru. ""N'ụzọ ọbụla ụnụ si ghọtahie m, maọbụ etu ọbụla m si mejọọ, biko ghọtanụ ma gbagharanụ m,"" Mbaka kwuru. Cheta na Mbaka kwuburu na ""enweghị ebe Peter Obi ji azụ aga n'okwu gbasara ịbụ onyeisiala Naịjirịa na 2023"". O kwuru nke a n'ọgbakọ ekpere nke 'Adoration Ministry' nụbọchị Wenezde, abalị iri na ise nke ọnwa Jun 2022. N'akwụkwọ ozi ya, Mbaka kwuru na ya na-ekpere Peter Obi ekpere ka uche Chineke mezuo n'isi ya. ""Ebumnuche m abụghị iluso Peter Obi ọgụ maọbụ kọtọọ ya."" ""Ọ bụ enyi m ma bụrụkwa nwanne m nwoke. Ahụrụ m ya n'anya, ma na-ekpekwara ya ekpere ọma."" ""Ana m agọzi Peter Obi na ndị na-akwdo ya."" ""Ana m agọzikwa ndị ọzọ niile na-azọ ọkwa onyeisiala nakwa ndị nkwado ha."" ""Ana m ekwe mmadụ niile nkwa na ana m ekpe ekpere ka Chineke nye anyị ezi ndị ndu na Naịjirịa ndị ga-eme uche ya."" Mbaka gara n'ihu kwuo na ya anọghị n'otu ndọrọndọrọ ọchịchị ọbụla, kama ya na-akwado onye ọbụla ga-eweta ọchịchị ọma na Naịjirịa. ""Ihe na-agụ m agụụ oge niile bụ ka Naịjirịa pụta n'ụbịam na ihe isi ike na-echere ọtụtụ mmadụ aka mgba,"" Mbaka kwuru. ""Ka Chineke nyere anyị aka."" Fr Ejike Camillus Mbaka bụ ụkọchukwu Katọlik na-arụ ọrụ na Dayọsis nke Enugwu, na mpaghara Ọwụwa Anyanwụ Naịjirịa. Ọ bụkwaya ya bụ onyeisi ụlọ ekpere a na-akpọ 'Adoration Ministry Enugwu, Nigeria' (AMEN). E chiri ya ụkọchukwu n'ọnwa Julaị nke afọ 1995, nke pụtara na ọ rụọla ọrụ dịka ụkọchukwu ihe ruru afọ 27 ugbua. Otu ihe e ji mara Mbaka bụ na ọ na-ebukarị amụma gbasara ndọrọndọrọ ọchịchị, ntuliaka, nakwa ndị ga-emeri ntuliaka. N'afọ 2020, Mbaka buru amụma na Hope Uzodinma ga-arigo n'oche Gọvanọ Imo Steeti. O buru amụma a na-agbanyeghị na Emeka ihedioha bụ Gọvanọ Imo Steeti n'oge ahụ, dịka okwu ntuliaka ya kadị n'ụlọikpe. Ulọikpe kachasị na Naịjirịa mechara chụtuo Ihedioha ma kwuo na ọ bụ Hope Uzodinma meriri ntuliaka ahụ. Mbaka bukwere amụma na Buhari ga-emeri Jonathan na ntuliaka nke 2015, Amụma a bịakwara na mmezu. Mana n'afọ 2020, Mbaka mechara katọọ ọchịchị Buhari."	https://www.bbc.com/igbo/articles/cv27mgy4lv7o
health	High blood pressure: Ị ma na onye ọ na-eme n'afọ 30 na 40 nwere ike imecha nwee nsogbu n'ụbụrụ?	"Ndị rurula afọ 30 kwesịrị ịgba mbọ hụ na ha enweghi ọbara mgbali elu iji gbochie ọrịa ụbụrụ mgbe ha kawara nka, dịka nchọpụta si kwuo. Nchọpụta ahụ kọwara na ""oge kacha mkpa"" iji echekwa ahụike ụbụrụ mmadụ bụ site n'oge ahụ ruo mgbe mmadụ karuru mbido afọ 50. Nchọpụta ahụ so mmadụ 500 a mụrụ n'afọ 1946, gosiputara na ọbara mgbali elu mere mmadụ na mbido ""etiti ndụ ya"" nwereike ibute ọrịa ụbụrụ. Nke a abụghị mbụ a na-eche na ọbara mgbalie elu bidoro n'oge nwereike ibute ọrịa ụbụrụ nke na-eme ka mmadụ na-echefukarị ihe, nke Bekee kpọrọ ""Dementia"", mana ndị ọkammụta sayensị chọrọ ịghọtakwu mgbe nakwa etu o nwereike ime. N'ime oge e mere nchọpụta a nke e biputara n'ọbaozi Lancet Neurology, e nyochara ndị sonyere na ya iji mata ogogo ọbara ha ma nyochakwa ụbụrụ isi ha. A chọpụtara na ọbara mgbali elu mere onye dị ebe afọ 36 ruo afọ 43 butere mpewanye mpe ụbụrụ. 'Iweta mmebi ọsịsọ' Ụbụrụ onye ọbụla na-atalatu obere ka onye na-aka nka, mana ọ na-egosikarị ọfụma na nke ndị na-arịa ọrịa ndị dịka ọkpọnụbụrụ nke Bekee kpọrọ ""Dementia"" bụ ọnọdụ ichefu ihe na-abịakarị n'agadị. Ebe ndị e nyochara egosighi na uche ha ezuchaghị ezu, ndị nnyocha kwuru na ọtịta ụbụrụ na-amalite tupu nke ahụ - nke bụ na ha ga-aga n'ihu na-etinye anya ebe ndị ha nyochara nọ n'afọ ndị na-abịa, iji mara ma ọ ga-emecha mee ha. A chọpụtara na ọbara mgbali elu na-eme ndị dị afọ 43 ruo afọ 53, butere mmebi okporo ọbara na-agba n'ahụ maọbụ ""obere mkpọnwụ ahụ"" oge ndị mmadụ ruwere ebe afọ 70. Ọkammụta Jonathan Schott, onye ọrụ ya bụ inyocha ụbụrụ isi mmadụ na UCL Queen Square Institute of Neurology, du ndị mere nnyocha a. O kwuru sị ""Ọbara mgbali elu, ọbụladị oge anyị dị afọ 30, nwereike inye ụbụrụ mmadụ nsogbu mgbe afọ iri anọ gachara. Nnyocha na mgbochi e ji elekọta ahụike ụbụrụ mgbe onye kawara nka, kwesịrị ịmalite ebe etiti ndụ mmadụ."" Paul Leeson, onye bụ ọkammụta n'ihe gbasara nlekọta ọrịa obi na mahadum Oxford, kwuru: ""O teela anyị matara na ụfọdụ ndị nwere ọbara mgbali elu na-emecha nwee mgbanwe n'etu ụbụrụ ha dị. ""Ihe ndị dọkịta na-arụrịtaụka maka ya kemgbe bụ ma ilekọta ọbara mgbali elu n'ahụ ndị ntoroobịa ọ na-egbochi mgbanwe ụbụrụ ndị a. ""Ihe ọzọ a ga-emenwu bụ nke anyị na-emekarị ugbua, bụ ichere ruo mgbe onye kataturu obere, ibido na-enyocha ọbara mgbalie elu makana anyị ma na mgbe ahụ, mgbanwe ụbụrụ isi amalitela n'ike n'ike."" Ihe nkiri a ga-amasị gị:"	https://www.bbc.com/igbo/afirika-49442911
business	Etu e si wakpo m maka ajụju banyere nde dọla 56 World Bank nyere Abia - Obinna Ichita	"Obinna Ichita bụ onye omeiwu na-anọchite ndịda Aba bụ nke Bekee kpọrọ ""Aba South"" n'Abia Steeti kọwara BBC Igbo etu e si mwakpo ya n'ụbọchị Wenezde. Ọ sị na mwakpo a mere dịka ya na ndị ọ na-anọchite anya ha na-eme ọgbakọ n'Aba Sawụt. N'okwu ya, ọ kọwara BBC Igbo na ihe a mere atụghị ya n'anya dịka ndị mmadụ bidoro wetewere ya ozi iyi egwu dị iche iche kemgbe ọ jụrụ ajụjụ ole ma ole maka ego o kwuru ruru dọla nde iri ise na isii nke ụlọakụ mba uwa ""World bank"" zitere Abia Steetị maka ịrụzị okporo ụzọ nke Ohanku, Obohia, Ngwa, Port Harcourt road, Uratta nakwa nke Omuma.Omeiwu Ichita sị na ajụjụ ndị ọzọ ọ jụrụ bụ ajụjụ banyere ego ọ sị ruru Ijere kwuru ijere Naira nke enyeghachiri Abia Steetị site na aka 'Paris Club refund' nakwa ego nrite mmanụ agbidi gọọmentị etiti kenyere Abia Steetị. Maazị Ichita kwuru na okwu ụzọ ndị a na adịghị mma bụ isi okwu ọgbakọ ha nọ n'ime ya mgbe ndị omekome bu ụgbọala atọ bịa wakpoo ha. O kwuru na ọnọdụ ụzọ ndị a emela na ụmụ akwụwkọ be ebe ndị ahụ anaghịzị a ga akwụkwọ, ma ụlọ ndị nọ na mpaghara okporo ụzọ Port Harcourt emechichala. O kwukwara na dịka o zịpụrụlara ozi maka iyi ndụ egwu a nye ndị ọrụ nnọchite anya Briten na Naijịrịa bụ British High Commission, na ndị ọrụ nnochite anya mba Amerika nakwa nke mba Europe ole m ole dịka okwu a metụtara ego si na mba Europe Maazị Ichita gwara BBC Igbo na maka okwu iyi ndụ egwu a na ọ gwara Komịshọna ndị uweojii na Abia Steetị, ndị ọrụ nchekwa pụrụiche bụ DSS na Abia Steetị nke mere gọọmentị Abia Steetị ji zipụta ozi ekwu na ozi ya ezighi ozi nakwa ọ bụghị eziokwu. O kwukwara na dịka ha zigarala ndị ọrụ nchekwa ozi banyere mwakpoo a mere n'ụbọchị Wenzde, na ha ma ihu ụfọdụ ndị mere mwakpoo a nke ha kọwara ndị ọrụ nchekwa n'ozi ha. Na nchịkọta o kwuru na ọ na atụ anya nnyocha ndị ọrụ nchekwa ga ewepụ ihe nwere isi. Ichita sị na n'ụbọchị iri na anọ nke ọnwa Julaị, o zigara gọọmentị Abia Steetị ozi gwaa ha bịa gbatara ndị 'Aba South' ọsọ enyemaka maka ụzọ niile nọ ebe ahụ mebere emebi, mana na ọ nweghi ihe ọbụla gọọmentị mere banyere ya. Maazị Ichita sị na bido n'ụbọchị ọ jụwara ajụjụ ndị a ka ndị na-eyi ndu egwu bidoro zitewere ya ozi ọjọọ. N'ọnwa Jụlaị 2021 gọọmentị Abịa steeti kpọrọ okwu ka ndị ọrụ nchekwa nyochaa okwu banyere iyi ndụ ya egwu Omeiwu Ichita kwuputere. N'oge ahụ Kọmishọna mgbasa ozi na steeti ahụ bụ John Okiyi-Kalu kwuru ka na-adị mkpa ime nnyocha banyere ya bu okwu ma chọpụta nke bụ eziokwu. O kwukwara na o zigarala ndị orụ nchekwa ozi banyere ndị a na eyi ndu ya egwu ma gwaa kwa ha maka ihe ntisa mere n'ọgbakọ ha n'ụbọchi Wenzde, nke butere nkụsasị ihe, nkuri ụgbọ ala ya nakwa mmerụ ahụ ụfọdụ ndị otu ya. BBC Igbo kpọrọ ọnụ na-ekwuchitere ndị uweojii na Steetị ahụ bụ Geoffrey Ogbonna n'ekwe nti ya taa bụ Tọọzde maka okwu mwakpoo a, ọ kọwara BBC na okwu dị etu a adighiri ya i tinye ọnụ dịka a ka na-eme nnyocha na ya. O kwukwara na ọ bụrụ na n'ezia na Maazị Ichita eziterela ndị uweojii ozi mwakpoo a, ọha ga-anụ mpụtara nnyocha ha ma ha mechaa. Mgbọ BBC Igbo gbara mbọ ịnụta n'ọnụ Maazị Okiyi-Kalu banyere mkpesa Omeiwu Ichita na-eme mana ọ zaaghị ekwentyị ya."	https://www.bbc.com/igbo/afirika-58339102
business	Anambra Election News: Azụmaahịa ndị mere e ji a kpọ ndị Anambra 'ide ji mba'	"'Ihe nke mba Naịjirịa' a na-etu ndị Anambra abụghị n'ọnụ maka na a sị na onye a na-akpọ nwere ihe ọ na-eme. Ọ dị ka a ga-asị na ndị nyere aha ahụ lebara anya n'uche ndị Anambra ma hụ na ha nwere obi e ji achụ ego, tupu ha gụọ ha aha a. A bịa n'azụmaahịa, ndị Anambra enweghi ịma atụ na Naịjirịa, ha na-agbakwụnye akọnauche ha n'azụmaahịa n'ebe ọ dị ukwuu. Akụkọ sị na Anambra Steeti nwere ọtụtụ mmadụ kachasị bụrụ ide ji mba na Naịjirịa ma bụrụkwa ndị kachasị eje mba. Kedụ ebe akọnuche azụmaahịa ha si? Otu onye omeiwu na-anọchiteanya Njikoka II n'ụlọomeiwu Anambra Steeti bụ Peter Chima Ibida sị na azụmaahịa bụ ihe e ji maara ndị Igbo niile. Ọ sị na dịka akụkọ si kwuo na ndị Igbo si n'agbụrụ ndị Juu bụ ndị e ji ime njem  maara. Na ndị Igbo na-eme njem, ha ga-eji ihe ha nwereike iresi ndị obodo ahụ ha na-aga iji nwete ihe ha ga-eri ma ha ruo n'obodo ahụ. Ibida sị na ọ bụ etu ahụ ka azụmaahịa ndị Igbo si gbasaa rute ogogo ọ nọ ugbua ọkachasị nke ndị Anambra. Ọ gara n'ihu kwuo na ndị Igbo niile nwere akọnauche e ji azụ ahịa kama na ọ bụ ndị Anambra kachasị ahịa azụ n'ala Igbo niile. Ọ sị na ọ bụ nke ahụ mere  'ahia Ọnịcha' ji bụrụ ọkaibe na mpaghara Ndịda Anyanwụ Afr ika. Ọ gakwara n'ihu kwuo na ọ bụ ndị Anambra malitere atụmatụ ikuziri mmadụ ka e su azụ ahịa nke e ji 'ịgba bọị' maara. Nke bụ na otu onye ga-akpọrọ ọtụtụ ndị mmadụ kuziere ahịa n'ime ọtụtụ afọ ma duo ha ụlọ site n'imepere ha ọdọ ahịa nke ha na nyekwa ha ego ha ji azụ ahịa. Na ọ bụ site n'usoro ahụ ka azụmaahịa si na-amụbawanye n'etiti ndị Anambra ma rute ndị Igbo ndị ọzọ. Maazị Ichide mere ka anyị mata na o nweghi ụdị azụmaahịa ọbụla ndị Anambra na-anọghị na ya, nke mere e ji asị na ""ihe e nweghi ike ịzụta n'ahịa Ọnịcha bụ naanị anụ mmadụ"". Mana ụfọdụ azụmaahịa ndị Anambra gbara mkpọrọgwụ na ha gụnyere; A bịa n'ihe ọbụla banyere ụgbọala nakwa ihe ndị e ji arụ ya bụ 'spare parts' ndị Anambra gbara ndị mbụ. Ị ga-anụ aha ndị dịka Coscharis Motors nke Cosmas Maduka nwe, Innoson Motors nke Innocent Chukwuma nwe na ndị ọzọ. Nke a bụ azụmaahịa ọzọ ndị Anambra ji biri ọkachasị mpaghara Nnewi. O nweghi ihe ọbụla metụtara ọgbatumtum na a gaghị ahụ n'obodo Nnewi. Aha gbapụtara ihe n'ụdịrị azụmaahịa bụ 'Ogbuawa Motocycle Spare Parts' nke P.O Ogbuawa bụ onye nwe ya, Innocent Chukwuma malitere n'ụdị azụmaahịa a tupu ọ banyer na nrụpụta ụgbọala. Nke a bụ azụmaahịa niile metụtara mmanụ ụgbọala, mmanụ a na-agbanye n'ime ingine ụgbọala nakwa ndị ọzọ. Ọtụtụ ụmụafọ ndị Anambra na-azụ ahịa mmanụ agbịdị ndị gụnyere; Arthur Eze nwere 'Atlas Oranto Petroleum, Anthony Enukeme nwere 'Tonimas Oil', Joseph Ezeokafor (Jowi Zaza) nwere 'Jezco Oil' na ndị ọzọ. Nke a bụ ngalaba azụmaahịa ọzọ e ji maara ndị Anambra na-agbanyeghi na ọtụtụ ndị ọzọ na-azụzị  ya ugbua. Ị ga-ahụ ndị Anambra na-azụ ụdịrị ahịa a n'ọtụtụ ahịa dị n'ala Igbo nakwa Naịjirịa gbaa gburu gburu. Ngalaba azụmaahịa ime njem bụ ihe ọzọ ndị Anambra ji bụrụ ọpụrụiche na Naịjirịa. A bịa n'ime njem ụgbọala, ị na-ahụ aha ụlọọrụ ụgbọala dịka 'Young shall grow' nke Vincent Amaechi Obianodo nwe, 'Ekeson motors' nke Eugene Eke Nzom nwe,'GUO ' nke Godwin Ubaka Okeke nwe, 'FG Onyenwe na ọtụtụ ndị ọzọ. A bịa na njem ụgbọelu, ị ga-anụ aha ndị dịka 'Airpeace' nke Allen Onyema nwe, 'United Nigeria Airlines' nke Obiorah Okonkwo nwe. Ọ dịghị mfe ịgụpụtacha azụmaahịa niile ndị Anambra nọ n'ime ya maka na ha buru ibu. E nwere ọtụtụ ụlọahịa dị n'Anambra Steeti nke mere o ji soro na steeti ndị kachasị emepe na Naịjirịa. Ụfọdụ ahịa ndị a gụnyere; ahịa Ọnịcha, ahịa Nnewi, ahịa Ochanja, ahia Ekwulobia, ahia Ogidi, ahia Mkpor, ahia Oba, ahia Headbridge, ahia Orie Nimo, ahia Orie Agu Abagana, ahịa 'Timber' na ọtụtụ ndị ọzọ."	https://www.bbc.com/igbo/afirika-58661891
entertainment	Ụzọ ise egwu si enye aka na mwulite ụbụrụ ụmụntakịrị	"N﻿nyocha sayensị egosila na egwu na-enyere ụmụntakịrị aka na mwulite ụbụrụ ha, ọbụladị oge ha ka nọ n'ime afọ nne ha. D﻿ịka ndị ọkachamara sayensị si kwuo, nwa rurula ọnwa asaa maọbụ asatọ n'ime afọ, amalitela ịnụ ihe nke ọma, ma nwekwaa ike ịmata olu nne ya. N﻿'otu nnyocha, a chọpụtara na egwu dị ụtọ ma dịkwa nwayọọ nwereike ime ka nwa nọ n'ime afọ nọdụ jụụ. Dr Ibrahim Balatagi, ọnye bụ ọkammụta na nkuzi egwu na Mahadum 'Lebanese American University, gwara ngalaba Unicef na nwata na-amalite ịnụ ihe n'izuụka 16 ruo 18 nke afọ ime. ""﻿N'ebe izuụka 24, ntị ya emepeela nke ọma nke na o nwere ike ịtụgharị isi ya ma ọ nụ olu maọbụ mkpọtụ mmadụ,"" Dr Baltagi kwuru. ""﻿Ige egwu, ọkachasị egwu na-ada nwayọ nwayọ, na-enyere nwaanyị dị ime aka ka ahụ jụọ ya oyi, mana ọ kacha enyere nwata e bu n'afọ aka maka mwulite ụbụrụ ya."" L﻿ee ụzọ ise egwu si enyere ụmụntakịrị aka: E﻿gwu na-enyere ụmụntakịrị aka ịmụta asụsụ ngwangwa. N﻿ke a bụ maka na dịka egwu ahụ na-akpọ ugboro ugboro, nwatakịrị ga-eso ya na-agụkwa ugboro ugboro. ""﻿Mgbe nwatakịrị na-ekwu otu ihe ugboro ugboro, ọ na-amụtawanye ihe ahụ ngwa ngwa,"" Alys Mathers kwuru. A﻿lys Mathers bụ ọkachamara n'ịnyere ụmụaka aka n'ikwu okwu na ịmụta asụsụ, nke a na-akpọ 'speech and language therapist'. Inwe mmasị ige egwu na-eso ụmụntakịrị apụta ụwa, nke a mere na ụmụaka na-achọ ilele, ige nakwa ime ihe ha hụrụ mmadụ na-eme ma ị na-agụrụ ha egwu. D﻿ịka ha na-eme nke a, ha ga na-echeta okwu niile dị n'egwu ahụ, ma na-amụtakwa etu e si etịnye uchu na mmụta. ""﻿Alys Mathers kwuru sị: ""dịka mmadụ na-agụ egwu, ọbụladị ụmụnatkịrị ga na-amụta usoro nakwa ụda etu egwu ahụ si ada."" ""﻿Nke a mere iji ahụ ebe ha na-achọ imepụta ụda dị icheiche nke ha na-anụ. N'ụzọ dị otu a, ha na-amụta etu mmadụ na ibe ya si ekwukọrịta okwu."" Dr Ibrahim Balatagi kwuru na ị﻿kụziri nwatakịrị etu e si akpọ ngwaegwu nwereike iwulite mmụta mgbakọ na mwepụ n'ime nwata ahụ, ma mekwaa ka akara ha na-enweta n'ụlọ akwụkwọ gbalie. Ụ﻿fọdụ nnyocha gosikwara na ige egwu na ịmụ etu e si  akpọ egwu na-enyere ụmụntakịrị aka ịmụta 'mathematics' ""﻿Egwu dị nwayọ dịkwa nro na-enye aka wetulata otiti obi ụmụaka ma mee ka ha na-eku ume nke ma rahụọ ụra nke ọma,"" Dr Ibrahim Balatagi kwuru. ""﻿Nne maọbụ nna maọbụ onye na-eleta nwa ịgụrụ nwatakịrị ego dị ezigbo mkpa, maka na nwata ahụ amatala olu ha, nke na-eme ka obi jụọ ya oyi ngwangwa ọ nụrụ olu ha."" Ị﻿rahụ ụra nke ọma na-enye nnukwu aka na mwulite ụbụrụ nwatakịrị. Nnyocha egosila na nwata na-arahụ ụra nke ọma na-aka eme nke ọma n'ihe dị icheiche n'ụlọakwụkwọ. E﻿gwu na-eme ọtụtụ mmadụ obi aṅụrị, mana ọ kacha eme ụmụaka obi aṅụrị. ﻿Ndị ọkachamara sayensị na-ekwu na egwu dị ụtọ na-eme ka ụbụrụ mepụta 'dopamine'. 'Dopamine' bụ ihe na-ebulite mmụọ mmadụ ma mee ka ọ na-enwe aṅụrị. Egwu na-enye aka iwulite n'ime ụmụaka mmụọ mmekọrịta mmadụ na ibe ya. N﻿ke a bụ maka na ọtụtụ oge, ịgụ egwu na ịgba egwu na-abụkarị ihe mmadụ abụọ maọbụ karịa na-eme, nke a na-enye aka ịkụziri ha na mmekọ mmadụ na ibe ya bụ ihe dị mkpa. Ị﻿gụ egwu na ịgba egwu na-enyekwara ụmụntakịrị aka imegharị akụkụ ahụ ha dị icheiche. D﻿ịka ha na-agụ egwu, ha ga na-agba egwu, maọbụ na-akụ aka, maọbụ na-awụli elu. Ihe ndị a na-enyere ahụike ya aka."	https://www.bbc.com/igbo/articles/cv27elygq1jo
business	Ka m si jiri naanị dọla ise bido ahịa nri a na-anụ aha ya na Sierra Leone	John Nzeribe bụ onye Naijiria na-ere nri  ndị be anyị na mba Sierra Leone.\n\nỌ gwara BBC Igbo na mkparítaụka na ya bụ ahịa na-eweta nnukwu ego mana ọ malitere ya, n'obere oge ọ bịara obodo ahụ,  o nweghị ego,  nka maọbụ akaọrụ ọzọ. Nwa amadi ahụ onye kọwara na nne ya rebiri nri n'Ariarịa Aba, kwuru n'ezie na dịka nwoke, na ya etinyeghị anya n'ọrụ nne ya na-arụ were ruo hụrụ onwe ya n'  ọnọdụ nnukwu ụkọ na Sierra Leone.\n ihe o jiri.\n\n\nGee ihe o kwuru n'uju: John Nzeribe bụ onye si Owụwa Anyanwụ Naijiria bụ mpaghara  ndị e ji uchu na nje mbiri mara.\nNke a na-ebuga ha na mpaghara dị iche iche n'ụwa ebe na-aga ịchọ akara aka ha nakwa ebe ha ga-aba ụba.	https://www.bbc.com/igbo/articles/cj5q4l1nm7lo
sports	Tottenham vs Man United: Ha abụọ eshitela otu pọịntị n'ajọ ọnwụ	"Ndị Tottenham ji otu ọkpụ goolu sị ndị Manchester United ""nnọọ"" dịka ha nabatara ha n'azụ ụlọ ha, mana Man Utd mechara zọta isi onwe ha. Goolu ndị Tottenham si n'aka Steven Bergwijn na nkeji 27 e ji malite ya bụ egwuregwu, gosiri Man Utd na Jose Mourinho bụbu onye nchịkọta ha anabataghị ha n'ụlọ ọhụrụ ya ka ọ gbaa ha nkiri. N'agbanyeghị na ọ bụ a gbatu gbatu a ṅụọ mmiri, otu abụọ a nwara ike ha ịma ndị ga-azọta pọịntị mgbe a ga-egbuchi bọọlụ. Na nkeji 81, Bruno Fernandes ji penariti nyere Man Utd goolu dịka Eric Dier kwaturu Paul Pogba, mere ka ọ bụrụ onye lawa onye lawa. Mwebata e webatara Pogba gbanwere egwu ndị Man Utd, mee ka ha kpawakwa ike. Na nkeji 78, e webatara Odion Ighalo bụ nwaafọ Naijiria na-eme ndị mmadụ obiọma nso nso a, mana ọ gbaghị aka ahịa ruo mgbe e gbuchiri bọọlụ. Na nkeji 90 na ụma, ndị Man Utd tikwara mkpu ka e nye ha penariti oge ọ bịara dị ka Dier ọ gbaturu Bruno, mana ihe nkiri enyemaka Video Assistant Referee (VAR) nyochara ya sị na otu abụghị n'ezi. Cheta na mgbe otu abụọ a zutere tupu ọrịa Coronavirus achụkpuo onye ọbụla n'ime ụlọ, Man Utd ji ọkpụ goolu abụọ a satara otu merie Tottenham n'Old Trafford. Akụkọ ga-amasị gị:"	https://www.bbc.com/igbo/53117205
religion	Akụkọ dị mkpa taa: Pope Francis eyipụla mmadụ abụọ uwe fada	Pope Francis ekpebiela maka fada abụọ Onyeisi ndị otu ụka katolik bụ Pope Francis eyipuola mmadụ abụọ sị mba Chile uwe fada maka ebubo nwakpo ụmụaka. Pope Francis kwuru na ha ka na-enyocha ọtụtụ fada ndị ọzọ tinyere aka nudi emume a. Buhari emeela mkpebi ọhụrụ Gọmenti etiti ekwuola na ha ebidoola ịnyocha ndị Naijiria bụ ndị ọnụ na-eru n'okwu ruru iri ise maka emume gbasara mpu na aghụghọ. Ọ bụ onye mgbasa ozi gọọmenti a bụ Garba Shehu zipuru ozi a mana o nweghị aha ọbụla ọkpọrọ n'ime yabụ akwụkwọ ozi. N'egwuregwu Onye bubu onye ọgba bọọlu otu Arsenal bụ Thierry Henry nke ayị na-akpọ Igwe abuola onye nchikọta otu bọọlụ n'obodo Monaco. Henry binyere aka n'akwụkwọ kwuru na ọ ga-abụ onye nchịkọta ha ruo afọ 2021. Gee nkeji nke taa Ọkụ agbagbuola ụmụ mmadụ n'Abịa steeti Ọkụ si na okporo mmanụ agbagbuola ihe ruru mmadụ iri n'itoolu n'Abịa steeti mgbe ụfọdụ ndị ntorobia gara ohi mmanụ agbidi ebe ahụ. Onye ọrụ ngalaba na-ahụ maka mmanụ agbịdị bụ NNPC  akpọrọ Ndu Ughamadu kwuru na ya bụ ihe mberede mere n'ime obodo Umudaru. Na ndọrọndọrọ Otu PDP ekwuola na ihe ha jị họrọ Peter Obi dịka onye ga-eso Atiku zọ ọkwa onyeisiala abụghị maka na o si na mpaghara ọwụwa anywanwụ Ha kwuru na o zuru oke n'ihe niile a na-achọ n'ime onye ga-abụ osote onyeisiala. Akụkọ Teknụzụ, Ọ bụrụ na ịnwere akara Facebook oge eruola iji gbanwe passwordu gị Maka gịnị? N'ihi na Facebook ekwuola na ndị na-eji ụzọ ezihi ezi abanye akara ndị mmadụ awakpoola akara  ruru nde iri abụọ n'itoolu. N'Egwuregwu, Otu egwuregwu mba Libya ruru mmadụ iri ise atụọla n'Uyo dịka ha na akwado ịzute otu super eagles n'ụbọchị satọde. Nzute ahụ ga-egosi onye tozuru ịga asọmpị Afrịca cup of Nations n'afọ 2019.	https://www.bbc.com/igbo/afirika-45843803
entertainment	BBC gbaara ndị Uburu Ohaozara akaebe mgbe ha riri ji ọhụrụ	"Ji bụ eze nri niile di n'ụwa, dịka Ndigbo siri kwekọrịta. Ya kpatara e jiri wepụtara ya ụbochị pụrụ iche. N'obodo ụfọdụ n'Alaigbo, ụbọchị e ji eri ji ọhụrụ bụ mbido afọ ọhụrụ ha. Otu a ka ọ dị n'Uburu Adu nke dị n'okpuru ọchịchị Ohozara n'Ebonyi steeti. Emume ji ọhụrụ nwere ọtụtụ aha n'Alaigbo. Ndị Uburu n'onwe ha na-akpọ ya 'iri ji ọvụ' nke pụtara 'iri ji ọhụrụ' maọbụ 'Isu Ava'. Ndị ọzo n'akpọ ya ikeji, iri ji ọhụrụ, ịhajiọkụ, iwa ji na ọtụtụ aha ndị ọzo dị iche iche. A na-eme emume iri ji n'Alaigbo kwa afọ site n'ọgọst ruo ọnwa septemba. Oge a bụ mgbe eji egwuputa ji ọhụrụ n'ala. Ọ bụkwa ọge a ka eji akwusịlata ịgwupụta akụkụ n'ụgbọ n'Alaigbo bụrụ malite ọrụ ụgbọ ọzọ. Ejikwa mgbe dị otụ a ezurukwa ike ọrụ n'Alaigbo tụpụ amalịta ọrụ ọzọ. Onweghị onye ma ka ya bụ emụme siri bido n'Alaigbo, mana ihe anyị chọpụtara bụ na iri ji nwere ugwu pụrụ iche ndị Igbo n'akwaghere ya. Emụme na nganga sọ iri ji n'Alaigbo kariri akari nke bụ na ọtụtụ mmadụ na-esi obodo dị iche iche lọtacha obodo ị bịa mee emume iri ji. Ndị enyị, ọgọ na ikwu na ibe na-abịa sọrọ irie ma ṅụkwa. Nke ndị Uburu Ado mere mgbe ọnwa ọgọst dị mkpụrụ ụbọchị iri abụọ n'afọ a gọvanọ Dave Ụmahị na oriaku ya bịara ebe ahụ, iji gosi ka ya bụ emụme si dị mkpa. N'otu aka ahụ, ndị Igbo niile nọ n'ofesi na-emekwa emụme iri ji. N'obodo ụfọdụ n'Alaigbo ọ bụ Eze obodo maọbụ Ezemụọ na-aka mgbe eji eri ji n'ime onwa ọgọst rue septemba. Onye kọọrọ BBC ka esi mee emume iri ji nke afọ a n'ụbụrụ bụ Ojukwu Innocent Ene sịrị n'ụburu, ọ bụ onye ọgụ ava (onye na-agụ afọ) na-aka mgbe oge iri ji ohụrụ ruru. Ọ bụ naanị ndị Ọgwụnta nke dị n'ime Uburu ka ọ bụ ọrụ ha ịgụ ya bụ ava (afọ). ""Ya bụ Ezemou na-eji ohere a kele Chukwu Abịama maka uju nri akọpụtara n'afọ ahụ, ọ kachasị ji"" , dịka Ene siri kwuo. Ọ kwụkwara na ""n'Alaigbo, ji bụ eze nri. Ya kpatara ojiri bụrụ arụ mmadụ itukwu n'elu ji"" agbanyeghị ka ugwu ejina onye ahụ. Ihe ndọhachị azụ dị n'emụme a bụ na ndị ọgbaraọhụrụ na-ahụtazị ememe iri ji dịka emụme arụsi. Mana Ene kwuru na n'ezie emume iri ji enweghị ihe gbasara ya na arụsị. ""Ọ bụ emụme eji ekele Chineke maka ji ọhụrụ nakwa afọ ọhụrụ, ma ị kọtara ya ma ị gotere n'ahịa"". Ọ bụrụ na ekelecha orisaebuluwa maka onyinye a, onye ọbụla amalite iri ji. Gịnị mere ji jiri bụrụ eze nri niile n'Alaigbo? Ji bụ eze nrị nịịle maka onweghị ihe dị na ji na-alaniyi. Esi ọtụtụ ụzọ eri ji. A na-esu ya na mmanụ. A na-ete ya ete, sụkwa ya ka nri onuno. Eji ji eme ụrị n'ofe nke ga-eme ka ofe rọọ arọ. Ya mere eji echị onye kachasị akọ ji na mba echịchị pụrụ iche. N'Ụbụrụ Adọ nakwa ebe ndị ọzọ, a na-etụ onye ahụ Osuji. Onwekwara ndị na-echị onye ahụ Di ji maọbụ Ezeji. N'Ikem, onye kọtara ji gbara mkpị abụọ maọbụ ji ogene dịka ha na-akpọ ya, a na-etu onye ahụ Ezeji. Dịka Ojukwu Ene siri gụpụtara anyị, ihe ndị a bụ ụrụ iri ji baara ndị Igbo. N'abalị ụbọchị a ga-eme emume iri ji, a na-ericha ji ochie nịịle iji nabata ji ọhụrụ. Mgbe ahụ ji n'amalitekwa imebi, iji gosi na oge ya agaala. N'ụbụrụ Ado, dika na ebe ndị ọzọ, a na-eji emume dị iche iche anabata ji ọhụrụ. Ọ bụrụ na a gọcha ọfọ ya na ya sọ, nke onye Eze, ma ọ bụ Ezemụọ ga-eme, onye ọbụla amalite iri ji ọhụrụ. Onye ọbụna gọrọ ya bụ ọfọ ga eji mmanu nri erie ya bụ ji ohuru ahụ tupu ndị ọzọ amalite. Ezinaụlọ ọbụla ga-eji ihe ha nwere rie ji ọhụrụ. Ụfọdụ na eji ọkụkọ, ebe ndị ọzọ na eji ewu. Ebe aka uru nwaanyị otukwasa dị ya."	https://www.bbc.com/igbo/afirika-45322732
business	"Enugu Airport: A ga-ewepụ ""International"" na Akanu Ibiam Airport?"	Maka Akun Ibiam Airport Enugwu, Gọọmentị Enugu steeti emechiela ahịa Orie Emene na ọdụanụ dịketere ọdọugboelu Akanu Ibiam International Airport dị n'Emena. Nke a mere ka Federal Airports Authority of Nigeria (FAAN) dọchara aka na ntị na ha nwere ike imechi ya bụ Ọdọugbọelụ maka ọnọdụ nchekwa ya. Mịnịsta na-ahụ maka ihe gbasara mbata na mfepụ ụgbọlelu Naịjirịa bụ Hadi Sirika ekwuola na gọọmenti etiti nwereike ịkwụsị mfepụ na mbata ụgbọelu si mba ofesi n'ọdọ ụgbọelu Akanu Ibiam dị n'Enugu. O kwuru na ọ bụ maka ihe ndị ekwesiri ịrụzi ebe ahụ ana-arụbeghị nwereike ibute ọdachị. Gọọmenti Enugwu steeti amapụtakwala ego a ga-eji bugherie Orie Emene. Ndị uweojii n'Anambra steeti adọọla ọhaneze aka na ntị maka enyị amaghị ama a na-emeta na facebook. Ọnụ na-ekwuru ndị uweojii na steeti ahụ bụ Haruna Mohammed kwuru nke a mgbe ha zọrọ ndụ otu nwoke ndị omekome tọọrọ n'Ogidi, okpuruọchịchị Idemili North. N'ofesi e, Minista mba Austria bụ Heinz-Christian Strache agbaala arụkwaghị maka ebubo ngarị eboro ya. Ebubo ahụ kwuru na ahụrụ Strache ebe ya na onye mba Russia na ekwe ọnụ ihe ọ ga-akwụ ya ma ọ nyere ya aka merie ntuliaka na-abịanụ na abalị iri abụọ na isii nke onwe Mee a. N'egwuruegwu ekpuwele Bayern Munich okpueze nke Bundusliga nke ugboro asaa taa mgbe ha ndị Eintracht Frankfurt kwakọrịtara mkpị n'agba nke ikeazụ ehihie Satọde. Bayern ji ọkpụ ise chara acha asatara otu were napụ Frankfurt ya bụ iko ma rọọ ya anya nkarị. Osote onyeisiala Naịjirịa bụ Yemi Osinbajo akọọwala Gọvanọ Imo steeti bụ Rochas Okorocha dịka onye etu o si eme ihe na-agbagọjụ anya. O kwuru na ọ bụ makana ọ naghị eme nkpọtụ iji gosi iheọma omerela ndị Imo steeti kamgbe afọ asatọ ọ chịgoro steeti ahụ. O kwuru nke a mgbe ọ gara ịmepe ụfọdụ ihe ndị Rochas rụrụ ndị Imo steeti. Mba Australia atụwala vootu ha taa bụ ụbọchị iri na asatọ nke ọnwa May . Na mba ahụ ọ bụ iwu na ị ga-atụrịrị vootu .Ihe karịrị mmadụ nde iri na isii denyere aha n'akwụkwọ maka ịtụ vootu. Agba nke ikpeazụ nke iko FA ga-adị kpọkpọ dịka Mancity ga-ezute Waford n'ama egwuregwu Wembley n'elekere ise nke mgbede taa. Mancity mabute iko nke a, ọ ga-eme ya iko atọ ha mabuterela n'izu egwuregwu a.	https://www.bbc.com/igbo/afirika-48319451
sports	Nigeria vs South Africa: Ugo eberela na mgbagbu	"Ndị otu egwuregwu bọọlụ Super Eagles nke Naijiria ekwuola na ha di njikere maka asọmpi nke ha na ndị ogbo ha nke mba Saut Afrịka n'agba anọ ikpeazụ nke iko mba Afrịka. Mba Saut Afrịka gosiri na ha so n'ihe a na-eme mgbe ha gbapụrụ mba Ijipt na-agbanyeghi na ọbụ be ha ka a nọ asọ mpi 'African Cup of Nations' (AFCON) nke afọ a. Nke a mere ka onye nchịkọta ndị Super Eagles bụ Gernot Rohr kwuo na Saut Afrịka buzi okwu akpụ n'ọnụ ugbu a. Mana Rohr kwukwara na ndị otu ya ma ihe ha ga-eme ma ekeremgba bido. Dịka ọ dị ugbua, ahụ zuru ndị otu Super Eagles niile oke maka asọmpi nke mgbede taa. Mikel Obi bụ onye ndu ha agbakeela nke ọma n'ahụ o meruru mgbe Naijiria zutere Madagaska. N'ọgbakọ ndị ntaakụkọ enwere na Cairo, Ijipt ụnyaahụ, Odịon Ighalo kwuru na ndị Saut Afrịka ma ihe ekwe na-akụ mana egwu ọbụla adịghị ndị ""Super Eagles"" n'ahụ. ""Asọmpi a ga-esi ike, mana anyị akwadoola nke ọma. Obi siri anyi nile ike. Ebumnuche anyị bụ ibulata iko AFCON na Naijiria."" Soshal midia esorola tinye ọnụ n'okwu a dịka Nigeria 2 - 1 South Africa na-ewu. Local Black Man na-ajụ ihe mere mpụtara a ji ewu. Broskie sị na ọ bụ Sawụt Afrịka meriri Naịjirịa 2 - 1. Ije Kelvin sị na Naịjirịa ga-emeri maọbụrụ na ha eyighi uwe a. Cheta na Naijiria na Saut Afrịka ezutela onwe ha ugboro iri na anọ na mgbe gara aga. Naijiria meriri ubgoro asaa ma Saut Afrika meriri ugboro abụọ. Mba abụọ ahụ zutere onwe ha mgbe a na-eme nkwado maka AFCON ebe Saut Afrịka meriri Naijiria na Uyo dị na Akwa Ibom steeti. Akụkọ ga-amasị gị:"	https://www.bbc.com/igbo/egwuregwu-48933131
health	Female Genital Mutilation: Abịa na Imo steeti enweghị iwu machiri ibi nwaanyị ugwu	"N'afọ 2015, ndị omeiwu Naịjirịa binyere aka n'iwu a kpọrọ 'Violence Against Persons Prohibition Act', nke machiri omenala ndị na-emekpa mmadụ ahụ, dịka ibi nwaanyị ugwu. Ọ dịzi n'aka ndị omeiwu steeti dị icheiche ibinye aka n'iwu a ka o wee dị ire na steeti ha. Mana a bịa na mpaghara Ọwụwa Anyanwụ, naanị Abia na Imo steetị bụ ndị ebinyebeghị aka n'iwu a bụ 'Violence Against Persons Prohibition Act'. Na Naịjirịa niile, naanị steeti iri na atọ binyerela aka n'iwu a. Ha gụnyere: Anambra, Benue, Cross River, Ebonyi, Edo, Ekiti, Enugu, Kaduna, Lagos, Ogun, Osun, Oyo, na Plateau. Mpaghara FCT, bụ isi obodo Naịjirịa, mere ha iri na anọ. Nwa Ibari (ọ bụghị ezigbo aha ya) alụọla di ma mụta ụmụ abụọ, mana ihe e mere mụta nwa, ya bụ aramara nke bekee kpọrọ 'sex', anaghị amasị ya chaachaa. Nsori di na nwunye, nke bụ otu ihe na-ejikọ di na nwunye ọnụ, anaghị agụ Nwa Ibari agụụ. Nke a bụ maka na e biri Nwa Ibari ugwu oge ọ bụ nwata, ma bechapụ akụkụ ọtụ ya nke bekee kpọrọ 'clitoris'. 'Clitoris' bụ akụkụ ọtụ nwaanyị nke kacha atọ ya ụtọ ma ọ na-eme aramara, mana ọ bụrụ na e bepụ ya oge a na-ebi nwaanyị ugwu, aramara nwere ike ịbụrụ ya ọgụ na mgba. ""Tupu mụ na di m amalite inwe mmekọ, ahụ ga na-atọ m rịrịrị, mana ngwangwa ọ banyere, naanị ụfụ ka ahụ niile ga na-afụ m,"" Nwa Ibari gwara onye ntaakụkọ BBC. ""Ugbua, m cheta mụ na di m inwe mmekọ, ọ na-amapụ m obi."" Otu 'World Health Organisation' kwuru na ụmụnwaanyị e biri ugwu n'ụwa karịrị nde narị abụọ (200 million). Mana onweghị otu mkpụrụ uru ibi ugwu na-abara ụmụnwaanyị, naanị ọghọm jupụtara ya. Ya mere ha ji wepụta ụbọchị isii nke ọnwa Febrụwarị kwa afọ dịka ụbọchị iji gbaa mbọ maka ịkwụsị ibi ugwu ụmụ nwaanyị. Ọ gaara amasị m ma ọ bụrụ na e bighi m ugwu - Olaedo Nwaanyị ọzọ, Olaedo (ọ bụghị ezigbo aha ya) kọọrọ BBC Igbo etu ibi ugwu si metụta ya. Olaedo kwuru sị: ""Ọtụtụ oge ka ndị enyi m na-ekwu etu aramara si atọba ha n'ụbụrụ, mana ọnaghị ekwe m nghọta."" ""Mana na nke m, tupu mụ anụ ụtọ aramara, nwoke ọ bụ mụ na ya ga-enwe nnukwu ndidi ma were nwayọọ mara ebe o kwesịrị ịkpatụ aka."" Olaedo kwuru na ọ gaara akara ya mma ma ọ bụrụ na nne ya hapụrụ ya etu chi si kee ya, kama ibi ya ugwu. ""Onweghị ihe nwere ike ime ka m bie nwa m nwaanyị ugwu,"" Olaedo kwuru. Mpaghara ebe ibi nwaanyị ugwu ka dị na Naịjirịa Joseph Osuigwe bụ onyeisi otu Devatop Centre for Africa Development kwuru na ọ bụ na mpaghara Ọwụwa Anyanwụ nakwa Ọdịda Anyanwụ Naịjirịa ka ụdị ihe a na-emekarị na Naịjirịa. Steeti dịka Ebonyi, mpaghara Okigwe na Mbano n'imo steeti, nakwa mpaghara ụfọdụ n'Abia steeti bụ ebe ọ ka njọ. Ndị ọzọ bụ Ekiti, Ondo, na Osun. Mana Osuigwe kwukwara na ya bụ ihe na-ebelata ugbua, mana ọ kwụsibeghị kpamkpam. Ọ dị ọtụtụ nkwenye n'omenala dị icheiche nke mere ibi ụmụnwaanyị ugwu ji aga n'ihu.Ha gụnyere: Dịka WHO si depụta, ọghọm ibi nwaanyị ugwu gụnyere: E nwere nkwekọrịta dị icheiche machiri ibi nwaanyị ugwu, nke Naịjirịa so na mba binyere aka na ha. Ha gụnyere:"	https://www.bbc.com/igbo/afirika-55924535
entertainment	Igbo Greetings: Uru ekele bara n'ala Igbo	"Ndị Igbo tụrụ ilu sị na, 'Ekele na-eme ka ihu saa' dịka ọ bụ ụzọ mmadụ ji egosipụta etu obi dị ya n'ebe onye ọzọ nọ. N'omenala Igbo, ekele bụ ihe mbụ na-ebute ụzọ na mmekọrịta mmadụ na ibe ya, ma bụrụkwa ụzọ e ji egosi nkwanye ugwu. Ikele na ikwe ekele bụ ihe zuru ụwa niile ọnụ. Ma ndị isiọcha, ndị isiojii, ndị Awụsa, Yoruba na ndị Igbo na-ekele ekele. Mana akụkọ a na-eleba anya n'ekele dịka omenala na njirimara ndị Igbo. Kedụ etu ndị Igbo si ahụta ekele? Ekele so n'otu n'ime omenala ndị Igbo gbapụtara ihe nke mere na onye Igbo ọbụla na-akpụ ekele n'ọnụ mgbe niile. Ekele n'ala Igbo dịrị nwoke ma nwaanyị, nwata nakwa okenye mana ọ bụ nwata na-ebu ụzọ a tụpụ ekele. Ihe mbụ a na-akụziri nwata n'ala Igbo bụ etu o si ekele ekele karịsịa ndị tọrọ ya atọ na nzaghachị okenye ga e kelekwa ya. N'ala Igbo, e nwere ụdị ekele dị iche iche, nwee oge e ji ekele ha, nakwa ihe nke ọbụla na-egosipụta. Ụfọdụ n'ime ha gụnyere; Ekele njirimara ndị Igbo -Nke a bụ ekele e ji mara ndị Igbo, ha ji enwe mmekọrịta karịsịa ma ha nọkọrọ ọnụ n'ime ọgbakọ dị iche iche. I ji maa atụ bụ Chaa! Chaa!! Chaaa!!! Igbo kwenu! -Heee! Mụọnụ - Heee! Zụọnụ - Heee! Rienu! - Heee! Kachaanụ - Heee! Ekele oge ụbọchị - Ekele oge ụbọchị bụ ndị a na-ekele n'oge dị iche iche n'ụbọchị dịka n'ụtụtụ, n'ehihie nakwa n'abalị. Iji maa atụ,  ""Ị bọọla chi?""; ""Ị pụtala ụra?""; ""Ụtụtụ ọma;"" ""Daalụ"" Ehihe ọma, Ụhuruchi ọma, Ị batala ọrụ nke taa? Ka chi fo, Rahụ jụụ dgz. Ekele ọrụ - Nke a bụ ekele ndị a na-ekele mgbe mmadụ na-arụ ọrụ, e nwekwara ike iji ya a gba mmadụ ume nke gụnyere Jisie ike, Ndewoo, Daalụ dgz. Ekele ọrụ na-adịkwa iche site mpaghara Igbo dị iche iche. Ndị mpaghara Enugwu na-ekwu , 'Dejee', ndị Bende n'Abịa steeti na-ekele, ""Jọkwa"", ebe ndị Ngwa na-ekele , ""Maazị"". Ndị Abakaliki na-ekele, ""Tọkwe ehụ"" (well done), ebe ndị Afikpo na-ekele ""Ị dị ike ọrụ,"" maọbụ ""Ka."" Ekele njem - Ekele a bụ nke ndị Igbo na-atụpụrụ onye na-eme njem dịka ""Ije ọma"", ""E jee a lọọ"", ""Ije awele"", ""ka ọ dị"", ""ka okporoụzọ rubere gị isi"" dgz. E nwekwara nke e ji a nabata onye si njem bata dịka ""Ị lọtala?"", ""Nnọọ"" dgz. Ekele nkasi obi - Ọ bụ ekele ndị Igbo ji akasi onye nwere otu ọdachi maọbụ nke ọzọ obi n'ihe dakwasịrị ya dịka ""Kara obi"", ""Diwe"", ""Ndo"", ""Gharawa"" dgz. Ekele nri - Nke gụnyere ekele a na-ekwe mgbe ndị Igbo na-eri nri maọbụ mgbe ha richara nri dịka; ""Bịa rie nri"", I meela, I sie, Daalụ na nri ụtọ a dgz. Ndị Igbo nwekwara ụzọ dị iche iche ha ji egosipụta ekele na-abụghị site n'okwu ọnụ nke gụnyere Ikwekọrịta n'aka, Ife aka, ịkụkọta akupe ( ndị ichie), ibi ọma, itu mmadụ aha na ndị ọzọ. A bịa n'ime usoro ekele niile  ndị a, ihe kachasị mkpa bụ iji nghọta, nsọpụrụ nakwa obi ọcha e ji kele ha. N'ihi na ọ bụ nke a ga-akọwa ebumnobi onye mmadụ nwere n'ebe ibe ya nọ n'agbayeghi mgbe ụfọdụ ""ụtọ abụghị n'ọchị eze"". Akụkọ dị ga-amsị gị:"	https://www.bbc.com/igbo/afirika-50675411
business	250 Account Probe: Gọọmentị Imo na-akpa agwa ụmụaka ọtaakara - Rochas Okorocha	Ndị ụlọomeiwu Imo steeti enyela ikike ka enyocha akara ọba ego narị abụọ na iri ise emepere mgbe Rochas Okorocha bụ Gọvanọ Imo steeti. N'aka nke ọzọ, lekwa ihe Rochas Okorocha nwere ikwu maka nyocha Gọọmenti Imo steeti na-enyocha ya. Onyeomeiwu Imo steeti bụ Uche Ogbuagu kwuru na nyocha a bụ ka achịkọtaa ọba akụ ndị a ka ha bụrụ otu. Ihe nke a pụtara bụ na ha ga enyocha ọba ego ndia niile ka ha mara nke ego dị ma nke ego na adịghi. Ogbuagu kwuru na mgbe ha mechara ka ha ga-achịkọta ọba ego ndị a n'ihe ndị bekee na-akpọ 'Single Treasury account'. Ndị omeiwu a rịọrọ ka ndị Ụlọakụ nwe oba egoi ndị a nyere aka ka atụmatụ a gaa nke ọma.	https://www.bbc.com/igbo/afirika-50142431
sports	Leicester City: Ha achụọla onye nchịkọta ha ọsọ ụkwụ eru ala	"Leicester City chụrụ Claude Puel bụ onye nchịkọta ha ka Crystal Palace ji ọkpụ goolu nyebaa ha afọ. Goolu anọ Wilfred Zaha, Batshuayi, na Milivojevic nyere, so kpọdo Puel n'obe e ji were ya chụọ aja. Na Evans satara otu goolu emeghi ka ndị nyere Puel ọrụ gbaghara ya maọbụ Jacky Bonnevay bụ osote ya. Ka e merichara ha n'abalị, Puel gwara ndị ntaakụkọ sị ""anyị agbaghị bọọlụ a ọfụma."" Puel chịkọtara Leicester City otu afọ na ọnwa anọ tupu a chụọ ya taa. Ntuliaka Sịnịgal Mba Senegal ga-eme ntuliaka nke ha taa, ebe ha ga-ahọpụta onye ga-abụ onyeisiala ha. Gbadokwa anya ma chere mgbe ngalaba Inec gụpụtara mpụtara ihe a tụtara na vootu tupu i kwuwe onye meriri na ntuliaka, makana mpụtara adịgboroja na-efegharị. N'otu aka ahụ, bata na BBC Igbo.com ịmata ihe niile banyere etu ntuliaka ọkwa onyeisiala na ndị ụlọomeiwu a si aga nakwa mpụtara ndị a hụrụla anya. Akụkọ ruru anyị ntị kwuru na ọgbaghara dapụtara ebe ụfọdụ e mere ntuliaka dịka Legọs, Kogi nakwa Rivas steeti, ebe e gburu ụfọdụ, merụọ ụfọdụ ahụ makwa gbaa ụfọdụ igbe ntuliaka ọkụ. N'ofesi, Ihe ruru mmadụ narị anwụọla, ebe ihe ruru narị ọzọ na-anata ọgwụgwọ n'ụlọọgwụ dị n'obodo Assam dị n'India maka mmanya ọkụ na-emerụ ahụ ha ṅụrụ. Nke a na-abịa ka ụdịrị ọdachi a gbukwara ihe ruru mmadụ narị n'obodo Uttar Pradesh na Uttarakhad. N'egwuregwu, Goolu atọ Leo Messi nyere ka Barcelona ji goolu anọ asatara abụọ merie Sevilla, mere ka ọ bụrụ ugboro iri ise ọ na-enye goolu atọ n'ime otu egwuregwu nke bekee kpọrọ 'hattrick' , kemgbe ọ gbawara bọọlụ. Gere akụkọ BBC n'otu nkeji: Ihe nkiri:"	https://www.bbc.com/igbo/afirika-47341643
politics	Latest on Rochas Okorocha: E higharịala ikpe Okorocha na EFCC	Ụlọikpe Ukwu nke Etiti dị n'Abuja  ehigharịala ikpe n'akwụkwọ EFCC gbara Rochas Okorocha maka ebubo nrụrụaka ego ruru ijeri Naira abụọ na ụma gaa abalị iri na otu nke ọnwa Nọvemba afọ 2022. Ngalaba gọọmentị na-ebu agha megide nrụrụraka bụ 'Economic and Financial Crime Commision' (EFCC) kpụpụrụ Okorocha n'ụlọikpe n'ụbọchị Monde (Mee 30,2022) maka ebubo 17 metụtara nrụrụaka. Ọkaikpe Jọstịs Inyang Ekwo nọ n'isi ikpe ahụ nyere Okorocha onye bụbu gọvanọ Imo steeti ikike isi n'ụlọ na-abịa azara ọnụn'ọnụ ego dị nde narị naịra ise ma ma kwuo ka o deda akwụkwọ njirimara ya nke e ji eje mba n'aka ụlọikpe. Ọkaiwu Rochas Okorocha gwara ndị ntaakụkọ na ha na-agba mbọ ịhụ na Okorocha mezuru ọnọdụ ụlọikpe nyere ha ozigbo  iji nye ohere ka Okorocha nwere ohere ịga nnyocha ndị chọọ ịzọọkwa onyeisiala nke pati APC na-eme taa. Ụlọikpe Ukwu dị na-apụja enyela Senetọ Okorochaikike isi ụlọ na-abịa n'ikpe imefu ego dị N2.9bn. Ọkaikpe na-ekpe ya bụ ihe bụ Jọstịs Inyang Ekwo onye higharịrị ikpe ahụ bịa taa bụ Mee 31,2022, nyere mkpebi ka a hapụ ka o si n'ụlọ na-abịa mana o dowe ego dị nde narị Naira 500 nakwa ụlọ ego ya ruru otu ọnụahịa ahụ. Ọ ga-akpọtakwa onye akaebe na ọ gaghị agba ọsọ bụ onye nwekwara ụlọ ọnụahịa ya ruru nde naira 500. Ụlọikpe ahụ gwakwara ya ka o dowe akwụkwọ njirimara e ji aga mba ofesi n'aka kọtụma. Ọkaikpe nyekwara ntuziaka ka e jichie ya n'nga ndị EFCC were ruo oge ọ ga-emezu ọnọdụ isi n'ụlọ na-abịa ikpe nke ụlọikpe nyere ya. Mana ọkaiwu EFCC bụ Gbolahan Latona, jụrụ sị na Okorocha ga-agba ọsọ dịka o meburu na mbụ bụ ebe ha sị na ọ jụụ ịza oku a kpọrọ ya. Ọkaiwu Okorocha bụ Okey Amaechi SAN, gbaghara nke a sị na ọ bụ ikike dịrị onye nke Okorocha nwere ịrịọ ka e nye ya ohere isi n'ụlọ abịa ikpe. O kwuru na ọ bụghị eziokwu na Okorocha gbara ọsọ kama na enyeghị ya akwụkwọ ịza oku a kpọrọ ụlọikpe. Rochas awụchiela n'Ụlọikpe maka ikpe imefu ego dị N2.9bn Rochas Okorocha awuchiela n'ụlọikpe maka ikpe metụtara imefu ijeri Naira 2.9bn. Ngalaba gọọmentị na-ebu agha megide nrụrụraka bụ 'Economic and Financial Crime Commision' (EFCC) kpụpụrụ Okorocha n'ụlọikpe n'ụbọchị Monde (Mee 30,2022) maka ebubo 17 metụtara nrụrụaka. Okorocha, onye na-anọchite Imo -West n'ụlọomeiwu Ukwu Naijiria wuchiri n'ụlọikpe ka ọ fọrọ  nkeji 23 ka ọ kụọ Elekere Itoolu (8:37am) n'etiti ndị ọrụ EFCC. Ndị ezinaụlọ ya na ndị na-akwado ya anọrọla n'ụlọikpe oge ahụ. Taa ka ọkaike nọ n'isi ikpe ahụ bụ Jọstis Inyang Ekwo ka anụ arịrịọ ma a ga enye Okorocha ohere isi ụlọ abịa ya bụ ikpe  maka ịzara ọnụ ya n'ebubo nrụrụaka nke Bekee kpọrọ 'bail'. N'ebe Elekere 9:07 a kụpụrụ Okorocha n'ụlọikpe, a maghị ihe kpatara nke a. Mana ọ lọghachiri, were oche n'ebe Elekere 9:18. Ụlọikpe juru kpụmkpụm dịka ụfọdụ kwụ ọtọ n'ihi na oche eruteghị ha. Ọkaikpe na-ekpe ya bụ ikpe nbụ Jọstis Inyang Ekwo wụchiri ụlọikpe n'Elekere 9:35, ikpe malitere ozigbo. Ngwa ngwa ọ batara,  e nyere iwu ka ndị nile kwụ ọtọ pụọ. Akụkọ ka na-abịa	https://www.bbc.com/igbo/afirika-61638485
politics	'Anyị ga-achọta nnwereonwe ndị Yoruba site n'ụzọ udo ebe enweghi onye ga-anwụ na ya bụ atụmatụ' - Sunday Igboho	Onye ndu otu Yoruba Nation ezipụtala ozi site n'aka ọkaiwu ya banyere	https://www.bbc.com/igbo/afirika-60703632
health	Hand Sanitizer: Lee etu ị ga-esi rụpụta nke gi	Mmadụ idebe aka ya ọcha bụ ụzọ kacha dị ire iji gbanahụ ọrịa na-efe efe dịka coronavirus. Mmiri nkwọcha pụrụ iche Bekee kpọrọ 'hand sanitizer' dị nnọọ nnukwu mkpa ugbua. 'Hand sanitizer' na-adazi oke ọnụ n'ahịa ugbua. Mana egwu atụla gị, lee etu i nwere ike isi rụpụta nke gi na-emefughi nnukwu ego. Ndị mere akụkọ a bụ Chigozie Ohaka na Vining Ogu. Akụkọ ndị ọzọ ga-amasị gị:	https://www.bbc.com/igbo/afirika-52024159
business	R﻿oyal Rebranding: Gịnị ga-eme ego, 'stamp' nakwa akwụkọ njem mba Britain?	"D﻿ịka ọ chịchara afọ iri asaa n'ọkwa, Ezenwaanyị Elizabeth abụrụla onye dị mkpa na ndụ ndị mba Briten. A﻿ na-ahụ isi ya n'ego, nakwa ngwa ndị ọzọ mana gịnị ga-eme ugbua? E﻿go igwe niile dị na mba Briten ruru ijeri iri abụo na itoolu nwere isi Ezenwaanyị n'elu ya. N﻿ke ọhụrụ a kachasị mee bụ nke ewepụtara n'afọ 2015 mgbe ọ dị afọ iri asatọ na asatọ. Nke ahụ bụ mgbanwe nke ise emerela kemgbe ọ nọ n'ọkwa. Ụ﻿lọọrụ na-arụpụta ego ahụ bụ 'Royal Mint' ekwubeghi mgbe ha ga-eji bido rụpụtawa ego igwe bu isi Eze Charles III na ya mana o nwereike iwe ọtụtụ afọ n'ihi na usoro mgbanwe ya ga-abụ nwayọ nwayọ. T﻿upu agbanwee ego igwe niile site na Teknuzu n'afọ 1971, a na-ahụkarị ndị Eze dị icheiche n'ego mba Briten. A﻿mabeghi etu ego igwe bu ihu Eze ọhụrụ ga-adị mana otu ego igwe emepụtara iche maka ncheta ọmụmụ ya mgbe ọ gbara afọ iri asaa tupenyere azụ. G﻿ọọmentị binye ya aka, a ga-abipute usoro ego ọhụru n'ụlọorụ Royal Mint nke dị na Llantrisant na Saụt Wales. I﻿hu Ezenwaanyị bụ ihe dị n'ego si ụlọakụ mba Ingland kemgbe afọ 1960. Ha ruru  ijeri anọ na ụma ise ma ruo ijeri paụnds iri asatọ dị ka ọ dị ugbua nke mere na dịka ego igwe, a ga-eji nwayọ gbanwe ya. E﻿go akwụkwọ na ego igwe niile ka kwụ chị m. Ụlọakụ mba Ingland ga-enye ọtụtụ mgbasaozi nakwa oge maọbụrụ na ọ ga-agbanwe. K﻿emgbe afọ 1967, Stamp niile ebiputara na-ebu isi Ezenwaanyị Elizabeth II e si n'akụkụ sere. Ụlọorụ Royal Mail ga-akwụsị ibiputa ndi bu isi Ezenwaanyị Elizabeth II ma bido usoro ibipụta ndị ọhụrụ - mana a ka nwereike ị na-eji ndị ochie ezipu ozi edemede. E﻿ tinyebuola ihe Eze ọhụrụ na Stamp mana Royal Mail amabeghi etu eserese ndị ọhụru ga-esi dị. I﻿he karịrị pasentị iri isii n'igbe ozi edemede niile bụ ntụpọ  EIIR bụ nke Ezenwaanyị Elizabth nke pụtara E - Elizabeth, R - Regina (pụtara Ezenwaanyị). N﻿a mpụta Scotland, igbe ọhụrụ ọbụla ịhụrụ ga-ebu apa Eze ọhụrụ mana ọnụogụgụ ndị ha na-ewepụta pere mpe nke ga-eme ka o tee aka tupu ịhụ nke bu ya. S﻿ite na ngwa nri bụ Ketchup rue na nri ọka na anwụrụ isi ọma, ị nwereike ịhụ njirimara Ezenwaanyị ebe e dere ""By appointment to Her Majesty the Queen"" n'ahụ ngwa ndị ịzụrụ na be gi. N﻿gwa ndị ahụ bụ ndị enyere 'nnabata' maọbụ 'Warrant' nke pụtara na ụlọọrụ ahụ na-ebugakwara ya ezinaụlọ Ezenwaanyị kwa mgbe kwamgbe. Kemgbe afọ otu narị gara aga, onye na-achị, nwunye maọbụ di ha nakwa onye ga-anọchi ha anya na-ewepụta njirimara 'warrant' nke ha nke pụtara na ụlọọrụ 800 nweruru warrant ruru 900 ha ji. O﻿nye na-enye warrant ahụ nwụọ, ụlọọrụ ndị ji ya nwere afọ abụọ iwepụ njirimara onye ahụ na ngwa ha. '﻿Warrant' ndị Charles nyere dịka Ọkparaeze ka ga-adị ugbua ọ buzi eze maka na o so ya n'abụghị echichi ya. A﻿ na-atụ anya na Eze ọhụrụ ga-enye nwa ya bụ Ọkparaeze William ikike iwepụta 'Warrant' nke ya. M﻿ana ọ bụghị sọsọ ego na 'Stamp' ka a ga-eme mgbanwe. A﻿kwụkwo njem niile ewepụtara n'aha Ezenwaanyị ka ga-adị ire maka njem mana edemede dị n'ime ndị ọhụrụ ga-agbanwe buru aha Eze. N﻿dị uweojii na mba Ingland na Wales ga-agbanwe apa ha bu n'okpu ha. N﻿dị ọkaiwu niile amabu dịka counsel Ezenwaanyị ga-aghọrọ counsel Eze ozigbo. N﻿a ngwụcha, abụ njirimara ala ahụ ga-agbanwe kwuo 'God save the King'. N﻿ke a ga-abịa me emechaa mkpọpụta akpọrọ 'Proclamation' n'Obieze St James dị na London."	https://www.bbc.com/igbo/articles/c0j18lznwpeo
entertainment	Chioma Jazmine Okafor: Etu m si mata di m na Tik Tok, anyị agbaa akwụkwọ n'ime ọnwa abụọ - Ada Mr Ibu	"Ọbịbịa soshal midia emeela ka ụwa niile dịzie ka otu obere obodo, maka na mkparịtaụka mmadụ na ibe ya adịwanyela mfe. Ọ dịzi mfe mmadụ ịnọ na Naịjirịa mete enyi onye mba ofesi ha abụọ esi otu ahụ bụrụ nnu na mmanụ. Otu a ka ihu ọma si kpọọ Chioma Jasmine Okafor, bụ ada John Okafor (Mr Ibu), onye e ji ejije Nollywood mara. N'ọnwa Disemba afọ 2021 ka Jasmine Okafor zutere otu nwaokorobịa aha ya bụ David Mounds n'ọgbakọ soshal midia a kpọrọ Tik Tok, o ruo n'ọnwa Febrụwarị afọ 2022, ha abụọ abụrụ di na nwunye. Ihe tụrụ ọtụtụ mmadụ n'anya banyere akụkọ a bụ na David Moundz bụ nwaafọ mba Amerịka, onye na-akpabeghị ụkwụ mbụ na mpaghara Afrịka. Jasmine na di ya bụ David agbaalarị akwụkwọ n'ụlọikpe, ma na-echezi ka ha gbaa nkwụ ma gbakwaa akwụkwọ nke ụlọụka. Na mkparịtaụka ya na BBC Igbo, Jasmine David Mound gwara BBC Igbo ihe mere o ji lụọ nwoke ọ hụrụ na Tik Tok n'ime ọnwa abụọ. ""Ọtụtụ na-ekwu na ọnwa abụọ ezughị iji mata mmadụ nke ọma tupu e kwuwe okwu ọlụlụ, mana ọ bụghị ogologo oge mmadụ abụọ matara onwe ha bụ isiokwu,"" Jasmine kwuru. ""Ihe mere m ji kweta ịlụ David Moundz bụ maka na ọ hụrụ m n'anya nke ukwuu."" ""Ọ na-enye m oge ya, ma mgbe ọ nọ n'ụlọ, ma mgbe ọ nọ n'ọrụ, oge niile mụ na ya na-akpa n'ekwentị."" ""Ya kpatara m ji sị na nwoke a na-enye m oge ya niile kwesịkwara ka m nye ya oge m."" Jasmine kwuru na nna ya bụ Mr Ibu, na ndị ezinụlọ ya niile nabatara David Moundz dịka di ya. ""Ihe ka ha mkpa bụ ịhụ na m na-enwe obi aṅụrị oge niile. Ebe ha ma na nwoke a na-enye m obi ọma, ha kwadoro mụ na ya."" Chioma kwuru na ya anaghị egosi ihu di ya na soshal midia, maka na ọ chọghị ka ihe niile gbasara ya dịrị n'ọba ịntaneetị. Mana ọtụtụ malitere ikwu na o nwereike ịbụ na nwoke ahụ alụbuola nwaanyị mbụ, nke mere o ji ezo ihu ya ezo. ""Alụghị m di mmadụ, maọbụ enyi nwoke mmadụ,"" Chioma kọwara. ""Di m alụbeghị nwaanyị mbụ na ndụ ya."" ""Kama ọ bụ m kpebiri na achọghị m itinye ihu ya na soshal midia."" ""Mana enyela m BBC Igbo ikike ka ha gosi ihu ya n'onyonyo a."" Oge akụkọ a wuru na soshal midia n'ọnwa Febrụwarị 2022, ọtụtụ kwuru na Jasmine na-alụ nwoke a n'ihi ego ya, maọbụ n'ihi na ọ chọrọ inweta akwụkwọ iji gafee mba Amerịka. Ọtụtụ kwukwara na ọgaghị ete aka mmadụ abụọ a ekewaa. Mana Jasmine kwuru na ịhụnanya ya na di ya siri ike nke ukwuu. ""Onweghị ihe ga-adị ka obi mgbawa na ọlụlụ di na nwunye anyị, naanị obi aṅụrị na ihe ọma ka anyị ga na-enwe,"" ka o kwuru. Ndị mere akụkọ a bụ Nnamdi Agbanelo na Chukwunaeme Obiejesi."	https://www.bbc.com/igbo/afirika-61341021
religion	CAN ahọpụtala Daniel Okoh dịka onyeisioche ọhụrụ	"Otu Christian Association of Nigeria ahọpụtala Daniel Okoh dịka onyeisi ọhụrụ otu ahụ. Ọnụ na-ekwuru ha bụ Bayo Oladeji gwara BBC Igbo n'ekwentị na nzụkọ akpọrọ 'The Assembly' kwekọrịtara na nhọpụta Okoh dịka onyeisi ọhụrụ ha. Nke a pụtara na onyeisi ochie ahụ Rev Olasupo Ayokunle ga-enyefe ya ọchịchị n'aka n'emume a ga-eme n'ụbọchị Fraịde. Daniel Chukwudumebi Okoh bụ ụkọchukwu kachasị n'ụlọụka Christ Holy Church a ma dịka ""Nation Builders"" maọbụ Odozi obodo. A mụrụ ya na Kano na Nọvemba 12, afọ 1963. Ọ bụ onye Ndoni dị n'okpuruọchịchị Ogba/Egbema/Ndoni dị na Rivers steeti. Ọ lụrụ Ngozi dịka nwunye ya ma jirikwa ụmụ anọ. Okoh arụọla ọrụ ihe karịrị afọ iri abụọ dịka onye na-ekwuchitere ndị ụka Kraịst n'ọgbakọ okpukpere ndị ọzọ. Ọrụ ahụ ọ na-arụ gụnyere ma na Naịjirịa ma na mba dị icheiche n'ụwa niile. Ụfọdụ ọkwa ọ nọrọla na ya gụnyere: - Onyeisioche ọgbakọ ụlọụka okpukpere Kraịst dị na Afrịka bụ OAIC n'ịchafụ - Onyeisi otu OAIC na Naịjirịa (2005 - 2014) - Osote onyeisi CAN na Naịjirịa (2007 - 2013) - Okoh so na mmadụ isii gọọmentị etiti họpụtara n'ọgbakọ idozi ndọrọndọrọ n'afọ 2005. - Okoh so na ndị isi na-elekọta National Orientation Agency site n'afọ 2009 rue afọ 2011. Cheta na akụkọ fegharịburu n'ụbọchị Wenzde na otu jikọrọ ndị okpukpere Kraịst na Naịjirịa bụ CAN n'ịchafụ ahọpụtala onyeisioche ọhụrụ. Mana mgbe BBC Igbo kpọtụrụ ọnụ na-ekwuru otu ahụ bụ Bayo Oladeji, ọ gwara anyị na o nweghi eziokwu dị na akụkọ ahụ. ""Ọ bụ akụkọ ụgha, ihe mere bụ na ndị mmadụ wepụtara aha Daniel Okoh dịka onye nwereike ịbụ onyeisioche mana anyị emebeghi mkpebi maka ya"" ka o kwuru. O gara n'ihu kwuo na ọ bụ n'ụbọchị Tọzde kpọm kwem ka a ga-akpọpụta onyeisioche ọhụrụ otu ahụ. Onye bụbu onyeisi otu ahụ bụ Reverend Olasupo Ayokunle banyere n'ọkwa ahụ n'afọ 2016. CAN bụ otu jikọrọ ụlọụka niile na-ekpere Kraịst n'ala Naịjirịa. E hibere ya bụ ụlọọrụ n'afọ 1976 mgbe ọ bụ naanị ụka Katọlik, ụka Anglịkan nakwa ụka ukwu ndị ọzọ dịka Baptist na Methodist. Ndị ụka Kraịsti hibere otu a iji kwụsịtụ  njikọ ndọrọndọrọ na okpukpere alakuba na-aga n'ihu oge ahụ. Ha pụtakwara katọọ ma megide nsonye ala Naịjirịa n'ọgbakọ mba ndị okpupere alakuba bụ OIC n'afọ He mechaziri gaa n'ihu nabata obere ụlọụka ndị ọzọ n'ime ogige ha. Ha nwere ngalaba nke ụmụ nwaanyị akpọrọ WOWICAN nke Oyin Mabel Sowoolu bụ onyeisi ha ugbua."	https://www.bbc.com/igbo/articles/ce9jv489jq8o
health	WHO ekwuola na ịrụte ọrụ aka na-edula mmadụ 745,000 mmụọ kwa afọ dịka nchọpụta gosiri	"Ịrụte ọrụ aka na-egbu puku kwuru puku mmadụ kwa afọ, dịka ngalaba ahụike mbaụwa bụ ""World Health Organization"" (WHO) si kwuo. Nchọpụta mbụ a na-eme n'ụwa gbasara ya gosiri na mmadụ 745,000 nwụrụ n'afọ 2016 site n'ọrịa mkpọnwụahụ nakwa ọrịa obi nke ịrụ ọrụ ọtụtụ awa butere. Nchọpụta a gosiri na ihe a kacha emetụta ndị mmadụ bi na mpaghara Ọwụwa-Anyanwụ Eshia nakwa Ndịda-Anyanwụ Pasifik. WHO kwuru na ihe a nwereike ịkawanye njọ n'ihi mkpamkpa coronavirus. Nchọpụta a e mere gosiri na ịrụ ọrụ ihe ruru awa 55 maọbụ karịa n'otu izu butere mmadụ iji pasentị 35 (35%) nwee ike ibute ọrịa mkpọnwụ ahụ, ma jirikwa pasentị 17 (17%) nwee ike ime ka mmadụ si n'ọrịa obi nwụọ. Nke a bụ iji tụnyere ịrụ ọrụ awa 35 ruo 40 n'otu izu. Nchọpụta a nke ngalaba International Labour Organization (ILO) so mee, gosikwara na ihe ruru atọ n'ime anọ bụ mmadụ ole nwụrụ n'ihi ịrụ ọrụ ọtụtụ awa bụ ụmụnwoke katatụrụla ahụ maọbụ ndị merela okenye. Ọtụtụ mgbe, ọnwụ ndị a na-abịa mgbe onye ahụ bitetụrụla ndụ, ụfọdụ oge mgbe ọtụtụ afọ gachara, karịa mgbe onye ahụ rụrụ ọrụ ọtụtụ afọ ahụ. Akụkọ ga-amasị gị... Dịka nchọpụta a agụnyeghi oge mkpamkpa ọrịa coronavirus a, ndị ọrụ WHO kwuru na etu ọtụtụ ndị mmadụ si malite ịrụ ọrụ n'ebe ọbụla ha nọ karịa ịbata n'ụlọọrụ nakwa ndakpọ akụnaụba, nwereike iso n'etu ihe ize ndụ ịrụte ọrụ aka si arị elu. ""Anyị nwere ihe mgbaama gosiri na mgbe mba dị iche iche banyere na mgbachi obodo, awa ole e ji arụ ọrụ ji ihe ruru pasentị iri (10%) rịgoo,"" ka Frank Pega bụ onye ọrụ WHO kwuru. Nchọpụta ahụ kwuru na ịrụ ọrụ ọtụtụ awa so bute ụfọdụ nrịanrịa si n'ịrụ ọrụ, nke mere ya nsogbu ọrịa si n'ọrụ kacha. WHO na-atụ atụmatụ ka ndị isi ụlọọrụ buru nke a n'uche mgbe ha na-enyocha ihe ndị nwereike ibutere ndị na-arụrụ ha ọrụ nsogbu ahụike. Pega kwuru sị na ikwu sị na 'ihe a bụ awa ole onye ga na-arụ' ga-abara ndị ọrụ uru dịka a hụrụ na ọ na-akwalite ntinye uchu n'ọrụ. ""Ọ bụ atụmatụ gosiri amamihe na ebulighi awa ole mmadụ ji arụ ọrụ n'oge akụnaụba ọtụtụ mba dị na nsogbu."""	https://www.bbc.com/igbo/mba-uba-57138135
religion	St Valentine's Day: Akụkọ St Valentine bu akụkọ ifo - Ụkọchukwu Katọlik	"Ụbọchị Valentine bụ ụbọchị eji egosi ịhụnanya ọkachasị n'etiti nwoke na nwaanyị. Ọtụtụ ndị na-eji onyinye maọbụ were ihe na-acha ọcha maọbụ ihe na-acha mme mme echeta ya bụ ụbọchị. Anyị na Chika Okpalike Ụkọchukwu na ọkammụta n'African Traditional Religion' tinyere anyị ọnụ na ya bụ okwu. Chika Okpalike kwuru na akụkọ maka Saint Valentine dịka nkọmịrịkọ na nkọkịrịkọ nke bekee nwereike ịkpọ Myth maọbụ Legend. Nke a pụtara na-enweghị ihe a na-atụzịrị aka were sị maọbụ eziokwu maọbụ asị. Kama o kwuru na a na-anabata ya site n'okwukwe na ọ bụ etu o siri mee. Okpalike kwuru na enwere ọtụtụ akụko maka onye bụ Saint Valentine kama ọ bụ abụọ ka ndị mmadụ kacha akọ. Okpalike gwara anyị na ụfọdụ na-akọ na Saint Valentine bụ nwa okorobịa bụ onye nke Kraịst ejidere ka egbuo n'oge ihe dịka 4th century. Ọ kọwara sị "" kama oge ahụ nwa onye ọchichị bụ Emperor nọ n'ọrịa mana Valentine kpere ekpere were gwọọ nwatakịri ahụ ọrịa ya"". O kwuru na akụkọ ga-kwara n'ihu sị na mgbe Valentine gara ị nara ikpe ọnwụ ya, ọ dere nwatakịrị agbọha ahụ akwụkwọ ozi iji kosi ya na ya hụrụ ya n'anya. Chika Okpalike kọwara na-enwere akụkọ ọzọ bụkwa na-enwere Saint Valentine ọzọ onye ụkọchukwu na-agba ndị agha akwụkwọ oge Rome nọ n'ọchịchị ebe dị ukwu. Okpalike kwuru sị, "" Saint Valentine na-agba ndị agha akwụkwọ na nzuzo n'ihi na gọọmentị Rome akwadoghị ndị agha ha ịgba akwụkwọ oge ahụ"". O kwuru na ọ mere nke a amaka ihunanya ọ na-ahụ n'etiti ndị a. Akụkọ ndị a na ndị ọzọ bụ nkọmịrịkọ na nkọkịrịkọ Mmeme ochie nwereike ị bụ ebe emume valentine siri bido Emume Lupercalia: Okpalike kọwara na nke a abụ mmemme ndị Rome na-eme oge gboo. Okplaike kwuru sị, "" Aha Lupercalia sitere n'okwu latin abụọ nke otu n'ime ya bụ Lupus"". O kwuru na Lupus pụtara nkịta ọhịa nke bụ Wolf n'okwu bekee. Ọ kọwara sị, ""Rome oge gboo na-eche na ọ bụ Lupus a zụlịtere ndị chọpụtara mba Rome aha ha bụ Romulus na Remus"". Kama Okpalike kọwara na nyocha agba ọhụrụ na-egosi na Wolf nereike ị bụ ụkpụrụ ezoro ezo nke bụ Code n'okwu bekee. Ọ sị, ""Lupus a pụtara onye akwụnakwụna n'ụzọ ụkpụrụ zoro ezo bụ code"". O kwuru na ihe nke a pụtara n'akụko Lupus nwereike ị bụ na ọ bụ ndị akwụnakwụna zụlitere mmadụ abụọ a chọtara mba Rome. Okpalike kọwara na Lupercalia bụ mmemme ndị Rome na-eme n'ọnwa Febuwarị iji cheta ihụnanya nkịta ọhịa a gosiri Romulus na Remus ndị ha si chọtara mba ha. Okpalike kwuru sị, ""Ọ na-adanye karị sitye n'ime ụbọchị iri na atọ ruo ụbọchị iri na ise nke Febuwarị"". O kwuru sị, ""Ọ bụ chị ha na-efe maka ọmụmu (Fertility) na chi ha na-efe maka ahụike ha ka ha na-emere mmemme a"". Okpalike kwuru na a na-eji uhie ọcha nke pụtara ị dị ọcha na uhie mmemme  eme emume Lupercalia mgbe ochie. Ndị BBC depụtara na emume Saint Valentine danyere n'oge eji echeta ọmụmụ na ihunanya ma gụnye kwa na ọ bụ kwa oge a na-echeta chi Zeus na Hera. Okpalike kọwara na ""Februa bụ aha ụtali esi n'akpụkpa ewu emepụta"". O kwuru na a ụmu nwoke na-eji ya bụ Februa apịatụ ụmụ nwaanyị ndị na-achọ nwa , Ha na-eche kwa na nwa okoroọbịa were ụtalị metụ nwaanyị n'ahụ na nwaanyị ahụ ga-ahụ ya n'anya. Etu Cupid siri bata emume Valentine Okpalike kọwara na Cupid bụ chi Ịhụnanya ndị Greek. Okpalike kọrọ akụko were sị, ""Cupid hụrụ chi ha ọzọ aha ya bụ Apollos n'anya"". O kwuru na akụkọ na-ekwu na Cupid gbara Apollos ụta n'obi ka ọ were hụ ya n'anya. Nke mere na ọtụtụ kwenyere na ọbara si na obi Apollo pụta gosiri ịhụnanya ọ bụ ya mmere eji uwe na ihe na-acha mmemme eme emume Saitn Valentine. Ọ bụ ya mere iji ahụkarị obi na-acha mme mme maọbụ onye ji ụta agba na ya bu obi. Chika Okpalike kọwara na ọ bụ bụ pope Galacius nke mbụ bụ onye bidoro mmemme Saint Valentine n'afọ 496 AD. ụfọdụ na-ekwu na ọ bụ Pope Gelacius wetara emume Lupercalia were nke Saitn Valentine dochie ya. Kama enweghị kwa ihe a ga-eji kwado na ya bụ ihe bụ eziokwu. Kedụ ụka ndị na-eme emume Saint Valentine. Ndị ụka nke CMS bu Angịkan, ndị orthodox na ndị nke Luther na-eme emume Valentine. Ọ bụ emume ncheta Saint Cyril ma Saint Methodius ka ndị ụka katọlịk na-eme. Na-agbanyeghị na Saint Valentine nọ na Kalenda ndị Saint a na-echeta n'ụbọchị ahụ, ndị ụka katọlika anaghị eme mmemme Saint Valentine n'ụbọchị ahụ. Ọkammụta Okpalike kwuru na ugbụa ị ga-ahụta emume ndị Rome ochie ma hụta kwa emume ndị nke Kraịst n'oge valentine ugbua. Okpalike kwuru ma kwusie ya ike were sị na okpukpere chi nke Kraịst  anaghị akwado ịhụnanya mmekọrịta ma ọ bụghị n'etiti di na nwunye. O kwuru sị, "" Ugbua, ihe a na-eme bụ mmekọrịta ihunanya ma nke ụka kraịst na-akwado bụ mgbe nwoke na nwaanyị lụrụ onwe ha"". Kama onye ụkochukwu Katolịk ọzo nke ngalaba Dominican bụ Felix Udolisa kwuru na emume Valentine bụ emume eji echeta ịhụnanya. Udolisa kọwara sị, ""na-agbanyeghị na ọtụtu na-eji ya echeta ihụnanya nke mmekọrịta ahụ, ọkachasị n'etiti ndị ntoroọbịa. E nwere ike iji oge emume valentine kuziere ndị ntorobia ihe bụ ihunanya"". Ọ kọwara na ndị ntorobia a ga-emecha bụrụ nne ma o bụ nna nke mere na ọ ga-ebido n'oge kuziere ha maka ihunanya."	https://www.bbc.com/igbo/afirika-56033310
sports	Liverpool vs Atletico Madrid: Atletico efopụla Liverpool ka ahịhịa na Champions League	Nke a bụ agba nke abụọ n'asọmpi dị n'etiti Liverpool na Atletico Madrid maka onye ga-etozu ịga n'ihu maka asọmpi Champions League. Ndị Liverpool bu n'obi ịbọgwara mmeri Atletico ji otu ọkpụ goolu merie ha na Madrid n'asọmpi nke mbụ ha. Ọ dị ka nzube ndị Liverpool a ga-emezu dịka Georginio Wijnaldum nyere goolu nke mbụ na nkeji iri anọ na atọ. Liverpool rụrụ ụlọ were biri na'ogige ọnụ postu ndị Atletico n'agba nke abụọ n'asọmpi a. Ndọlị ndọlị ha mịtara mkpụrụ dịka Roberto Firmino ji isi ya kara aka were takaa neetị ndị Atletico na nkeji iri itoolu na anọ. Ndị Liverpool agaghị echefu etu onye na-eche ọnụ poostu ha siri gbanye ndị Atletico bọọlụ n'ụkwụ nke mere ka ha were ohere a nye goolu mbụ ha n'aka Marcos Llorente. Nke a gbara ndị Atletico ume dịka Llorente gara n'ihu nye goolu ọzọ na nkeji otu narị na ise. Ọ bụ Alvaro Morata ji goolu nke atọ techuo Liverpool ihu mgbe ọ fọrọ ọkara ole na ole ka e gbuchie asọmpi a .	https://www.bbc.com/igbo/egwuregwu-51848010
business	Natural Resources: Imo State na ihe akụ ọnatarachi juputara n'ime ya	Imo steeti so na steeti na-emepụta mmanụ agbịdị na Naịjirịa. Ụmị mmanụ agbịdị dị n'Imo steeti karịrị otu narị na iri isii. Ụmị ndị dị n'obodo iri na abụọ na steeti ahụ Mana ọ bụghị naanị mmanụ agbidi bụ ihe akụ ọnatarachi dị na steeti ahụ. Lee ndị ọzọ ebe a dịka nchọpụta ngalaba 'Raw Materials Research & Development Council' si kwuo. Zinc bụ ụdị igwe e si n'ala egwupụta. Chaịna, Peru nakwa Ọstrelia bụ mba ndị e ji mmepụta 'zinc' mara. Ọ na-enye aka na mmepụta ọkụ latrik. A gwakọọ 'zinc' na 'copper', e nweta 'brass'. E nwekwara 'zinc' nke na-edozi ahụ. Ihe ndị ọọ e ji 'zinc' emepụta bụ rọba, mmanụ e ji ete ụlọ (paint), na kemịkalụ ụfọdụ. Na mpaghara ụfọdụ n'Okigwe na Orlu ka e nwere 'zinc' n'uju. Gypsum bụ ụdị nkume e si n'ala egwupụta. Ihe e ji ya arụpụta gụnyere nzu bekee a kpọrọ 'chalk', ọgwụ, nakwa 'Plaster of Paris' (POP). E jikwa ya eme ka ala kawanye mma iji kọọ ihe. Ebe ị ga-ahụ 'Gypsum' bụ n'Okigwe. Otu ihe kacha mkpa e ji 'lead' emepụta bụ 'battery'. 'Battery' bụ ihe na-enye ụgbọala, ọgbatumtum, ekwentị na ihe ndị ọzọ ike. E jikwa lead emepụta igwe na ihe ndị ọzọ. Okigwe na Orlu nwere 'lead' n'uju. Ihe e ji 'limestone' arụpụta buru ibu. Ha gụnyere 'cement', 'ceramics' na ihe ndị ọzọ. 'Limestone' na-aka mfe igwupụta karịa nkume ndị ọzọ. Ebe e nwere ya n'Imo Steeti bụ na mpaghara Ohaji-Egbema na Okigwe. 'Kaolin' bụ ụdị nkume ọcha na-akwọ mụrụmụụ. E ji ya emepụta nke Bekee kpọrọ 'ceramics', werekwa ya arụ ọgwụ na-akwụsị otoro maọbụ afọ ọsịsa. Kaolin dị n'Ehime Mbanọ, Isu nakwa Oru North. Lignite bụ ụdị 'coal'. Mana ọnaghị eji uji nke ukwu dịka 'coal' ndị ọzọ. A naghị ejikarị 'lignite' akwọ ụgbọ oloko (train). Ebe ọ na-aka egbo mkpa bụ na mmepụta ọkụ latrik. 'Lignite' dị n'akụkụ ụfọdụ n'Orlu'. Na mpaghara Ideato South nakwa Isu ka e nwere 'bentonite'. Nke a bụ ụdị aja ụrọ na acha ọcha. Ọ na-enye aka n'igwu ụmị dị icheiche dịka ụmị mmiri nke Bkee kpọrọ 'Borehole'. Ọrụ ya bụ igbochi mmiri ịba ebe achọghị ka ọ baa. Obodo dị icheiche n'Imo Steeti nwere ọtụtụ emume ọdịnala mara mma nke ukwu. Ọ bụrụ na e lebaa emume ndị anya ma mezie ya nke ọma, ọ ga-adọta ndị mmadụ ka ha na-abịa njem nlereanya na steeti ahụ. Bịa tinyekwara oshimiri Ugwuta nke a na-akpọ 'Oguta Lake' na Bekee. Ụdị ihe a bụ ihe na-amasị ndị njem nke ukwu. Imo bụkwa steeti ala ya na-emepụta nri nke ọma. Naanị nkọpụta nri, ma e mezie ya ọfụma, nwere ike inye gọọmentị Imo nnukwu ego. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-50202766
entertainment	"Regina Daniels: ""A maghị m ihe ndị mmadụ ji akọrọ m ọnụ"""	Regina Daniels bụ onye na-eme ihe nkiri Nollywood ama ama ekwuola maka etu imụta nwa si gbanwe ndụ ya. O kwukwara ihe mere ọtụtụ ndị ntoroọbịa Igbo anaghị amụta Igbo n'oge. Gere ihe ndị ọzọ o kwuru ihe mere o ji belata aka n'ịnara agwa ugbua n'ihe nkiri Nollywood ugbua. Ọrụ a si n'aka Nnamdi Agbanelo na Jessica Nwankwo	https://www.bbc.com/igbo/afirika-58220571
business	Ọgba mbọ: Onye ọkaiwu na-ere ọkpa	Loveth Ifunanya Chinyere bụ ọkaiwu na-eme ọfụma ọrụ kọwara ihe mere o ji hapụ ọrụ ya bido ire ọkpa. Ọ gwara BBC Igbo na ọ bụ mgbe onye dọkịta chọpụtara otu ọrịa n'ahụ nwa ya nwoke mere o ji kwụsị ọrụ iji nwee ohere ileta nwa ya anya. Loveth sị na kama ọ ga-anọ na nkịtị na o bidoro na-esi nakwa na-ere ọkpa n'ụzọ pụrụiche nke mere ka amara ọkpa ya na Legọs. Akụkọ ihe ndị ọzọ ọ gabigara dị n'ihe onyonyo a. Ọ ga-akpalite mmụọ gị ma mekwa ka ọkpa ya gụwa gị agụ. Onye mere akụkọ a bụ Chiemela Peter Mgbahuru Akụkọ ndị ga-amasị gị	https://www.bbc.com/igbo/afirika-50514450
health	Healthy living: Ka ị ga-esi gbanahụ 'ọdịda n'ike' na-ebute ọnwụ.'	Dika a na-enweta akụkọ ndị mmadụ na-anọkata daa nwụrụ, ọ na-agbagọjụ ụfọdụ anya etu dimkpa maọbụ agada agada nwaanyị ga-esi nọkata daa ma nwụrụ. Dibia bekee bụ Chidimma kwuru ihe ole na ole nwereike ịkpata ya bụ ọdachị nakwa ogbugbo ya. Ihe ụfọdụ ụzọ ndị ahụ dọkịta Chidimma kpọpụtara. 1.Oke ndọli: O kwuru na nsogbu a na-emekarị n'etiti ndị ọgbara ọhụrụ a na-adọlị n'ime oke ahụhụ ịkpata ihe ọnụ ga-eri. Ogbugbo: Nwete ezumike zuruoke. 2. Oke ọbara mgbalielu: Ogbugbo: Na-anwụ ọgwụ ga-ebutedata ya nke dọkịta gị ji aka ya nye gị. 3. Oke ọbara mgbatu ala: Ọgbugbo: Lele ahụ gị  n'ime ọnwa isii ọbụla ka ịchọpụta nke a ma nata ndụmọdụ zuruoke n'aka dọkịnta gị 4.Afo ime: Dọkịta Chidimma kwuru na ndị ime nwereike ịda mgbe ọbụla. Ogbugbo: Nata dọkịta gị ndụmọdụ ma ịchọpụta na ị na-adakarị ma ị dị ime. 5.Anwụghị mmiri: Nke a pụtara na onye ahụ anaghị aṅụ mmiri ọfụma. Ogbugbo: Dọkịnta Chidimma kwuru na ọ ga-adịmma ka mmadụ na-agba mbọ hụ na ọ na-aṅụ mmiri ugboro gboro n'ụbọchị 6.  Oke egwu Ogbugbo: Ihe hija gị n'ike ,jide obi aka. 7. Oke ụfụ Ogbugbo: Nabata ọgwụ dọkịta gị nyere gị maka nke a 8. Etu isi ekulite n'ụra: Dọkịta Chidmma kwuru na etu mmadụ si ekulite n'ụra nwerike ịkwatụ ya n'ike maọbụrụ na omeghị ya ọfụma. Ogbugbo: Ikulite n'ụra, tụgharịa n'akụkụ gị nọrọ oge tịnkọm tịnkọm, nọrọala oge tịnkọm tịnkọm, chituo ụkwụ gị n'ala oge tinkọm tịnkọm ma rituo n'oge na-adịghị anya n'elu akwa. N'ikpeazụ dọkịnta Chidimma kwuru na ọ ga-adị mma ka mmadụ na-ewepụta oge na-aga na-enyocha ahụ ya opekatampe otu ụbọchị n'ime ọnwa isii.	https://www.bbc.com/igbo/afirika-50138262
entertainment	Davido: Ihe nkiri na-egosi na a kụrụ ụmụagbọghọ kparịrị ya ịga	"Davido enyela iwu sị hapụ ụmụagbọghọ abụọ a nwụchiri maka ibo ya ebubo ụgha. O kwuru nke a n'elu Twitter ka ndị mmadụ malitere itinye ọnụ n'okwu banyere nwụchi a. Ihe nkiri na-efegharị n'ịntanetị na-egosi ka ụmụnne abụọ boro Davido ebubo ịtụwa otu n'ime ha ime yi ịga n'aka. Nke a na-abịa dịka Davido ezigbo aha ya bụ David Adeleke, ṅụchara iyi na ọ ga-ahụ na a nwụchiri ha maka ibo ya ụdịrị ebubo a. Ụmụnne abụọ ahụ pụtara sị na ọ bụ njakịrị ka ha na-ama, na ha amaghị na ọ ga-ewuru ebe o wururu. Onye otimkpu Davido ama dịka 'Special Spesh' tinyere ihe nkiri nwụchi ha n'elu Instagram. Mana ọnụ na-ekwuru ndị uweojii na Legọs steeti bụ Bala Elkana akatọọla agwa Special Spesh ezigbo aha ya bụ Edward Ijah kpara, na-ekwu na mmadụ nkịtị nwereike ịnwụchi ibe ya nyefee ya n'aka ndị uweojii, mana ị nweghị ikike ịgba ya n'anwụ dịka o si mee. N'ihi ihe nkiri ahụ, aha Davido malitere na-ewu na soshal midia. Ụfọdụ ndị mmadụ na-ekwu na ọ bụ ihe dị ụmụagbọghọ ahụ mma, ndị nke ọzọ na-ekwu na ọ dịghị mma. @Biisi96 sị na ọ dị mma na ndị mmadụ si n'aka ihe a mere ụmụagbọghọ a mụrụ akọ. @london_used kwuru sị na ọ ma na enweghị ihe Davido ga-eme ụmụagbọghọ ahụ, mana ọ dị mma na o ji ha kụziere ndị ọzọ ihe, ọkachasị ndị na-akparị mmadụ n'elu soshal midia. @TORRESBLOG094 sị na ọ pụtara na Davido ""amaghị ihe bụ egwu na nke abụghị"" Ụlọikpe eweliela aka Chidoka, Ifeanyi Ubah Ụlọikpe mkpegharị dị n'Enugwu steeti ekpebiela na ọ bụ Ifeanyi Ubah meriri na ntuliaka maka oche nnọchiteanya Sineti nke Anambara Saụt, na ọ bụghị Chris na Andy Ubah nwanne ya. Ha welikwara aka Obinna Chidoka dịka onye zọtara oche nnọchiteanya nke Idemili Nọt na Saụt  n'Anambara steeti, n'ụlọomeiwu nta, ma sị ụlọọrụ Inec napụta Ifeanyi Ibezi asambodo mmeri e nyeburu ya. Igbo ga-adị o! Gọọmentị Imo steeti amaala iwu sị ka e riwezie asụsụ Igbo ka ji n'ụlọakwụkwọ niile nọ na steeti ahụ site na Praịmarị ruo mahadum. N'ofesi, Praịm minista mba Lebanon bụ Saad Hariri etinyela akwụkwọ arụkwaghịm dịka ndị mba ahụ na-eme ngagharịiwe kemgbe izu abụọ maka oke ihe isi ike nakwa nrụrụaka ndị ndọrọndọrọ ọchịchị. Ngagharịiwe a ebutela mgbachi ụlọakụ, ụlọakwụkwọ ma mahadum na ụlọọrụ ndị ọzọ kemgbe ụbọchị iri. Mba Lebanon so na ndị kacha jide ụgwọ n'ụwa. N'egwuregwu, Ndị otu Golden Eaglets nke Naịjiria ga-ezute Ecuador n'elekere itoolu nke abalị a ebe a na-ama aka iko mbaụwa nke ndị na-akarịghị afọ iri na asaa. N'otu aka ahụ, Manchester City ga-ezute Southampton ebe Everton bụ ebe Alex Iwobi na-agba bọọlụ, ga-ezute Watford ịma aka maka iko Carabao. Ala ezeela ma rie ndị mmadụ n'ime ụlọ ha Ala zere n'ime abalị ma rie ọtụtụ ndị mmadụ na-ehi ụra n'ime ụlọ ha na Ngouache dị na Bafoussam nke Kameruun. A ka na-achọ ndị mmadụ n'ime ala a zere ma gbuo mmadụ iri abụọ ebe otu onye na-anata ọgwụgwụ n'ụlọọgwụ. Oke ụjọọ ka dị n'ihi na ọtụtụ ndị mmadụ ka tọrọ n'ime ala dịka gọvanọ mpaghara ọdịda anyanwụ na Kameruun bụ Awa Fonka Augustin si kwuo na Redio. Gọvanọ a kwuru na mpaghara ahụ adịghị mma kama na a na-agba mbọ ịchọpụta ndị ka tọrọ n'ime ala. Idemmiri atọhapụla ndị mkpọrọ na Kogi steeti Oke mmiri zoro n'ụtụtụ ụnyaahụ mere ka idemmiri kwatuo ụlọ mkpọrọ Koton-Karfe dị na Kogi steeti ma nye ndị mkpọrọ ohere iri mbọmbọ ọsọ. Ọnụ na-ekwuru ndị ọrụ nchekwa n'ụlọ mkpọrọ a bụ Nihi Sesan gwara BBC na idemmiri kwaturu ụlọ ma ebe ndị mkpọrọ nọ. Ọ sị na ọ mabeghị mmadụ ole ndị mkpọrọ gbara ọsọ mana akụkọ na-ekwu na ha ruru mmadụ narị abụọ. Sesan gara n'ihu kwuo na ndị ọrụ nchekwa dịka DSS, ndịagha na ndị uweojii na-agba mbọ ịhụ na a nwụchigharịrị ndị a gbara ọsọ. Ọnụ na-ekwuru ndị uweojii na Steeti ahụ bụ Williams Ovye Aya sị ndị nchekwa obodo tinyekwara aka mere ha ji nwụchie mmadụ iri atọ na otu. Gọọmentị etiti agaghị agwa anyị ego ole anyị ga-akwụ - Ndị gọvanọ Otu jikọtara ndị gọvanọ na Naịjirịa ekwuola na ọ bụghị gọọmentị etiti ga-ekpebi ego ole ndị gọvanọ ga-akwụ ndị ọrụ dịka ụgwọ ọnwa opekatampe. Onyeisi ha bụ Kayode Fayemi bụ gọvanọ Ekiti Steeti sị Steeti agaghị akwụfe etu ike kwere ha. N'ofesi Ihe ruru mmadụ otu nde na ụma agaghị enwe ọkụ latrik na Steeti Kalifonịa n'ihi ọkụ na-agba n'ọzara a kpọrọ Wildfire na Bekee. Ọkụ ọgbụgba ji oke ikuku na-efesasị na mpaghara dị iche iche etinyela isi na Los Angeles n'ụbọchị Monde. Gareth na-agbara Real Madrid bọọlụ agbagidela ụkwụ n'ikike dịrị onye ma gwa Madrid ka ha hara ibipụta akwụkwọ banyere ọnọdụ ahụike ya. Akụkọ kwuru na Bale gara zute onye na-anọchite anya iji mara ọdịnihu ya na Real Madrid. Nkeji"	https://www.bbc.com/igbo/afirika-50217735
politics	Anambra Election Update: Lee akụkọ ụgha na-efegharị gbasara ntuliaka Anambra steeti	"Ọ fọla ụbọchị ole ma ole tupu ụbọchị ntuliaka ọkwa gọvanọ Anambra steeti eruo. Cheta na ọ bụ na abalị isii nke ọnwa Nọvemba ka a ga-eme ya bụ ntuliaka. Mana ọtụtụ akụkọ ụgha amalitela ifesasị, ọkachasị na soshal midia, gbasara ntuliaka ahụ. Akụkọ a bụ iji tiwaara gị akụ oyibo Nsugbe, ma kọwaara gị ihe ndị bụ eziokwu na ndị bụ okpotokpo asị. Akụkọ efesaala na soshal midia na ngalaba ntuliaka bụ 'Independent National Electoral Commission"" (Inec) ga-akagbu ntuliaka Anambra steeti. Ndị bipụtara akụkọ a bụ ụlọọrụ a kpọrọ onyeomablog.com, n'ụbọchị 27 nke ọnwa Sepụtemba afọ 2021. Dịka akụkọ ahụ siri kwuo, Inec sị na ihe mere ha ga-eji kagbuo ntuliaka hụ bụ n'ihi ọnọdụ enweghị nchekwa dị n'Anambra steeti. Mana ya bụ akụkọ bụ asị, n'ihi na INEC enwebeghị mgbe ha pụtara kwuo na ntuliaka Anambra agaghị enwe isi. Ka ọ dị ugbua, ndị uweojii ekwuola na ha ga-eziga ndị ọrụ ha ọnụọgụgụ ha dị 34,587 iji weta ezi nchekwa n'oge ntuliaka ahụ. Akụkọ ụgha ọzọ fesara gbasara ntuliaka Anambra bụ nke kwuru na ọtụtụ ndị ọrụ INEC agbaala arụkwaghịm na steeti ahụ n'ihi ụjọ. Otu n'ime ndị bipụtara ya bụ akụkọ bụ ụlọọrụ kpọrọ onwe ha 'everydaynewsngr.net.' Ya bụ akụkọ fesakwara nke ukwu site n'ọba nzikọrịtaozi ""Whatsapp"". Mana onweghị otu mkpụrụ eziokwu dị na ya bụ akụkọ, dịka Inec siri kowaa. Onye ji ọkwa 'Resident Electoral Commissioner' na Inec Anambra steeti bụ Nwachukwu Orji kọwara na INEC nwezuru ndị ọrụ ha chọrọ maka ntuliaka Anambra steeti. Orji kọwara nke a n'ọgbakọ e nwere n'Awka n'ụbọchị Tuzde, abalị iri abụọ na isii nke ọnwa Ọktoba a. Oge BBC kpọtụụrụ ọnụ na-ekwuru INEC n'Anambra steeti bụ Samuel Nimem, o kwukwara na akụkọ ahụ bụ ụgha. Ọ kọwara na ""Inec ka na-enye ndị mmadụ tinyere akwụkwọ ịrụ ọrụ na ntuliaka a ọzụzụ"". ""Ọ bụ ndị mere ọfụma n'ọzụzụ a ka anyị ga-ahọrọ ka ha soro rụọ ọrụ."" ""Anyị ahọpụtabeghị kpọmkwem ndị ga-eso rụọ ọrụ. Kedụzị etu ndị ahọpụtabeghị ga-esi gbaa arụkwaghịm?"" Otu ụlọọrụ a kpọrọ 'starconnectmedia.com' dere akụkọ n'ọnwa Julaị 2021, wee kwuo na nwaada aha ya bụ Ndidi Nwuneli chọrọ iso zọọ ọkwa osote gọvanọ Anambra steeti. Akụkọ ahụ kwuru na ọ bụ Mazi Akachukwu Nwankpo nke nọ na pati ""African Democratic Congress"" (ADC), chọrọ ịhọrọ Ndidi Nwuneli dịka osote ya. Mana oge ụlọ ntaakụkọ 'The Cable' kpọtụụrụ ya bụ nwaanyị, o kwuru na akụkọ ahụ bụ nnukwu asị. Nwuneli kwuru sị: ""Akụkọ a bụ asị kwọ nwa. Enweghị m mmasị ọbụla ịbanye ndọrọndọrọ ọchịchị."""	https://www.bbc.com/igbo/afirika-59057733
business	Nigeria Poverty Index: Ị dara ogbenye?	Akwụkwọ mpụtara ọhụrụ nke otu enyemaka bụ Oxfam wepụtara na-ekwu na pasentị 69 na mmadụ niile nọ na Naịjirịa dara ogbenye. Mgbakọ ya gosiri na ọ bụ mmadụ nde 138 n'ime ihe karịrị nde 200 bụ ihe dara ogbenye na Naịjirịa. Constant Tchona bụ onyeisi Oxfam na Naịjirịa kwukwara na Naịjirịa nọ n'ọkwa 125 n'ime mba 145 n'enweghi nhata nha. O kwuru na gọọmentị etiti anaghị enyere ọnọdụ a aka site n'etinyeghi ego n'ihe gbasara ahụike, agụmakwụkwọ, mmiri ziri ezi nakwa ọnọdụ ụmụnwaanyị. Etu ịga esi maraonye gbara ogbenye? Ụlọakụ Mbaụwa niile bụ World Bank manyere atụmatụ iji chọpụta ndị dara ogbenye na mba ọbụla n'afọ 1993. Ya bụ na ọbụrụ na ịnaghị erite otu dọlla pụtara narị naira atọ na ọma kwa ụbọchị, ọ pụtara na ịdara ogbenye. Mana ugbua, a na-elegara ihe ndị ọzọ anya ịji chọpụta ọnọdụ ogbenye dịka: O nwere ụfọdụ ihe ndị ọzọ si na ya bụ akwụkwọ mpụtara pụta gụnyere: Gịnị ka gọọmentị Naịjirịa na-eme? Gọọmentị Naịjirịa malitere ụfọdụ atụmatụ iji hụ na achụpụrụ ụbịam kpam kpam na Naịjirịa. Ha gụnyere YouWin bụ nke bidoro n'afọ 2012 bụ nke na-enye ndị ntorobia chọrọ ịbido ahịa ego mbite. Trader-Moni bụ atụmatụ ọzọ yiri ya na-enye ndị na-azụ ahịa ego mbite iji kwalite ahịa ha. Ọzọ bụ N-Power bụ atụmatụ na-akwụ ndị enweghi ọrụ ụgwọ na-akuzikwara ha ihe tupu ha enweta ọrụ. Mana ihe ndị a amịtabeghị mkpụrụ dịka ngụkọ ụbịam na-egosi na Naịjirịa ka na-abanye ụbịam n'ike n'ike.	https://www.bbc.com/igbo/afirika-48947538
entertainment	Anthonia Ogugua: Ọ dịghị mfe ịbụ nwaanyị na-agba mkpọnala	Anthonia Ogugua bụ nwaanyị na-agba mkpọnala. Mkpọnala bụ egbe pụrụ iche nke na-egosipụta emume pụrụ iche n'ala Igbo. Ọtụtụ chebu na ọ bụ naanị ụmụ nwoke nwere ike ịgba ya bụ egbe. Mana Anthonia Ogugua egosila n'eziokwu na ihe nwoke na-eme, nwaanyị nwekwara ike ime ya karịa. Gere akụkọ ya n'uju n'elu. Ndị mere akụkọ a bụ Ikechukwu Kalu na Nnamdi Agbanelo.	https://www.bbc.com/igbo/afirika-57097184
business	"Ekene Obayi: ""Abụ m nwaanyị Igbo na-achị ehi mana ihere anaghị eme m"""	Ekene Obayi bụ nwaanyị ji ịchị ehi mere aka ọrụ na Nsukka dị n'Enugwu Steeti. Ọ hapụrụ asambodo o nwetere na Mahadum dịka onye nchọpụta ihe ọkpụ Bekee kpọrọ 'Archeology' wee chịwazie ehi. Ugbua Ekene sị na ya na-achọ ego ọ ga-eji zụta ala ebe ọ ga-eji rụọ ogige ụmụanụ bụ ebe ọ ga-ewe ụmụnwaanyị ibe ya n'ọrụ. Ọ sị na ọ kwadoghi ịchagharị ehi n'ụgbo ndị mmadụ bụ nke na-ebute nsogbu n'etiti ndị ọchịehi na ndị ọrụ ugbo. Ọ gwara BBC otu o sị chọọ ịgbanwe ajọ echichi ndị mmadụ gbasara ọrụ ịchị ehi na Naịjirịa. Ndị mere ihe onyonyo: Chioma Obianinwa na Nnamdi Agbanelo	https://www.bbc.com/igbo/afirika-56570873
sports	Samuel Chukwueze: UEFA ahọpụtala ya n'ime ntoroọbịa 50 a ga-elebara anya n'Europe	"Otu na-elekọta egwu bọọlụ na Yurop bụ ""Union of European Football Associations (Uefa)"" ahọpụtala Samuel Chukwueze nke Super Eagles n'ime ndị na-etolite etolite ụwa niile kwesịrị ilebara anya. Chukwueze dị afọ iri abụọ (20) na-agbara otu egwu Villarreal bọọlụ, ka ọba ozi ndị Uefa gbara afa na o so na ndị a na-atụ anya ga-eme nke ọma n'afọ egwuregwu nke 2019/2020. Ya bụ nwaamadị so Super Eagles nke Naịjirịa gbaa asọmpi Africa Cup of Nations (Afcon) nke 2019 n'Ijipt, ebe o so ha nata ọlanchara ka ha gbara ndị nke atọ. Ka ọ na-agbara Villarreal, Chukwueze enyerela ndị otu ha aka site na inye goolu ise n'asọmpi iri abụọ na isii ọ gbarala. Uefa kwuru na ha tụrụ anya na Chukwueze ga-eme karịa ka ọ mere n'ọdịnihu. Ndị ọzọ a gụpụtara aha ha na ya bụ ọbaozi gụnyere Yunus Akgün (TUR, 19 - Galatasaray), Benoît Badiashile (FRA, 18 - Monaco), Rhian Brewster (ENG, 19 - Liverpool) na ndị ọzọ. Chukwueze bidoro egwu bọọlụ ya n'otu Diamond Academy ma sorokwa nye otu goolu n'ime goolu abụọ Super Eagles ji merie Saụt Afrịka n'asọmpi Afcon nke 2019. Ihe nkiri a ga-amasị gị:"	https://www.bbc.com/igbo/egwuregwu-49188775
entertainment	Chieftaincy title: Ihe ọ na-ewe nwaanyị inweta echichi n'ala Igbo	"Abịa n'ihe gbasara echichi n'ala Igbo, ụmụnwaanyị katara ahụ ka a na-echibu ya, mana ugbua ọtụtụ ndị na-echizi echichi n'agbọghọbịa. Enweghị mgbe Igbo sọrọ nsọ nwaanyị ichi echichi, kama mgbe gboo naanị ụmụnwaanyị lụrụ di maọbụ nwere ezigbo ego ka ọ dịịrị ichi echichi, mana ugbua, afọ ole nwaanyị dị anaghị egbochi ya ichi echichi. Ụmụnwaanyị na-eme ọfụma n'azụmaahịa maọbụ gụrụ akwụkwọ ọfụma chọrọ ichi echichi ga-echinwu ya ma ọ bụrụhaala na uche ya dị ya, ma bụrụkwa na ọ ga-emenwu ihe dị n'ime ya. Tupu nwaanyị Igbo echie echichi, ego ji ọrụ. Ọ ga-eme ọtụtụ ihe e ji ego eme. Akụkọ kwuru na ihe kpatara e ji eme ihe ego otu a bụ ịmata ma nwaanyị na-achọ ichi echichi onwere ikike ịbụ ""omere ọha"" ma ihe ndapụta dapụta. Ụbọchị a ga-akpọpụta ya n'ihu ọha ugboro abụọ ebe ọ ga-eji egwu duputa ụmụnwaanyị ndị ọzọ chiri echichi n'ihu ọha. Na nwaanyị chiri echichi agaghị eme ya ka o nweta ohere ime ihe ụmụnwoke ibe ya nwere ike ime. Oge ụmụnwaanyị anọ a nwetara echichi ha, ha alụbeghị di. 1) Ome ihe nkiri bụ Genevieve Nnaji chiri echichi 'Eze Ada nke Amuzu Nweafọr' n'afọ 2014. 2) Chika Ike bụkwa onye na-eme ihe nkiri chikwara echichi 'Akwa Ugo mbụ nke Amoli' n'afọ 2013. 3) Oge Okoye nwetara echichi 'Igolo Nwaanyị mbụ nke Awgu' n'afọ 2013 4) Tonto Dike nwetara echichi 'Adadịọramma nke mbụ na Nollywood' ya n'afọ 2017 Akụkọ ga-amasị gị:"	https://www.bbc.com/igbo/afirika-46028677
religion	Apostolic Nuncio: Lee Achịbishọp Fortunatus Nwachukwu na Thaddeus Okolo, ụkọchukwu Igbo abụọ bụ 'Papal Nuncio'	A na-ezitara ndị okpukpere ụka Katọlik na Naijiria ndị ndu si Vatican a kpọrọ 'Papal Nuncio'. Ọtụtụ n'ime ha na-abụkarị ndị ọcha mana ị ma na e nwere ụmụafọ Igbo nọ na nnukwu ọkwa na mbaụwa? Papal Nuncio maọbụ 'Apostolic Nuncio' bụ onye nnọchiteanya nke Bekee kpọrọ 'Ambassador' nke Rome na mba ndị ọzọ. Ndị a na-eme papal nuncio na-abụkarị ndị bishọp kajara akaja na nkuzi Katọlik. Ụmụ Naijiria atọ ma bụrụkwa ụmụafọ Igbo, bụ ndị na-anọchịte anya ọchịchị Rome na mba ụwa; Achịbishọp Fortunatus Nwachukwu n'Antille, Achibishọp Thaddeus Okolo n'Ireland na Achịbishọp Brian Udaigwe n'Benin na Togo. Ihe ị maghị maka Achibishọp Fortunatus Nwachukwu Ihe ị maghị maka Achịbishọp Brian Udaigwe(Benin na Togo) Ihe nkiri ga-amasị gị:	https://www.bbc.com/igbo/afirika-50349512
sports	Chelsea vs Bayern Munich: Bayern etiela Chelsea 'duka duka' ka onye e jidere n'ohi	Ndị Chelsea nabatara ndị Bayern Munich na Stamford Bridge maka asọmpi agba nke iri na isii nke Champions League, kama Bayern egosighị ha nsọpụrụ dịka ha ji ọkpụ goolu atọ asataghị otu wee metọọ ha na be ha. Dịka a gbachara ọkara nke mbu, ọ dịka ndị otu Chelsea ama ihe ha na-eme, mere ka ndị na-akwado ha nwetu obere olileanya. Ha chịkwa ọkụ wee bata, mana Serge Gnabry gbabuuru Arsenal bọọlụ gosiri na ya abụghị onye obi ọma, dịka o ji goolu were menyụọ ya bụ ọkụ na olileanya ha nwere, na nkeji 51. Gnabry ezukwaranụ ike? Mba! N'ihi na o jikwara goolu ọzọ o nyere na nkeji 54 nke mezuru ya abụọ, na-erughi nkeji atọ o nyechara nke mbụ. O nyegidere nsogbu, ma nwakwaa inye goolu ọzọ nke gaara emezu ya atọ, mana o riri ya. Dịka agadị nwaanyị na-anaghị aka nka n'egwu ọ maara agba, Robert Lewandoski mezuru ya atọ na nkeji 76. Ka ihe niile a na-eme, ndị Chelsea bịara dizie ka ndị na-achụ oke ebe ụlọ ha na-agba ọkụ. Lịka lịka niile ha gbara bụ amịtaghị mkpụrụ, naanị akwụkwọ ọbara ọbara ka ha gbatara na nkeji 73, mgbe Marcos Alonso metara ihe e ji chụpụ ya. Otu ihe ndị mmadụ kwesịrị ịma bụ na e meribeghị Bayern Munich n'agba nke iri na isii kamgbe ha bidoro zọwa iko Champions League. Marakwa na ọ bụ Bayern ka Chelsea meriri n'afọ 2012, iji bulie Iko Champions League. Ka ọ dị ugbua, naanị ihe ga-azọ Chelsea ndụ n'asọmpi a bụ ma ọrụ ebube mee n'isi ha, ma ọ bụrụ na Chelsea nye goolu anọ ma ndị Bayern asataghị otu mgbe ha ga-ezute ọzọ. Otu abụọ a ga-ezute n'Allianz Arena bụ be ndị Bayern, n'ụbọchị 18 nke ọnwa Maachị, afọ 2020. Akụkọ ga-amasị gị: Ihe nkiri a ga-amasị gị:	https://www.bbc.com/igbo/egwuregwu-51633003
entertainment	Igbo hairstyles: Ụdịrị isi e ji mara ndị Igbo mgbe gboo	Site n'afọ 1900 ruo ugbua, ọtụtụ ihe agbanweela, mana mgbanwe ndị ahụ abụchaghị nke a tụfuru atụfu. Otu n'ime ihe ndị ahụ gbanwere bụ isi ọkpụkpa ndị mgbe gboo na-akpabu. A na-akpakwa isi ugbua, mana ọtụtụ ndị amaghị na ụfọdụ isi ndị ahụ bụ ndị a kpara mgbe gboo. Ihe nkiri a ga-egosi gị ụdịrị isi e jiri mara ndị Igbo mgbe gboo. Ndị mere ihe nkiri a bụ Chiemela Peter Mgbeahuru na Chukwunaeme Obiejesi.	https://www.bbc.com/igbo/afirika-54131997
religion	Aka akparala Pastọ zoro ọtụtụ ụmụaka n'ime ụlọụka ya	"Aka ndị uweojii akparala otu Pastọ e boro ebubo izo ọtụtụ ndị mmadụ n'ime ụlọụka ya, ọtụtụ n'ime ndị a bụ ụmụ ntakịrị. Ndị uweojii Ondo steeti kwuru na ọ bụghị naanị ụmụ ntakịrị ka a chọpụtara e zoro n'ime ụlọụka ahụ. Ọ bụ na mgbede abalị ụbọchị Fraịde, Eprel 1 ka ndị uweojii mere nchọpụta a, na mpaghara a kpọrọ Valentino na 'Ondo town'. Funmilayo Odunlami bụ ọnụ na-ekruru ndị uweojii Ondo steeti kwuru na ha kpọpụtara mmadụ iri asaa na asaa (77) n'ime ụlọụka ahụ. Ndị uwoji kwuru na Pastọ a na-agwa ndị ụka ya na oge eruola mgbe ụwa ga-emebi. Dịka Odunlami si kwuo, ""ụkọchukwu ahụ na-akụziri ndị otu ya na ụwa a ga-abịa n'isi njedebe n'ọnwa Sepụtemba afọ 2022."" ""Nke a mere ha ji kpọchide onwe ha ụzọ n'ime otu nnukwu ọnụụlọ dị n'okpuru ụlọụka ha iji na-akwado ma chere mmebi ụwa."" ""Ọtụtụ n'ime ndị a hụrụ n'ime ụlọụka ahụ bụ ndị ji aka ha hapụ ụlọ ha kamgbe ọnwa ise gara aga."" Ndị uweojii kwuru na ha amalitela nnyocha miri emi gbasara nke a. Cheta na ụdị ihe di otu a emebuola n'ọdị nso a n'Ekiti steeti ebe otu Pastọ aha ya bụ Noah Abraham na-ana ndị ụka ya ego dị narị puku naịra atọ (N300,000) iji duga ha eligwe. Ndị uweojii nwuchiri nwa amadị ahụ n'ọnwa Mee afọ a."	https://www.bbc.com/igbo/articles/c99lx2z1n5yo
religion	Nchọpụta egosila na Pope Benedict XVI emeghi ihe ọbụla maka mkpesa mmetọ ụmụaka anọ e kpesaara ya	"Nchọpụta egosila na enweghi ihe Pope Benedict nke iri na isii bụbu onyeisi ụka Katọlik, mere maka okwu mwakpo ụmụaka anọ e kpesara n'aka ya oge ọ bụ Achbishọp nke Munich. Pope Benedict nọ n'ọkwa ahụ site n'afọ 1977 ruo 1982, agbụrụla aka ya n'ebubo ahụ mere mgbe ahụ ọ na-abụbeghi Pope. Otu ụlọọrụ ndị ọkaiwu nọ na mba Jamini bụ ndị nzukọ Katọlik goro ka ha mee ya bụ nchọpụta. Ha sị na nchọpụta ha gosiri na ya bụ Poopu aha ya bụ Josef Ratzinger mgbe ahụ, nọ n'ụlọ ya bụ ewu mụọ n'ọgbụ n'aka ụmụaka anọ ahụ. Nke ka njọ bụ na ndị ụkọchukwu mere arụ a ka nọkwa n'ụka na-ekpori ndụ ka ọ nweghị ihe mere. Poopu Benedict XVI gbara afọ 94 ugbua, bụ Poopu mbụ gbara arụkwaghị m kemgbe afọ narị isii (600), mgbe o mere ya n'afọ 2013. Ọ sị na ọ bụ maka ike ọgwụgwụ ka ya ji tinye ya bụ akwụkwọ arụkwaghị m. Ndị ọrụ wepụtara ya bụ akwụkwọ nchọpụta bụ ndị a kpọrọ Westpfahl Spilker Wastl n'asụsụ Jamini. N'ime ya, Ọkaiwu Martin Pusch kwuru na, ""ikpe abụọ maka mmetọ ụmụaka a mere mgbe ọ nọ n'ọchịchị nke steeti kewapụrụ ndị mere ya. N'ikpe abụọ ahụ ndị kpara ya bụ arụ ka nọ n'ụka"". Otu mgbe, e boro ya na ọ ma maka otu ụkọchụkwụ metọrọ nwa nwoke bụ ndị ezitere na dayọsis ya, mana onweghị ihe o mere fada ahụ. Akụkọ kwuru na Poopu Benedict edegarala ndị ọrụ nchọpụta a ọtụtụ akwụkwọ na-aja ha ike maka ezigbo ọrụ ha ma gọọ na ụkwụ na na aka ya emetụghị ụtụ chara acha na ya bụ okwu. Akwụkwọ nchọpụta a gosiri na ya bụ Poopu nọ n'ọgbakọ ebe a na-akpa maka ya bụ okwu ma nyụọ ntị mmanụ. Ihe Vatikan mere Vatican sị na ha ga-eleba ya bụ akwụkwọ anya mgbe e biputara ya. Akwụkwọ nchọpụta ọzọ e biputaburu na-ekwụ na-achọpụtara mmetọ ndị ụkọchukwu mere karịrị 3,600 kemgbe afọ 1946 ruo 2014. Ọtụtụ n'ime ndị e metọrọ bụ ụmụnwoke ndị Bekee kpọrọ 'mass servants"". Akwụkwọ nchọpụta ọhụrụ a e mere na mpaghara Munich na Freising hụrụ na e metọrọ ihe ruru mmadụ 497 site n'afọ 1945 ruo 2019. Ọ bụghịkwa naanị Poopu a ka e boro ebubo a, ya bụ nchọpụta na-arụjere achbishọp nke mpaghara ahụ bụ Kadịnal Reinhard Marx aka ọjọọ, sị na ọ gbara nkịtị na mmetọ abụọ. Ya bụ Kadịnal etinyelarị akwụkwọ arụkwaghị m maka ya bụ ebubo kemgbe Juun afọ 2021, sị na ya kwesịrị ịketa n'ụta mmetọ ndị a, mana Pope Francis ekweghị anabata akwụkwọ ya. Mana mgbe gara aga Pope Francis emegharịala iwu e tiri maka imetọ ụmụaka, ime ka ahụhụ so ya tawanye akpụ."	https://www.bbc.com/igbo/afirika-60073671
politics	Anambra Women in Politics: 'Ụmụnwoke Anambara achọghị nwaanyị ga-aga ha n'ihu'	"Ụmụnwaanyị Anambara na-emesi ihe ike n'agụmakwụkwọ, azụmahịa, nka na ihe ndị ọzọ mana a bịa n'okwu ndọrọndọrọ ọchịchị, ọ dị ka ha a na-akụla bandị azụ, naanị nwanyị ole na ole n'ime ha na-aka obi apụta. A bịa n'agumakwụkwọ, mmepụta ngwahịa, ihe ejije na ndị ụbụrụ ha na-acha ọkụ, Anambara nwere ụmụnwaanyị na-emesi ihe ike. Ndị dị ka Oby Ezekwesili, Dora Akunyili, Chimamanda Adichie, Stella Okoli, Sharon Ikeazor wdgz. E lee ya anya na-elu n'elu, a ga-asị na ụmụnwaanyị Anambara chị ọkụ na ndọrọndọrọ ọchịchị dịka ha so na naanị ụmụnwaanyị ole na ole nọ n'ọchịchị.. Iji maa atụ, a bịa n'Ụlọomeiwu Ukwu Agba nke Itoolu, naanị mmadụ asaa n'ime ndị omeiwu  mmadụ otu narị na itoolu(109) bụ  ụmụnwaanyị . N'ime ụmụnwaanyị asaa ahụ, naanị ụmụnwaanyị abụọ si Ọwụwa Anyanwụ. Ha abụọ bụ Anambara steeti (Stellah Oduah na Uche Ekwunife) . N'otu aka ahụ, n'Ụlọomeiwu Nta Agba nke Itoolu(9th Assembly), naanị mmadụ iri na abụọ n'ime ndị omeiwu 360 bụ nwaanyị. N'ime ụmụnwaanyị iri na abụọ ndị a, naanị abụọ bụ ụmụnwaanyị sị Ọwụwa Anyanwụ (Lynda Chuba Ikpeazu - Anambra na Nkeiruka C. Onyejeocha -Abia.) N'aka nke ọzọ,  naanị ụmụnwaanyị Anambara bụ ndị Ọwụwa Anyanwụ so  dị n'ime nwaanyị asaa n'ime mmadụ 109 nọ n'Ụlọomeiwu Agba nke Asatọ(8th Assembly). Mana nke bụ eziokwu bụ na ebe ha kwụ dị anya na pasent iri atọ bụ mkpebi Beijing afọ 1995  nke kwuru ka a na-enye ụmụnwaanyị n'ọkwa ọchịchị obodo. Ụfọdụ n'ime ha nọ n'ọchịchị nakwa ikike dịrị onye kọwara ihe ụfọdụ mere ụmụnwaanyị Anambra na-ala azụ n'ihe gbasara ịzọ ọkwa ọchịchị: 1. Ụmụnwaanyị enweghị nkwenye na ha nwere ike imeli ya Ịyọm Josephine Anenih bụbụ Minista na-ahụ maka ụmụnwaanyị kwuru na ọtụtụ ụmụnwaanyị na-akụziri onwe ha na ọchịchị abụghị maka nwaanyị. ""I kwuo okwu ha asị gị, "" Ị na-etinye ọnụ n'okwu ịbụ nwoke?"". Ọ bụghị maka ị gụrụ akwụkwọ maọbụ n' a ịgụghị akwụkwọ, ọ bụ ihe dị n'ime anyị."" ""Achọ ime ntuliaka ọkwa onyeisioche na 'woman leader na pati, ụmụnwaanyị agaghị ekwe etinye akwụkwọ na ndị ga-azọ ọkwa onyeisioche. Ha echere nanị ọkwa 'woman leader'."" ""Ọ bụrụ na ị pụtaghị, onye ga-enye gị ọkwa? Ọ bụghị pụtara ka ịzọ ịzọta i were. Ọ tụrụ arrịrị na ọ bụ naanị ụmụnwoke na-atụnye ọnụ n'ihe gbasara obodo. Dịka Ada Agina-Ude, bụbụ onyeisi otu na-agba mbọ maka ikike dịrị ụmụnwaanyị a kpọrọ 'Gender and Development Action' (GADA) siri kọwaa, ""Ọtụtụ ndị Anambara nwere nkwenye na 'Nwaanyị ichi nwoke bụ arụ.'"" I lee anya, ọ dị ka ụka na omenala dowere ụmụnwaanyị n'azụ oche. Ndị Anambara ejighịkwanụ omenala na ụka egwu egwu, ya mere ogogo ụmụnwaanyị nọ 'ọchịchị obodo agaghị agba gharịị. Dịka Iyom Anenih bụ onye Amaọbịa dị n'Anambara steeti siri kwuo, ihe nkuzi ụka na omenala na-akụziri ụmụnwaanyị bụ na ọchịchị bụ nke nwoke. Ọ sịrị, ""Ụka na omenala akụziela ụmụnwaanyị na nwoke bụ isi,"" nke mere na ha anaghị ekwe ewepụta onwe ha ịzọ ọkwa Ada Agina-Ude bụ nwa afọ Nnewi, Anambara steeti kwuru na ego dị n' Anambra mana ha anaghị etinye ya na-ịkwado nwunye ha. ""N'Anambara, nwoke na-achọ ka nwaanyị ya bụrụ ihe nlele. O kpata ego ọ zụọrọ ya ụgbọala maọbụ ọgbatumtum mana  ịsị na itinye ego ka nwaanyị bụrụ onye ọchịchị ọ gaghị eme ya."" N'otu aka ahụ, Agina-Ude rụtụrụ aka na ụmụnwoke Anambra na-achọ ka nwaanyị ha gaa n'ihi mana ọ ganihu ahụ bụ n'ihu ụmụnwaanyị, ọ bụghị ịga nwoke n'ihu."" Agina-Ude, onye ji Bianca Ojukwu chọrọ ịzọ ọkwa senetọ maa atụ, kwụru na ọ bụrụ na steeti ọzọ dịka Enugwu ka ọ pụtara gosi ọchịchọ obi ya, na  ha ga-eji ikwanyere Emeka Ojukwu ugwu nye ya ohere ka ọ zọọ. Ego ji okwu ma ọ bụrụ ndị kwuru okwu. Ego so na ihe na-anapụ ụmụnwaanyị Igbo ọkachasị ndị Anambara ara n'ọnụ n'okwu ịzọ ọchịchị obodo. Oby Kate Okafor bụ onye zọrọ ọkwa gọvanọ Anambara n'afọ 2017 n'aha otu pati Advanced Congress of Democrats(ACB) sịrị, ""ebe ọ na-enye nsogbu bụ na ego e ji eme ntuliaka n'Anambra karịrị akarị."" Okafor kọwara n'ezie na ndị pati dị na Naijiria anaghị ana ụmụnwaanyị ego e ji agba akwụkwọ ịzọ ọchịchị, ""Mana ego ị ga-eji eme ndọrọndọrọ kwanụ? E nye gị ọkọlọtọ, i ji ego i ga-eji eme ndọrọndọrọ?"" Uche Akolisa dere akụkọ, ebe Nnamdi Agbanelo meere onyonyo so ya."	https://www.bbc.com/igbo/afirika-58892607
politics	Orji Uzọr Kalu : Akwụ m chịm onweghi ihe na-eme	Akụkọ dị mkpa Ndị otimkpu aka chịburu Abia Steeti bụ Ọrji Uzor Kalu ekwuola na ahụ dị ya chịmchịm ugbua dịka ọ gwachara ha okwu n'ekwenti n'oge adịghị anya. Cheta na akụkọ kwuru na nwa amadị mere njem na mba Jamini bụ ebe ọ gara ịwa ahụ n'ihi ọrịa a na-akpọghị aha ya. Akụkọ ọzọ na-eru anyị ntị bụ na Sylvester Dede Ojukwu bụ ọkpara dike Biafra bụ Odumegwu Ojukwu anwụọla n'abalị ụnyaahụ. BBC Igbo kpọtụrụ nwanne ya nwoke bụ Emeka Ojukwu, okwughi ma ọ bụ eziokwu ka ọ bụ asị kama o kwuru na ọ chọghị ịgwa ndị ntaakụkọ okwu. Minista na-ahụ maka ọrụ bụ Chris Ngige ekwuola na mkparịta ime udo n'etiti gọọmentị na ndị ọrụ ga aga n'ihu echi agbanyeghi abụbụ ọrụ nke ndị ọrụ na-esi ọnwụ ime. Ngige rọrọ arịrịọ ka ndị niile nke gbasara gbalịa bịa nzukọ ahụ maka i ji gbo nsogbu ọgwụ opekatampe ndị ọrụ. Anya anyị ga-acha ọbara n'ụbọchị Nov 6 - NLC Akwa dara na mba Ijipt dịka ndị mmadụ gbakọtara ili ndị ụka kraịst asa a gbagburu n'ebe ha gara ikpe ekpere na njem ala nsọ ha mere. Ndị agha nnupuisi Islamic State kwuru na aka ha dị n'ọnwụ mmadụ asa ndị a. Manchester United lara na nta dịka ha si na-azụ were ọkpụ goolu abụọ asatara otu merie ndị AFC Bournemouth n'asọmpi Iko Premier. N'aka nke ọzọ, anya niile na-ele ka eke ga-esi anya anwụ n'asọmpi ga-adị n'etiti Arsenal na Liverpool n'abalịa. Leekwa ihe nkiri otu nwoke a sị daa mmiri na Legos Ibe anyịnụ, pati APC akụwala akị oyibo nsugbe site na inye INEC aha Hope uzodimma dịka onye ga-ebutere pati ha ọkọrọtọ na ndọrọndọrọ ọchịchị gọvanọ Imo Steeti 2019. Adams Oshiomhole bụ onyeisi APC kwuputara nke a ụbọchị Fraịde bụ ebe ọ nọ kwuo na ihe ya mere bụ ihe ụlọikpe ukwu kwuru. Mana akụkọ a na-anụzi ugbua bụ na ụlọikpe ukwu dị n'Abuja egbochiela Oshiomole na kọmitee ọrụ nke APC i ziga aha ọbụla na-abụghị aha Uche Nwosu nye ndị INEC. Ụlọikpe gakwara n'ihu nye ndị INEC iwu ka ha ghara ịna-abata aha ọbụla na abụghị aha Uche Nwosu dịka onye ga-azọ ọkwa gọvanọ n'Imo Steeti. Anyị agaghị ekwe o, Anyị agaghị ekwe! Ndị ụka Anglikan bụrụ ngagharị iwe ụbọchị frịade bụgara gọvanọ Anambra steeti bụ willie Obiano na ebo ya ebubo na ọ were ụlọakwụkwọ ha bụ Bishop Crowther Primary School nyefee ndị katọlik na'aka. N'ofesi onyeisiala mba Turkey bụ Recep Erdogan akachiela obi tụọ mba Saudi Arabia aka dị ka ndị gburu Jamal Khashoggi bụ onye nwuru na Turkey. Chioma:Nchọpụta ndị Turkey mere na-egosi na atọgbụrụ ya bụ nwaamadị bụ onye nọ na ọsọ ndụ ka ọ gara iwete akwụkwọ ikike maka agbam akwụkwụ nwunye ya n'obi nnọchite anya mba ha na Turkey. N'ofesi, onyeisiala mba Turkey bụ Recep Erdogan akachiela obi tụọ mba Saudi Arabia aka dị ka ndị gburu Jamal Khashoggi bụ onye nwuru na Turkey. Nchọpụta ndị Turkey mere na-egosi na atọgbụrụ ya bụ nwaamadị bụ onye nọ na ọsọ ndụ ka ọ gara iwete akwụkwọ ikike maka agbam akwụkwụọ nwunye ya n'obi nnọchite anya mba ha na Turkey. N'egwuregwu N'egwuruegwu, kepukepu na-eru anyị ntị na-akọ na ndị otu egwu bọọlụ nwere agba na Europe na-agba izu ka ha ga-esi mailte asọmpị ọzọ akpọrọ Super League n'afọ 2021. Ka ọ dị ugbua onwebeghị ọnye kwere iti aka n'ala na nke a bụ eziokwu bụ ama a akwụkwọ akụkọ Der Speigel gbara. Akụkọ ndị a ga-amasị ịgụ tata	https://www.bbc.com/igbo/afirika-46082476
religion	Fr. Mbaka atụgharịala duru ndị nsonso ya na ngagharịudo ikwado Bishop Onaga	"Na-erughi otu izu o kwuru na ọ maghị ihe ọbụla banyere ngagharịiwe ndị nsonso ya mere n'ụlọọụka ya, Fada Ejike Mbaka atụgharịala duru ha na ngagharịudo. Fada Mbaka na ndị nsonso ya mere ngagharịudo a iji gosi nkwado ha n'ebe bịshọpụ Enugwu Dayọsis bụ Bishọp Callistus Onaga, nọ. Ntụgharị a na-abịa dịka ndị nsonso Adoration Ministry Enugwu, bụ ụlọụka Fada Mbaka, mechara ngagharịiwe n'ụbọchị ụka, ebe ụfọdụ n'ime ha nọ na-ekwu sị ""Onaga ga-apụrịrị"". Fada Mbaka n'ụbọchị Wenezde, 22 nke ọnwa Juun afọ 2022, duuru ndị nsonso ya bịara n'ụlọụka Adoration, na-agwa ha ka ha laghachị n'ụlọ ha n'ihi na ha ekwesịghị ịka ụka ụbọchị ahụ. Ọ gwara ha sị na ọ chọghị ka onye ọbụla kparịa Bishọp Onaga ọzo, na ọ chọrọ ka onye obula na-ekwu naanị ihe ọma gbasara Bishọp. O kwuru sị na ọ ka bụkwa ụkọchukwu ụka Katọlik, nke bụ na ọ gaghị nupuru bishọpụ ya isi. O kwuru sị ""Ịkparị Bishọpụ m bụ ịkparị m...na-ekpere anyị ekpere, kpeere m ekpere, kpeere Bịshọpụ ekpere. ""Kpeere Peter Obi ekpere. Ọ bụ nwanne anyị. Ọ bụ nwa anyị. ""Ka anyị chebiri ihe ụka ga-agwa anyị mee. Anyị agaghị agbakọzị ebe a (Adoration ground) ruo mgbe e kpebiri. ""Unu akparịzịla Bishọpụ na soshal midia. Anyị na Bishọpụ anyị enweghi nsogbu."" Ọ malitere ịgụpụta ihe ndị mmadụ dere n'akwụkwọ ha ji eme ngagharịudo, nke gosiri ihe ọma dị iche iche ha dere maka Bishọp. Cheta na e dechara okwu ọjọọ na ndị nke ha ji mee ngagharịiwe mbụ. Ndị Adoration ji ohere ahụ na-arịọ Bishọp Onaga arịrịọ mghaghara maka ngagharịiwe ha mere, ma rịọ ya ka ọ hapụkwa ka ụka Adoration malitekwa ọzọ."	https://www.bbc.com/igbo/articles/c03p6nz3l03o
politics	Okezie Ikpeazu: Abia anaghị alaghachị azụ na mmepe	Na mkparịtaụka ya na BBC Igbo nwere, aka na-achị Abia steeti bụ Gọvanọ Okezie Ikpeazu  ekwuola na ihe di iche dị na ọchịchị ya ma a tulee ebe ya kwudoro steeti ahụ. Ikpeazu gara n'ihu kwuo na mgbe anyị rụchara ọrụ ya ji n’aka,na  ọbụladi onye isi ga-ahụ ihe ya rụrụ.	https://www.bbc.com/igbo/afirika-48682134
politics	I﻿he Ipob sara ndị agha kwuru na ha wakporo ogige ndị ESN n'Ohafia	"E﻿mma Powerful, bụ ọnụ na-ekwuru ndị otu 'Indigenous People of Biafra' (Ipob) ekwuola na ndị agha Naịjirịa anaghị ekwu eziokwu, dịka ha kwuru na ha wakporo ogige ndị IPOB na ESN dị n'Ohafia. N﻿'ozi o ziteere BBC Igbo, Powerful kwuru na ha bụ ndị Ipob ekwuola ugboro ugboro na ha enweghị ogige ọbụla n'Ohafia. ""﻿Ogige ndị ekperima niile ndị agha Naịjirịa na-asị na ha wakporo abụghị ogige ndị ESN. Ogige ndị ESN nwere ezi nchekwa ma bụrụkwa ebe dị asọ,"" Powerful dere. ""﻿ESN anaghị atọrọ mmadụ maọbụ anapụ ndị aka ha dị ọcha ego. Ndị agha Naịjirịa kwesịrị ịkwụsị ebubo na aha ọjọọ ha na-akpọ ndị Ipob na ESN, aka anyị dị ọcha."" ""﻿Aka ESN adịghị na ntọrọ onye agha n'Ebem Ohafia. Ndị agha ikwu na ha wakporo ogige ndị ESN dị n'Amangu iji gbapụta onye otu ha bụ Bassey Ikunugwan, bụ asị."" C﻿heta na ọnụ na-ekwuru ndị agha Naịjirịa bụ Onyema Nwachukwu kwuru na ndịagha ha wakporo ogige ndị Ipob/ESN ma chọta ọtụtụ egbe na ngwaọgụ. N﻿dị agha Naịjirịa nke ngalaba 82 Division akọọla etu ha si wakpo ogige ebe ha sị na ndị ọgụ nnupuisi Indigenous People of Biafra na 'Eastern Security Network' ji mere ebe obibi. O﻿nyema Nwachukwu bụ ọnụ na-ekwuru ndị agha, kwuru nke a n'akwụkwọ ozi o wepụtara na mgbede taa bụ Wenezde, ụbọchị itoolu nke ọnwa Nọvemba 2022. Nwachukwu kwuru na ndị ekperima a tọọrọ otu onye otu ha bụ Bassey Ikunugwan n'ụbọchị Wenezde, ụbọchị abụọ nke ọnwa Nọvemba, n'okporo ụzọ Okwu-Ebem Ohafia dị n'Abia steeti. N﻿'echi ya bụ Tọzde (Nọvemba 3), ndị agha malitere ịchọ onye otu ha ahụ banye n'ime ọhịa dị n'obodo Amangu ebe ha na ndị ekperima ahụ kwara mgbọ, ha wee gbuo otu onye, ma nata ya otu egbe AK47, ọtụtụ mgbọegbe na otu ekwentị. Ka abalị abụọ gachara, ndị agha wakpokwara ọhịa ọzọ ebe ndị ekperima bikwa na mpaghara ahụ, gbagbuo ndị ekperima abụọ ebe ndị ọzọ bu mgbọegbe gbaa ọsọ. ""﻿Ndị agha chọtara egbe AK47 abụọ, egbe 'pump action' anọ, otu egbe 'pistol', otu egbe 'sniper', ọtụtụ mgbọegbe na otu ọgbatumtum,"" Nwachukwu kwuru. I﻿he ndị ọzọ ndị agha kwuru na ha hụrụ n'ogige ndị ekperima a gụnyere igwe osefoto CCTV abụọ, otu ekwentị walkie-talkie, ekwentị abụọ, akwụkwọ ukwe njirimara ndị Biafra abụọ, nnukwu mma, uwe ndị agha, otu igbe vootu ndị Inec, otu igwe ndị Inec ji edebanye aha n'akwụkwọ ntuliaka, na ihe ndị ọzọ. N﻿wachukwu gara n'ihu dọọ aka na ntị na ha agaghị agbachi nkịtị ka ndị ekperima na-awakpo ma na-atọrọ ndị agha. O kwuru na ha agaghị ege ntị na ndị asịrị na-akatọ ndị agha ma na-ebo ha ebubo iji aka ike akpaso ndị obodo agwa. ""﻿Anyị na-agwa ndị obodo Amangu bụ ndị na-edebe iwu obodo ka ha ghara ịtụ ụjọ ọbụla n'ihi na ndị agha ga na-echekwa ha oge niile,"" Nwachukwu kwuru. N﻿ke a abụghị nke mbụ maọbụ nke abụọ ndị agha na ndị ojiegbe na-atakọta isi na mpaghara Ohafia, Abia steeti. N﻿'ọnwa Ọgọst, BBC Igbo dere akụkọ etu mwakpo ndị ojiegbe si taa isi ndịagha abụọ n'Ohafia. N﻿'ụbọchị abụọ nke ọnwa Maachị afọ a, akụkọ pụtakwara maka etu ndị amaghị ndị ha bụ si wakpo Obodo Amangwu, gbuo ụfọdụ mmadụ ma gbaa ọtụtụ ụlọ ọkụ. N﻿'afọ 2020, n'ọnwa Eprel, ndị obodo Ohafia boro ebubo na ndị uweojii gburu otu nwa okorobịa aha ya bụ Fraiday Arunsi. Ọ﻿bụghị sọ n'Ohafia maọbụ n'Abia steeti ka ọnọdụ nchekwa jọrọ njọ na mpaghara Ọwụwa Anyanwụ Naịjirịa; ọ dị otu a na steeti ise dị na mpaghara ahụ. N﻿dị ọrụ nchekwa na-ekwu na ọ bụ ndị otu na-azọ nnwereonwe Biafra bụ Ipob n'ịchafụ, na ndị ọgụ ha bụ ESN, na-akpa ike ọjọọ niile a. M﻿ana ndị Ipob na-agọ agọ na ọ bụghị ha. O﻿nyeisi Ipob bụ Mazi Nnamdi Kanu nọ n'ụlọ mkpọrọ n'isi obodo Naịjirịa bụ Abuja, dịka gọọmentị na-ebo ya ebubo na ọ bụ onye na-eyi ndụ egwu. I﻿pob nke pụtara Indigenous People of Biafra bụ otu Nnamdi Kanu hiwere dịka ọ na-agba mbọ ịchọta nwereonwe Biafra. Y﻿a bụ otu bụ na mpaghara ọwụwa anyanwụ Naịjirịa ka otu kacha akpaike. G﻿ọọmentị Naijirịa amchiela ya bụ otu ma kpọọ ya otu oyiegwu, e﻿be ndị Ipob na-ebo gọọmentị Naijirịa ebubo aka ike na ịkpa oke megide ndị Mpaghara Ọwụwa Anyanwụ Naijirịa ebe ndị Igbo juputara. N'ọnwa Disemba afọ 2020, Nnamdi Kanu malitere otu ọrụ nche o kwuru ga-echekwa Ọwụwa Anyanwụ. Ọ kpọrọ ha 'Eastern Security Network'. Malite mgbe ahụ rue ugbua, tigbuo zogbuo rịrị elu n'a mpaghara Ọwụwa Anyanwụ. Ndị ojiegbe awakpola ọtụtụ ogige ndị uweojii  ma gbaa ha ọkụ, gbukwaa ọtụtụ ndị uweojii na ndị Igbo nwere agba. Ndị ọrụ nchekwa nakwa Gọọmentị Naijiria eboola Ipob na ESN ebubo ịbụ ndị na-akpa arụ ndị a, mana ha agọọla ugboro ugboro na aka ha dị ọcha."	https://www.bbc.com/igbo/articles/c514nl1nql2o
health	Elephantiasis: Lee etu anwụnta nwere ike isi butere gị 'ụkwụ aba shoe'	Ọrịa Elephantịasis nke a na-akpọkwa 'Lymphatic Filariasis' bụ otu ọrịa na-enye nsogbu na mpaghara Afrịka nakwa Asia. Ndị mmadụ na-eche na ọrịa bụ ọgwụ a gwọrọ agwọ na-ebute ya, mana nnyocha sayensị gosiri na ọ bụ nje a kpọrọ 'Nematodes' na-akpata ya. Nje ndị a bụ 'Nematodes' bụkwa anwụnta na-ekesa ha si n'ahụ otu onye feere onye ọzọ. Mana e nwekwara ụdị ọrịa ụkwụ ọzịza ọzọ a na-akpọ 'podoconiosis' A naghị ahụkarị ụdị nke a kwadaa, kama ihe na-akpata ya abụghị anwụnta. Ọ bụ ihe ọnatarachi dị n'ime ala, nke Bekee na-akpọ 'minerals' na-akpata ya. Mana ọ bụghị nke a ka akụkọ a na-ekwu maka ya. Gịnị bụ Lymphatic filariasis (Elephantiasis) N'ala Igbo, ihe a na-akpọ ọrịa a bụ 'ụkwụ aba shoe', maka na ọ na-eme ka ụkwụ mmadụ zaa azaa. Dịka anyị kọwara na mbụ, ndị mmadụ na-eche na ọ bụ ọgwụ a gwọrọ agwọ na-akpata nke a, mana nnyocha sayensị kọwara na ọ bụghị eziokwu Ọ bụghị anwụnta na-akpata ọrịa 'Elephantiasis' kpọmkwem, kama anwụnta na-ekesa nje na-akpata ya si n'ahụ otu onye feere onye ọzọ. Ụdị nje na-akpata ọrịa 'Lymphatic filariasis' maọbụ Elephantiasis' bụ nke Bekee kpọrọ 'Nematode Worms' maọbụ 'filariae'. Dịka ngalaba WHO si depụta, ụdị anwụnta na-ekesa nje a na mpaghara Afrịka bụ ụdị nke a kpọrọ 'Culex' nakwa 'Anopheles'. Ọ bụrụ na anwụnta a taa onye  nwere nje a, ha nwere ike ibufe ya n'ahụ onye ọzọ. Nje a ga-anọzi n'ime ahụ onye ahụ na-abawanye, bịa nọchie ohere ebe mmiri si apụ n'ahụ mmadụ. Nke a ga-eme ka akụkụ ahụ a malite ịza aza. Nnyocha WHO gosiri na ọrịa a na-emetụta ihe ruru mmadụ nde iri atọ na isii (36 million) n'akụkụ ụwa niile, mana ọ ka njọ na mpaghara Afrịka nakwa Asia. Dịka nnyocha nke ngalaba ahụike nke ụlọakwụkwọ 'Stanford University' si gosi, ọrịa 'Elephantiasis' maọbụ 'Lymphatic Filariasis' enweghị ọgwụgwọ ga-eme ka ọ laa kpamkpam. Kama e nwere ọgwụ dị icheiche nke ga-eme ka nje ahụ na-akpata ya ghara ị na-abawanye n'ime ọbara mmadụ. Ọ bụrụ na nje ahụ anaghị amụba, akụkụ ahụ onye ahụ zara aza agaghị na-azawanye. Ọ dịkwa mkpa ka e gbochie anwụnta ịta onye dị nwere ya bụ ọrịa, ka ọ ghara ịtanyekwa nje ọzọ n'ahụ ya. Ihe onye nwere ọrịa a ga na-eme bụ: Dịka ọrịa, 'Elephantiasis', ọtụtụ ọrịa nke anwụnta na-ekesa, enweghị ọgwụ na-agwọta ha kpọmkwem, kama ọgwụgwọ onye ahụ ga na-enweta bụ a gba ekpere chi. Ya mere o ji dị mkpa ka i zeere anwụnta ma chụọ ya ọsọ ụkwụeruala n'okirikiri gị. Ọrịa ọjọọ ndị ọzọ anwụnta na-ekesa gụnyere: Ọrịa amaghị aha ya malitere igbu ọtụtụ mmadụ na mpaghara ụfọdụ n'Enugwu nakwa Delta steeti n'ọdị nso a, mana nnyocha mechara gosi na orịa ahụ bụ ịba ọchananya nke Bekee kpọrọ 'Yellow Fever'. Ọ bụ ụdị anwụ nta a kpọrọ 'Aedes' nakwa 'Haemogogus' na-ekesa ya bụ ọrịa. Kọmishọna Ahụike nke Enugwu steeti, bụ Emmanuel Obi, kọwaara BBC Igbo na ụdị anwụnta a bụ ndị na-efegharị n'oge ehihie. Nnyocha WHO mere gosiri na ọrịa na-egbu ọkara ndị niile butere ya kwa afọ. Ọ ga-ewe ihe dịka abalị atọ ruo abalị isii tupu ọrịa a amalite ịkpa ike n'ahụ onye butere ya, ọ bụrụ na-akpachaghị anya nke ọma, onye ahụ ga-anwụ ma ọ gachaa ihe dịka abalị asaa maọbụ abalị iri. Ọrịa 'yellow fever' na-akpa ike na mba iri anọ na asaa (47) na mpaghara Afrịka nakwa South Amerịka. Onwebeghị ọgwụ e ji agwọ ya kpọmkwem, mana ọ bụrụ na a chọpụta ya n'oge, ndịọrụ ahụike ga na-eleta onye ahụ anya ruo mgbe ọrịa a jiri aka ya laa. Mana oziọma dị na ya bụ na 'Yellow Fever' nwere ọgwụ mgbochi, onye ọbụla gbara ya agaghị arịakwa ya bụ ọrịa ọzọ. Na Naịjirịa, ọ bụrụ na ịgbabeghị ọgwụ mgbochi 'Yellow Fever', ị gaghị enwe ike ime njem gaa mba ọzọ. Ọ bụ n'ahụ Enwe ka a chọpụtara nje a bụ 'Zika' n'afọ 1947 na mba Uganda, mana n'afọ 1952 ka a hụrụ ya n'ahụ mmadụ na Uganda nakwa Tanzania. Ụdị anwụnta na-ekesa nje a bụ nke a kpọrọ Aedes. Mana nwaanyị nwere ike ibufe ya nwa o bu n'afọ, mmadụ nwekwara ike ibute ya site na mmekọ nwoke na nwaanyị. Ọrịa a anaghị emere ụmụnwaanyị dị ime ebere maka na ọ na-eme ka isi nwa amụrụ ọhụrụ pee ezigbo mpe, nke Bekee na-akpọ 'Microcephaly'. 'Zika virus' fesara na mba Brazil n'afọ 2015. Ọrịa a na-emetụtakwa ndị mmadụ ruo taa, mana ọnụọgụgụ ndị ọ na-emetụta pere mpe. Ọrịa ndị ọzọ anwụnta nwere ike ibunye mmadụ gụnyere:	https://www.bbc.com/igbo/afirika-55389928
politics	Ihe mere Inec jiri kagbuo aha mmadụ otu nde debanyere aha ha ịtụ vootu	Ụlọọrụ na-ahụ maka nhazi ntuliaka na Naịjirịa bụ The Independent National Electoral Commission (Inec) zipụtara ozi tụrụ ọha n’anya nke kwuru na ha kagburu aha ihe ruru otu nde na ụma ndị debanyere aha ha iso mee ntuliaka nke 2023. N’ozi nke pụtara n’izu a ọnụ na-ekwuru Inec bụ Festus Okoye kọwara na ndị a kagburu aha ha bụ ndị mere mmehe n’usoro ndebanye aha a. Okoye kọwara BBC Igbo n’ụbọchị Wenezde na ọtụtụ ghọtahere ozi ya ma gaa n’ihu kọwa ihe mere e jiri kagbuo aha ndị a. Na mkparịtaụka ya na BBC Igbo nwere, o kwuru: “Ndị a anyị kagburu aha ha bụ ndị debanyere  aha ha ugboro abụọ nke bụ na ndị a edebanyebuola aha ha n’akwụkwọ anyị n’oge gara aga”. Ọ kọwara na iji gbochie nghọtate na Inec anaghị anabata ndebanye aha ugboro abụọ. Ọ gara n’ihu gwaa ndị akwụkwọ ikike itu vootu ha nke a na-akpọ PVC dịzị nkịrịnka ugbua ka ha ghara ịtụ ụjọ ma jide ya bụ PVC gaa tụọ vootu n’ụbọchị ntuliaka n’ihi na aha ndị ahụ ka nọ n’akwụkwọ Inec. Mana iji saa maka ndị a debanyere aha ha ugboro abụọ, o kwuru na enweghị ngwọta mmehie ugbua ruo oge e mechara ntuliaka 2023. Okoye kwukwara na aga ebipụta aha ndị a n’uju na ọdịnso ka ọha ghara ịsị na akpapụrụ ha n’iso mee ntuliaka 2023. O kwukwara na Inec nọ n’usoro ihazi aha ndị niile tozuru oke ma debanye aha ha ugbua dịka a ga-ewepụta akwụkwọ ikike ndị mmadụ malite n’ọnwa Ọktoba 2022 ma kwukwa na Inec ga-ezitere ndị mmadụ ozi site n’ekwenti ha nakwa na Ịmealụ ma a hazịchaa akwụkwọ ikike ha. Okoye sara ajụjụ banyere ebubo ndị na-edebanye aha ha na-etozubeghị oke ma kwuo na usoro ọrụ Inec na-akpachị atụmatụ dị etu a ma kpokuo ọha ka e tinyere ha aka n’inyopụ atụmatụ dị etu a ma gbaa ya n’anwụ. Maka okwu ndị na-egobi vootu n’oge ntuliaka, o kwuru na Inec na-agba mbọ ịhụ na ndị omeiwu mere iwu ngwa ngwa ga-ata onye ọbụla e jidere ahụhụ dịrị ya. Na nchịkọta, o kwuru na ọ bụrụ na ndị ụlọomeiwu Naịjirịa enweghi ike binyeaka n’iwu a na ikike ka dịrị ndị ọrụ nchekwa ịnwụchi onye ọbụla e jidere na-azụ vootu n’oge ntuliaka. Kirie ihe onyonyo a, ka ị nụrụ ihe Okoye kwuru n’uju.	https://www.bbc.com/igbo/articles/cy9l0y3pkkxo
business	MMM re-launch: Onye ọ bụla jiri ire ya gụọ eze ya ọnụ - EFCC	Ọnụ na-ekwuru ụlọọrụ Economic and Financial Crimes Commision(EFCC)  dị n'Enugu bụ Chris Oluka ekwuola na MMM bụ ajọ ihe ma na-arịọ ụmụ Naịjirịa ka ha gbara atụmaatụ a ọsọ. Oluka kwuru ka ụmụ Naịjirịa jiri ire ha gụọ eze ọnụ gbasara ya bụ atụmaatụ. Gere ihe okwuru n'uju n'ihe ọkpụkpọ. Onye na-achọghị ka akpọpụta aha ya gwara BBC na o tufuru ego ruru nde naira ise na ụma, kwuru na MMM agaghị eme ọfụma dịka ndị nwe ya malitere ya ọzọ. O kwuru na ọ ga-echefu ego niile o tufuru tupu MMM emechie na mbụ gbara ya bụ atụmaatụ ọsọ. O kwuru na dịka onye gbagotere n'ọkwa mgbe mbụ MMM pụtara, na ọ ga-adụ ụmụ Naịjirịa ọdụ ha abanyekwala atụmaatụ a ọzọ. Mana onye ọzọ ji ego o ritere na MMM ruru nde atọ wee zụta ala kwuru na ya ga-abanye ọzọ. O kwuru na ọ bụ akọ na uche ka eji abanye MMM makana a ga-enwerịrị ndị ọ ga-akwa na ndị ga-erite uru na ya bụ atụmaatụ. Kamgbe ụlọọrụ MMM depụtachara n'akara webụsaiti ha na ha malitela ọzọ, lekwa ihe ndị mmadụ na-ekwu n'elu soshal media.‏ @EmyOputa kwuru na ọ bụrugodi na ha apụtara ọzọ n'ezie, na ya agaghị etinye aka ebe ahụ ọzọ. @Ojjobalo kwuru na ọchị na-atọ ya makana ndị mmadụ amụrụla akọ Mana ‏@am_daboss kwuru MMM abiala ịnọdụ. @aliyyzacs kwuru ka gọọmenti etiti nyocha ha ọfụma. @Da1aniekan kwuru na ọ gaghị abanye ọzọ ma ncha ma ncha. @VICKNNADI1 na-arịọ ụmụ Naịjirịa ha ekwela ka a rafuo ha ọzọ.	https://www.bbc.com/igbo/afirika-48735845
health	Monkeypox virus: Gịnị bụ Monkeypox?	"Achọtala ọrịa monkeypox n'ahụ onye ọzọ na mba Briten, Ka anyị lebanye ọrịa pụrụiche anya. Monkeypox o juru ebe nille? Ọ bụ nje Monkeypox na-ebute ọrịa monkeypox, ya na ọrịa kịtịkpa nwere otu nje na-ebute ha kama monkeypox anaghị enye nsogbu ka kịtịkpa ebe ndị sayensi na-ekwu na anaghị enweta ya kwadaa. Ọ bụ n'ime obodo dị na mpaghara etiti na ọdịda anyanwụ Afrịka, ebe ndị nọ ọhịa nso. Nje a nwere agba abụọ nke bụ 'West African' na 'Central African'. Mmadụ abụo a si Naijirịa bata Briten, ọ dịka ha a na-arịa nke agba West Africa nke echere anaghị enye oke nsogbu kama amatachabeghị nke bụ eziokwu. Onye nke atọ bụ onye ọrụ gbata gbata butere ya n'aka onye na-arịa ọrị a. Kama mmadụ anọ butere ya nsonso a enweghị etu ha na ndị butere ya na mbụ siri nwee mmekọ. UKHSA na-ekwu na onye ọbụla chere na obutela ya gaa ahụ onye ọrụ ahụike ma kpọọ ụịloọgwụ tupu ha agawa. Njirimara ọrịa a? Njirimara mbụ ọrịa a gụnyere ahụ ọkụ, isi ọwụwa, ahụ ozịza, azụ mgbu, ahụ mgbu na ịchere ụkwụ na mmadụ anọkwuteghị otu ebe. Mgbe ahụ ọkụ bidoro, ọkọ ahụ nwereike ipụta, ọ na-ebidokarị n'ihu, site ebe ahụị gbasaa akụkụ ahụ ndị ọzọ, kachasị aka na ichere ụkwụ. Ọ na-akọ oke ọkọ. O na-ejikarị aka ya ala n'ime ụbọchị 14 na 21. Kedụ etu esi ebute ya? Mmadụ nwereike ibute Monkeypox ma ya na onye nwe ya nwee mmekọ. Ọrịa nwereike isite n'ọnya ahụ, ebe esi eku ume, anya, imi maọbụ ọnụ banya ahụ onye ọzọ. Mmadụ nwereike ibute ya site na mmetụ oge mmekọ nwoke na nwaanyị. Anụmanụ dịka enwe, oke na ụsa maọbụ ihe ọbụla nje a metụtara nwereike ịbunye mmadụ ọrịa a. Kedụ etu ọrịa siri dị njọ maka ahụike? Ọtụtu mgbe, ọrịa a anaghị adị njọ ọ na-eji aka ya ala n'ime izuụka olemaole. Monkeypox a nwereike ịkanwanye njọ dịka akụkọ na-ekwu na ogbuola ụfọdụ ndị mmadụ na mpaghhara ọdịda anyanwụ Afrịka. Ugboro ole ka ọ na-etiwapụta? Ọ bụ n'ahụ enweka ebu ụzọ hụ ya, mana kamgbe afọ 1970, anụla maka ya na mba iri dị n'afrịka. Ọ bụ na mba Amerịka n'afọ 2003 ka ahụtara ọrịa na mbụ na mba na-anọghị n'Afrịka. Ọ bụ ndị ha na anụmanụ ndị  bu ọrịa nwere mmekọ butere ọrịa a dịka mmadụ 81 butere ya na mba Amerịka. Ọ bụ n'afọ 2017 ka mmadụ 172 butere ya na Naijirịa ebe 75% n'ime ha dị site afọ 21-40. Ọgwụgwọ Monkeypox? Ọrịa a enweghị ọgwụgwọ, kama enwereike ịkwụsị mfesa ya. Ọgwụ mgbochi monkeypox nwereike iji 85% gbochie ya. Obi ekwesịrị ịmapụ anyị? Ndị ọkaibe na-ekwu na orubeghị ọnọdụ ozurumbaọnụ. Prof Jonathan Ball, bụ ọkaibe na molecular virology, nke mhadum Nottingham kwuru sị, :  "" Ebe ọ bụ naanị  otu onye n'ime mmadụ 50 ha na ọrịa nwere mmekọ butere ha na-egosi na ya bụ ọrịa anaghị efesa n'ike"" . Dr Nick Phin, bụ osote onyeisi, National Infection Service nke Public Health England (PHE), kwuru sị: "" Ọ dị mkpa ka ndị mmadụ mata na ọrịa mpnkeypox anaghị eji ike efesa n'etiti ndị mmadụ ma etu ọ ga-esi emetụta ahụike ndị ọha ebughị ịbụ"". PHE na ndị ha na onye nwere ọrịa nwere mmekọ na-akparịta ụka iji nye ha ezigbo ndụmọdụ na ihe ndị ọzọ dị mkpa"". Ebe akụkọ a si: PHE England and World Health Organization."	https://www.bbc.com/igbo/afirika-61556306
politics	Ipob: Nnamdi Kanu ga-abata mgbe Naịjirịa dị njikere	Paul Achalla bụ ọkaiwu Ipob akọwala etu ihe si kwụrụ ugbua n'akụkụ Nnamdi Kanu.	https://www.bbc.com/igbo/afirika-48766051
sports	AFCON 2019: Họrọ ndị i che ga-agwọ ibe ha ka abacha	.	https://www.bbc.com/igbo/afirika-48701343
politics	Ugboro ole awakporola ndị nkwado pati dị iche iche n’akụkụ Naịjirịa	Dịka ntuliaka 2023 ji ọsọ abịa, pati dị iche iche malitere achụmta vootu ha kemgbe ọnwa Sepụtemba mana kwa izuụka, a na-anụ akụkọ gbasara etu ndị ekperima na ndị agboro si awakpo ụfọdụ ndị nkwado pati dị icheiche. N'ọdị nso a ụdị mwakpo a dịka akụkọ si gosi, emetụtala ndị nkwado Labour Party, ebe ndị otu Peoples Democratic Party enyekwala mkpesa maka ya. Iji maa atụ, akụkọ pụtara na ngwụcha izu gara aga na ndị agbaro wakporo otu onye Labour Party ebe ọ na-amado akwụkwọ mgbasaozi pati ahụ  n’okpuruọchịchị Atakunmosa dị n'Osun steeti ma were mma merụọ ya ahụ. Rabiu Ismaila bụ onue a sụrụ mma a, nọ n’ụlọọgwụ anata ọgwụgwọ ugbua. Nke a na-abịakwa dịka ụfọdụ ndị nkwado pati ahụ n’akụkụ Owode, Igangan nakwa Olopon n’akụkụ Ọdịda anyanwụ Naịjirịa. Leekwa ebe ndị ọzọ akụkọ mwakpo dapụtarala megide ndị nkwado Labour Party Otu nwaamadị a ma ama na soshal media dịka Flagboy nakwa otu ogbo ya danyere n’aka ndị agboro bụ ndị wakporo ha oge ha na-ebugharị ọkọlọtọ Labour Party na mpaghara Oshodi, Legos steeti. Nke a mere n’ọnwa Ọktoba, 2022. Ọnụ na-ekwuru ndị uweojii Legọs bụ Benjamin Hundeyin, gbara ama nke a ma kwuo na ha ga-ama imi n’ala nyochapụta ndị mere ihe a ma nye ha ntaramahụhụ dịrị ha. E kwuru na ndị agboro ahụ tiri mmadụ abụọ a ihe ma chọọ imunye ha ọkụ tupu otu onye agha nọ nso ebe ahụ agbatara ha ọsọ enyemaka. Ndị ojiegbe wakporo ụlọ otu nwaanyị aha ya bụ Victoria Chintex n'ụbọchị Mọnde, Nọvemba 28, na Kaduna, ma were egbe gbagbuo ya n’ime ụlọ ya. N﻿waanyị a bụ onyeisi ngalaba ụmụnwaanyị na Labour Party n'okpuru ọchịchị ya bụ Kaura na Kaduna steeti. Amabeghi ndị bụ ndị ojiegbe ahụ nakwa ihe bụ ebumnobi ha, mana onyonyo pụtara n'ịntanetị gosiri ebe nwaanyị ahụ na-agbasa ozi maka Labour Patị. C﻿hetakwa na enweela ọtụtụ mwakpo ndị ojiegbe na mpaghara dị icheiche na Kaduna. Ọtụtụ na-arụ aka na ogbugbu Oriakụ Chintex bụ njịkọ ọrụ ya na otu Labour Party, mana ndị uweojii ekwubeghị kpọmkwem ihe kpatara ya. Ndị ojiegbe ahụ gbakwara di Victoria Chintex egbe, mana ọ na-anata ọgwụgwọ n'ụlọọgwụ ugbua. Enugu steeti abụrụla steeti akụkọ mwakpo nakwa nkụsa ọgbakọ ndị otu Labour Party na-esikarị apụta. Akụkọ mwakpo dapụtara na steeti ahụ n’ọnwa Sepụtemba dịka e kwuru na ụmụ okorobịa wakporo otu ọgbakọ ndị Labour pati n’okpuruọchịchị Nkanu East. N'ọnwa Ọktoba, akụkọ ọzọ pụtakwara na ndị ojiegbe wakporo ndị Labour pati n’obodo Umuida, nke okpuruọchịchị Igbo-Eze North na steeti ahụ n’Ọktoba. Ndị ojiegbe a gbara egbe aghara aghara iji chụsaa ndị nọ n’ọgbakọ ahụ ma gbaa ọtụtụ ụgbọala nọ ebe ahụ ọkụ. Akụkụ Enugwu steeti ndị ọzọ ebe a wakporola ndị Labour Pati n'ọgbakọ ha gụnyere Aninri, Awgu nakwa Oji River. Na izu gara, onye ndụmọdụ gọọmentị etiti n’ihe gbasara nchekwa bụ Babagana Monguno dọrọ ndị gọvanọ steeti dị iche iche aka na ntị ma kwuo ka ha chee aka ghọrọ ya na ndị ọrụ nchekwa banyere atụmatụ iji ndị agboro akụsa achụmnta vootu ndị pati ọbụla na Naịjirịa. Monguno kwuru nke a iji saa okwu na ụfọdụ ndị gọvanọ na-ehibe usoro na-egbochi ndị patị ọzọ na-anọghị n’ọchịchị na steeti ime mgbasaozi nakwa achụmnta vootu na steeti ha. Omụmaatụ, akụkọ pụtara n'ọnwa Ọktoba 2022, etu ndị uweojii si were anwụrụ ose chụsaa ndị nkwado Labour pati na-eme ngagharị nkwado maka Peter Obi n'Abakiliki. Otu Labour Party katọrọ ụdị aka ike a ma kwuo na ọ bụ mmaja ka a na-amaja ndị nkwado ha, mana Gọvanọ Dave Umahi nke Ebonyi steeti kwuru na ọ bụ n'ihi nnupu isi kpatara ndị ọrụ nchekwa ji chụsaa ndị nkwado 'Labour Pati'. Ọ bụghị naanị Labour Party natarala mwakpo n’oge achụmnta vootu a. Akụkọ pụtara n’ọnwa Nọvemba na ụfọdị ndị ntorobịa wakporo Atiku Abubakar nke People’s Democratic Party (PDP) oge ọ gara njem ịchụ nta vootu na Maiduguri, Borno steeti. E kwukwara na ọtụtụ ndị mmadụ merụrụ ahụ ebe a kụsara ọtụtụ ụgbọala ndị nọ ebe ahụ. Ndị uweojii katọrọ ihe a mere dịka ha kwuru na ha ehibela otu ga-ama imi n’ala nyochapụta ndị mere ya bụ mwakpo. Akụkọ ọzọ pụtakwara n’otu ọnwa ahụ na ndị agboro wakporo ndị nkwado PDP n’ọgbakọ ha n’okpuruọchịchị Omuma na Rivas steeti. E kwuru na a wakporo ndị a ebe ha na-amado akwụkwọ mgbasaozi Atiku Abubakar ebe ahụ. Chetakwa na ụlọọrụ na-ahazị ntuliaka na Naịjirịa bụ Independent National Electoral Commission (Inec) wepụtara iwu ga-achịkọta achụmnta vootu nke afọ na-abịa abịa. Otu n’ime iwu ha bụ na ndị pati ọbụla agaghị eji ndị agboro rụọ ọrụ achụmta vootu ọbụla n’akụkụ Naịjirịa. Ha bụpụtara ịda nha nakwa ntaramahụhụ ga-adịrị pati ọbụla e jidere na-eme nke a.	https://www.bbc.com/igbo/articles/c51kj6pyry4o
entertainment	Atilogwu Dance: Etu egwu Atịịlogwu siri nweta aha ya	"Otu egwu Atiilogwu bụ egwu e jiri mara ndị Igbo. Ya bụ egwu agaala mba niile n'ala Naịjiria nakwa mba ofesi n'aha ndị Igbo. Egwu Atilogwu so n'egwu bụ ọkaibe n'emume 'Festical of Arts and Culture' (Festac) nke e mere na Naịjirịa n'afọ 1977. Ihe ịtụnanya bụ na ya bụ egwu abụghị egwu ọdịnaala, kama ọ bụ egwụ ndị Udi na Ezeagu bi na Legọs malitere kemgbe afọ 1947. Akụkọ kọrọ na obodo abụọ a dị na Enugwu steeti mụrụ ya bụ egwu n'ebe dị icheiche nke gụnyere Awka, n'Anambara steeti n'afọ 1942. Ha gwara ya bụ egwụ ọgwa tinye ya egwu ọdịnaala ndị ọzọ dịka Ogwurogwu, Ugwuọyakanga, Ọganigwe, na Odegere bụ nke mere ka ọ bụrụ ọpụrụiche dị n'egwu. Nke a mere ka ndị mmadụ jụo ka ""etinyere ya ọgwụ"" bụ naara ya aha ruo taa. Akụkọ ọzọ gbasara ebe ya bụ egwu si bịa bụ na otu Dinta nụrụ ka a na-agba ya bụ egwụ n'ọhịa were mụta ya kuziere ndị mmadụ. BBC amaghị ka nke a ọ bụ eziokwu ka ọ bụ ugha, mana ihe doro anya bụ na otu e si agba ya bụ egwu tụrụ ndị mmadụ n'anya nke ukwuu bụ ihe mere e jiri gụọ ya ""Atiilogwu"" n'asụsụ ndị Ezeagu. N'akụkọ nke mbụ, ka ndị obodo abụọ a mụtara ya bụ egwu mechere gbasaa, ndị Ezeagu bi na Lagọs jidesie nke ha ike mee ka ụmụ ha na ụmụụmụ ha mụkwaa ya bụ egwu. Mgbe agha Naịjirịa na Biafra biri, ndị Ezeagu bi na Legọs dịka Sylvester Nwokeocha Nzekwe, Emmanuel Ume, Innocent Ozoeze, Peter Onyema, Christopher Onah na ndị ọzọ buru ya bụ egwu lọta Enugwu bụ be ha nọzị kuziwere ya ndị ọzọ. Akadieze Ambrose bụ onyeisi ndị egwu a so na ndị mụtara ya n'aka ndị a akpọrọ aha ha ma na-etekwa ya ugbua. Ọ kọwaara BBC ka ha siri malite nakwa ka ha sị akuziri ya ndị ọzọ, ihu na ya bụ ọkụ agaghị anyụnahụ ha n'aka. Kirie ya ka ị ịhụ ka ha si eme ya."	https://www.bbc.com/igbo/afirika-61455901
health	SC Genotype - Gịnị ka ọ bụ?	"Soshal midia enwurula ọkụ maka etu ndị mmadụ si ekwu na Olamimlekan eji Laycon mara  bu genotype SC. Nke a mere ka ndị mmadụ jụwa maka ihe SC pụtara. Dọkịta ahụike bụ Chidi Akaghara kwuru na ọ bụ udiri genotype na-anaghị ada ụda ka genotype ndị ọzọ dịka AA, AS nakwa SS. O kwukwara na adaghị ụda ya mere ka ndị mmadụ ghara ị na-eme nchọpụta maka ya kamgbe. Mana dọkịta Mcginger Ibeneme kwuru na SC bụ udiri sickle cell ọzọ enwere, inwereike ịkpọ nwanne ""sickle cell."" O kwuru na onye bu SC genotype na-esi n'aka otu ndị mụrụ ya nweta S ma nweta C n'aka onye ọzọ . Njirimara ya yitekwara nke SS makana onye ahụ ga na-aya ahụ mgbe ọbụla. O kwukwara na anaghị ahụkarị udiri genotype a na Naịjirịa kama a na-ahụkarị ya n'etiti ndị si mba Carribean. Dọkịta Ibeneme kwuru na iron na-akọkarị n'ahụ onye bu SC nke mere na a ga-agbado anya na-achịkwalata ahụike onye ahụ.   Ihe ise mere ndị 'NGO' jiri gbajọọ iwu 'sickle cell bill' Sam Egwu wepụtara A gụrụ akwụkwọ iwu maka mgbochi ọrịa  okponọbara nke Bekee kpọrọ 'sickle cell' agba nke abụọ ya n'Ụlọomeiwu Ukwu ụbọchị Tuzde. Mana ọtụtụ otu abụghị nke gọọmenti na-agba mbọ maka ọdịmma ndị nwere ọrịa 'Sickle cell' gbajọrọ iwu ahụ nke Sam Egwu bụ Sinetọ na-anọchite Ebonyi-North n'Ụlọomeiwu Ukwu wepụtara. Ha kwuru na ndị haziri ya bụ akwụkwọ iwu akpọghị ndị ya bụ okwu ahụ metụtara (stakeholders) oku ka ha tụnye alo ga-eme ka iwu ahụ mịta ezi mkpụrụ. Ha rụtụkwara aka na okwu igbochi ụfọdụ mmadụ ịlụ onwe ha n'ihi ụdị ọbara ha nwere megidere ikike dịrị onye dị n'iwu Naijiria. Akwụkwọ iwu  'Sickle cell' Sam Egwu wepụtara  n'ụlọomeiwu  Naijiria chọrọ ka a enwee iwu nke ga-eme ọtụtụ ihe  maka ọrịa okponọbara gụnyere : Mana ndị otu abụghị nke gọọmenti kwuru na ya bụ akwụkwọ iwu adabachaghị n'ihi ụdị asụsụ e jiri dee ya, na ihe ndị kwesịrị ka etinye adịghị na ya nakwa ihe dị na ya ekwesịghị ịdị ya. Lee ebe ụfọdụ ha kwuru iwu ahụ si eri mperi: Onye nchikọta National Sickle Cell Foundation bụ Dkta Annette Akinsete sị na ọ bụrụ na ha chọrọ ime ihe ndị mmadụ ga-anabata, na ha kwesiri ịkpọ ndị ya bụ ọrịa metutara na ndị ọkachamara n'ihe gbasara ""genetic counselling"" n'olu Bekee ka ha tụnye alo na ya bụ okwu a maka na anaghị akpụ mmadụ isi n'azụ ya. Toyin Adesola, onyeisi  otu 'Sickle Cell Management and Advocacy Initiative' kwadoro ihe Akinsete kwuru sị,""Ọ bụrụ na ị chọrọ ịmata ihe gbasara ọrịa okponọbara, ị kpọọ ndị maa maka ya, ndị na-arụ ọrụ gbasara ya nakwa ndị ya bụ ọrịa na-enye nsogbu."" 2.  Ime ka ọ bụrụ ịda iwu mmadụ ịlụ onye masịrị ya Dkta Annette Akinsete sị na akwụkwọ iwu ahụ chọrọ i me ka ọ bụrụ ịda iwu mmadụ iso obi ya n'ihe gbasara ịlụ onye masịrị ya. ""Nke a megidere ikike dịrị onye dịka o siri dị n'iwu Naijiria. A ma m na ọ gaghị enwe isi."" Akinsete ji mgbe ndị agha na-achị n'Oyo steeti, mgbe ha chọrọ iti ụdị iwu ahụ bụ nke ọ sị mara afọ n'ala mgbe ahụ maa atụ. Akinsete kọwara mkpa nkuzi na mgbazi maka ọrịa okponọbara dị mkpa ma  sị na ụfọdụ mmadụ na-esi onwu na ha ga-anụrịrị agbanyeghị ntuziaka niile e nyere ha. ""Nchọpụta gosiri na ụfọdụ na-ekpebi na ha  agaghị amụ nwa, ha gaa kuru nwa."" ""O kwesiri inye ndị dị otu a ohere ikwu ka ha ga-esi jikọrọ onwe ha."" Winifred Otokhina nke TonyMay Foundation jụrụ ajụjụ sị na ọ bụrụ na e mee ya iwu na onye ọbụla ga-eme nnyocha ọbụla tupu ha alụọ, ma gbochie ndị nwere AS maọbụ SS ilụ onwe ha,""Kedụ maka ndị chee na ha nwere AA mana ndị lab edehie mpụtara ụdị ọbara ha nwere nke Bekee kpọrọ 'misdiagnosis'. 3.  O kwesịrị ịbụ 'ibelata' ọ bụghị 'ikpochapụ' ọrịa okponọbara Ndị otu na-agba mbọ maka ọdịmma ndị nwere ọrịa okponọbara sịrị na ọ bụrụ na ndị omeiwu chọrọ ime ihe nke ọma, na ""ọnụ okwu ha kwesiri ịna-ekwu bụ maka 'igbochi', 'ịkwado ịgbasa ozi' na 'ịgbazị ụzọ' ọ bụghị 'ikpochapụ"" ọrịa okponaọbara, maka na ọrịa ahụ enweghị mkpochapụ. ""Ị nụ mkpochapụ, kedụ ihe ị chọrọ ime? Ị ga-egbuchapụ ndị niile nwere ọrịa ahụ?"" Akinsete sị na ọ bụrụgodi na e nwere ike ikpochapụ ndị nwere ike ibute ọrịa okponaọbara site na alụmdinanwunye, kedụ maka ndị na-amụta nwa na alụbeghị di? 4.Iwu ahụ ekwughị maka nsogbu dịrị ndị nwere ọrịa sickle cell Toyin Adesola nke Sickle Cell Management and Advocacy Initiative  onye tụrụ arịrị sị na 'o nweghị ndị ọrịa a metụtara a kpọrọ oku sị n'iwu ahụ ezughị oke. Adesola sị na akwụkwọ ""iwu nke a elebaghị anya n'ọnọdụ ndị nwerela ọrịa okponaọbara na nsogbu ha na-ahụ inweta nleta ahụike zuru oke na Naijiria."" Ọ gara n'ihu kọwa na iwu ahụ na-ekwu maka naanị ndị nwere AS na SS ma chezọọ na e nwere ndị enweghị ụdị ọbara mana ha nwere ike ịmụta nwa nwere ọrịa okponọbara. ""Ụfọdụ amaghị ndịiche dị na-etiti ""genotype' na 'Blood Group.'"" Adesola gara n'ihu rịọ ka ""Ụlọoemiwu kpo oku ndị na-arụ ọrụ n'ihe gbasara ọrịa okponaọbara ka a kpa maka akwụkwọ iwu ahụ."" 5. O nwere ndị agụpụrụ n'iwu ahụ Winifred Otokhina nke TonyMay Foundation kwuru na akwụkwọ iwu ahụ ekwụghị maka etu a ga-esi enyere ndị nwere ọrịa okponọbara aka ịnata nleta na oke luru ha dịka mmadụ. Otokhina tụrụ arịrị na ""Ndị nwere okponaoba anaghị enweta ohere inweta ọrụ dịka ndị ọzọ"" mana iwu ahụ ekwughị maka ya. Mbọ BBC gbara inweta ọsịsa Sam Egwu amịtaghị mkpụrụ dịka ọ zaghị ekwentị ya nke ọ na-asa ozi e zigara ya n'ekwenti."	https://www.bbc.com/igbo/afirika-52664651
health	"Broken Heart Syndrome: Ị ma na ""Obi Mgbawa"" nwere ike ibutere gị ọnọdụ a?"	"Ọtụtụ mgbe ka ị na-anụ ndị mmadụ na-ekwu okwu dịka ""i mewaala m obi"", maọbụ ""obi agbawaala m"". Ndị mmadụ na-ekwukarị ụdị okwu a ma onye ha hụrụ n'anya mee ha ihe wutere ha nke ukwuu. Mana ọtụtụ amaghị na e nwere ọnọdụ ahụike a na-akpọ obi mgbawa, maọbụ 'Broken Heart Syndrome' na bekee. Akụkọ a bụ iji kọwaa ihe bụ 'Broken Heart Syndrome', ihe nwereike ịkpata ya, etu o si enye mmadụ nsogbu nakwa etu mmadụ ga-esi zeere ya. Gịnị bụ Broken Heart Syndrome? Dọkịta Chioma Ofoekii kọwara 'Broken Heart Syndrome' dịka mgbe obi mmadụ nwere nsogbu ma rụhie ọrụ nwa mgbe nta. Ihe na-akpata ụdị ọnọdụ a nwereike ịbụ nnukwu ihe mwute maọbụ ihe mere mmadụ na mberede, dịka ihe obi mwute, nnukwu ihe ịtụnanya, oke iwe, maọbụ nnukwu ihe ịtụ egwu. Ihe ndị ọzọkwa nwere ike ịkpata ya bụ shuga dị n'ọbara mmadụ ịdatu ala karịa etu o kwesịrị, ọbara ịgbapụ mmadụ n'ahụ nke ukwuu, maọbụ oke ahụ ọkụ. Mmadụ nwereike inwe ụdị ọnọdụ a bụ 'Broken Heart Syndrome'  maọ bụrụ na ahụ mmadụ mepụta nnukwu 'adrenaline' ma ihe dị aṅaa mee. 'Adrenaline' bụ akụrụngwa ahụ mmadụ na-emepụta iji nye aka kwadoo onye ahụ maka ihe ụfọdụ. Aha ọzọ a na-akpọ ọnọdụ ahụike a bụ ""Stress cardiomyopathy"" ""Takotsubo syndrome"", maọbụ ""Apical ballooning syndrome"". Dịka Dọkịta Ofoekii si kọwaa, ọnọdụ a bụ 'Broken Heart Syndrome' na-egosipụta n'ụdị dị icheiche dịka: Dkt Ofoekii kọwakwara na ihe ngosi ndị a bụkwa njirimara ụdị ọrịa obi dị icheiche, nke mere o ji dị mkpa ka mmadụ gaa ụlọọgwụ mgbe ọ chọpụtara ihe dị otu a n'ahụ ya. ""Onye nwere ọnọdụ ""Broken Heart Syndrome"" nwere ike inweta onwe ya ma gbakee na mkpụrụ ụbọchị olemole,"" Ofoekii kwuru. Dkt Ofoekii kọwara na ndị ọnọdụ a na-aka emetụta bụ ụmụnwaanyị, ọ kachasị ndị gaferela oge ịhụ nsọ ha nke bekee kpọrọ 'menopause'. Ọ bụ eziokwu na achọpụtala ọnọdụ 'Broken Heart Syndrome' n'ahụ ụmụ agbọghọ, ụmụ nwoke nakwa ụmụaka, mana nnyocha gosiri na ndị na-enwekarị ụdị ọnọdụ a bụ ụmụnwaanyị gbagoterela n'afọ. Ọ na-emetụtakarị ndị nwerela ọnọdụ oke obi mmapụ (anxiety), obi ịda mba (depression) nakwa ọnọdụ obi ndị ọzọ. Dkt Ofoekii gara n'ihu kwuo sị: ""Ọ bụ eziokwu na onye nwere ọnọdụ 'Broken Heart Syndrome' nwereike ịgbake, mana ya bụ ọnọdụ nwekwara ike ibute ọnọdụ obi ndị ọzọ nwereike ibute ọnwụ mmadụ. Ọ bụghị ọnọdụ mmadụ ga-eji egwuri egwu."" Nnyocha sayensị gosiri na ọnọdụ 'broken heart syndrome' anaghị egbukarị mmadụ. Mana nnyocha gosikwara na o nwere ike ịkpata ọnọdụ obi ka njọ nke nwere ike igbu mmadụ. Otu nwaanyị aha ya bụ Momma Sophia na Twitter kwuru na ya bụ ọrịa gburu nna ya. O kwuru na nwanne ya nna nwụrụ Onye ọzọ aha ya bụ Chloe, dekwara etu nna ya si nwụọ n'ihi obi mgbawa n'ọnwa June 2019."	https://www.bbc.com/igbo/afirika-61411603
health	Lyme Disease: Ihe ị kwesiri ịma maka ọrịa a chịnchị na-ebute	"'Lyme disease' bụ ọrịa  nke chịnchị ( 'tick arthropod') na-ebute  nke nwere ike imetụ ụbụrụ maọbụ bute ịkpịkpa na ahụ mgbu. Ọrịa 'Lyme' bidoro iwu na soshal midia dịka otiegwu Justin Bueber gbara ama na ya bụ ọrịa ji ya. Ọ na-efe mmadụ ma ọ bụrụ na chịnchị bu ọrịa taa gị ma tanye gị nje bu ọrịa ahụ n'ahụ. ị ṅụ ọbara na-amasị chịnchị ya mere ọ na-anọkarị n'ahịhịa n'ọhịa na-eche anụ ọ ga amado ma mịa ọbara. Ọ na-anọkwa anụ ụlọ nwere anumanụ dịka nkịta, ewu, atụrụ maọbụ nwamba. Chịnchị nwekwara ike izo n'akwa,oche nakwa ụlọ adịghị ọcha. Ọrịa 'Lyme' na-akpa ike na mba Amerịka ugbua, ebe e nwere ya mbụ na mba Briten n'afọ 2019. Mana dịka Dọkịta Bayo Onajole siri kọwaa, e nwere ike ịhụ ya bụ ọrịa n'ime obodo na Naijiria. Onajole, onye bụ ọkammmụta ahụike ọha na mahadum 'Lagos University Teaching Hospital(LUTH) kọwara n'ọrịa na-adịkarị  ""n'ime obodo ebe ndị mmadụ na-ewu ụlọ ata n'ihi na ọ bụ ụdị ebea ka ahụhụ na-ebu nje ọrịa na-amụba."" Dịka ngalaba na-ahụmaka mgbochi ọrịa na mba Amerịka bụ CDC siri kọwapụta na websaitị ha, ihe ndị e ji ama onye ọrịa 'lyme' ji gụnyere; Dọkịta Ọnajole kwuru na a na-eji ọgwụ 'antibiotics' ekpochapụ ọrịa 'lyme' n'ahụ onye ọ na-eme."	https://www.bbc.com/igbo/afirika-51053611
entertainment	Nicki Minaj: ihe isii ị maghị maka nwada a na-apụ ọkụ	"Otiegwu mba Amerịka Ama ama bụ Nicki Minaj ekwuola na ya n'achịsa ọwa n'ihe e jiri mara ya. Minaj onye kwuru nke n'ụbọchị Tọzde ekwughị ihe o ji ahapụ ọgbọ ugbua karịa na ya na-aga ibido ezinaụlọ mana o kwughị ma ọ dị ime. Cheta na nsonso a ọ gbara ama na ya na Kenneth Petty gara kwegharia nkwa alụm di na nwunye. Ọkwa ahụ ọ mara adịghị ndị ihe ya na-amasị mma dịka ha wujuru soshal midia na-atụ arịrị maka ya. Ihe ise ịmaghị maka ya: Onyeisi otu Ipob bụ Nnamdi Kanu agọrọla isi onwe ya n'okwu na-efegharị na ọ ga-akpọlata ndị IPOB ọbụla nọ na Sawụt Afrịka na-efu maka okwu Xenophobia. Onye aka nri ya bụ Paul Achalla ama a n'ekwentị mgbe BBC Igbo kpọtụrụ ya. N'ọnụ Achalla ""Nnamdi Kanu agwala ndị Ipob ọbụla ha kwụsị ịga Naịjirịa kemgbe edenyere aha ha dịka otu ndị na-eyi ndụ egwu"" Okwu a na-abịa dịka gọọmentị Naịjirịa họpụtara ụgbọelu Airpeace iji bulata ụmụ Naịjirịa ọbụla chọrọ ịsi mba Sawụt Afrịka lọghachite. Ụlọọrụ Efcc ekwuputala aha mmadụ iri na abụọ gụnyere otu onye ọkammụta na Mahadum Ahmadu Bello maka mpụ na igwu wayo. Akpụpụrụ ndị a ụlọikpe ebe onye ọkaikpe nyere iwu ka ọkwụọ dọlla nde iri n'ụgwọ mgbapụta rue mgbe a ga-anụ ikpe ya ọzọ. Aha ndị ahụ bụ Olaleye Kolapo, Madukife Ifeanyi Azuka, Fatanmi Yinka Sunday, Adebayo Bolaji Adeyinka, Adeleke Peter na Adebowale Fadairo. Ndị ọzọ bụkwa Oyewunmi Toulope Michael, Bello Ayoade Jalal Arikalam, Owolabi Toheeb Toluope, Abdullahi Abdulazeez  Oluwatobi, Temitope Fatolu na Adesina Adewale. Aka na-achị Ebonyi steeti bụ David Umahi agaala njem nleta n'obi ghọọmentị etiti bụ Aso Rock izute onyeisiala Naịjirịa bụ Muhammadu Buhari. Amabeghị ihe ndị ha ga-akpa mana ọ ga-apụta ihe n'oge adịghị anya. Mba Madagascar esorola nzọmụkwụ mba Zambia n'ịsepụ ụkwụ ha n'asọmpị enyi na enyi  dị n'etiti ha na mba Saụt Afrịka. Madagaska mere nke a iji gosi uche ha gbasara okwu Xenophobia na-ewu na Saụt Afrịka. Samson Siasia bụ aka na-achịkọta bu otu egwuregwu bọọlụ Naịjrịa emeela mkpesa banyere mmachi ebighebi nke FIFA machiri ya. O kwuru na mkpesa bụ iji gosi na aka ya kwụ ọtọ n'ebubo niile eboro ya. Ozi na erụ anyị ntị ugbua na-akọwa na gọọmentị mba Saụt Afrịka emechiela ụlọọrụ nnọchite anya ha dị na Legọs, Naịjirịa. Ha sị na ọ bu maka ịchekwa ndi ọrụ ha dịka ngagharị iwe emere na Legọs butere ndị mmadụ ịwakpo ulọ ọrụ ndị ha sị ndị Saụt Afịrịka nwe. Nke a na-abịa n'azụ Naịjirịa kpọlatala onye nnochite anya ha na Saụt Afịrịka. Naịjirịa gbajọkwara nzụkọ ngalaba ""World Economic Forum"" Osote Onyeisiala Osinbajo kwesiri ịnọ na ya. Dịka ịkpaoke agbụrụ nke Saụt Afrịka na-aga n'ihu, Ụlọọrụ ụgbọelụ Airpeace ekwụọla na ha ga-eweputa ụgbọelụ maka ndị Naịjirịa niile chọrọ ịlọta. N'akwụkwọ ọ degara Minista na ahụ maka mekọrịta ndị mba ọzọ bụ Geoffrey Onyema, onyeisi ọrụ Airpeace bụ Oluwatoyin Olajide kwụrụ na agaghị agba nkiti ka ya bụ ewụ mụọ n'ọgbụ. Ụlọikpe n'Amerịka awụọla Exxon Mobil na Royal Dutch Shell n'ala gbasara akwụkwọ ha gbara ụlọọrụ mmanụ agbidi Naịjirịa bụ NNPC. Exxon Mobil na Shell rịọrọ ya bụ ụlọikpe ka ọ manye NNPC ka o kwụọ nha otu ijeri dọla na ụma asatọ maka na ọ mezughị nkwa ha ịmịta mmanụ n'afọ 1993. Mana ụlọikpe jụnyụrụ anya pịị. Leekwanụ na-atụọla nwụnye onye chiburu Honduras bụ Rosa Elena Bonilla nga afọ iri ise na asatọ maka mpụ na oke ego asị na omefuru mgbe dị ya nọ n'ọchịchị site n'afọ 2010 ruo 2014. Ọkaiwu ọrịakụ Bonilla na-ekwusi ike na aka ya bụ nwaanyị dị ọcha na ya ga-aga ụlọikpe mkpegharị iji zọpụta ya na ndagwuru nke ọnwu. Asọmpi itozuoke iko mbaụwa 2022 malitere n'ikem n'ikem ụbọchị Wenezde, mba iri abụọ na asatọ ọkpa esicheghị ike n'Afrịka ga-anwa ike ha maka isonye. Cheta na Naịjirịa na mba iri abụọ na isii ndị ọzọ nke Afrịka etozuolarị na echezi ibe."	https://www.bbc.com/igbo/49592390
health	Coronavirus update: Gịnị ka ọ pụtara ma a sị na mmadị dị 'asymtọmatịc'?	Lee nkọwa ihe ọ pụtara ma a sị na mmadụ dị asymtomatic? Kedụ mgbe anyị ga-enweta ọgwụ coronavirus?	https://www.bbc.com/igbo/afirika-52664649
politics	Nigeria vs P&ID: Naịjirịa anatala ikike ikpegharị ikpe ya na ụlọọrụ P&ID	Otu ọkaikpe na UK enyela Naịjirịa ikike ịgbagha ikpe e kpere nke sịrị ha kwụọ ụlọọrụ 'Process and Industrial Development' ego dị ijeri dọla itoolu na ụma isii. N'ikpe mbụ e kpere n'ọnwa Ọgọst sị na Naịjirịa ga-ahapụrụ ụlọọrụ a akụnaụba ndị ọnụ ego ya ruru ijeri dọla itoolu na ụma isii ($9.6bn). Mana n'ikpe nke a ọkaikpe na UK kpere n'ụbọchị Tọọzde 26 Ọgọst, 2019, ọ sị na Naịjirịa ga-agbanyụ ọkụ inye ụlọọrụ a akụnaụba ndị ahụ. Nke a nyere Naịjirịa ohere ikuru ume dịka ikpe a ga na-aga n'ihu n'etiti ha na ụlọọrụ P&ID. Ọkaikpe nyere iwu ka Naịjirịa kwụọ ụlọikpe a ego dị nde narị dọla abụọ ($200m) n'ime ụbọchị iri isii iji gbochie nkpachi akụnaụba ha. Cheta na Naịjirịa gara n'ụlọikpe dị na mba UK maka ime udo n'etiti ha na ụlọọrụ P&ID. Ndị so mee njem a gụnyere Okaiwu ukwu nke gọọmentị etiti bụ Abubakar Malami, Mịnịsta mgbasa ozi bụ Lai Mohamed, na onyeisi ndị uweojii bụ Mohammed Adamu. Anambra steeti esorola na ndị mbụ wepụtara usoro mkpata na mmefu akụ bụ bọjet nke afọ 2020. Willie Obiano bụ onye bupụtara bọjet a n'ihu ndị ụlọomeiwu nke steeti ahụ sị na otu ijeri narị naịra, iri atọ na asaa ka ha ga-etinye n'ọrụ n'ime afọ 2020. Gọọmentị sị na isiokwu bọjet ahụ bụ maka nkwado ndị ntorobịa nakwa ịrụzi ihe eji enyere ndụ aka na steeti ahụ. Ha sị na pesenti 43 bụ ijeri Naịra 58.69 ga-aba n'ụgwọ ọnwa nakwa ihe ndị ọzọ na-eme ka ọrụ na-aga werewere. Ebe pesenti 57 bụ ijeri 78.3 ga-aba n'ọrụ ihe eji enyere ndụ aka dịka okporoụzọ, ụlọọgwụ, ụlọakwụkwọ na ihe ndị ọzọ. Obiano sị usoro mkpata na mmefu akụ a ga-enye aka ịkpọbata ndị oji ego achụ ego na steeti ahụ. Onyeisiala mba France bụ Jacques Chirac alaala mmụọ mgbe ọ gbara afọ iri asatọ na isii. Ọgọ ya nwoke bụ Frederic Salat-Baroux gwara ndị ntaakụkọ na Chirac lara n'udo. N'egwuregwu, Super Eagles nke Naịjirịa ahọpụtala ndị ga-eso sọọ mpi enyi na enyi ha na mba Brazil n'ụbọchị 13 Ọktoba, 2019. Onye nkuzi Super Eagles bụ Gernot Rohr kpọrọ ha Alex Iwobi, William Troost Ekong na Samuel Chukwueze. Ndị ọzọ gụnyere Wilfred Ndidi na aha mmadụ iri abụọ ndị ọzọ ga-esọ ya bụ mpi na Singapọre. Akụkọ ga-amasị gị:	https://www.bbc.com/igbo/afirika-49844980
politics	Nnamdi Kanu: Etu e si tọhapụ Maria Ezediaro ndị uweojii nwụchiri maka ịkwado onye ndu Ipob	"A tọhapụla otu nnenwaanyị e jichiri kemgbe otu afọ maka ịkwado Nnamdi Kanu, onye ndu otu nnwereonwe Biafra bụ Indigenous People of Biafra (Ipob). Ndị uweojii pụrụ iche nke Abba Kyari bụ onyeuweojii a kwusịị ọrụ n'ike nọbu n'isi ya nwụchiri Oriaku Maria Ezediaro na ndị ọzọ n'Imo steeti afọ gara aha kpụrụ ya gaa Abuja ebe a kpochiri ya n'ogige ha  rue ụbọchị Tozde a tohapụrụ ya. N'ozi nke Ifeanyi Ejiofor bụ ọkaiwu Nnamdi Kanu wepụtara ụbọchị ọzde, o kwuru na nntọhapụ Ezediaro sochiri akwụkwọ ya tinyere n'ụlọikpe Ukwu nke Etiti dị n'Abuja . Ejofor kwuru sị, "" Anyị tinyere akwụkwọ n'ụlọikpe na-ekwu ka enye ya ikike dịrị ya dịka mmadụ, nwagwagwa ahụ  ndị IRt gbara ọsọ kpụpụ ya n'ụlọikpe na-ebo ya ebubo achịtaghị aja."" ""Na-agbayeghị nke a, Iwu mala Naijirai wụrụ ha ụkwụ n'ala ma nye iwu ka adọghapụ nwaanyị ahụ na-eneyghị ọnọdụ ọbụla."" Cheta na a nwuchiela ọtụtụ ndị mmadụ a na-ebo ebubo na- ha na-akwado Nnamdi Kanu maọbụ nnwereonwe Biafra kemgbe mkpu Biafra rịwa elu ọzọ kemgbe afọ 2015. N'afọ 2017, gọọmentị Naijiria machiri otu Ipob so n'otu bu iti mkpu nnwereonwe Biafra n'isi ma gunye ha n'otu oyinduegwu (terrorist group)."	https://www.bbc.com/igbo/afirika-61186263
business	World Braille Day: 'Abara m n'ọrụ nkuzi maka na ugwu adịghị n'ịrịọ arịrịọ'	Onye nkuzi a kpọrọ Ofejebe Tochukwu gwara BBC Igbo na ọnọdụ ya dịka onye kpuruisi egbochighi ya ime ihe na-amasị ya bụ ịkuzi ihe. Tochukwu gbara ndị nọ n'ụdị ọnọdụ a ume, ka ha hapụ ịrịọ arịrịọ kama chọọ otu ihe ha ga na-eme iji nyere onwe ha aka. Kirie ihe ajụjụ ọnụ ya n'uju: Onye mere akụkọ a: Chris Sanctus Chukwudi Okereke, Chimezie Ucheagbo	https://www.bbc.com/igbo/afirika-46419968
religion	Good Friday: Ihe Easter ji apụrụ m iche karịa emume ụka ndị ọzọ'	"Emume Easter nke gụnyere Holy Thursday na Good Friday bụ emume pụrụ iche n'etiti ndị otụ Kraisti dịka ọ bụ mmemme eji echeta ọnwụ Jisọs Kraistị na mbilite n'ọnwụ ya. Mana etu ihu ndị mmadụ sị dị iche, ka etu ihe Easter pụtara ha dị. 'Easter pụrụ m iche n'ihi na Ada m mụụ ejima' Amaka Umeh, onye bụ onyenkuzi kwuru na  ezịnaụlọ ndị di ya na-akpọ emume 'Easter mkpa karịa Ekeresimesi. ""Ọ bụ mgbe ndị ezịnaụlọ ndị be di m na-eme mgbakọta dịka ezinaụlọ; ha na-esi ebe niile ha bi lọta, mee ekpere, merụba ụbọchị."" ""Ọ na-adịrị anyị ka Ekeresịmesi."" Umeh ka ndị ka nwa agbọ aga ekenye dị ọhụụ na enwe ọnụ na ada ya nwaanyị mụrụ nwa ọhụrụ n'izu a. O kwuru na, ""Easter afọ pụrụ ya iche n'ihi na  ""abụrụla mmama nnukwu. Nwa m nwaanyị ritere ejima ụbọchị 'Holy Wednesday"". 'Emume ụka abalị Easter na-awụm akpataoyi' ""Amaechi Theo-Vincent ejighị emume Easter achị. Na nkọwa ya,ọ bụ oge mbilite ọnwụ Jisọs Kraist n'ihi na ""ọ bụrụ na o biliteghị n'ọnwụ nkwenye m na Kraistị kara abụ ihe efu."" Ihe Easter jikara pụrụ Theo Vincent iche bụ otu egwu ndị ụka Katọlik na-agụ n'abalị Easter. "" O biliwo ee h O biliwo Jesọ akpọgidere n'obe oh ,Onye mmeri."" ""A na-agụ egwu ahụ, na-akụ ịgba, akpataoyi a na-awụ m. ọ dị m ka  a hụụ m Jeso ka ọ na-ebilite. Ya mere na ọ na-amasị ịga ụka abalị Easter."" "" Ọ bụrụ n'obodo, a na-agba egbe mkpọnala ma elekere iri na abụọ nke ime abalị.""Ọ na-awụ m akpataoyi, ụfọdụ anyammiri ọnụ na-apụta n'anya n'ihi ihe Jisọs mere m."" 'Emume  ụka Easter na-atọ m iche' Blessing Nwobodo-Itua kwuru n'ihe na-atọkarị ya n'Easter bụ emume 'Easter'. ""Oge Easter kachasị tọọ m bụ oge m nọ na mahadụm 'Madona University' n'ihi etu emume Easter si aga ebe ahụ dịka ogbe jikọrọ ọnụ. ""Ma ndị sista, ma ndị fada  na ụmụakwụkwọ na-agbakọta ọnụ maka emume ahụ bido n'ụbọchị Good Friday, Holy Saturday nakwa ụka Easter n'onwe ya."" ""Mana ugbua n'ihi ọrụ na mkpa dị ọzọ ọ na-ewute m na anaghị esonye n'emume Easter  n'ihi na Easter  dị mkpa Karia Ekeresimesi."" "" Ọ bụrụ na e nweghị Easter, angaghị enwe okpukpere ụka Kraistị."""	https://www.bbc.com/igbo/47987055
health	Covid-19 Vaccines FAQ: Ajụjụ niile i nwere maka ọgwụ mgbochi covid-19	"N'ụbọchị abụọ nke ọnwa Maachi ka ọgwụ mgbochi si n'otu COVAX nakwa ụlọọrụ Astrazeneca tụrụ ụkwụ na Naịjirịa. Dịka ụbọchị ole na ole gara, onyeisiala Muhammadu Buhari nakwa osote ya bụ Yemi Osinbajo gbara ọgwụ ahụ n'ihu ala niile iji gosi na-onweghi ihe ọjọọ dị na ya. N'agbanyeghị nke a, ọtụtụ ndị mmadụ ka chị obi ha n'aka maka ọgwụ a ma na-atụ ụjọ maka ihe o nwereike ịme. Anyị edetuola ụfọdụ ajụjụ a ma za kwa ya iji kasie ndị mmadụ obi. Ụlọọrụ a kpọrọ National Primary Health Care Development Agency ewepụtala usoro ị ga-eji denye aha gị n'igwe kọmpụta. Ị nwekwara ịke ịhọrọ ebe ị chọrọ ị gba ya bụ ọgwụ nakwa ebe dị nso na be gị. Dịka ọ dị ugbua, ihe karịrị mmadụ nde abụọ edenyela aha ha ịgba ọgwụ a. Gọọmentị etiti akpọpụtabeghi ego ole ọ ga-ewe mmadụ iji nata ọgwụ mgbochi a. Kama ha kwuru ka ndị ọrụ ahụike nakwa ndị okenye na ndị ọrịa na-arịa gbaa mbọ hụ na ha wetara onwe ha ebe a na-agba ọgwụ a. Ọnụ na-ekwuchitere onyeisiala Muhammadu Buhari bụ Garbe Shehu kwuru na o nweghi ihe ọbụla merela onyeisiala mgbe ọ gbachara nke ya. Mana gọọmentị mba Briten kọwara na o nwere ụfọdụ ngosi mmadụ nwereike ị nwe ga-ejikwa aka ya kwụsị n'ime otu izu Ha gụnyere: ike ọgwụgwụ,isi ọwụwa, ịgbọ agbọ, ịkọ ọkọ n'ebe agbara gị ọgwụ, ọkpụkpụ ịgbu mgbu, ahụ ọkụ ndz. Enwerem ike ibute ọrịa covid-19 ọzọ ma m gbachaa ọgwụ a? O dobeghi anya ma nke a enwereike ịme n'ezie mana ngalaba ahụike mbaụwa niile bụ WHO kwuru ka ndị mmadụ jide ka ha ji. Nke a pụtara ""kpuchie imi gị, kwọọ aka gị, dopu onwe gị iche ganye mgbe mpụtara ga-egosi na ọgwụ mgbochi achụlaala covid-19 kpam kpam. - Anaghị agba ụmụaka ọgwụ a - Ọgwụ mgbochi a enweghi nje coronavirus n'ime ya dịka akụkọ ụgha si kwuo. - Amabeghị ma ọ na-ekpuchi ndị mmadụ n'ebe ụdịrị ọhụrụ ọrịa a dị (dịka mba UK na mba Saụt Afrịka)"	https://www.bbc.com/igbo/afirika-56327058
sports	Ndubuisi Egbo: Anaghi m aga Champions League igwu egwu	Ndubuisi Emmanuel Egbo gbaara Naịjirịa bọọlụ n'otu Super Eagles, mana ihe aha ya ji ada ụda ugbua bụ na ọ bụrụla onye Afrịka mbụ du otu egwuregwu bọọlụ Yurop aga asọmpi Champions League. Otu bọọlụ Maazị Egbo na-akụziri bụ k.T. Tirana, emeela ka ndị otu ya soro na ndị ga-achịpụya na Champions League nke afọ 2020/2021. Na mkparịtaụka a, ọ gwara BBC Igbo etu o si akwado asọmpi ahụ nakwa usoro ọ na-ele anya ga-enyere ya aka iburu iko Champions League ahụ. Gee ya ntị n'uju. Ndị mere akụkọ a bụ Jessica Nwankwo na Chiemela Mgbeahuru.	https://www.bbc.com/igbo/egwuregwu-53620520
religion	Mbaka: Fada Cajetan abụghịzị enyi Adoration Ministry n'ihi mkparịtaụka BBC Igbo	"Ọnụ na-ekwuru Adoration Ministry n'Enugwu bụ Maximus Ugwuoke agọọla na awakpoghị ndị ntaakụkọ BBC n'ogige ụbọchị Wenezde. BBC kwuburu na ụmụnwoke dị iri abụọ wakporo ha n'ihu Fada Mbaka, ka ya bụ Fada ji aka ya na-adụ ya aka n'ọnụ ma na-akpọ ya aha ọjọọ. Fada Obiekezie bụ onye dubara ha ịgba Fada Mbaka ajụjụọnụ. Maazị Ugwuoke n'okwu ya sị na akụkọ mwakpo a bụ akụkọ ""nkata a kpara iji mechu aha Fada Ejike Mbaka ma meekwa ka ndị mmadụ na-asọpụrụ ma na-ahụ n'anya."" N'ime akwụkwọ mgbasaozi o binyere aka, Ugwuoke dere na Fada Obiekezie abụghị enyi Adoration Ministrị maka ajụjụọnụ ndị BBC Igbo gbara ya. Cheta na ụkọchụkwụ ụka Katọlik n'Enugwu bụ Fada Ejike Mbaka na ndị ọrụ ya kụrụ ndị ntaakụkọ BBC Igbo mmadụ abụọ nakwa ọkwọụgbọala ha ihe tinka kụrụ pan ma nara ha ekwentị ha na ngwaọrụ ntaakụkọ ha n'ogige Adoroation Mbaka n'Enugwu. Etu Mbaka na ndị na-eso ya siri wakpoo ndị ntaakụkọ BBC n'Enugwu Obianinwa, Agbanelo na ụkọchukwu du ha bụ Rev Fr Cajetan Obiekezie gara n'ogige 'Adoration Ministry Enugwu' ịgba Mbaka ajụjụọnụ oge a wakporo ha. Ndị ọzọ so gaa njem a bụ Ndubuisi Nwafor, bu ọkwọụgbọala nakwa onye enyemaka Fada Obiekezie bụ Solomon Orakam. Ọ bụ n'elekere iri nke ụtụtụ ka ndị ruru ụlọ ụka Mbaka. Dịka Obianinwa bụ onye ntaakụkọ anyị duru ndị ọzọ gaa ya bụ ije si kọwaa, ""nke a mere dịka ha chere Mbaka ihe ruru awa atọ."" ""Ọ bụ n'elekere ise nke ehihe ka ha niile si ụlọụka ahụ gawa be Mbaka ịgba ya ajụjụ ọnụ a."" Obianinwa sịrị: ""Anyị bịara ịgba Fada Mbaka ajụjụ ọnụ n'Adọration (oge ekpere na-aga), mana ọ gwara anyị ka anyị gaa n'ụlọ ya nke dịkwa n'ogige ahụ chere ya. ""Anyị chere ọtụtụ awa tupu ya abịakwụte anyị, ma gbanwe, bido na-egosi iwe, sị na anyị dere akụkọ ọjọọ banyere ya."" ""Fada Mbaka nyere ndị okorobịa ya iwu ka ha nara anyị igwe e ji ese onyonyo na ekwenti anyị ma tie anyị ihe."" Obianinwa siri na ndị a Mbaka kpọtara yiri ha egwu ma sị na ha ga-egbu ha maka ide akụkọ megidere Mbaka. Onye ntaakụkọ BBC sị na oge ndị a na-aba mba, Mbaka na Obiekezie si n'ime ụlọ ebe ha nọ pụta were tụwa ya aka n'ihu na-akpọ ya ""satanic"". Ọ sị: ""Ọ bụ mba Mbaka na-aba mere ka ndị okorobịa malite bawa oke mba ma majawa ha. ""Ha sepuru ""wig"" m kpu n'isi ma tọdo Agbanelo n'olu. Fada Obiekezie bịara isi ka ha kwụsị mana ha wakporo ya ma nara ya ekwenti ya."" Obianinwa sị na ọ bụ oge ya malitere iti mkpu na ""ụwa ga-anụ na ọ bn̄ụ na be Mbaka ka egburu ndị ntaakụkọ BBC"" ka mwakpo a kwụsịrị. Obianinwa sị: "" Ọ bụ ugbua ka Mbaka sị ka anyị pụọ tupu ndị otu ya egbuo anyị. Ọ gwara ha nye anyị ngwa ọrụ anyị. Ha chụpụrụ anyị n'ebe ahụ. Ndị otu ya so anyị n'azụ ruo oge anyị hapụrụ Enugu ịchọ ọgwụgwọ na enyemaka ndị uweojii."" Ha mechara nyeghachi ha igwe onyonyo ahụ na ekwentị ma dupụ ha n'ogige ha dị n'Emene. Fr Obiekezie kwukwara otu ihe ahụ. Ọ gwara BBC Igbo na ya gara gwa Fada Mbaka isi ije ndị BBC. Ọ sị na Mbaka kwere nkwa na ọ ga-aza ha ma o mecha adọration mana ọ tụgharịrị gosiwa ha iwe."" Fr Obiekezie, sị na ya bụ enyi Mbaka, na BBC Igbo nweburu mkparịtaụka ebe ọ katọrọ Mbaka maka ụfọdụ okwu ndọọndọọ ọchịchị  ọ na-etinye ọnụ na ya, nke o kwuru na o kwesịghị ekwesị. Father Mbaka bụ ụkọchụkwụ ụka Katọlịk a ma ama na Naijiria maka  amụma ọ mara tupu Ntuliaka 2015 na Muhammadu Buhari ga-emeri aka na-chị Naijiria oge ahụ bụ Goodluck Jonathan. Maazị Ugwuoke sị na Mbaka Adoration Ministry akpọghị BBC ịbịa ịgba Mbaka ajụjụ ọnụ; mana ndị ntaakụkọ BBC sị na onye du ha gaa ebe ahụ gwara Mbaka na ha na-abịa. Akwọkwọ mgbasaozi o wepụtara sị na ndị BBC batara ka ndị amaghị ndi ha bụ ma na-esi onyonyo na nzuzo, mana ndị ntaakụkọ BBC kwụsịrị ike na ha emeghi etu a ma ncha. Akwụkwọ ahụ sịka na Fada Obiekezie bụ bụ onye ya na Adoration Ministry adịghị na mma naka mkparịtaụka ya na BBC mere."	https://www.bbc.com/igbo/afirika-55252934
health	Effects of F﻿looding:Otoro, akpịrịkpa na ọrịa ndị ọzọ nwere ike ịbakwute gị n'ihi oke idemmiri	"Oke idemmiri wara n'ọtụtụ obodo na mpaghara dị icheiche na Naijria, taa isi ọtụtụ mmadụ ma mebie akụnaụba na ewumewu e ji akwalite obodo. M﻿ana ị ma n'okwu ahụ ebeghị, ndị ọkachamara ahụike na-ekwu na dịka idemmiri ka dọ n'ọtụtụ ebe ugbua, o nwere ike ibute nsogbu ahụike dị icheiche gụnyere ọrịa na-esi na mmiri, ọrịa akpụkpọ ahụ nakwa ọrịa metụtara uche. D﻿ịka Gọọmentị Etiti si gbaa n'ama, mmadụ 612 nwụrụ, ebe mmadụ dị  3,219,780 gbara ọsọ ndụ n'ihi oke idemmiri metụtara steeti 33. N﻿' ịzụụka olemole gara aga, mmiri kpara mkpamkpa n'Okpuru Ọchịchị Ọgbaru, Ayamelum nakwa Anambra-East, Anambra-West dị na Anambra steeti weghara ọtụtụ obodo, ebe ndị mmadụ gbaghara ụlọ ha gbaa ọsọ ndụ. L﻿ee ụfọdụ ọrịa ndị nwere ike izute gị ma ịkpachapụghị anya n'ihi oke idemmiri dịka  Dkta  na-ahụ maka ahụike ọha bụ Sivie Maduka nke ụlọọgwu  'University of Port-Harcourt Teaching Hospital' si kwuo: Afọ ọsịsa so na nsogbu idemmiri nwere ike ịkpalite n'ebe ọ wara. Dkta Maduka kwuru na idemmiri nwere ike ịba n'olulu nsị na mmamiri bupụta ihe dị n'ime ya bubaa n'ebe e si enweta ezigbo mmiri. Idemmiri tochie ebe niile, agaghị enwezi mmiri nke ọṅụṅụ maọbụ nke e ji esi nri. D﻿ịka ụlọọrụ na-ahụ maka mgbochi ọrịa bụ CDC si kọwaa, ọrịa kachasị apụta ma oke idemmiri mee bụ ọrịa afọ dịka ọnyụnyụ na ọgbụgbọ nke na-esi na ịṅụ mmiri adịghị ọcha. Otoro bụ ọrịa afọ ọsịsa nke nje a kpọrọ 'vibrio cholerae' na-ebute. D﻿ịka Dkta Maduka siri kọwaa, “Otoro bụ ọrịa na-enye nnukwu nsogbu ya mere e ji agbasa ozi maka ya.” Otoro na afọ ọsịsa na-agbagwoju ọtụtụ ndị mmadụ anya  n'ihi na ha amaghị nke bụ nke. Ihe dị iche na afọ ọsịsọ na otoro, dịka Dkta Madụka si kwuo, bụ na afọ ọsịsa bụ ""mmadụ ịnyụ nsị gbara mmiri karịa ugboro anọ maọbụ karịa,  mana otoro bụ ọnyụnyụ nke ihe na-ebute ya bụ nje vibrio cholerae' nke nsị a na-anyụ na-adịka mmiri osikapa"". Mmiri ide metụ ahụ mmadụ maọbụ ọnya dị mmadụ n'ahụ, o nwere ike ibute nsogbu n'akpụkpọ ahụ gụnyere a﻿kịrịkpa na ọkọ. Oke idemmiri nwere ike ịchụpụta nsị na atịtị ndị ọzọ nke nwere ike ịbanye n'ikuku kpọọ nkụ, o nwere ike ibute ọrịa ọwara e ji eku ume, ọkachasị n'ụmụaka. Oke idemmiri nwereike ịchụpụta ọtụtụ anụmanụ na-ebi na mmiri gunyere ndị na-ata ata dịka azụ, agwọ na agụiyi n'elu ala. Dkta Maduka si kwuo, ""ajọ agwọ mmiri nwere ike ịta mmadụ bute nsogbu n'akwara maọbụ 'gangrene' n'akụkụ ahụ ebe ọ tara gị, ebe nsi maọbụ nje (fungi) ahụ nwere ike ịgbasa n'akụkụ ahụ ndị ọzọ."" 'Gangrene' bụ ọnwụ maọbụ mmebi akụkụ ahụ mmadụ n'ihe mmerụ ahụ maọbụ nje. Agụụ na-eso mwakpo idemmiri nke nwere ike ibute ọrịa marasmus, kwashiọkor nakwa ""malnutrition'. Dịka i﻿demmiri wara, nsogbu agụụ na-awa ọtụtụ ndị bi na mpaghara ebe ọ wakporo agba. Mmiri mebiri ugbo ọtụtụ ndị mmadụ, ọtụtụ mmiri ka toro n'ụlọ ha nakwa okporoụzọ  ha si aga ahịa maọbụ ọdọahịa. I﻿demmiri dọọ ogologo oge ọ na-enye ohere ka anwụta mụbaa nke nwere ike ibute ọrịa ịba. D﻿okita  Maduka kwuru na mmadụ nwekwara ike bute ọrịa 'Hepatitis A'. 'Hepatitis A' bụ ọrịa na-eme ka umeju mmadụ zaa azaa (inflamation of the liver). A na-ebute ọrịa a site na mmiri maọbụ nri fọtọrọ afọtọ nke onye bu ọrịa ahụ metụrụ aka.  Ọ﻿dachi idemmiri nwere ike ibutere mmadụ oke echiche, obi nkoropụ na mmụọ ida mba na ụdị ọrịa uche ndị ọzọ. Ndị ide mmiri wakporo nwere ike inwe nsogbu okpo n'ihi ịṅụ mmiri maọbụ iri nri okpo dị na ya. Dkta Maduka dụrụ ọdụ ka e nye ndị nwere nsogbu a ọkachasị ụmụaka ọgwụ okpo etu dọkịta siri nye ntuziaka."	https://www.bbc.com/igbo/articles/c72dv0vwzgro
religion	Akụkọ kachasị n'ụtụtụ a: Ndị Bishọp Katọlik ehiwela ngagharịiwe	Akụkọ kachasị n'ụtụtụ a Ndị Bishọp ụka Katọlik ehiwela ngagharịiwe Ndị Bishọp ụka katọlịk na Naịjirịa ehiwela ngagharị iwe n'ụbọchị iri abụọ na abụọ nke ọnwa Mee maka ndị ụka ha gụnyere ndị ọzụzụ atụrụ abụọ egwuru na Benue Steeti n'ọnwa gara aga Ngagharị iwe a ga-eme n'ụbọchị ahụ aga-eli ndị a nwụrụ anwụ ma kpọkuo ndị ụka Kraịst niile ga ha gbakọta aka ọnụ mee ya bụ ngagharị iwe. Gọvanọ Rochas Okorocha na ndị ndu APC na-alụ ọgụ Ọgbaghara ka na-aga n'ihu na pati APC nke Imo Steeti dịka Gọvanọ  Rochas Okorocha ebola ndị ndụ APC bụ National Working Committee ebubo na aka ha  dị na ya. Na nzaghachi,  onye odeeakwụkwọ  APC bụ Bolaji Abdullahi gwara Gọvanọ Okorocha  na ọ bụ enweghi ike ịhazi mmekọrịta dị n'etiti ya na ndị nke ya bu nsogbu ya, ya ebokwasila ndị ndu APC  ihe o wetara onwe ya World Health Organisation (WHO) Otu na-ahụ maka ahụike n'ụwa bụ World health Organisation ekwuola na ha na-atụ anya ibubata ọgwụ nyọcha maka ọgwụgwụ ọrịa ebola na mba Congo na mbido izuụka a. Ha kwuru na ruru ọnụ ọgwụ puku anọ bụ ihe a ga-eziga n'ebe ahụ. Barcelona amala afọ n'ala na ebumnobi ha ịbụ ndị anaghị emeri emeri n'asọmpị La liga nke afọ a. Ebe Neymar turula ugo dịka ọkacha agba bọọlụ na France Lig Une Rangers na Akwa United enwetaghị goolu ọbụla dịka ha zutere onwe ha n'asọmpi NPFL nke izuụka Iri abụọ na otu. Gee akụkọ anyị n'otu nkeji	https://www.bbc.com/igbo/afirika-44106501
religion	Ramadan Kareem: Ihe mere ụfọdụ ndị Igbo ji nabata okpukperechi 'Islam'	"Dịka ụfọdụ ndị okpukperechi nke Alakụba nke bụ 'Islam' na Bekee na-eti mkpu na a na-akpagbu ha n'ọwụwa anyanwụ ọkachasị oge ngagharịiwe Endsars. Ọtụtụ ndị mmadụ am,aghị etu maọbụ mgbe ha siri bata ala Igbo. Dịka igbo si atụ n'ilu sị ""Onye na-amaghị ebe eliri ozu na esi n'ụkwụ abọ ya"", nke a mere ka anyị zọpụ ije ị mata etu okpukpere Alakụba siri bata ala Igbo. BBC garụrụ n'ụlọakwụkwọ maka okpukperechi Alakụba nke dị n'Afikpo, Ebonyi steeti ka ha kọwaara anyị etu ya bụ ofufe siri bata ala Igbo. Ọ bụ Issa Friday Okonkwo bụ onyeisi nchịkọta ụlọakwụkwọ maka okpukpere Alakụba nke dị na Ebonyi steeti na Imam nke Owerri Shell Camp Central Mosque Imo steeti bụ Suleiman Yusuf Njoku tinyere ọnụ n'okwu a. Kedụ etu Alakụba siri bata ọwụwa Anyanwụ? Okpukperechi Islam nke ndị Igbo na-akpọ Alakuba abụghị taa ka ọ bidoro n'ala Igbo. Aha Alakuba sitere na ""Allah Hu Akbar"" nke pụtara Chukwu Ebuka n'asụsụ Igbo dịka Onyeisi ndị Imam nke Owerri Shell Camp Central Mosque Imo steeti bụ Suleiman Yusuf Njoku siri kọwaa. Njoku kwukwara na ya bụ Okpukpere sitere na onye ndị ofufe ahụ kwenyere na ọ bụ ozi nke ikpeazụ Chineke sitere bụ Abū al-Qāsim Muḥammad ibn ʿAbd Allāh ibn ʿAbd al-Muṭṭalib ibn Hāshim (Britannica). Kama ọ bụ Muhammad ka ọtụtụ ndị mmadụ ji mara ya. Ngwa ka anyị banye akụkọ a n'uju. Mazi Yusuf Njoku kọwara sị ""ọ bụ n'ihe dịka afọ otu narị na iri ise na atọ ka Alakuba batara ala Igbo"". Ọ kọwara na ọ bụ Nwaafọ Nsukka nke dị n'Enugwu steeti bụ onye nwanne ya nwaanyị kpọrọ gaa ugwu awụsa oge ọ dị na nwata bụ onye jiri Okpukpere Alakuba were bata Ala Igbo. Issa Friday Okonkwo kọwara sị ""ọteela aka ofufe Islam jiri bata ala Igbo, ọtụtụ ndị mmadụ amaghị nke mere na ọtụtụ ha anaghị ekweta"". Okonkwọ kọwara na ofufe nke Islam bu ofufe nke Kraịst ụzọ bata n'ụfọdụ ebe n'ala Igbo. O kwuru na ụfọdụ ebe n'Enugwu steeti dịka Enugwu Ezike, Ịbagwa Aka, Alaagu nke dị n'obodo Nsụkka bụ obodo ụfọdụ okpukpere Alakụba bu ụzọ bata tupu nke Kraịst abata. Okonkwo kọwara na ọ bụ site n'azụm ahịa n'etiti obodo ndị a na ụfọdụ mpaghara nke ugwu kpatara ya. Mpaghara ugwu dịka Nupe, Kogi na Sokoto bụ ndi ha na obodo ndị a zụkorọ ahịa. O kọwara sị "" Ọ bụ etu ndị a sị ebi ndụ nke ziri ezi mere ka ndị obodo ndị a jụwa maka ndị ha bụ na okpukpere chị ha"". Okonkwo kwuru na ọ bụ nke a mere ka ụfọdụ ndị obodo a gbanwee okpukpere chi ha ma zoro nke Alakụba. O mere ka anyị ghọta na ọ bụ etu a ka okpukpere Alakụba siri gbasaa ruo ọtụtụ obodo n'ala Igbo ma ruo kwa taa. Ọ kọwara na ebe dịka Enọọhia na ụfọdu ebe ka nsụka ka ị ga-ahụkarị ọtụtụ ndị ofufe Alakụba. Ọ bụ Sheik Ibrahim Nwagui bụ onye mbụ webatara Alakụba n'Afikpo. Kedụ onye na ebe o bu ụzọ bata n'Ọwụwa Anyanwụ? Issa Friday Okonkwo kọwara na ọ bụ n'oge afọ ndị 1800 ka Islam batara ọwụwa anyanwụ. Okonkwo kwuru na n'ebe dịka obodo Abiriba na Afikpo bụ n'afọ ndị 1930 na 1940 ka ọ batara obodo ndị a. Kama o kwuru na ọmaghị onye bu ụzo webata ya n'obodo Nsụka kama o kọwara na ọ bụ Sheik Ibrahim Nwagui bụ onye webatara ya n'Afikpo. Ọ kwukwara na ọ bụ na Nsụkka ka okpukpere alakụba bu ụzọ bata ọwụwa anyanwụ. Akụkọ kacha sie ike bụ na ọ bụ n'Obodo Alaagu ka e nwere ndị mbụ bụ ndị Igbo bụ kwa ndị Alakụba. Okonkwo kwuru sị, ""Akụkọ kwukwara na ụfọdụ ndị a bụ ndị Alakụba gwara ndị enyi ha nọ obodo ndị ọzọ maka okpukpere Alakụba, mgbe ndị enyi ha nyochara agwa ha, ụfọdụ gbanwere ma soro okpukpere alakụba. Mazi Okonkwo zara sị, ""Eeee, mgbagbu ndị mbụ bụ ndị alakụba dị njọ"". Ọ kọwara na mkpagbu a ka na-aga n'ihu ma ruo taa. Okonkwo rụtụ aka were sị ""n'oge agha Biafra, ndụ Igbo bụ ndị Alakụba lụụrụ Biafra ọgụ n'ihi na ha kwenyere na ha bụ ndị Igbo"". O kwukwara na oge alụchara agha, na egburu ụfọdụ n'ime ha n'ihi na ndị obodo ha kwenyere na ha na ndị agha Naijirịa bụ ụmunne. Okonkwo kwuru si, "" Ndị kacha bụrụ ndị udo n'ala Igbo bụ ndị okpukpere nke Islam""."	https://www.bbc.com/igbo/afirika-55208557
sports	West Ham vs Man United: E tiela Man United ka ịgba udubọnch	Ihe na-ebe ka na-ebe n'ụlọ ndị Manchester United nọ dịka West Ham United ji ọkpụ goolu abụọ merie ha n'asọmpi Premier League. West Ham kpọbatara Man United n' ụlọ ma were ọkpụ goolu abụọ asataghị otu kụọ ha ihe okenye kụrụ nwata dịka ụmụaka. Nke a malitere mgbe Andriy Yarmolenko nke West Ham ji goolu mba maa Man United aka ntị na nkeji 14. Man United siri ọnwụ dịka nkịta a na-achọ igbu mana West Ham kelara aka n'azụ. Nke a megidere ruo n'ọkara nke abụọ n'ime asọmpi a mana Onweghi onye nyere ibe ya goolu ọzọ. N'ime nkeji 84 ka ọ fọrọ nkeji isii ka e gbuchie bọọlụ, West ham nyere goolu nke abụọ site n'aka Aaron Cresswell. Site na mmeri a, West Ham United bụ ndị anọ n'ogogo tebụlụ ebe Man United bụ ndị asaa.	https://www.bbc.com/igbo/egwuregwu-49789304
business	Miyetti Allah: 'Anyị ga-agbachi ụlọahịa anyị niile n'Enugwu steeti'	Ngalaba na-ahụ maka ọzụzụ nama bụ Miyetti Allah ekwuola na ha ga-agbachi ụlọahịa niile n'Enugwu n'ụbọchị iri na anọ nakwa iri na ise nke ọnwa Ọgọst. Ha kwuru na nke a bụ iji kuziere ndị Fulani bi n'Enugwu steeti maka okwu nchekwa. N'ime akwụkwọ ozi ha ziputere ha kwuru na nkuzi a dị mkpa maka ọnwụ Fr Paul Offu nakwa ndị ọzọ. Ha kwere nkwa ịnyere gọọmentị Enugwu steeti enyemaka n'ịhazi okwu nchekwa ndụ na akụnaụba steeti ahụ. BBC ghọtara na otu ụgbọelu Medview na-aga Legọs efeghachila Abuja maka nsogbu ijnin o nwere n'ụzọ. Ka a na-ekwu nke a, ndị njem ka tọrọ n'ime ya bụ ụgbọelu dịka ndị ọrụ ọdọụgbọelu ekweghi ha bata n'ime ọdọụgbọelu ahụ. Ụfọdụ ndị a gbara ajụjụ ọnụ kwuru na ha kwesiri iji Dana Air mee ya bụ njem mana emechara tinye ha n'ụgbọelu ndị Medview. Dịka ha si kwuo, o nweghi onye ọrụ Medview kọwara ha ihe na-eme maọbụ ihe na-aga aga Jeffrey Epstein bụ onye ọrụ ego anwụọla n'ime ụlọ mkpọrọ dịka ọ na-eche ka akpụpụ ya ụlọikpe maka ebubo ịgba mgbere mmadụ. Cheta na achọtara ya n'oge mgbe o nwara igbu onwe ya n'ọnwa gara aga. Asọmpi Premier Lig amalitela n'uju ya dịka Man. City ji ọkpụ goolu ise asataghị otu were chie West Ham ọnụ n'ala. Ebe otu Tottenham na Aston villa na-achịpụ ya ugbua ị ma mbe na abọ nke bụ oke. N'egwuregwu, n'abalị asaa nke ọnwa Disemba afọ a ka nwaafọ Naijiria bụ Anthony Joshua ga-enwe ohere ịnataghachị ugwu ya n'iti ọkpọ n'aka Andy Ruiz. Dimkpa abụọ a ga-ezute onwe ha ọzọ na mba Saudi Arabia. Cheta na Ruiz kụpụrụ Joshua mkpụrụ ọkwụrụ n'anya mgbe ha zutere onwe ha n'ọnwa June, ma nara ya nturuugo IBF, WBA nakwa WBO o jibu. Mana ụfọdụ ndị na-akwado Joshua na-agbarụ ihu maka na ọgụ Joshua na Ruiz ga a bụ na mba Saudi Arabia. Ha kwuru na Saudi Arabia bụ obodo na-anaghị asọpụrụ ikike dịịrị onye bụ nke a kpọrọ 'human rights'. Ndị ọzọ kwuru na obodo ahụ ga-etere ha aka ịga lelee ọgụ a ga-akpụ ọkụ n'ọnụ. Isi ụlọọrụ nchekwa Naijiria a kpọrọ Defence Headquarters ehiwela otu ga-eleba anya n'ogbugbu ndị agha gburu ndị uweojii atọ na Taraba Steeti. Nke a bụ iji mezu iwu Onyeisiala Muhammadu Buhari nyere ka e mee nyocha iji chọpụta ebe mmiri siri baa n'opi ụgbọgụrụ. Ndị kọmiti ga-eme nnyocha a gụnyere ndị agha, ndị agha elu, ndị agha mmiri, ndị uweojii, ndị  DSS na ndị Defence Intelligence Agency. Cheta na ndị uweojii na-ebo ndị agha ebubo ịgbagbu mmadụ atọ ndị otu ha ma merụọ ndị ọzọ ahụ oge ha gara nwụchie onye ntọ a ma ama na Taraba steeti aha ya bụ Alhaji Hamisu. Mana ndị agha kọwara na ha che na ndị uweojii ahụ bụ ndị ntọ n'onwe ha n'ihi na ha eyighi akwa ndị uweojii. Ndị mba Turkey a tọọrọ n'oshimiri enwerela onwe ha A tọhapụla ndị mba Turkey mmadụ iri bụ ndị a tọọrọ n'ụgbọ mmiri n'oshimiri dị nso na Naịjirịa n'izuụka atọ gara aga. Ndị ahụ nọ n'ụgbọmmiri si Cameroon aga Ivory Coast oge ndị a na-eche na ha bụ ndị ekperima wakporo ụgbọ ha ma tọrọ ha. Akụkọ kwuru na a tọhapụrụ ndị ahụ n'ụbọchị Satọdee na-akwụghị ụgwọ ọbụla. Ọkaiwu ha aha ya bụ Selcuk Esenyel kwuru na otu a kpọrọ Niger Delta Peace Advocacy Group nakwa ndị Riverine Peace Initiative in Niger Delta tinyere ọnụ n'okwu ahụ. North Korea agbaala ogbunigwe N'ofesi, mba South Korea na-ekwu na ndị North Korea gbara ogbunigwe elu abụọ n'ụbọchị Satọde, Ọ bụrụ na ebubo a bụrụ eziokwu o gosiri na North Korea e nupula isi na mkpebi iri na otu nke ndị otu United Nations Security Council manyere ha gbasara ogbunigwe elu. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-49304476
religion	Abakaliki Catholic Diocese: Etu ngaghari iwe e mere maka Fada siri gbaa ihe e zoro ezo n'anwụ	"Kemgbe akụkọ gbara na ụfọdụ ndị ụka Katolik na Dayọsis Abakaliki, Ebonyi steeti, mere ngagharịiwe n'ihi nkwụsị ọrụ a kwụsịrị otu ụkọchukwu ha, ihe na-arịtụ na-arụtụ aka na mmiri agbarụọla n'ụlọụka. N'abalị 14 nke ọnwa Novemba afọ, 2021,ọtụtụ ndị ụka Katọlik wụjuru na 'Pastoral Centre Chaplaincy, Abakaliki' bụ be nnukwu Ụkọchukwu ha bụ Bishọpụ Peter Nworie Chukwu mee ngagharịiwe maka etu e si kwụsị Fada John Odey ọrụ n'ike. John Odey bụ ụkọchukwu na-achịkọta ụlọụka 'Holy Trinity Catholic Church', Umuoguduakpu, Otinyi-Ngbo dị n' Okpuru Ọchịchị Ohaukwu n'Ebonyi Steeti. Bishọpụ kwụsịrị ya bụ Fada ọrụ abalị ole na ole  o bipụtachara akwụkwọ nke ọ kpọrọ ""The Hidden Truth and the Cloud of Witness"". N'ime akwụkwọ ahụ, Fada Odey dere, o boro otu ụkọchukwu aha ya bụ Fada Emmanuel Obuna ebubo,na ọ bụ ya nyụrụ ihe na-esi na dayosis Abakiliki ihe ruru iri afọ atọ. Fada Emmanuel Obuna rụburu ọrụ dịka Odeakwụkwọ Bishọpụ Michael Okoro bụ Bishọpụ na-achịkọtabu dayosis ahụ ,onye larala ezumike nka. N'ime akwụkwọ ahụ dị ibe 479,John Odey depụtachara ihe ndị megara oge niile Bishọp Okoro nọ n'ọkwa nke  o jiri rụọ Fada Emmanuel Obuna aka dịka onye na-ekpe ma na-ebi okwu na dayọsis ahụ. O kwukwara na Emmanuel Obuna anaghị ekwe ka ndị ụkọchukwu ndị ọzọ rue Bishopụ nso. Akwụkwọ ahụ kọwakwara ihe butere nghọtahịe nke mere ka Bishopụ Michael Okoro kwụsịbuo Fada Odey ọrụ n'ike n'afọ 2009. Ngwa ngwa akwụkwọ ahụ nke e wepụtara n'ọha n'abalị 23 nke ọnwa Oktoba, afọ 2021, pụtara ihe, ebe niile nwuuru ọkụ na dayọsis ahụ, nke mere ka Bishọpụ Chukwu kwụsị Fada Odey ọrụ n'ike, Mana nke a kpasuru ọtụtụ ndị ụka Katọlik ihe Fada Odey na-amasị iwe, nke mere ka ọtụtụ mee ngaghariiwe, ebe ụfọdụ dere ozi na-akpọ oku ka a kpoghachi ya na-egbughị oge. N'ozi ha degaara Bishopụ Chukwu n'ọha nke rutere BBC Igbo aka, ha jụrụ ya ihe kpatara o jiri nye Fada Odey ikike ka o bipụta akwụkwọ ahụ, mechaa tụgharịa taa ya ahụhụ na-erubeghị otu izuụka akwụkwọ ya pụtara. Akwụkwọ ozi ahụ kwuru: ""Ihe a tụrụ anya n'aka gị bụ ihibe kọmiti ga-elebanye anya n'ebubo ndị Fada Odey boro tupu. Ị mara ihe ị ga-eme ya,"" ""Kama ịta ya ahụhụ na-enyochaghị ihe kpatara ya bụ akwụkwọ bụ ime uche ndị na-ememila ụka."" Ha dọrọ aka na ntị  na ọ bụrụ na ụka Katọlik na Naijiria amaghị hazie okwu metụtara  Bishop Okoro na Fr. Dr. Emmanuel Obuna, na ihe mere n'Ahịara Katọlịk Dayosis ga-eme na dayọsis ha. Cheta na Ahiara dayọsis bụ ebe ndị ụka na ndị ụkọchukwu jịkọrọ ọnụ jụ ịnabata Bishopu Okpaleke bụ Bishọpụ ọhụrụ e nyere ha. Ndị ahụ mere ngagharịiwe kwuru na ọ bụrụ na a kpọghachi Fada Odey n'ọrụ, na ha, ga-agba n'anwụ mpụ ụfọdụ ndị ụkọchukwu merela na dayọsis ahụ dịka ndị na-edina ụmụnwaanyị nọ na di, ndị na-emetọ ụmụaka, ndị na-ete ụmụnwaanyị ime na ndị nwere ọtụtụ ụlọ na akụnụba. Mana ụlọọrụ na-ahụ maka ọrụ ebere Fada Odey na-arụ a kpọrọ 'Father John Odey Centre' agọọla na aka Fada Odey adịghị na ngagharịiwe ahụ ndị mmadụ mere. Oge a kpọrọ ya, Fada Obuna gwara BBC Igbo n'ekwentị na ya agaghị asa ihe ọbụla banyere ebubo niile  Fada Odey boro ya n'akwụkwọ o dere. O kwuru sị: ""Okwu ahụ eruola Rome. Na ụka Katọlik, okwu ruo Rome, ọ dịka okwu dị n'Ụlọikpe Kachasị, agaghị m etinyenwuzi ya ọnụ."" Mbọ BBC gbara ịnụta uche Bishopụ nakwa Ụka Katọlik na Dayosis Abakiliki amịtaghị mkpụrụ. Oge onye ntaakụkọ anyị kpọrọ odeakwụkwọ dayọsis ahụ bụ Fada Henry Ogodo na-ekwentị, jụọ ya maka ebubo a na-ebo dịka o siri metụta Fada Odey, o kwuru na ya enweghị ike ịsa ya n'ihi na ya na-anya ụgbọala. O kwuru na ya ga-enye ọsịsa ya ụbọchi Fraide mana oge BBC Igbo kpọghachiri ya, ọ zaghị ekwentị ya. N'aka nke ọzọ,  mbọ inweta Fada Odey amịtaghị mkpụrụ dịka a gbanyụrụ ekwentị ya agbanyụ. Otu onye maara Fada Odey kemgbe afọ iri atọ bụ  Benedict Okoro gwara BBC Igbo na nsogbu Fada Odey nwere bụ na ọ bụ onye na-ekwu okwu gbowam, na-atụghị egwu onye o metụtara. O kwuru na Fada Odey dere ihe ọtụtụ ndị ụkọchukwu nakwa ndị na-ekpe ụka Katọlik ma mana egwu ekweghị ha ekwupụta ya. Bennet kwuru sị,""Fada Odey amaghị atụ asị. Nke mere na ọ naghị ezo ọnụ ikwu okwu megide ihe o kwenyere adịghị mma."""	https://www.bbc.com/igbo/59334377
religion	Catholic priest killing: E gbuola ụkọchụkwụ Katọlik ọzọ, gbaa ozu ya ọkụ	"Ndị uweojii Taraba steeti kwuru na ha na-eme nnyocha iji nwụchie ndị gburu ụkọchụkwụ ma gbaa ozu ya ọkụ na Taraba steeti. Akụkọ kwuru na ndị a mabeghị ndị ha bụ gburu Fada David Tanko nke ụlọụka St.Peters Catholic Church, Amodu, dị n'okpuru ọchịchị Takum, Taraba steeti, oge ya na ndị ogbo ya na-aga maka mkpezi ikpe dị n'etiti ndị Jukun na ndị Tiv ụbọchị Fraide n'ime obodo Kpankufu n'ụzọ Wukari. Ọnụ na-ekwuru ndị uweojii Taraba bụ David Misal, gwara BBC Igbo na ya bụ ọdachi mere n'ezie. Ọ gara n'ihu kwuo, ""Anyị na-esi imi n'ala inweta ndị kpara mkpamkpa ahụ."" Ka ọdị ugbua, onyeisi ndị uweojii Naijiria bụ Adamu Mohammed enyela kọmishọna uweojii Taraba iwu ịchọta ndị mere ya bu ihe. O nyekwara ndị kọmịshọna ndị uweojii nọgasị na steeti dị icheiche iwu ilebanye pụụ iche na nchekwa ndị ụkọchukwu. Akụkọ ga-amasị gị:"	https://www.bbc.com/igbo/afirika-49511878
entertainment	Sound Sultan: Otiegwu Naịjirịa a ama ama alala mmụọ	Olanrewaju Fasasi bụ otiegwu e ji Sound Sultan mara na Naịjirịa alala mmụọ. Akwụkwo na-egfegharị na soshal midia nke bu mbinye aka Dr Kayode Fasasi kwuru na Sound Sultan nwụrụ site ọrịa 'Angioimmunoblastic T-Cell Lymphoma' n'ụbọchị Jụlaị 11, 2021. Kayode depụtakwara na Sound Sultan nwụrụ n'afọ iri anọ na anọ(44). Ọ hapụrụ nwunye ya na ụmụ atọ ya lawa mmụọ. Tuface Idibia ya na Sound Sultan dị n'ezigbo mma depụtara obi mgbawa ya gbasara ọnwụ ezigbo ọyị ya n'elu akara facebook ya ma tinyekwa akwụkwọ ozi ahụ bu mbinye aka Dr Kayode. Nwanne ya nwoke na-etikwa egwu ma na-emekwa ihe nkiri e ji Babadee mara tinyekwara ozi maka ọnwụ Sound Sultan n'elu instagram ya. N'ụbọchị May 12, 2021 ka akụkọ pụtara na ahụ esichaghị ya ike. Sound Sultan tinyere egwu otiegwu Patoranking n'elu instagram ya bụ ozi ikpeazụ tupu enweta akụkọ na ọ lala mmụọ Egwu ahụ na-ekwu ka ndị mmadụ too ya ugbua ọ dị ndụ kama mgbe ọ nwụrụ. Nke a mere ka ndị na-ezite ozi n'okpuru egwu ahụ na-ekwu na ọ dịka ọ ma na ọ ga-anwụ were tinye egwu ahụ. Ihe ndị kwesiri ịma maka otiegwu a kopuru ụwa n'afọ 90s Ndị mmadụ ma Sound Sultan dịka otu n'ime ndị so mee ka egwu chakee na Naịjịrịa. Ọ malitere itiegwu ya n'afọ 1990s. O gosiri mmasị ya n'itiegwu n'afọ 1991 mgbe ọ nọ na ụlọakwụkwọ tupu o bido dewe egwu nke ya. O bidoro mụwa ikpọ ụbọ mgbe ọ gụchara akwụkwọ sekọndiri , n'afọ 1999 o malitere otu egwu nke ya. O na-ekwukarị na ọ bụ nwanne ya nwoke bụ BabaDee nyere ya aka chakee n'itiegwu. N'afọ 2000, ka o tiputere egwu akpọrọ 'Jagbajantis' nke mere ka aha wuwe ebe niile. Sound Sultan arụọla ọrụ dịka onyegwu n'okpuru ụlọọrụ Kennis music n'afọ 1997 nakwa Naija Ninjas site n'afọ 2008 ruo ugbua.	https://www.bbc.com/igbo/afirika-57794789
politics	Election 2019: Gịnị bụdị inconclusive?	"Otu n'ihe tụrụ ụmụ Naijria n'anya na ntuliaka gọvanọ afọ 2019 e mere na nso nso bụ na  mpụtara ntuliaka e mere  n'ebe ụfọdụ dị dịka Inec siri kwupụta 'inconclusive' na Bekee. Steeti ndị a bụ Adamawa, Kano, Sokoto, Bauchi nakwa Platu steeti. Kemgbe nke a mere  ya bụ okwu bụ 'inconclusive"" bụzị okwu ndị mmadụ ji ekwu okwu, ebe ụfọdụ amaghị ihe ọ pụtara. Gịnị bụ 'inconclusive? Onye ọnụ na-eru n'okwu bụ Ọkaiwu Ifeanyi Ulumma kọwara  na ntuliaka  ịdị ""inconclusive"" pụtara ""ebe e mere ntuliaka a na-emerughị n'isi."" Kedụ mgbe a ga-asị na emerụghị ntuliaka n'isi? Olisa Agbakoba bụ nnukwu ọkaiwu a ma ama na Naijiria kwuru na onye meriri abụghị naanị na o nwere vote kachasị, ọ ga emeri na imirikiti mpaghara dị icheiche ebe e mere ntulika aka ahụ. Ụzọ abụọ ntuliaka nwere ike bụrụ ihe erughị n'isi dịka Agbakoba na Ulumma siri kwuo bụ: 1. Ọ bụrụ na ihe onye meriri ji ka onye o meriri ehighị nne, ọkachasị ma ọ bụrụ na vootu a kagburu dị nnukwu. 2. Ọ burụ na e nwere ọgbaghara, ebe ihe agaghị n'anya ya dịka ebe e nwere nsogbu izu igbe vootu N'ihe mere n' Adamawa, Kano, Sokoto, Bauchi nakwa Platu steeti, Ulumma na Agbakọba rụtụrụ aka na ' Ọ dị ka ebe ndị PDP na-emeri ka a kpọpụtara dịka ""inclonslusive."" Ulumma dụrụ Inec ọdụ si ha ha leruo anya ma nye onye ọbụla meriri mmeri ma ọ bụ onye APC, APGA maọbụ onye pati ọzọ, ha nye ya onye meriri."" Akụkọ ndị ga-amasị gị:"	https://www.bbc.com/igbo/afirika-47541671
entertainment	Chioma Davido ewepụchaala ọtụtụ foto Davido n'igwe Instagram ya	"Ọ bụ etu a ka BBC Igbo si wee hụ ya mgbe ha gara n'igwe Instagram Chioma enyi nwaanyị Davido. A hụrụ na nwaada Igbo a e ji eme ọnụ ewepụchala ọtụtụ foto Davido n'igwe Instagram ya dịka anyị hụrụ ebe a. Naanị foto ọ hapụrụ n'akara ya bụ foto ebe Davido ku nwa ha nwoke bụ Ifeanyi nakwa ụfọdụ ndi ọzọ ha sere dịka ha nọ n'ebe oriri. Nke na-abịa dịka kepkepu fegharịrị na-ebo ebubo na Davido na-ayị  Mya Yafai bụbu enyinwaanyị otiegwu rap mba Amerika a ma dịka 'Young Ma.' Ị ma ihe mere ndị mmadụ ji hụ Chioma n'anya?Chioma Avril Rowland bụ onye ndị mmadụ matara site na ọyị ya na otiegwu a ma ama bụ Davido na-ayị. Ha abụọ malitere ịyị onwe ha mgbe ha zutere na Mahadum mana ugbua, ọ fọziri obere ka ha bụrụ di na nwunye. N'afọ 2019, Davido depụtara na ọ gaala hụ ezinaụlọ Chiome nke Bekee kpọrọ ""Introduction"". Mana ewezụga Davido, ị ma na o nwere ụfọdụ ihe ị maghị maka Chioma?Lee ya ebe a 1. Chioma bụ osinri kajara akaja nke mere na ""Chef chi"" a na-etu ya abụghị na nkịtị. Ị chọọ ịma maọbụ eziokwu gaa na peeji Instagram ya @Thechefchi 2. Ọ gụrụ akwụkwọ na Mahadum Babcock nke dị n'Ogun steeti ebe ọ gụrụ ""Economics"" Ọ bụkwa ebe ahu ka o zutere Davido na-agụ ""Music"" n'otu mahadum ahụ kwa. 3. Chioma, nne ya na nna ya nakwa ụmụnwanne ya bụ ndị Imo steeti. Ha ncha bụkwa ndị ụka ""Seventh Day Adventist"" 4 O nweghi onye ma oke ihe maka ezinaụlọ ya mana o nwere otu nwanne ya nwaanyị a na-akpọ Jennifer na-akwa akwa. 5. Chioma mụọrọ Davido nwa nke atọ ya na nwa nwoke mbụ n'ọnwa Ọktoba afọ 2019. Ha gụrụ nwa ahụ David Ifeanyi Adeleke. Nke a mere ka ufọdụ mmadụ na-akpọ Chioma ""Mama Ifeanyi"". 6. N'ụbọchị 27 nke ọnwa Maaachị afọ 2020, Davido kwuru na Chioma butere ọrịa Coronavirus. Akụkọ a pụtara ihe dịka ha si njem mba Amerịka bata Naịjirịa. Mana n'ụbọchị 19 nke ọnwa Eprelu, Davido depụtakwara na ọ gbakeela n'ọrịa ahụ."	https://www.bbc.com/igbo/media-52450026
religion	Hyacinth Alia: Bishọpụ achụọla ụkọchukwu Katọlik na-azọ Gọvanọ na APC ọsọ	"Bishop ụka Katọlik nke dayọsis Gboko bụ William Avenya enyela Fr Hyacinth Alia ntaramahụhụ site n'ịkwụsị ya ọrụ dịka ụkọchukwu. Nke a bụ maka na Fr Hyacinth Alia sonyere otu ndọrọndọrọ ọchịchị 'All Progressives Congress (APC) ma gbata akwụkwọ iso zọọ ọkwa Gọvanọ nke Benue Steeti. N'akwụkwọ ozi si n'aka Bishọpụ Avenya, ọ kọwara na o megidere iwu ụka Katọlik onye ụkọchukwu ịbanye otu ndọrọndọrọ ọchịchị. O kwukwara sị na nkwụsị ọrụ a ga-adịgide ruo mgbe ụkọchukwu ahụ tụgharịrị ma kwụsị ịzọ ọkwa a ọ na-azọ. Fr Alia ịbanye otu APC ma na-azọ ọkwa gọvanọ, bụzị nnọọ okwu a kpụ n'ọnụ na Benue Steeti ugbua. Ya bụ ụkọchukwu agbatalarị akwụkwọ mmasị na pati APC. Cheta na ndị APC kwuru na akwụkwọ mmasị iso zọọ ọkwa Gọvanọ na pati ha bụ nde naịra iri ise (N50 million) ka ha na-ere ya. Okwu a na-agba ọtụtụ mmadụ gharịị maka na iwu ụka Katọlik machiri ndị ụkọchukwu ịbanye otu ndọrọndọrọ ọchịchị ọbụla. Ọtụtụ na-ajụ ajụjụ ebe ya bụ ụkọchukwu si weta nde naịra iri ise oji zụta akwụkwọ mmasị ndị APC, n'agbanyeghị na ọ naghị arụ ọrụ. Mana ụfọdụ ndị ọzọ na Benue Steeti na-ekwu na obi dị ha mma etu ụkọchukwu a si pụta ịzọ ọkwa ọchịchị. Otu onye na mpaghara ahụ aha ya bụ Desomnd Amanyi gwara BBC Igbo na ụkọchukwu Hyacinth Alia nwere ọtụtụ ndị nkwado. O kwuru na ọtụtụ na-enwe aṅụrị dịka ọ pụtara ịzọ ọkwa gọvanọ na Benue Steeti. ""Ọ bụrụ na o merie ntuliaka imeụlọ ndị APC mụ onwe m ga-atụnyere ya vootu,"" Amanyi kwuru. ""Maka na ọchịchị ọjọọ akarịala na steeti anyị. Ọtụtụ mmadụ nwere nchekwube n'ebe ụkọchukwu a nọ."" Gbasara etu o si nweta nde naịra iri ise o ji zụta akwụkwọ mmasị ndị pati APC, Amanyi kwuru na o chere na ọ bụ site na nkwado ndị mmadụ. O kwuru sị: ""Ụkọchukwu a abụghị obere mmadụ na Benue Steeti, ọ bụ nnukwu onye a ma ama. Ọ gbaghị m gharịị na ndị mmadụ nwereike ịkwado ya ịzụta ya bụ akwụkwọ."" Nke a abụghị nke mbụ onye ụkọchukwu Katọlik na-azọ ọkwa ọchịchị na Naịjirịa. N'afọ 1992, ụkọchukwu aha ya bụ Moses Orshio Adasu, zọrọ ma merie ntuliaka ọkwa Gọvanọ na Benue Steeti. Ọ bụ ụkọchukwu Adasu bụ Gọvanọ nke abụọ na Benue Steeti banyere n'ọchịchị site n'usoro ntuliaka. O meriri ntuliaka ya n'otu 'Social Democratic Party' (SDP), ma chịa Benue Steeti ruo afọ 1993 oge ndị agha weghaara ọchịchị n'ike na Naịjirịa. Moses Adasu lara mmụọ n'ụbọchị 20 nke ọnwa Nọvemba afọ 2005."	https://www.bbc.com/igbo/afirika-61527286
sports	Man City vs Wolves: Wolves akwụọla ụgwọ isi Man City dịka nwunye nke abụọ	'Ma nwata erughi eru wara ọgọdọ, ọgọdọ awụchie ya anya' bụ ihe Wolves mere Manchester City Wolves ji ọkpụ goolu abụọ chara acha tie Man City mmọnwụ n'ụlọ ha bụ 'Etihad Stadium'. Otu egwu bọọlụ abụọ ndị a siri ọnwụ na onweghi onye ga-enye ibe ha goolu ruo ngwụcha ọkara mbụ n'asọmpi a. Mana n'ime ọkara nke abụọ dịka ọ fọrọ nkeji iri ka e gbuchie bọọlụ, Wolves nyụrụ nsị n'ụlọ Man City  site n'inye ha goolu. Goolu mbụ a Wolves nyere si n'aka Adama Traore na nkeji 80. Dịka Man City ka na-esi ọnwụ ịsa otu goolu a, Adama Traore wụchasịrị ha goolu ọzọ n'isi n'ime nkeji 90. Ọdịda a Manchester City dara ji ọnụọgụgụ asatọ dọlaa ha azụ n'ịchukwute Liverpool bụ ndị mbụ na tebụlụ. Akụkọ ndị ga-amasị gị:	https://www.bbc.com/igbo/egwuregwu-49954269
politics	APGA Primaries: Soludo emeriela na ntuliaka imeụlọ otu APGA	"Ọkammụta Charles Soludo emeriela na ntuliaka imeụlọ otu APGA mere maka ọkwa gọvanọ Anambara steeti aga eme n'ọnwa Novemba afọ 2021. Soludo , onye bụbụ onyeisi ụlọakụ etiti ji vootu dị  740 n'ime 792 mere Ichie Ezenwankwo bụ onye nwetara vootu 41 na ntuliaka ahụ e mere n'Ọka ụbọchị Wednezde. Ndị ọzọ so zọọ ntuliaka imeụlọ ahụ bụ Damian Okolo nwetara vootu asaa, ebe Thankgod Ibeh nwetara vootu anọ. Awka na-ekpobu  ọkụ n'ụtụtụ ụbọchị Wenezde  dịka ntụliaka imeụlọ nke otu APGA na-aga n'ihu n'ọgbọ egwuregwu Alex Ekwueme. Onye ntaakụkọ BBC nọ ebe ahụ kwuru na ọ hụrụ ndị ọrụ nchekwa juru ebe ahụ ma dịrị njikere ịchekwa udo maka ọgbaghara ọbụla ga-adapụta. BBC ghọtakwara na Chukwuma Soludo so na ndị na-azọ ọkwa ahụ nakwa onye bubu onyeisi otu ahụ bụ Victor Umeh nọ ebe ahụ ugbua. A ga-ebu ụzọ nyochaa ndị nọ ebe ahụ n'atụmatụ a kpọrọ ""Accreditation"" tupu ha gaa tụọ vootu na Dora Akunyili Development Centre dị n'ụzọ Awka - Enugwu. Nkwado ntuliaka ọkwa Gọvanọ Anambra steeti ebirila ọkụ ugbua dịka ụda ya na-ada n'otu All Progressive Grand Alliance bụ APGA. Dịka ụfọdụ akụkọ na-efegharị si kwuo, ngalaba Independent National Electoral Commision na-elekọta ntụliaka wepụrụ APGA na ndị ga-eso wepụta onye ga-azọ ọkwa gọvanọ Anambra steeti. Akwụkwọ edemede BBC Igbo hụrụ anya kwukwara na otu APGA ahụ emeghi ka ha si kwesi n'ịgwa Inec maka ntụliaka imeụlọ ha na-akwado ịme tupuu ha emee ya. N'ime edemede ọzọ BBC Igbo hụrụ anya, Inec na-adọ otu ahụ aka na ntị maka aha ndị ga-azọ ọkọlọtọ ha nke ha wegaara n'ụlọọrụ INEC. Ha kwuru sị ""o doghi anyị anya na nhọpụta aha ndị a soro usoro ọchịchị onye kwuo uche ya..."" Jude Okeke bụ onye si n'otu ahụ dọbiri na-ebo Victor Oye bụ onyeisi otu ahụ ebubo na ọ ma ụma na-achọ ịwepụ APGA n'otu ndị ga-eso zọọ ọkwa Gọvanọ ahụ. Mana Oye gwara BBC n'ozi ekwentị na o nweghi nsogbu ọbụla dị n'otu ha. ""E nwero nsogbu ọbụla na APGA. APGA kwụ chịm chịm na-agbanyeghi atumatụ ọjọọ ndị iro anyị."" Ọzọ Oye kwuru ""E jim ohere a akpọ ndị otu anyị niile ka ha gbaa mbọ jịkọta aka ọnụ ka anyị kwado APGA maka ọdị mma Naịjirịa, ọ kachasị Anambra steeti"" Akụkọ ndị ọzọ ga-amasị:"	https://www.bbc.com/igbo/afirika-57569531
business	Port Harcourt Airport: Agbapeela ụlọ nlabata ọhụrụ	Akụkọ dị mkpa taa Onyeisiala bụ Muhammadu Buhari ekwuola na ndị chịburu achị mara afọ n'ala na nwulite ọdọụgbọelu na Naịjirịa kamgbe afọ 1980. O kwuru nke a mgbe ọ na-agbape ngalaba ọhụrụ nke ọdọụgbọelu mbaụwa dị n'Omagwa Portharcourt nke Rivers Steeti taa. Okorocha a saala APC Gọvanọ Imo Steeti bụ Rochas Okorocha ekwuola na onye odeakwụkwọ mgbasa ozi pati APC bụ Lanre Issa Onilu ezipụla ozi ọjọọ banyere APC na mbaụwa. Okwu a bụ na nzaghachị okwu Issa kwuru na ụfọdụ ndị gọvanọ APC anabataghị mmeri e meriri ha na ntuliaka imeụlọ ha mere na nso nso a. Ezigala ozi ogbunigwe ọzọ n'ụlọ oriri Tribeca Grill dị na New York nke onye nwe ya bụ De Niro. Nke a bụ mmadụ itoolu ndị akụkọ kwuru na-akatọọ ọchịchị onyeisiala Trump a na-ezigara ụdị ozi a n'ime otu izuụka. N'asọmpi Europa nke abalị a Sporting Lisbon ga-ele Arsenal ọbịa, ebe Chelsea ga-anabata ndị Bate Borisov. N'aka nke ọzọ Zenit St Petersburg, Dinamo Zagreb, Bayer Leverkusen na ndị ọzọ ga-anọ n'egwu. Gọọmentị etiti ekewapụtala ego ruru tarịị naịra asatọ n'ọma bu ego a ga-emefu n'afọ 2019 dịka bọjeti. Minista na-ahụ maka nhazi nakwa bọjeti bụ Udoma Udoma ekwuola na ya  bụ akwụkwọ na-aga n'ụlọomeiwu maka nyocha ugbua Minista na-ahụ maka mgbasa ozi Lai Mohammed etiela mkpu n'akụkọ na-agagharị na-ekwu na ya ndị mba Israel na-ama aka gbasara Nnamdi Kanu abụghị eziokwu. Ọ sị na ndị ọ gbasara ga-ezi ozi n'okwu Nnamdi Kanu ma oge ruo. Na mba ofesi, Mba Saut Afrịka ewepula ụgwọ ụtụ isi dị n'elu akwa ụmụnwaanyị ji anọ na nsọ iji nyere nwata akwụkwọ ndị nwaanyị aka ka ha kwụsị ịgbajọ ụlọakwụkwọ. Cheta na ụfọdụ ndị ntorobia na Naịjirịa na-akpoku gọọmentị etiti oku ka ha wepu ya bụ ụtụ isi. N'Egwuregwu, Otu egwuregwu Rangers abụrụla aha na-ewu ewu ugbua dịka ha meriri Kano Pillars n'Asaba ụnyaahụ iji buli asọmpị iko FA nke mbụ ha n'afọ iri atọ n'anọ Ndị kpara ike a bụ Kelvin Itoya Chidera Ezeh Ajani Ibrahim na n dị ọzọ. Gee Nkeji nke ụtụtụ a Ihe onyonyo nke taa	https://www.bbc.com/igbo/afirika-45967479
politics	Ihe anyị ga-eme maka ndị eduru n'iyi ọrụ n'Ebonyi - PDP	"Onye ọkaiwu na-anọchite anya otu PDP n'Ebonyi steeti ekwuola na ha ga-akpụpụ gọọmentị Ebonyi steeti ụlọikpe maka ndị isi okpuruọchịchị ha duru n'iyi ọrụ ụnyyahụ. Nwoke ahụ aha ya bụ Mudi Erhenedi gwara BBC Igbo n'ekwentị na ihe ahụ emere n'Ebonyi steeti bụ ịmegide iwu ụlọikpe nyere nke pụtara 'Contempt of Court' na Bekee. Ọ kọwakwara na ha ga-aga ihu hụ na ụlọikpe kagburu ikike enyere ndị ahụ eduru n'iyi ọrụ. ""Ụloikpe ekwubuola na ihe ha ntuliaaka iji họpụta ndị ahụ dara iwu nke pụtara na idu ndị ahọpụtara n'iyi ọrụ bụ ikparị ụlọikpe"" ka Irenede kọwara. Mana Uche Orji bụ Kọmịshọna mgbasaozi n'Ebonyi steeti kwuru na o nweghi eziokwu dị na ihe otu PDP na-ekwu. Ọ sị na mkpebi ụlọikpe mere bịara dịka emecharala ntuliaka ahụ nke mere na ọ bụ 'Academic Exercise'. O kwukwara na ọ bụkwa afọ abụọ ka ndị ahụ eduru n'iyi ọrụ ga-anọ n'ọkwa n'abụghị afọ atọ dịka ndị kpụpụrụ ha ụlọikpe si kwu. ""O nwere iwu Ebonyi steeti mere n'afọ 2020 kwuru ka ndị isi okpuruọchịchị nọrọ n'ọkwa naanị afọ abụọ"" ka ọ gwara BBC n'ekwentị. Okwu dị na ntuliaka okpuruọchịchị malitere mgbe e mere ya ntuliaka ahụ n'ụbọchị iri atọ nke ọnwa Julai. Mpụtara ntuliaka ahụ gosiri na otu APC meriri n'okpuruọchịchị niile dị na steeti ahụ dị iri na atọ. Otu PDP gara n'ụlọikpe gbaa gọọmentị steeti ahụ akwụkwọ ma na-ekwu na enyeghi ha iwu eji me ya bụ ntuliaka. Ụlọikpe kpebiri na ntuliaka ahụ dara iwu dị n'ime Electoral Act 2022. Ha kwukwara na o megidere iwu kwadoro ọchịchị onyekwuouche ya nke pụtara na o nweghi ebe ọ kwụ akwụ. Mana dịka o si kwuru ugbua, eduola ndị ahụ meriri ntuliaka n'iyi ọrụ na steeti ahụ."	https://www.bbc.com/igbo/articles/cw5d35kvkdyo
business	Coronavirus tips: Lee nka asatọ i nwere ike ịmụta iji nweta ego n'ụwa Coronavirụs a	Gọọmenti steeti  ụfọdụ dịka Rivas,Kogi agbachiela ọpụpụ na mbata na steeti ha, ebe ụfọdụ dịka Legos mechiri ahịa. Enugwu,Anambara Ebonyi,Imo mechiri ụlọakwụkwọ, ma kwụsịkwa ndị ọrụ oyibo ọrụ dịka ọrịa coronavirus jiderela mmadụ 56 na Naijiria. Ụfọdụ ndị mmadụ tụrụ onwe ha mkpọrọ iji gbalahụ ọrịa a maọbụ kesaa ya ndị ọzọ. Mana  ọkụkọ hapụ kwọm, gịnịka ọ ga-eji zụọ ụmụ ya? Onye ọbụla hapụ ịgba mbọ, kedụ ebe opi ga-esi apụtara onye nọ n'ụlọ? Olileanya dị. I nwere ike ị nọ n'ụlọ gị na-amị ego site na ime ihe doro anya ma sikwa ezi. Leekwa ihe ndị i nwere ike ime ugbua iji were na-egbu ego mma n'ụwa  Coronavirus a chị ọkụ na amụma ugbua: Onye ọnụ ụtọ, ama m na ịta achịcha na-amasị gị nke ọma mana ị ma na ịmụta etu e si eme ya nwere ike ime gị ite ego ugbua ọgbọ ọgụ siri ike? Ebe ịmụta ime 'meatpie' ji dị mma bụ na i nwere ike ire na ịntanet. 2.Ka e si eme 'hand sanitizer' Mmanu a na-ete n'aka maka mgbochi ọrịa nke a na-akpọ 'handsanitizer na Bekee bụzịkwa 'American visa' ugbua. Otu ekpem 'hand sanitizer' a na-erebu N500 na-adazi N1000 kemgbe ikuku coronavirus kubatara Naijiria. Ọ bụrụ na ịmụta etu e si eme 'hand sanitizer', ọ bụghị naani na ị gaghị na-emefuzi ego, ịzụ ya maka nchekwa gị na-ezianụlọ gị, ị ga-eresi ndị agbataobi gị na ndị ọzọ nọrọ gị nso. Ndị ọkachamara na-eti mkpu maka ọtụtụ kemikal na-emerụ mmadụ ahụ na-adị n'ude ndị ana ere na-ahịa ugbua. I nwere ike ịmụ ka e si eme ude bekee nke iji aka gị zụrụ ngwa e ji eme ya maọbụ ude akị . Udeakị nwere mkpa ahụike dị iche iche ọ na-egbo n'ụmụaka nakwa ndị okenye. I nwere ike isị na anaghị agazị ụka maọbụ agbamakwụkwọ ugbua, mana iwere ugbua ị nọ n'ụlọ mụta etu e si asụ ịchafụ nke ndị Yoroba na-akpọ 'gele', ị mara n' ị naferela. Ịkwụ n'ihu ugegbe awa kwulu awa tupu ị gaa mmemme ebeela. Ị ga-ana esikwa na ya enweta nchọnchọ ego, wezuga anya n'ụgwọọnwa gị. I nwere ike iji oge ezumike mụta etu esi eme ncha nkọta(black soap) e ji asa ahụ. Ugbua ọtụtụ mmadụ naa-alaghachi na ihe ndị dị ka chi si kee ha'organic products' bụ oge ị ga-eji ya kpaa ego. Ị mụta eti e si abacha mmiri n'oge oke agụụ a na-eche ga-eso 'lockdown', okwu agwụla.  Ị ga-anọ n'ofe. Ịtaghị ya na akị Bekee, ịgwọ ya agwọ maọbụ iresi ndị mmadụ, ụwa ana aga. 7.Etu e si eji ịntanet akpata ego I nwere ike ịmụta etu e si na-ede 'blog' banyere ihe ị bụ ọkaibe na ya; etu ire ahịa n' ịntanet, ime websait, mgbasaozi ahịa n'ịntanet 8.Etu esi eme achichia bekee(cake) Ugbua a nọ n'agbọ 'Information technology', o nweghị ihe ị nweghị ike ịmụta gụnyere ịmụta asụsụ ọhụrụ. Ihe o ji kacha mma ugbua bụ na ọ dịghị mkpa na ị ga-agara ya ụlọakwụkwọ. Naanị chọọ ụzọ ya n'ịntanet. Ị mụta asụsụ dịka Frenchị, Mandarin wdg  ga-abara gị uru n'ihi na i nwere ike ịghọ onye nkuzi asụsụ ahụ ma ji ya akpata ego ma ị mụta ya nke ọma.	https://www.bbc.com/igbo/afirika-52050154
health	Covid 19 Vaccine Nigeria: Ihe mere m mgbe a gbachara m ọgwụ mgbochị covid-19	"Dọkịta Ije Akunyili na-arụ n'ụlọọgwụ ebe a na-elekọta ndị na-arịa covid-19 kwuru na kamgbe ọgwụ mgbochi gbasara covid-19 pụtara , ụjọ anaghị atụ ha ma ha na-eleta ndị na-arịa ọrịa covid 19. O kwuru na mgbe ọ gbara ọgwụ mgbochi a n'izuụka gara aga, obere ahụ ọkụ metụrụ ya mana o nweghị ihe ọzọ ya bụ ọgwụ mere ya. O kwuru na o teela e bidoro mewe nyocha maka ọgwụ mgbochi a kpatara o ji dị mfe iwepụta ya ugbua. O kwuru ka ndị mmadụ leghara anya izu ọjọ a na-agba maka ọgwụ mgbochi covid-19 nke Pfizer, Moderna nakwa AstraZeneca ma nabata ya iji gbanahụ maka mkpa mkpa covid na-akpa. Dọkịta Akunyili kwuru na ụjọ ya bụ na agaghị enwe ọgwụ mgbochi ole ga-ezu ụmụ Naịjirịa. Cheta na ọ bụ naanị puku narị ọgwụ mgbochị a ka gọọmenti kwuru na ha na-ebute na Naịjirịa n'izu a. Naịjirịa o nwereike ịwepụta ọgwụ mgbochi nke ha? Dọkịta Ije Akunyili kwuru na dịka India, Chaịna nakwa Rọshịa si nwe ọgwụ mgbochi nke ha, Naịjirịa kwesiri inwe ọgwụ mgbochị nke ya. O kwuru na ọ bụrụ na covid-19 a jiri ike bata na Naịjirịa , anyị enweghị ngwa ọrụ ahụike zuruoke imemina ya. Ọ kwuru na ndị okenye niile gbaa ọgwụ a , ọ ga-amagbu onwe ya ma mee kwa ka anyị mepee ebe niile bụ ebe ọha na Naịjirịa na-atụghị ụjọ. N'okwu ya, ""Gọọmenti kwesiri inyocha etu a ga-esi kesaa ya bụ ọgwụ mgbochị, o kwesighị ịbụ naanị ndị ọchịchị kwesiri inwe ohere ị gbaa ya bụ ọgwụ. O kwuru na gọọmenti kwesiri ịnwe onye dịka dọkịta Fauci nke Amerịka ndị Naịjirịa ga-atụkwasị obi ga na-agwa ndị mmadụ maka etu ihe niile gbasara ọgwụ mgbochi a si aga. O kwuru na ọ bụ naanị ya nwetegoro ọgwụ mgbochi a n'ime ezinụlọ ya bi n'Ameịrịka, ebe ndị ezinaụlọ ya ka na-eche inweta nke ha. Dọkịta Akunyili kwuru na Naịjirịa kwesiri inweta nke AstraZeneca dịka mba na-adịgị enwekarị ọkụ makana ọgwụ mgbochi ahụ anaghị e ji ike emebi dịka nke Pfizer maọbụ Mordena. Dọkịta Ije Akunyili kwuru na o nwere olileanya na anyị ga-apụtali n'oge covid 19 ma ọ bụrụ na anyị na-eme usoro World Health Organisation wepụtara maka igbochị ọrịa a ma narakwa ọgwụ mgbochị a."	https://www.bbc.com/igbo/afirika-55695818
religion	Ash Wednesday: Kedụ ihe ịnara ntụ pụtara?	"Taa bụ ụbọchị ndị na-ekpere Kraịst n'ụwa niile na-echecta dịka ụka ụbọchị ntụ ""Ash Wednesday"" na Bekee. Ọ bụ ụbọchị ndị na-eso Kraịst na-edebe dịka ụbọchị dị nsọ, ha ga-aga nara ntu n'isi, ụfọdụ na-asọkwa ịta anụ n'ụbọchị a. Mana gịnị ka ịnara ntụ n'etiti isi pụtara? Archbishop nke Canterbury bụ Justin Welby kwuru na ịnata ntụ bụ iji gosi ndabere anyị nwere n'amara Chineke. Ụbọchị ntụ bụ ụbọchị mbụ n'oge Beke kpọrọ 'Lent' nke ndị ụka Kraịst ji echeta ahụhụ Jịsọs tara mgbe ọ nọ n'ụwa tupu ọ nwụọ, wee binyekwa. Na ngwụcha 'Lent' bụ oge 'Easter' mgbe a ga-eme mmemme maka Jịsoso ikwulite n'ọnwụ. Oge a kpọrọ 'Lent' na-eru ụbọchi iri anọ bụkwa oge ndị mmadụ ji ahapụ ụfọdụ ihe na ndụ ha iji dị ka Chineke. Dịka ụlọ ntaakụko BBC siri kwuo ụbọchị iri anọ bụ nke dị mkpa n'ebe ndị ụka Kristi nọ. Gịnị ka ị na-agbahapụ n'ụbọchi iri anọ tupu 'Easter' e ruo? Akụkọ ndị ọzọ ga-amasị gị"	https://www.bbc.com/igbo/47465844
sports	Isaac Chinagorom: Etu m siri turu ugo n'asọmpi egwu 'Malibu World Dancing Championship' na 1984	Isaac Chinagorom bụ ọgbaegwu riteere Naịjirịa nturu ugo n'asọmpi mbaụwa e mere na London n'afọ 1984. Ihe a kpọrọ asọmpi a bụ 'Malibu World Dancing Championship'. Dịka Mazi Isaac Chinagorom siri kọọrọ BBC Igbo, ọ bụ Muhammadu Buhari bụ ọchịagha na-achị Naịjirịa n'oge ọ gara asọmpi ahụ. O kwuru na Buhari kwere ya nkwa na ọ gaa turu ugo lọta, na gọọmentị ga-enye ya ụlọ iji jaa ya mma. Ọ gara ya bụ asọmpi ma gbaa onye nke atọ n'ime mmadụ iri isii (60). Mana oteghị aka ọ lọtara, a chụpụ Buhari n'ọkwa ọchịagha. Ugbua Buhari bụụr onyeisiala Naịjirịa ọzọ, Isaac Chinagorom na-arịọ ka o mezuo nkwa ahụ o kwere ya, afọ iri atọ na asaa gara aga. Onye mere akụkọ a bụ Chiemela Mgbeahuru.	https://www.bbc.com/igbo/afirika-58043818
politics	Referendum Ipob: Peter Obi chọrọ ịbụ osote onyeisiala, Ipob chọrọ Biafra - Paul Achalla	"Nke na-afịọ ugbua bụ na Ipob, bụ otu na-achọ ka ekewapụta mba ọhụrụ a kpọrọ Biafra na Naịjirịa, chọro ka ewere ụbọchị 16 nke ọnwa Febụwarị mee atụmatụ Bekee kpọrọ, ""Referendum"". Ọtụtụ mmadu na-ajụ ihe nke a pụtara makana Ipob sịbụ na ọ bu ""nọdụ n'ụlọ"" ka ha chọrọ ka ndị otu ha mee n'ụbọchị ahụ. BBC Igbo tunyere otu n'ime ọkaiwu Ipob bụ Paul Achalla ajụjụ n'ọnụ ka ọ gwa ọha nke bụ eziokwu. Maazi Achalla gwara BBC na nke bu eziokwu bụ na ihe Ipob chọrọ bụ ka ụwa maka na o nwere ndị achọghi ntuliaka a Naịjirịa na-eme site ịnọdụ n'ụlọ ụbọchị ntuiliaka ahụ. Achalla sị, ""Ndị si mba ofesi bịa ịhụ etu ntuliaka aka ahụ ji aga ga-ahu na ndị be anyi ajụgo Naịjirịa, jụ ihe niile dị ya n'ime."" Ọ gakwara n'ihu kwuo na ""referendum"" ha ga-eme ka onye pụtara ka onyeisiala ghara inwe ikike Bekee kpọrọ, ""Legitimacy"". Banyere okwu Onyeisi Ohaneze bụ Nnia Nwodo kwuru maka atụmatụ referendum ahụ, Paul sị na okwu ya adabachaghị makana aghụghọ dị na 'restructuring' ahu ọ na-ekwu okwu ya. Gee ya ntị n'olu: Maazi Achala gakwara n'ihu kọwa ihe mere ha ji na-esi ọnwụ maka nwere onwe na atụmatụ ""referendum"" a. Ọ sị na onweighi isi ị si ka esoruru Naịjirịa dịka Nnia Nwodo kwuru makana ekwesiri ime ka ndị mmadu mara ebe uche ndị mmadụ dị ugbu a, nakwa ịnapụ gọọmenti ikike ọha kwuo ha ji arụ ọrụ. Maka Peter Obi bụ nwaafọ Igbo na-azọ ọkwa na pati sepụtara isi bụ PDP, Achalla sị na ihe Ipob na-achọ karịrị Peter Obi, ma kwukwa na ndị ndọrọndọrọ n'ọwụwa anyanwụ nwere ihe jikọrọ ha na Naịjirịa. Lee ihe Nnia Nwodo kwuru maka atụmatụ referendum ahụ:"	https://www.bbc.com/igbo/afirika-47068297
business	Christine Lagarde: Gịnị ka ị kwesịrị ịma maka ya ka ọ na-apụ IMF?	Christine Lagarde ga-akwụsị ịbụ onyeisi ụlọọrụ na-ahụ maka akụnaụba mbaụwa bụ International Monetary Fund (IMF) n'ụbọchị 12 nke ọnwa September. Nke a na-abịa dịka o dechara akwụkwọ n'ụbọchị 16 nke Julaị 2019, iji wụsa ọwa sị na ọ naghị arụzị. N'ime ihe niile a, gịnị ka ị kwesịrị ịma maka ya? Gịnị ka ị ga-eji cheta ya? Onye bụ Christine Lagarde? Ndị nwere ike ịnọchi ya Etu a ọ pụrụ ugbua, ndị mmadụ ekwuola okwu maka onye e nwere ike ịhọpụta ka ọ nọchie anya ya. Kedụ ndị nwere ike ịnọchi ya? David Lipton - Ọ bụ ya ka ndị IMF họpụtara ka a na-arụ ọrụ dịka onye nnochiteanya ruo mgbe a ga-ahọpụta onyeisi ọhụrụ. Ọkwa enwere ike iru ya aka? Mark Carney - Onyeisi ụlọakụ nke Ịngland rụburu dịka onyeisi ụlọakụ nke mba Kanada Olli Rehn - Onyeisi ụlọakụ nke Fịnland ọ nọkwa n'oche ndị na-ahụ maka ọdịmma IMF Kristalina Georgieva - Bụ onyeisi ụlọakụ mbaụwa; ọkwa ọ nọ na ya kemgbe afọ 2017 Lee ihe nkiri a gbasara onye na-ere ahịa mbugharị.	https://www.bbc.com/igbo/afirika-49021377
health	Fertility Boosters: Ihe 5 nwaanyị kwesịrị ime iji tụrụ afọ ime	Nwaanyị lụ ha na dị, ihe ọzọ ụwa na-atụ anya ya bụ afọ ime. Nke a bụ makana nwa bụ ihe ọṅụ nye ezinaụlọ ọbụla ọ batara. Lee ihe dọkịta kwuru ga-enye ụmụ nwaanyị aka tụrụ ime:	https://www.bbc.com/igbo/afirika-56387151
health	Ihe i kwesiri ịma tupu i yiwe 'waist trainers'	"Nke na-ewuru ụmụnwaanyị kamgbe ụwa bụ inwe ahụ dịka ịkọ mmanya nke a kpọrọ 'hours glass' na Bekee. Ya bụ afọ tara ata, ara buru ebu na ukwu dọnyere adọnye kpọmkwem. I nwee nke a, ị mara na i chizugo, bụrụzie olu gbajie ihe ọbụla nwere olu. Ụdị ahụ a abụghị taa ka ọ malitere iwuru ụmụnwaanyị, mana ụzọ e si aga Ọnịcha dịghịghịkwanụ nso cha cha. Ngala ụmụnwaanyị na-akarị akarị ma ha nwee ụdịrị ahụ mere ọtụtụ ji eforo ntutu taa ime ihe ọbụla ọ ga-eri iji nweta ahụ iko mmanya. Mana ya bụ okwu inwetakwanụ afọ tara ata abụghị ugbo a na-aga ma e bughi mmiri maka na ụdị ahụ ndị Afịrịka nwere na-echere ha aka dị egwu, ọ na-arịa ahụ nke ukwuu ọkachasị maọbụrụ na nwaanyị amụọla nwa. Nke a kpatara ha jiri malite iṅomi ihe ụmụnwaanyị ndị ọcha na-eme na ihe ha na-eyi iji nweta afọ tara ata nke a kpọrọ ""Corsets"" na Bekee. Ọtụtụ ụmụnwaanyị ndị a ma ama dịka Beyonce, Kim Kardashian na-eyikwa ya ma na-egosi ya na soshal midia. Ya mere ọtụtụ ụmụnwaanyị ji na-eyikwa ya bụ ihe nakwa nke a na-akpọ ""Waist Trainers"" bụ nke ị ga-eyi ma ị na-emegharị ahụ iji hazie afọ gị mee ka ọ baa n'ime. Mana ajụjụ dị mkpa ịjụ bụ, ọ bụ naanị inweta afọ tara ata, kedụkwanụ maka ahụike nwaanyị na-eyi ihe ndị a? O nwere ihe ọ na-eme n'ahụ ya ka ọ dị mma iyiri na-aga? BBC Igbo buru ajụjụ ndị a bugara Dọkịnta na-ahụ maka ahụike ahụ ụmụnwaanyị bụ Chidiebele Ojukwu. Ọ gwara BBC Igbo na  e nwere ọtụtụ ihe ndị na-eso iyi ya bụ ihe nke na-emegide ahụ nwaanyị n'ụzọ dị icheiche mana ụmụnwaanyị amaghị. Ihe ise iyi 'corset' na 'waist trainer' na-eme n'ahụ nwaanyị. 1. Ọ na-afịkọ ihe dị n'ime ahụ nwaanyị dịka eriri afọ Dịka dọkinta Ojukwu siri kwuo, etu ""Corset"" ebuba afọ mmadụ ime bụ na ọ na-afịkọ akwara afọ mmadụ ma jide ihe ndị dị n'ime afọ dịka  eriri afọ na ihe ndị ọzọ kekọsịa ma bụgharịa ya ebe ha kwesiri idị. Ya bụ o si ebe eriri afọ kwesiri ịdi, bụgharịa ya maka na ohere adịghịzi ịnabata ebe ọ ga-anọ. Nke a nwereike ibute nsogbu dị icheiche so egwerighi nri nke ọma n'afọ mmadụ ga-ebute nsogbu afọ dị icheiche. 2. O nwereike imetụta akụkụ ahụ dị n'ukwu nwaanyị nke a kpọrọ 'pelvic organ' na Bekee. Ụfọdụ akụkụ ahụ ndị a bụ akpa nwa, akpa mamịrị na ndị ọzọ. Oge nwaanyị yiri 'Corset', ọ ga-agbalite ndagide dị n'ime afọ ya nke ga na-ebudata akụkụ ahụ ndị ahụ dị ya n'ukwu n'ala nwereike ibute ihe a kpọrọ 'hermarhroids' na 'prolapse' na Bekee bụ ebe akpanwa si n'ikpu nwaanyị na-adapụta. 3. O nwereike ibute maamịrị ịdapụ nwaanyị n'ike. Nwaanyị ji kọsetị ekechi afọ ya oge ọbụla na adagide akwara ndị dị n'ukwu ya ma n'afọ ya dịka Dọkịnta Ojukwu siri kwuo nke bụ na akwara ndị ahụ agaghị esizi ike nke ọma bụ na ọ chị a ọchị, maamịrị adapụta maọbụ na ọ gaghị akpadoli ahụ ma o jide ya. 4. Ọ na-eme ka afọ yọọ ayọ. Akwara ndị dị n'afọ na-esi ike n'onwe ma na-adọtị na-adọbakwa n'akwa ya na-eye aka ikwagide azụ mmadụ na etu mmadụ si kwụrụ. Mana oge nwaanyị jiri kọsetị kedo afọ ya, kama afọ ya ịrụ ọrụ ahụ, kọsetị ahụ ga na-arụ ya nke ga-eme na afọ ya ga-anọzi nkịtị, oge ọ kwụsịrị iyi ya, afọ ya aƴọ ayọ maọbụ ọ malite inwe azụ mgbu. N'okwu Dọkịnta Ojukwu:  ""Ụfọdụ ụmụnwaanyị bụ ha yipu 'waist trainer' ha si hee!, afọ m atagọkwa mana afọ gị atago, gịnị ga-emezi ihe ndị nọ gị n'ime afọ? Nwaanyị mụrụ yichaa kọsetị, ọ dị ime ọzọ, afọ ya ga-emepekwa karịa maka na afọ ya esighi ike ịrụ ọrụ imechi ya, kama ọ bụ kọsetị rụrụ ọrụ ahụ."" 5.Ọ na-enye nsogbu n'iku ime: N'okwu Dkt. Ojukwu; ""Onye yi kọsetị anaghị ekuta ume nke ọma"". Oge mmadụ na-eku ume, akwara ndị nọ n'afọ kwesiri ijiri aka ya na-adọtị na-adọbakwa, i kuo ume, afọ gị ebuo ibu nweeike nabata ikuku, i kupu ume, ọ taa, kupu ajọ ikuku. Mana i yiri kọsetị, afọ gị agaghị agbasa nke ọma ga-eme na ọ gaghị anabata ikuku nke ọma ma kupukwa ajọ ikuku nọ gị n'afọ makana kọsetị jikwara ya. Nke a nwereike ibute ọtụtụ nsogbu n'ime ahụ mmadụ. Dọkịnta Ojukwu kwuru: ""I lechaa ụdị ihe a anya, kedụ ka ị ga-esi gwa mmadụ ya yiri 'Waist trainer"" na-emegharị ahụ bụ mgbe o kwesiri ikumi ume ekumi maka ahụ ọ na-emegharị?"" O kwuru na oge mmadụ na anaghị eute ume nke ọma, ime ahụ ya agaghị enwetacha ezigbo ikuku. 6. Ọ bụrụ na akwara afọ gị ayọ ayọ ọ ga-emetụta akwara ukwu gị nke ga-emetụta etu i si enwe aramara. Akwara ndị a dị n'ukwu nwaanyị bụ ihe gbara ikpu ya gburugburu na-eme na ọ bụrụ na o siri ike, ọ ga-ejikwa onwe ya nke ọma mana onye na-eyi kọsetị akwara ukwu ya yọrọ ayọ, ọ ga-eme ka akwara ikpu ya yọọkwa ayọ bụ na ikpu ya ga na-aga siriri werere. Ọ gaghị ejikwata amụ nke ọma, dịka Dkt Ojukwu siri kwuo. Ọ bụrụ na ikpu nwaanyị dịka ọmị, obi agaghị adị ma ya ma nwoke ya mma cha cha maka na aramara ha agaghị adị ụtọ etu o kwesiri. Akwara nke a na-enyekwa aka ka nwaanyị nwee nke a kpọrọ 'orgasm' maka na ọ bụ ya ga na-akwakọ ọnụ ma nwaanyị nwee 'orgasm'. Dkt Ojukwu kwuru na nwaanyị nwereike iyi kọsetị n'ime akwa ya iji nye ya ụdị ahụ ahụ ọ chọrọ mana ọ gaghị eyi ya ogologo oge maka na nsogbu so ya n'ọdịnaihu karịri akarị. Ọ bụrụkwa na i nwere nsogbu dịka ejikwaghị maamịrị, i kwesighi iyi ya cha cha dịka Dkt Ojukwu siri kwuo. Onye na-emegharị ahụ ekwesighikwa iyi ya cha cha, jiri aka gị rụọ ọrụ n'akwara afọ gị ka ọ gbasie ike, jikwa gị nke ọma. Nwaanyị mụrụ nwa o kwesiri iyi ya? Dọkịnta Ojukwu kwuru na nwaanyị mụrụ nwa ekwesighi iyi ya maka na ọ bụghị naanị maka ibuba afọ, o kwesikwara ile anya maka ahụike ya. Nwaanyị mụrụ nwa, afọ ya adọsala adọsa maka afọ ime. Akwara ukwu ya ma akpa nwa ya gbaturu agbatu maka nwa nọbu ya n'afọ, i werekwa kọsetị kechie ya ghara ikwe ka ọ gbadachaa, ọ ga-eme na akpanwa ya nwereike ọ gaghị alaghachị azụ ebe o kwesiri, ọ ga na-ehikwa maamịrị na ahụ, o nwekwara ike inwe ""prolapse"". O kwuru na kọsetị ndị a na-arụ bụ akwara dị mmadụ n'ime afọ a kpọrọ 'Transverse Abdominus muscle' bụ ihe a na-amụta eṅomi. Maka na akwara ahụ, si n'azụ mmadụ jịkọọ afọ gị gaa n'ihu. Dkt Ojukwu kwuru na akwara ahụ ka nwaanyị ọbụla kwesiri ime ka o sie ike site na ime ụfọdụ mmegharị ahụ dị icheiche ga-enweta ya ka o wee jikọta ya ahụ mana kọsetị ga-eme ka ọ yọọ ayọ. Nwaanyị mụrụ nwa nwere ụfọdụ mmegharị ahụ o kwesịrị ime maka afọ ya kpọmkwem iji mechie oghere dị ya n'afọ nke afọ ime butere tupu o nweeike imebe ụdị ndị ọzọ. Otu onye na-achọghị ka a kpọpụta aha ya BBC Igbo gwara okwu kwuru na ya nwere ọtụtụ nsogbu n'afọ ya maka na ya na-eyi kọsetị. O kwuru na ya rie nri, afọ ya anaghị ezu ike, ọsịsọ ga na-asọ ya, eriri afọ ya ga na-atụgharị ya. Oge ya gara ụlọọgwụ, dọkịnta agwa ya kwụsị iyi ya, oge ya kwụsịrị ya ka ya malitere inweta onwe ya, nke ahụ mere ya anaghị eyizi ya. Onye ọzọ bụ Gloria Orji-Emodi kwuru na ọ bụ etu ka onye mma ka ọ ga-eme. O kwuru na kọsetị nyere ya aka oge ya mụchara nwa iji weghachite afọ ya. O kwukwara na ọ bụ dọkịnta ya gwara ya ka ọ na-eyi ya ma o nwebeghi ihe ọbụla mere ya site na ya. Onye ọzọ bụ onye na-emgharị ahụ nke ọma bụ Nneoma Ihenacho kwuru na kọsetị anaghị ata abụba afọ cha cha, kama ọ ga-eme akwara afọ ayọọ ayọ maka na oge ị na-emegharị ahụ, kama ime ka akwara ndị ahụ gbasie ike, kọseti ejide ha, ihe ị na-eme agaghị eru ha. Mana n'ihe niile a, dkt Ojukwu kwuru na ihe ndị so ya ka uru ọ na-enye ma dọọ aka na ntị ka nwaanyị jisie ike jiri imegharị ahụ hazie akwara afọ karịa iyi kọsetị. Akụkọ ndị ọzọ ga-amasị gị:"	https://www.bbc.com/igbo/53501821
sports	Ronald Koeman: Ọ ga-ebulinwu Barcelona elu ọzọ?	Ronald Bignan Koeman na-achịkọta otu egwuregwu mba Nedalandị anọchiela Quique Setien dịka onye nchịkọta Barcelona. Cheta na a chụrụ Setien dịka otu Bayern Munich ji ọkpụ goolu asatọ asatara naanị abụọ gbaara Barcelona ụgbọ nwamkpi n'abali ole na ole gara aga n'asọmpi Champions League nke afọ 2020. Josep Bartomeu bụ onyeisi otu egwuregwu ahụ kwuru na ọ bụrụ na ihe niile gaa n'anya ya, na Koeman ga-anọ n'ọkwa onye nchịkọta ahụ ruo afọ 2021. Ị chọrọ ịma onye Koeman a bụ? Lee ihe anyị chọpụtara maka ya: Ị hụla na o nyerela ndị ọ gbaara bọọlụ aka ibute iko mgbe ọ chịkọtara ha, ọ dị gị ka ọ ga-eme ọfụma na Barcelona ma ọ bụrụ na ọ gaa ịchị ha?	https://www.bbc.com/igbo/afirika-53797664
politics	Imo State: Ndị niile Rochas Okorocha nyere ala na Ekwema Crescent gba aka	"Gọọmentị Imo steeti eforola ntutu taa na ha ga-anapụta aka chịburu steeti ahụ bụ Rochas Okorocha ala nakwa akụnụba niile o ji aka ike weghara oge ọ nọ n'ọchịchị. Gọvanọ Hope Uzodinma kwuru na nke a ihe ha kwekọrịtara n'ọgbakọ ndị isi gọọmentị nwere n'Imo steeti n'ụbọchị Tọzde. Gọvanọ Uzodinma kwuru na ụlọikpe enyela ha ikike ijichi ihe gọọmentị niile Okorocha weghaara n'ụzọ ezighị ezi. Lee ọkpụrụkpụ ihe Uzodinma kwuru na ha kwekọrịtara n'ọgbakọ ahụ: Ụlọikpe ukwu dị n'Owerri enyela iwu ka e jichie nwa mgbe nta ụfọdụ akụnụba bụ nke gọọmentị Imo steeti na-ebo ebubo na aka chịburu steeti ahụ bụ Rochas Okorocha nwetara n'ụzọ n'ezighi ezi n'iwu. Ọkaikpe Fred Njemanze nyere iwu a n'ụbọchị Tọzde dịka o kpebiri ikpe gbasara akwụkwọ gọọmentị Imo steeti gbara Rochas Okorocha site n'aka ọkaiwu Louis Alozie. Mkpebi a ọkaikpe Njemanze nyere bụ ụdị nke bekee kpọrọ 'ex-parte order', nke pụtara na onweghị ọkaiwu Rochas Okorocha nọ ebe ahụ ikwuchitere ya ọnụ ya oge e kpebiri ya bụ ikpe. Mana ọkaikpe Njemanze nyere ohere ụbọchị olemole ka onye nwe akụnụba ndị ahụ bịa kọwaa onwe ya, emeghị otu a, gọọmentị Imo ga-eweghara ha kpam kpam. Dịka ụlọntaakụkọ Channels na The Cable si dee, akụnụba ndị ahụ gụnyere ala nakwa ụlọ dị na mpaghara dị icheiche n'Imo steeti, nke gọọmentị kwuru na Okorocha ji aka ike nakwa ụzọ nrụrụaka weghara ha oge ọ bụ gọvanọ. Gọvanọ Imo steeti bụ Hope Uzodimma ekwuola na o nweghị aka na nsogbu dakwasara Rochas Okorocha mgbe ya na ndị otu ya gara n'ụlọ gọọmenti machiri. O kwuru nke a mgbe ọ gara ikele onyeisiala Muhammdu Buhari maka nkwado o nyere ya na mbọ ọ na-agba iji weta udo n'obodo ọrlu dị na steeti ya ebe enwere ọgbaghara nso nso a. Uzodimma kwuru na ọ bụ n'ọchịchị Ihedioha ka e hibere ọgbakọ ndị ọrụ ụlọikpe na steeti ya bidoro inyocha ebubo gbasara ala a nara ndị mmadụ n'ike ma nke e kwuru na ndị mmadụ were ala gọọmenti mere nke ha. O kwuru na ka ndị ọrụ ụlọikpe ahụ nwechara nzụkọ, ha kwetere ka amachie ụfọdụ ụlọ arụrụ n'ala ndị a a na-ekwu maka ya, nke ma gọọmenti Imo steeti kwenyere na ya. O kwuru na ọ bụ ndị ngalaba ọ bụ ọrụ ha imachi ụlọ ndị ahụ na-arụ ọrụ ha. ""Ọ bụrụ na ọ dịghị onye ahụ mma ya ga ụlọikpe makana ihe gbasara ọchịchị abụghị ihe e ji egwu egwu."" Gọọmentị Imo steeti esila n'ọnụ Enyinnaya Onuegbu na-elekọta ala na steeti ahụ zaghachi ebubo nke onye bụbu Govanọ bụ Rochas Okorocha boro ha. Onuegbu kwuru na iwu obodo bụ iwu obodo nke agaghị agbanwe maka onye ọbụla nakwa na ihe dị ya mkpa bụ ọdịmma ndị Imo niile. Ọ gbara ama nke na mkparịtaụka ya na BBC Igbo nwere iji nụ olu ya maka nwuchi anwụchiri Okorocha. ""O rụọla otu izuụka kemgbe anyị gbachiri ụlọoriri ahụ tupu Okorocha na ndị otu ya abịa gbaka ụzọ ebe ahụ"" ka o kwuru. Lee ihe o kwuru n'uju ebe a Rochas Okorocha bụbu aka na-achị Imo steeti ekwuola na onye nọ n'ọkwa ahụ ugbua bụ Hope Uzodmimma echezọọla ka o si bata otu APC O kwuru nke a dịka ya na BBC Igbo na-enwe mkparịtaụka n'ekwentị gbasara nwụchi anwụchiri ya n'Imo steeti ụnyaahụ. Ọ kọwara sị na ọ bụ ndị ụweojii nke Gọvanọ onwe ya ji aka ya hazi na ndị akpụ obi bụ ndị lụsoro ndị nke ya ọgụ ma gbaa ha egbe ma kụwaa ha isi. Lee ihe ndị ọzọ gbara ọkpụrụkpụ o kwuru na mkparịtaụka ahụ. Ndị uweojii kwụ ebe ahụ gbachị nkịtị dịka ihe a niile na-eme ma mechaa kpọzịa ndị uweojii ọzọ ha bịa nwụchie m. Ihe kachasị tụ m n'anya bụ na ndị uweojii kwụ ebe ahụ ka ihe ndị a na-eme. Ọ bụghị eziokwu na o ji ego gọọmentị rụ ụlọoriri ahụ, Ha eburu la okwu a gaa EFCC na ebe ndị ọzọ Mgbe Uzodimma hụrụ na o nweghi isi, ọ tụgharịa sị na ebe arụrụ ụlọ abụghị ebe kwesiri. A bụ m Rochas tupu m bụrụ gọvanọ n'Imo steeti"" ka o kwuru gbasasra ebubo na o ji ego gọọmenti rụọ ebe dị icheiche na steeti ahụ. ""Ihe ndị a niile bụ ndọrọndọrọ ọchịchị n'enweghi isi na ọdụ"" ka o kwuru. Ihe a bụ aghụghọ Uzodimma na-eme mgbe niile. Ọ mehie n'ụzọ ọbụla, o jiri ụlọikpe kpuchie onwe ya. Ọ bụrụ na e nwereike ị me mụnwa bụ Rochas ụdịrị ihe a. Kekwanụ maka ndị ọzọ?"" ka o kwuru na ngwụcha. Mmadụ asụkapụla n'ụlọikpe ebe a na-ekpe ndi otu ya ikpe Ndị mmadụ na-eche n'Owerri Magistrate court  dịka ndị uweojii na-akwado ịkpọpụta Rochas Okorocha n'ihu ọha. BBC Igbo ga na-ewetere ụnụ etu ihe si aga ebe ahụ. Mmadụ iri na ise ka ụlọikpe ahụ kpọpụtara ima ikpe. Aha ha gụnyere, Chief Uche Nwosu, Lasbrey OkaforAnyanwu, Uzoma Anwuka, Ijeoma Igboanusi na ndị ọzọ. Ihe mere eji nwụchie ma kpọpụta ndị a bụ maka etu ha si wụbata n'ụlọ 'Royal Spring Palm  Hotel' gọọmenti machịrị nke iwu megidere. Ndị niile ahụ kwụrụ na o nweghị ihe ọjọ ha mere. Onye ntakụkọ anyị kwụrụ ahụghị Rochas Okorocha n'ụlọikpe ahụ nke eji akpọpụta aha ha na ndị a ga-ama ikpe. Anyị atọhapụla Rochas Okorocha anwụchịrị ụnyahụ n'Imo steeti- Uweojii Imo steeti Orlando Ikeokwu bụ ọnụ na-ekwuru ndị uweojii n'Imo steeti ekwuola na ha tọhapụrụ aka chiburu Imo state bụ Rochas Okorocha ndị uweojii nwụchịrị na steeti ahụ ụnyahụ. Ikeokwu gwara ndị ntaakụkọ channels nke a mgbe a na-agba ya ajụjụ n'onyonyo ha n'ụtụtụ taa bụ Februwarị 22, 2021. O kwuru na ya ndị otu ya ka na-eme nyocha ịmata ka okwu ahụ si malite na ihe merenụ. Ikeokwu kwuru na onye ọbụla ikpe mara ga-aga ụlọikpe zara ọnụ ya. Aka chiburu Imo steeti bụ Rochas Okorocha akọwaala etu ndị uweojii nọ n'Imo steeti si memina ya ndị otu ya ụnyahụ. O kwuru na ọ gara ilebanya n'etu e si amachị ụlọ oriri na nkwarị ya akpọrọ Royal Palm Hotels n'Imo steeti  mana ndị akpụobi ọ hụrụ ebe ahụ bidoro mewa ya na ndị otu ya iwa. O kwuru na ndị uweojii kwụ na-elele ka ndị akpụ obi ahụ nọ na-eti ndị nke ya ihe ma mechaa gbawa egbe ma were ose anya gbaa ndị otu ya so ya bia ebe ahụ. Okorocha kwuru na ndị uweojii mechara nwuchie ya mana ọ jụrụ ndị nyere ha ikike ime ihe ndị ha na-eme ya na ndị otu mgbe ha rutere na 'Royal Palm Hotel', ha kwuru na ha bụ ndị uweojii na nọ n'ụlọ obibi gọọmenti Imo steeti. Rochas kwuru na a gbara ọgọ ya nwoke egbe nke ọ na-amaghị ma ọ ka ga-adịkwa ndụ makana ọ gbara oke ọbara. O kwuru na  mgbe a kpọ ya gaa n'ụlọọrụ ndị uweojii,  ọ jụrụ ha ihe bụ iwu ọ dara, ndị uweojii gwara ya na ọ bụ iwu  'conspiracy' na 'Public  disorder' ka ọ dara. O kwukwara na ndị uweojii gwara ya na ọbụ gọvanọ Hope Uzodimma nyere iwu ka ha nwụchie ya. Rochas Okorocha ka na-ewukwa ruo ụtụtụ a dịka ụmụ Naịjirịa ebidola kwuwe maka etu e si nwụchị ya ụnyahụ bụ Februwarị 21,2021. Ndị uweojii Imo steeti anwụchiela aka chịburu steeti ahụ bụ Rochas Okorocha. Nke a na-abịa dịka akụkọ kwuru na Rochas Okorocha ji aka ya gaa ịgbape ogige 'royal palm estate' bụ nke ọchịchị Hope Uzodinma gbachiri. Ọnụ na-ekwuru ndị uweojii Imo steeti bụ Orlando Ikeokwu azaghị ekwentị ya oge anyị kpọrọ ya ugboro ugboro. Mana onyonyo apụtala ebe Rochas Okorocha nọdụrụ ala n'ogige ndị uweojii mana o dobeghị anya oge e sere ya bụ onyonyo. Onye enyemaka mgbasaozi Rochas Okorocha bụ Ebere Nzewuji gwakwara BBC na ọ bụ eziokwu na ndị uweojii ji nna ya ukwu. Nzewuji kwukwara na ndị ekperima si n'aka gọọmentị Imo steeti wakporo Okorocha oge ọ gara n'ụlọ oriri na nkwari nke nwunye ya nwe. Ọ gara n'ihu kwuo na ndị ekperima ahụ gbara onye uweojii na-echekwa Okorocha egbe, ma merụkwaa ụfọdụ ndị ọzọ so ya ahụ. N'aka nke ọzọ, onye enyemaka mgbasa ozi Gọvanọ Hope Uzodinma bụ Oguike Nwachukwu kwuru na ihe niile Nzewuji kwuru abụghị eziokwu. Nwachukwu kwuwu na gọọmentị kpọchiri ogige ahụ akpọchi n'ihi na ọ bụ ihe a natara n'aka onye zuru ya ezu. Mana Rochas Okorocha kpọọrọ ndị agboro ga kụpụ igodo e ji kpọchie ebe ahụ ma banye ya n'ike. Nwachukwu gara n'ihu kwuo na ọ bụ ọrụ ndị uweojii ịhụ na ndị mmadụ rubere isi n'iwu gọọmentị. O kwukwara na ebubo Okorocha na-ebo na ọ bụ gọọmentị Imo steeti zigara ndị omekome wakporo ya na ndị otu ya bụ okwu asị. Cheta na gọọmentị Imo steeti kwuru na ogige 'royal palm estate' bụ ụlọ Rochas Okorocha ji ego nakwa ala Imo steeti rụọ n'ụzọ ezighi ezi. Lee onyonyo ebe kọmịshọna okwu ala dị n'aka n'Imo steeti, bụ Enyinnaya Onuegbu gbachiri ogige 'royal palm estate' nke nwunye Rochas Okorocha nwe. Nke a mere ka ha weghara ya dịka kọmiti nyochara ya bụ ihe si nye ikike. Rochas Okorocha na-arụ ọrụ ugbua dịka onye nnọchi anya mpaghara Imo West n'ụlọ omeiwu ukwu Naịjirịa bụ 'senate'. Ọ bụkwa onyeisi ụlọọrụ a kpọrọ 'Rochas Foundation' nke o malitere tupu ọ banye ndọrọndọrọ ọchịchị. Gọọmentị Imo steeti, malite n'ọchịchị Emeka Ihedioha, ebola Rochas Okorocha ebubo dị icheiche gbasara nrụrụaka nakwa iri ego gọọmentị. Cheta oge kọmiti e hibere maka ịnapụta ihe gọọmentị ezuru n'ohi wakporo otu ụlọ ebe ha kwuru naUloma Nwosu, nwa Rochas Okorocha, na-ezo ihe gọọmentị dị icheiche o zuru n'ohi. EFCC depụtakwara ọtụtụ ụlọ na akụnụba dị icheiche nke ha boro ebubo na ọ bụ Rochas nwe ya. Ha kwuru na ihe ndị ahụ bụ ego si n'akpa gọọmentị Imo steeti ka Okorocha ji nweta ha. Mana Rochas Okorocha gwara BBC n'oge ahụ na ihe ndị ahụ niile bụ ebubo ụgha. O kwukwaua na ụjọ nnyocha anaghị atụ yadịghị atụ m - Okorocha."	https://www.bbc.com/igbo/afirika-56147704
religion	"Nigerian Pastors: ""A kpaa gị ị pụọ n'ụzọ"" na okwu ndị ọzọ e ji mara ndị ụkọchukwu"	"Ọtụtụ oge ka ndị ụkọchukwu na Naịjirịa na-ekwu okwu na-eme ka ebe niile nwuru ọkụ. Mana ọtụtụ n'ime ha bụ ndị e ji okwu dị aṅaa mara, nke bụ na ebe ọbụla ị nọ nụ olu ha nakwa okwu ha, ị mara onye kwuru ya. Ụfọdụ ndị ụkọchukwu bụ ndị malitere iwu ewu n'ihi ihe ha kwuru, ebe ndị ọzọ na-ekwu ihe ha na-ekwu iji mee ka ndị mmadụ jiri ya mara ha nke Bekee kpọrọ Trademark. 1) Enoch A. Adeboye: Nwanne ị bụzịkwa onye Naịjirịa ma ọ bụrụ na ị maghị onye na-ekwu ""Let somebody shout Hallelujah"" ka ọ bụzị ""Say that amen louder""? Adeboye rigohaala n'elu ọlta, otu n'ime ihe mbụ ọ na-ekwukwarị bụ ka ndị mmadụ tie mkpu Hallelujah; nke a emeela ka onye ọbụla mara na ọ bụ ya na-ekwu okwu. Adeboye bụ onyeisi ụlọụka Redeemed Christian Church of God nke a na-akpọ RCCG n'ịchafụ. 2) David Oyedepo: Ị ga-ama na ị nọ na Winners Chapel mgbe ị nụrụ ""Good news! The Lord has done it again"". Ọ na-ekwukwarị nke a ma e nwee nkwuputa ọkachasị nke gbasara ihe iribeama. Oyedepo bụ onyeisi Living Faith Church nke e ji Winners Chapel mara. 3) Temitope B Joshua (T.B Joshua): Ị chọrọ ịma ma ọ bụkwa olu ya ka ị na-anụ, tinye ihe onyonyo gị n'ebe a kpọrọ Emmanuel TV. Ebe ahụ ka ị ga-ama ma ọ bụ T.B Joshua na-ekwu okwu mgbe ị ga-anụ ""touch your screen"" nakwa ""Emmanuel""! Onye amụma Joshua bụ onyeisi ụlọụka Synagogue Church Of All Nations. 4) Chukwuemeka Ohanaemere: Ị bụrụ nwaafọ Naịjirịa ọkachasị onye Igbo, ị gaara anụla maka onye a na-akpọ Odumejeje maọbụ ""Liquid Metal"", ""The Lion Himself"". Ohanaemere ekwuola ọtụtụ ihe e ji echeta ya; gụnyere ""Onye battery ya fọrọ one bar ọ na-agba game?"", ""Anaghị akpọ ọga n'express"", ""Onye gba ọtọ a na-etinye aka n'akpa?"", ""A na-ahụ ọka na filling station?"" nakwa ""A kpaa gị ị pụọ n'ụzọ ka a kpaa onye ọzọ"". Ọ bụ onyeisi ụka Mountain Of Holy Ghost Intervention And Deliverance Ministry. 5) Ejike Mbaka: Fada Mbaka ekwuola ọtụtụ okwu mụnyere ọkụ ma kpalite ndọrịtaụka n'etiti ndị Naijiria ọtụtụ oge. Mana ndị nke kacha bụrụ njirimara ya ọ ga-abụ ị nụ ya ị mara na ị garuola ebe ọ nọ bụ ""Tem tem for Jesus"", ""Ụmụ ikuku eh"" nakwa ""Onye eze ibe m"". Mbaka bụ onyeisi Adoration Ministries dị n'Enugwu steeti. 6) Chris Oyakhilome: Oyakhilome so na ndị ụkọchukwu ụlọụka ha dị na mpaghara ụwa dị iche iche. Okwu e ji mara ya gụnyere ""So mightily grew the word of God and prevailed"", Ọ bụ onyeisi ụlọụka Believers' Loveworld nke e ji Christ Embassy mara. 7) David Ogbueli: Ogbueli so na ụkọchukwu ndị anaghị ""enyekarị nsogbu"" na Naịjirịa, mana o so na ndị ụlọụka ha buru ibu ma dịrị na mpaghara Naịjirịa dị iche iche. Okwu ndị e ji mara ya gụnyere ""Let them have dominion"", ""how do you create someting out of nothing"" nakwa ""God's principles never change"". Ọ bụ onyeisi ụlọụka Dominion City Worldwide. Kedụ nke ụkọchukwu ụlọụka gị na-ekwukarị? Akụkọ ndị ga-amasị gị: Ihe nkiri a ga-amasị gị:"	https://www.bbc.com/igbo/afirika-51592336
politics	Biafra: Ihe Ipob na Massob chọrọ - T.A Orji	Onye bụbu Gọvanọ Abia steeti ma bụrụkwa sinetọ na-anọchite anya Abịa Sentralụ bụ Theodore Ahamefula Orji, ekwuola uche ya banyere Indigenous People of Biafra (Ipob) na Movement for the Actualisation of Sovereign State of Biafra (Massob) na nweta Biafra. Nke a dị n'ajụjụ ọnụ BBC Igbo gbara ya n'Umuahia, Abia Steeti n'ụbọchị iri atọ nke ọnwa Mee, afọ 2019. Ọ sị na otu ihe mere ndị otu dịka Massob na Ipob ji na-eti mkpu mmegbu bụ na onye Igbo abụbeghi onyeisiala Naịjirịa. Na ọ bụrụ na e nye ndị Igbo ọkwa onyeisiala, na ihe ndị a ga-akwụsị maọbụ dajụọ n'ebe ọ dị obere. Orji gara n'ihu rụtụ aka na nhazigharị obodo bụ ihe e kwesịrị ime iji mee ka ihe dị mma karịa ka ọ dị ugbua. O kwuru na ọ ga-adị mma ka gọomentị etiti hapụ ụfọdụ ihe dịka uweojii ka ndị steeti jide nke ha. Kirie ihe o kwuru n'uju;	https://www.bbc.com/igbo/afirika-52785914
entertainment	Female DJ: Ime 'DJ' akpọgala m ebe m na-arọghị nrọ ịgaru - DJ Wysei	Ịgwọkọ egwu nke Bekee kpọrọ Disc Jockey maọbụ DJ n'aha ịchafụ, abụghị ọrụ dị mfe. Na Naịjirịa, ọ bụ ọrụ ụmụnwoke na-arụkarị. Mana nwaada Igbo, Ebere Iwuagwu, onye e ji DJ Wysei mara, egosila na ihe nwoke na-eme, nwaanyị nwere ike ime ya karịa. Iwuagwu, onye rụrụ n'ụlọọrụ redio, 'Wazobia FM dị na Legọs, malitere ịgwọkọ egwu oge ọ dị afọ iri na asaa. Ugbua onye ọbụla ekwetala na ya bụ nwaada ma ihe ọ na-eme. Gere akụkọ ya n'ihe onyonyo dị n'elu. Ndị mere ya bụ Uche Akolisa na Nnamdị Agbanelo. Akụkọ ndị ọzọ ga-amasị gị:	https://www.bbc.com/igbo/afirika-53231593
sports	AFCON: Lee ka o si aga n'Egypt Tọọzde na foto	Onye nchịkọta otu Super Eagles bụ Gernot Rohr na ndị ọrụ ya ndị ọzọ zochiri n'ama egwuregwu Alexandrian dị na mba Ijipt ile asọmpị ndị Madagascar na ndị Burundi gbara ụbọchị Tọọzde.	https://www.bbc.com/igbo/egwuregwu-48793740
entertainment	Big Brother Naija 2020: Lee ihe ị kwesịrị ịma maka mmadụ 20 nọ n'ime ụlọ a	Ụfọdụ ndị mmadụ na-ekwu na ndị Igbo karịrị dịka a malitere Big Brother Naija Season 5 n'ụbọchị 19 nke ọnwa Julaị.	https://www.bbc.com/igbo/afirika-53468807
sports	Akụkọ kachasị n'ụtụtụ a: NFF akwụbeghị ndị Super Eagles ụgwọ	Akụkọ ndị kachasị mkpa mere taa: Akụkọ ndị dị mkpa n'ụtụtụ a: Ndị IPOB na-achọ inye ndị Ohaneze ọsọ n'ọgbakọ Ohaneze na-akwado ime. Dịka a na-ele anya maka ọgbakọ ndị Ọhaneze chọrọ ime maka ịhazigharị obodo, ndị IPOB ekwuola na ha ga-me ọchụ ebe ahụ ma onye ndu ala Igbo ọbụla gaa ya bụ ọgbakọ. Naịjirịa Nyesom Wike na gọọmentị etiti na-akọrịta ọnụ nke ọhụrụ a. Aka na-achị Rivas steeti bụ Nyesom Wike etiela mkpu na gọọmenti etiti chọrọ igbu ya. Mana ụlọọrụ onyeisiala kwuru na ebubo anụrụma codeine na-ebute na-efegharị ebe niile nke na-ekwesighi nzaghachi. Ebe ọzọ na Naịjirịa Gọọmenti etiti na-ekwu ka ụmụ Naịjirịa ghara iweghachite ndị PDP Na aka nke ọzọ, ụlọorụ onyeisiala ekwuola na ụmụ Naịjirịa nwaa anwa weghachite ndị PDP n'ọchịchị, ị mara na ego niile PDP zuru a natara ha ga-alaghachikwurukwa ha ọzọ. Akụkọ mba ofesi A na-agba mbọ ijide ebola n'ime DR Congo sọọsọ. Ndị na-chọ ịkwụsị ọrịa Ebola na Congo ebidola inye ọgwụ mgbochi a ka na-enyocha enyocha. Ndị ọrụ ahụike ga-ebu ụzọ nara ya bụ ọgwụ. N'egwuregwu, NFF akwụbeghi ndị Super Eagles ụgwọ mana ha ga-akwụ na nso a. Dịka asọmpi iko mbaụwa na-abịa, ndị NFF ekwuola na ha ga-akwụ ndị Super Eagles ụgwọ ha n'oge na-adịghị anya. Super ga-agbakwa otu Athletico Madrid n'Uyo echi n'asọmpi enyi na enyi iji kwado maka asọmpi iko mbaụwa ahụ. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44193675
sports	Super Eagles Squad: Ị ma ndị otu egwu bọọlụ Super Eagles niile?	Ndị otu egwuregwu bọọlụ Super Eagles na-eme ụmụ Naijiria niile obioma n'asọmpi iko mba Afrịka nke afọ a. Ha agafeela na agba abụọ nke ikpeazụ na ya bụ asọmpi ebe ha ga-ezute mba Ivory Coast maọbụ Algeria ụbọchị ụka, abali iri na anọ nke ọnwa Julaị. Ị ma mmadụ ole so n'otu ndị Super Eagles? Ị ma aha ha na ebe ha na-agba bọọlụ? Lee ya ebe a: Akụkọ ga-amasị gi:	https://www.bbc.com/igbo/afirika-48949444
sports	Amarachukwu Lilian Eze: Ahụhụ m tara n'ịgba bọọlụ dịka nwaanyị mere m ji malite ikuziri ụmụaka egwuregwu	Amarachukwu Lilian Eze bụ onye nwe 'Lilly Legends Sports Academy' sị na ọ bụ ahụhụ ọ tara mgbe ọ na-amalite ịgba bọọlụ dịka nwaanyị mere o ji hiwe ụlọakwụkwọ ebe a na-akuziri ụmụmaka egwuregwu. Na mkparịtaụka ya na BBC Igbo nwere, Amarachukwu kọwara na nne na nna enyeghi ya nkwado ịgba bọọlụ, nke mere o ji raa ya ahụ na mmalite. Kama o mechara hapụ ebe ha gawa mba Afrịka ndị ọzọ dịka Senegaalụ na Equitorial Guinea bụ ebe ọ nọ gbata bọọlụ nke ọma. Ọ sị na o si ebe ahụ banye zie na mba Eshia tupu ọ laa ezumike nka ma lọghachizie Naịjirịa malite nkuzi egwuregwu. Ụdị egwuregwu ndị ọ na-akụzi gụnyere bọọlụ ụkwụ, ịgba karatị a na-akpọ Taekwondo, igwu mmiri dgz. Eze nyere ndị nne na nna ndụmọdụ ka ha kwado ụmụ ha n'ihe banyere egwuregwu ma ọ bụrụ ha nwee mmasị na ya. Kirie ihe o kwuru n'uju;	https://www.bbc.com/igbo/afirika-55242238
health	Etu sịga onye ọzọ sere si ebutere gị ọtụtụ ọrịa	"Ọtụtụ nnyocha sayensị egosila etu ise sịga si akpatara mmadụ ọtụtụ ọrịa ọjọọ, nke gụnyere kansa ọjọọ dị iche iche. M﻿ana nnyocha egosikwala na sịga ndị esere tụpụ n'iro, so na ihe kacha agbarụ mmiri n'ihi na ọtụtụ kemịkalụ ọjọọ na-esi n'ime ya apụta na-abanye n'osimiri. N﻿nyocha gosiri na ọnụọgụgụ ike sịga (cigarette filter) ndị mmadụ na-atụfu atụfu karịrị tarị anọ na ụma ise (4.5 trillion) kwa afọ. Ndị ọkachamara sayensị na-ekwukwa na ihe e ji emepụta ike sịga bụ akụrụngwa a kpọrọ 'cellulose acetate', nke bụ ụdị plastik nwere ọtụtụ kemịkal n'ime ya. Ọ﻿ bụrụ na mmadụ sechaa sịga ma tụpụ ike ya n'ezi, mmiri maa ya, kemịkal ọjọọ ndị a ga-esi n'ime ya pụta, ọtụtụ ga-abanye na mmiri mmadụ na-aṅụ maọbụ nri mmadụ na-eri. A﻿jọ kemịkal ndị a na-ebute ọrịa dị icheiche dịka kansa ara, kansa ngụgụ, kansa 'prostates', dgz. Joseph Aston bụ ọkammụta n'ọrịa kansa kwuru na mkparịtaụka ya na BBC sị: ""Onweghị ụzọ ka mma kpamkpam iji tụfuo sịga e sere ese, maka na ha dị njọ n’ahụ mmadụ, ihe ọbụla ọ sọrọ gị mee ha. ""Mana ndụmọdụ ka mma bụ, biko, atụsala ya etu ọbụla dị gị mma. Tụnye ha n’ime ebe e wepụtara maka ịtụnye ike sịga."" K﻿iri onyoonyoo dị n'elu ka ị ghọta nke a n'uju."	https://www.bbc.com/igbo/articles/c03n0n21jpeo
