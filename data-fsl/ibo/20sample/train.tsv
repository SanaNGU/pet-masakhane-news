politics	Governor Andrew Cuomo nke New York agbaala arụkwaghịm n'ebubo ịkpa ụmụnwaanyị aka n'ụbọ	"Gọvanọ New York bụ Andrew Cuomo nọrọ ụbọchị Tuzde tinye akwụkwọ arụkwaghịm dịka gọvanọ New York dịka ebubo ịkpa ụmụnwaanyị aka n'ụbọ eboro ya na-arị elu. N'ozi ọ gbasara n'ihe onyonyo TV ụbọchị Tuzde, Cuomo sịrị, ""Dịka ihe sịrị kwụrụ, ihe kacha mma ka m mee bụ ịkwụrụ na ụsọ, ka ọchịchị gakwa n'aka gọọmentị, ya mere, nke a bụ ihe m ga-eme n'ihi na ọ bụ ụnụ ka m na-arụrụ ọrụ, ime ihe kwesịrị bụ imeere ụnụ ihe kwesịrị."" Cuomo ekweghị asaa ndị ntaakụkọ ajụjụ ka o kwuchara nke a. Ka ọ dị ugbua, Osote ya bụ Kathy Hochul, onye 'Democrat', bụ onye ga-anọzi n'ọkwa Cuomo dịka gọvanọ  malite n'abalị 14 na-abịa bụ oge arụkwaghịm Cuomo ga-amalite dịwe ire. Cheta na nsonso a nnyocha  e mere kwuru na ụmụnwaanyị ruru 11 boro Cuomo ebubo ịkpa ha aka n'ụzọ ekweghịghị ekwesị mana Cuomo gọrọ agụghọ na ọ bụghị eziokwu. Cuomo leburu anya na nnyocha ahụ nke o nyere ọkaiwu steeti ahụ bụ Leticia James ka o mee ga-ekwu n'aka ya dị ọcha mana James mechara nnyocha sị na Cuomo meere ihe e boro ya n'ebubo. Onyeisiala Mba amerịka bụ Joe Biden akpoola gọvanọ New York bụ Andrew Cuoma okpu ka otinye akwụkwọ arụkwaghị maka ebubo ịkpa ụmụnwaanyị aka n'ụbọ. Nke na-eso nnyocha e mere gosiri na Cuomo dara iwu nke gọọmentị etiti nakwa nke steeti,n'ihe gbasaara imekpa ụmụnwaanyị ahụ n'ụlọọrụ site na ịkpa ha aka n'ebe ekwesịghị. Ọ bụghị naanị Joe Biden, ndị ọzọ welitere isi dịka  Chuck Schumer bụ onye ndu Ụlọomeiwu Ukwu mba Amerịka nke Bekee kpọrọ ""US senate majority leader' nakwa Senetọ Kirsten Gillibrand etinyela ọnụ. Ha abụọ bụkwa ndị otu ""Democrats' bụ pati Cuomo nọ na ya katọrọ Cuomo ma kpoo oku ka o tinye akwụkwọ arụkwaghị. Mana Cuomo  gọrọ, kwuo na ebubo ndị a bụ okwu ""ndọrọndọrọ ọchịchị"" nakwa ""ile anya n'ihu ekwu okwu"". Ọkaiwu Steeti New York ekwuola na nnyocha e mere gosiri na gọvanọ steeti ahụ bụ Andrew Cuomo akpaala ọtụtụ ụmụnwaanyị aka n'ụzọ na-ekweghị ekwesị, susuo ụfọdụ ha ọnụ maọbụ gwa ha okwu dịbara aghaa. Letitia James, onye gwara ndị ntaakụkọ nke a ụbọchị Tuzde sịrị na nnyocha emere agbaala n'anwụ mkpagbu nwere ike ịdị n'ebe ndị nwere nnukwu ọkwa nọ. Cheta na n'ọnwa Maachị 2021, Cuomo sịburu 'ndo"" maka ime ụmụnwaanyị ihe mere ha ka ha ghara ịnọkwata mana ọ gọrọ na o nweghị onye ya metụrụaka etu ekweghị. Na nsonso a, ụmụnwaanyị atọ pụtara na-ebo ya ebubo ịkpasa ha agwa dị aghaa. Otu nwaanyị bụ onye enyemaka gọvanọ bụ  Lindsey Boylan, boro ebubo na Cuomo susuru ya ọnụ n'egbugbere ọnụ ma gwakwa ya bịa gbara ọtọ gbara ya egwu na ụgbọelu ya. Onye ọzọ rụburu Cuomo ọrụ bụ Charlotte Bennett, gwara ụlọakụkọ New York Times na gọvanọ na-ajụgasị ya ụdị ajụjụ nke gosiri na ọ chọrọ ka ya na ya dinaa. ""O kwere m ghọta na gọvanọ chọrọ ka mụ na ya dinaa."" Otu nwaanyị onye ose foto bụ Anna Ruch, kwuru na Cuomo metụrụ ya aka n'ihu sị ya susuo ya ọnụ n'otu mmemme agbamakwụkwọ Mana Cuomo onye kwuru na ya agaghị agba arụkwaghịm maka ebubo ndị ahụ, gwaburu ndị mmadụ gbaa jim , ka e mechaa nnyocha tupu ha kpebie. Kedụ ihe Cuomo kwuru n'ozi ịrịọ mgbaghara o wepụtara? Dịka ndị mmadụ na-akpo oku ya tinye akwụkwọ arụkwaghịm, Cuomo sịrị na ịmakụ mmadụ na isusu ha ọnụ bụ ""ụzọ ya si ekelekarị ndị mmadụ"" ya mụtara n'aka nna ya, bụkwa aka chiburu New York bụ Mario Cuomo. O kwuru na n'ezie na ihe agbanweela na ya mụtara akọ n'ihe mere. ""Echiche m adịghị mkpa. Ọ bụ na  ọdịghị ụmụnwaanyị mma, ị mara na ọ dị njọ. Ọ bụrụ na o mejọrọ ha, ana m arịọ mgbaghara."""	https://www.bbc.com/igbo/afirika-58076709
sports	Newcastle vs Man United: E chiela Man United 'E cheta ebewe nke mbụ n'Ịngland'	'Aga m akọrọ onye akwa ụwa m' bụ akwa Manchester United bere mgbe Newcastle United meriri ha n'asọmpi Premier League. Mmeri a bụ ihe mgbawa obi nye Man United n'ihi otu goolu Newcatle nyere ha bịara na ngwụcha oge. Otu egwuregwu bọọlụ abụọ ndị a foro ntụtụ taa n'ime ọkara mbụ n'asọmpi ahụ. Mana goolu a si n'aka Mathew Longstaff dị afọ iri na itoolu nke Newcatle bịara na nkeji 72 n'ime ọkara abụọ. Man United siri ọnwụ etu ha nwere ike iji mere onwe ha aha mana Newcastle kwechiri ruo ngwụcha asọmpi. Nke a na-abụ ugboro atọ a na-emeri Manchester United n'afọ 2019 banye 2020 na Premier League. Otu ọkpụ goolu a e ji merie Man United dosara ha n'ogogo iri na abụọ na tebụlụ asọmpi Premier League. Akụkọ ndị ga-amasị gị:	https://www.bbc.com/igbo/egwuregwu-49954271
entertainment	Lekki Toll Gate: A ga-enyocha ndị uweojii mekpara Mr Macaroni na ndị ọzọ ahụ	"Onyeisi ndị uweojii na Legọs steeti, bụ Hakeem Odumosu, enyela iwu ka e nyochaa ndị uweojii mekpara ndị e jidere na ngagharịiwe Lekki Toll gate ahụ n'ụbọchị Satọde. Olumuyiwa Adejobi, bụ ọnụ na-ekwuru ndị uweojii Legọs kwupụtara nke a n'akwụkwọ ozi o wepụtara n'ụbọchị Sọnde, abalị iri na anọ nke ọnwa Febrụwarị. Cheta na ihe onyonyo pụtara na soshal media nke gosiri ụfọdụ n'ime ndị ahụ anwụchiri ebe ha nọ n'ime otu ụgbọala gbarachaa ahụ nkịtị. Hakeem Odumosu kwuru na ya enyela ikike ka e nyochaa ndị uweojii mere ihe ahụ ma taa ha ahụhụ kwesịrị ha. O kwuru sị: ""Ọ bụ eziokwu na ndị uweojii ga-agba mbọ ịhụ na ndị mmadụ mere ihe iwu kwuru, mana ha agaghị agbachị nkịtị ka ụfọdụ ndị otu ha na-emekpa ndị mmadụ ahụ n'ụzọ ekwesịghị ekwesị."" Odumosu gara n'ihu rịọ ndị bi na Legọs ka onye ọbụla na-agara mkpa ya ma zeere ihe ọbụla nwere ike ibute ọgbaaghara. Ka ndị uweojii tọghapụchara ya, Debo Adebayo, onye e ji Mr Macaroni mara ekwuola na e tiri ma gbaa ya na mnadụ 39 anwụchịkọrọ ya na ha ọtọ na Lekki Toll Gate ụnyahụ. O kwukwara na ọ chọbụghị ipụta n'ebe ahụ mbụ maka oke ụjọ ji ya mana mgbe ọ na-agafee hụ ka ịhe si kwụrụ, ọ ga-akwụnyere ndị ntoroọbịa iri atọ na itoolu ahụ pụtara ime ngaghariwe n'ebe ahụ. O kwuru ka ndị mmadụ jiri nwayọ makana gọọmenti etiti achọghị ịma onye bụ onye, ""ndị a ga-egbu onye ọbụla kwụchịrị ha ụzọ."" Lee okwu mbụ Mrmacaronii kwuru ka ndị uweojii tọghapụchara ya: Cheta na ndị uweojii tọhapụrụ Debo Adebayo, onye e ji Mr Macaroni mara, na mmadụ iri atọ na itoolu ndị ọzọ bụ  ha nwụchiburu na ngagharịiwe e mere na Lekki Toll gate n'ụbọchị Satọde. Omoyele Sowore, onye nwe ụlọ ntaakụkọ Sahara Reporters, kwupụtara nke a n'akara Twitter ya. Onye ọzọ kwukwara na a kwụrụ otu narị puku naịra iji gbapụta Mr Macaroni. Ndị uweojii kwuru na ọ bụ maka na ndị ahụ na-eme ngagharịiwe dara iwu Covid-19 mere e ji nwuchie ha. Muyiwa Adejobi, ọnụ na-ekwuru ndị uweojii Legọs, kwuru na ọ bụ ụlọikpe tọhapụrụ ndị ahụ ha jidere, ma kwukwaa na ha ga-abịakwa ọzọ n'ụlọikpe n'ụbọchị abụọ nke ọnwa March afọ 2021. Ọtụtụ ndị ama ama etinyela ọnụ katọọ aka ike ndị uweojii dịka ndị ntorobịa mere ngagharịiwe ọzọ na Lekki Toll Gate n'ụbọchị Satọde, abalị iri na atọ nke ọnwa Febrụwarị afọ 2021. Folarin Falana, onye oti egwu eji Falz mara, kwuru na ike Naịjirịa agwụla ya: Falz kwukwara na gọọmentị Naịjirịa egosila na ha achọghị udo chaachaa. Charles Oputa, onye e ji Charly Boy mara kwuru na Naịjirịa aghọọla ọgbọ ebe a na-egbu mmadụ. Osote Onyeisiala Naịjirịa n'oge gara aga bụ Abubakar Atiku kwuru na ihe ndịọrụ nchekwa kwesịrị ime bụ inye aka hụ na ndị na-eme ngagharịiwe mere ya n'udo. Atiku dọrọ aka na ntị ka onyeisiala Naịjirịa wepụ aka enwe n'ofe. Onye omeiwu bụ Shehu Sani kwukwara otu ihe ahụ Atiku kwuru. Amnesty International kpọrọ oku ka gọọmentị Naịjirịa chekwaa ndị na-eme ngagharịiwe na-emebighi ihe ọbụla. Otu onye na-eme ejije ụkaọchị bụ Debo Adebayo, onye e ji Mr. Macaroni mara, so na ndị a nwụchịrị n'ụtụtụ Satọde a na Lekki Toll Gate. A hụkwara ya na Twitter ebe ọ na akọwa ihe na-eme n'ime n'ihe onyonyo n'ime ụgbọala ""Black maria"" ebe ọ nọ. Onweghị onye hụrụ mgbe ejidere ya. Ihe ahụrụ bụzị ebe ọ nọ na Twitter na-eme ya bụ ihe onyonyo. Lee ihe onyonyo ọzọ gosiri ebe Mr Macaroni nọ n'ime ụgbọala ebe ndị uweojii debere ya na ndị ọzọ. Ọ kwụsịrị ya bụ ihe onyonyo ọ na-eme mgbe ndị uweojii napụrụ ya ekwentị ya. Onye ntaakụkọ BBC na-akọwa na agbanyeghị ihe karịrị mmadụ iri a nwụchịrị, na ụgbọala na-agbafekwa ebe ahụ were were. Otu nwoke nọ n'ime ""Black Maria ahụ na-eti mgbu na ya na-aga ụlọọrụ ya tupu aka akpara ya. Ọ na-ekwu na ọnweghị ihe ya mere. Ya bụ nwaadị na-ajụ ndị uweojii ""ọ bụ na m enweghị ikike ịgagharị n'ala m?"" Mana ọ nweghị onye tụpụụrụ ya ọnụ. Ya bụ nwaamadị na-ekwu na ọ bụ onye Njinia were ndị mmadụ n'ọrụ, mana ọnweghị onye ghere ya ọnụ. A chọpụtara na ahụ e sichaghị ụgbọala ndị uweojii ji buru ndị ahụ ike dịka akwawara ya aka mana ọ nweghị ike ịnupu. E mechere kpọrọ ndị ahụ banye n'ụgbọala ọzọ were pụwa. Nwaandị sị na aha ya bụ Christopher Udoji bụ ọnye nwetere onwe ya na ụgbọala ndị uweojii ahụ sị na ya na-agafe agafe tupu anwuchie ya. Ụfọdụ ndị anwụchịrkwara kwetakwara na n'ezie, ha pụtara ya bụ ngagharịiwe. Ndị uweojii na ndị agha Naịjria wuchiri n'uju na Lekki Toll Gate ebe ndị ntorobịa siri ọnwụ na ha ga-amaliteri ngagharịwe taa bụ Satụde. Ndị ọrụ BBC nọ ebe ahụ kemgbe elekere isii nke ụtụtụ ịwetere unu ka ịhe sị aga. BBC hụrụ ọtụtụ ndị uweojii na ndị agha Naịjriịa ka ha kposara ebe ahụ. Ha hụkwara ụfọdụ umu ntorobịa pụtara ebe ahụ, ụfọdụ n'ime ha ka anwụchiri tụba n'ụgbọala ndị ụweojii buru pụọ. Dịka ndị BBC nọ ebe ahụ siri kwuo, ""ndị uweoji nwuchiri ụfọdụ ndị pụtara ebe ahụ"". Otu onye okoroobịa a nwụchiri kwuru na ya bịara nleta ihe na-eme na-ebe ahụ, mana ndị uweojii nwụrụ ya tinye a n'ụgbọala Bekee kpọrọ ""Black Maria"". Cheta na-ana atụ anya na ndị ntoroọbịa ga-apụta taa maka ngagharịiwe atụmatụ ọgbakọ na-enyocha mmegide ndị uweojii ka enyeghachie ụlọ ọrụ ""Lekki Concession Company"" (LCC) ogige Toll Gate ahụ ka ha malite tụwa mgbere n'ebe ahụ.Ọ bụ na Lekki Toll Gate ahụ ka anọ mee ngagharịiwe n'Ọktoba 2020 butere ebubo na egburu ndị mmadụ. Ọ bụ ebubo ogbugbu mmadụ butere ngagharịiwe a dịka ụfọdụ mmadụ na-ekwu na ya bụrụ na-afụghị isi ogbugbu ha, ekwesighi imepe ya bụ Toll Gate. Otu onye anwụchịrị ebe ahụ na-akọwa na ọ bụ ya bụ ngagharịiwe ka ya pụtara tupu ndị uweojii akpara ya aka. Ụfọdụ ndị ụmụntorobịa ahụ anwụchịrị ekweghị ekwe o, dịka ha ka na-aba mba na ha nwereikike ịpụta mee ngagharịiwe n'udo. Onye ntaakụkọ BBC na-ekwu na amaghị ihe ọtụtụ so na ndị anwụchịri mere ndị uweojii ji kpara ha aka. Ọ kwuru na ha anwuchiela ihe karịrị mmadụ iri ebe ahụ n'ụtụtụ a. Ọtụtụ ndị ọzọ jukwara ebe ahụ bụkwa ndị ntaakụkọ sị ụlọọrụ ntaakụkọ dị ichie iche."	https://www.bbc.com/igbo/afirika-56052328
health	Coronavirus Tips: Gee ntị na ndụmọdụ si n'ọnụ ụmụntakịrị	Ọrịa coronavirus emeela ụwa niile ahụnanya ekwe. Ma okenye ma nwata, o nweghị ndị ya bụ ọrịa hara. Lee etu ụmụntakịrị si kọwaara BBC Igbo ihe ha ghọtara gbasara ọrịa a nakwa etu a ga-esi zeere ya. Onye mere ya bụ Ebere Ekeopara.	https://www.bbc.com/igbo/afirika-52458112
sports	African Women Cup of Nations 2022: Lee ụmụasa ga-anọchiteanya Naịjirịa n'asọmpi a	Asọmpi Iko Mba Afrịka ụmụnwaanyị nke ugboro iri na anọ ga-ebiri ọkụ na Satọde 2, Julaị 2022 na mba Moroko. Otu egwuregwu bọọlụ ụmụnwaanyị Naịjirịa bụ Super Falcons ga-eso ụmụagbọghọ ibe ha pụta n'ọgbọ. Super Falcons bụ ọkaibe n'Afrika ma a bịa n'asọmpi a dịka ha maburula iko a ugboro iri na otu n’ime iri na atọ a gbarala ya. Na mbido asọmpi a, ha ga-ezute ọgbọ ha ndị dịka Saụt Afrika, Burundi na Botswana. Ụmụagbọghọ iri abụọ na ise na-agba bọọlụ n'otu egwuregwu dị icheiche n'ụwa ga-anọchiteanya Naịjirịa n'asọmpi a. Ndị a gụnyere: Chiamaka Nnadozie Ọ na-eyi uwe e dere akara iri na isii Ọ bụ otu n’ime ndị oche goolu ndị Super Falcons Otu egwuregwu ya bụ Paris FC dị na mba France A mụrụ ya n’ụbọchị asatọ nke ọnwa Disemba, afọ 2000. Tochukwu Oluehi Oluehi na-eyi uwe e dere 1, Ọ na-echere ndị Super Falcons bọọlụ Otu egwuregwu ya bụ Maccabi Kishronot Hadera  dị na mba Isreal A mụrụ ya n’ ubọchị abụọ nke ọnwa Mee afọ 1987. Yewande Balogun Ọ na-echere ndị Super Falcons goolu A mụrụ ya n’ụbọchị asatọ nke ọnwa Ọgọstụ, afọ 1983 Otu egwuregwu ya bụ Coppermine United dị n’Amerịka Onome Ebi Ọ na-eyi uwe e dere akara ise Ọ na-agbara Super Falcons bọọlụ n’ebe azụ a kpọrọ ‘defence’ na Bekee A mụrụ ya n’ụbọchị asatọ nke ọnwa Mee afọ 1983 Otu egwuregwu ya bụ Ev Avant Guingamp dị na France N’afọ 2019 ọ bụ nwafọ Afrịka mbụ gbarala asọmpi Iko Mbaụwa ugboro ise Michelle Alozi Ọ bụkwa Nwafọ Naịjirịa a mụrụ n’Amerịka Ọ na-agbara Super Falcons n’ebe azụ (defender) A mụrụ ya n’ụbọchị iri abụọ na asatọ nke ọnwa Eprelụ afọ 1997 Otu egwuregwu ya bụ Houston Dash dị n’Amerịka Glory Ogbonna Ọ na-eyi uwe akara anọ Ọ na-agbara Super Falcons n’ebe azụ (defender) A mụrụ ya n’ụbọchị iri abụọ na ise nke ọnwa Disemba afọ 1998 Otu egwuregwu ya bụ Santa Teresa FC dị na Spain Osinachi Ohale Ọ na-eyi uwe akara atọ Ọ na-agbara Falcons bọọlụ n’ebe etiti azụ (centre back) A mụrụ ya n’ụbọchị iri abụọ na otu nke ọnwa Disemba, 1991 Otu egwuregwu ya bụ Depotivo Alaves nke mba Spain Ashleigh Plumptre Ọ bụ nwafọ mba Briten mana nna ya bụ onye Naịjirịa (yoruba) si na Legọs steeti Ọ na-agbara Super Falcons n’ebe azụ (defender) Ọ malitere ịgbara ha bọọlụ n’ọnwa Febụwarị afọ 2022. A mụrụ ya n’ụbọchị asatọ nke ọnwa Mee afọ 1998 Otu egwuregwu ya bụ Leicester dị na mba UK Akudo Ogbonna Ọ na-agbara Super Falcons n’ebe azụ (defender) A mụrụ ya n’ụbọchị itoolu nke ọnwa Eprelụ afọ 2000 Otu egwuregwu ya bụ Edo Queens dị na Naịjirịa Nicole Payne Ọ bụ nwafọ Naịjirịa a mụrụ na mba Amerịka Ọ na-agbara Super Falcons bọọlụ n’ebe azụ (defender) A mụrụ ya n’ụbọchị iri na asatọ nke ọnwa Jenụwarị afọ 2001 Otu egwuregwu ya bụ West Virginia University dị na mba Amerịka Ya na nwanne ya nwaanyị bụ Toni Payne bụ ụmụnne abụọ nke mbụ ga-agbara Naịjirịa bọọlụ otu oge. Peace Efih Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị ise nke ọnwa Ọgọstụ afọ 2000. Otu egwuregwu ya bụ Kiryat Gat dị na mba Israel Ngozi Okobi Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị iri na anọ nke ọnwa Disemba afọ 1993. Otu egwuregwu ya bụ Eskilstuna United dị na mba Sweden. Toni Payne Ọ bụ nwafọ Naịjirịa a mụrụ na mba Amerịka Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị iri abụọ na abụọ nke ọnwa Eprelụ afọ 1995 Otu egwuregwu ya bụ Sevilla dị na mba Spain Christy Ucheibe Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị iri abụọ na ise nke ọnwa Disemba afọ 2000 Otu egwuregwu ya bụ SL Benfica nke Portugal Halimatu Ayinde Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị iri na isi nke ọnwa Mee afọ 1995 Otu egwuregwu ya bụ Eskilstuna United dị na mba Sweden  Regina Otu Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị ise nke ọnwa Ọgọstụ afọ 1996 Otu egwuregwu ya bụ Minsk FC dị na Belarus Rasheedat Ajibade Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị asatọ ọnwa Disemba afọ 1999 Otu egwuregwu ya bụ Atletico Madrid mba Spain Francesca Odega Ọ na-agbara Super Falcons bọọlụ n’ebe ihu (forward) A mụrụ ya n’ụbọchị iri na itoolu nke ọnwa Ọktoba 1993 Otu egwuregwu ya bụ CSKA Moscow dị na Russia Uchenna Kanu Ọ na-agbara Super Falcons bọọlụ n’ebe ihu (forward) A mụrụ ya n’ụbọchị iri abụọ nke ọnwa Juun 1997 Otu egwuregwu ya bụ Tigres Femenil nke Mexico Rita Chikwelu Ọ na-agbara Super Falcons bọọlụ n’ebe etiti (midfielder) A mụrụ ya n’ụbọchị isii nke ọnwa Maachị afọ 1998 Otu egwuregwu ya bụ Madrid CFF di na Spain Vivian Ikechukwu Ọ na-agbara Super Falcons bọọlụ n’ebe ihu ( forward) A mụrụ ya n’ụbọchị iri nke ọnwa Julaị afọ 1997 Otu egwuregwu ya bụ WFC Gintra dị na Lithuania. Ifeoma Onumonu Ọ bụ nwafọ Naịjirịa a mụrụ na mba Amerịka Ọ na-agbara Super Falcons bọọlụ n’ebe ihu (forward) A mụrụ ya n’ụbọchị iri abụọ na ise nke ọnwa Febụwarị afọ 1994 Otu egwuregwu ya bụ NY/NJ Gotham FC dị n’Amerịka. Chinonyerem Mcleans Ọ na-agbara Super Falcons bọọlụ n’ebe ihu (forward) A mụrụ ya n’ụbọchị mbụ nke ọnwa Ọktoba 1999 Otu egwuregwu ya bụ GSK Gornik Leezna dị na Poland. Asisat Oshoala Ọ na-agbara Super Falcons bọọlụ n’ebe ihu (forward) A mụrụ ya n’ụbọchị itoolu nke ọnwa Ọktoba afọ 1994 Otu egwuregwu ya bụ FC Barcelona di na Spain. Gift Monday Ọ na-agbara Super Falcons bọọlụ n’ebe ihu (forward) A mụrụ ya n’ụbọchị itoolu nke ọnwa Disemba afọ 2001 Otu egwuregwu ya bụ Bayelsa Queens nke Naịjirịa. Randy Waldrum Randy Waldrum bụ onye nchịkọta otu Super Falcons nke Naịjirịa. Ọ bụ nwafọ mba Amerịka ihe egwuregwu bọọlụ doro anya. A mụrụ ya n’ụbọchị iri abụọ na ise nke ọnwa Sepụtemba, afọ 1956. Ọ bụkwa onye nchịkọta otu egwu bọọlụ ụmụnwaanyị nke mahadum Pittsburgh Panthers.	https://www.bbc.com/igbo/articles/cpvzx365k94o
religion	Notre Dame Cathedral: Ọkụ agbaala nnukwu ụlọụka Notre Dame	"Akụkọ chara akwụ taa: Akụkọ na-eru anyị ntị ugbua bụ na ọkụ amabeghị ihe butere ya enwurula n'ụlọụka Notre Dame Catheral dị na Paris, mba France. Ndị ọrụ gọọmenti na-ekwu na o nwere ike ọ bụrụna ọrụ e ji n'aka ugbua n'ụlọụka ahụ kpatara ọkụ ahụ . N'afọ gara aga, ụka Katọlik kporo oku ego iji were ruzie ụlọụka ahụ nke na-adakpọ adakpọ. Otu ọnụ na-ekwuru ụlọụka ahụ bụ nke Katọlik kwuru na ihe niile na-agba ọkụ, o nweghị ihe ga-afọ."" Dịka ozi si n'ụlọrụ onyeisiala mba Francce pụta siri kwuo, onyeisiala ha bụ Emmanuel Macron agbahapụla ebe o kwesịrị ịga gawa ebe ihe mere. A na-arụzigharị  Notre Dame Cathedral nke nde kwuru nde ndị njem nleta na-aga ahụ kwa afọ kemgbe a chọpụtara na o nwere akụkụ ya gbawara agbawa. Ozubulu massacre:Ụlọikpe atọhapụla mmadụ abụọ so na ndị anwụchiri Ka anyị malite n'Anambara ebe ụlọikpe ukwu dị n'Awka tọhapụrụ mmadụ abụọ eboro ebubo na aka ha dị na ọchụ ahụ e gburu na St. Phillip Catholic Church Ozubulu. Okaikpe ukwu bụ Jọstis Fidelis Aniukwu kwuru na ya ahụghị ihe gosiri na aka Chinedu Akpunonu na Onyebuchi Mbanefo dị na ya ọchụ e gburu na ụbọchị isii nke ọnwa August afọ 2017. Onyeisi ndị uweojii n'Enugu adọọla ndị ọgbatumtum aka na ntị maka ịda iwu etiri gbasara ịgba ọgbatumtum. Ọzọ dịka ibe ya, cheta na mmachị ọgbatumtum ịgba  ga-dị n'Enugwu steeti. Kọmịshọna ndị uweojii na steeti ahụ bụ Sulaiman Balarabe enyela ndị uweojii iwu ka ha nwụchie  ndị na ada iwu ahụ ma kpachie ọgbatumtum ha ma kpụpụ ha ụlọikpe. N'ofesi e, okeide mmiri sitere na oke mmiri zoro ụbọchị ụka na mba Ghana egbuola mmadụ ise ka ya bụ mmiri zochara naanị awa atọ. Seji Saji bụ osote onye isiọrụ National Disaster Management Organisation gwara BBC nke a mgbe anyị gbara ya ajụjụ ọnụ. N'egwuruegwu, Manchester United akpọpụtala aha dike na dimkpa iri abụọ na abụọ bụ ndị ga-eso sọọ mpi Champions League ha na Barcelona ụbọchị Tuzde na-abịa. Cheta na Barcelona ji otu ọkpụ nyụọ Manchester anya mgbe ha gbara nke agba nke mbụ. Nke mere ya iko mbụ na-abata ya aka kemgbe afọ 2008. Onweghị tinye maọbu mwepụ ego n'abịa na mmanụ agbịdị Gọọmentị Naịjirịa sị gị dere juu makana ha ekpebibeghị ịwepụ atụmatụ Bekee kpọrọ fuel subsidy. Gọọmentị sị na onweghị ihe ọbụla na-eme ga-akpata ka ewepụ ya ugbua. Mmadụ iri na abụọ nwụrụ ebe mmadụ iri na isii merụrụ ezigbote ahụ n'ihe mberede a. Ọnụ na-ekwuru ndị uweojii na Gombe bụ Mary Mallum sị na ọ bụ wa wa wa butere ihe mberede okporo ụzọ a. Ndi agha napụrụ Omar al-Bashir ọkwa na mba Sudan amalitela ịnwụchịkọ ndị ya na ya so chịa mba ahụ. Ndị agha Sundan mere nke a ka ha ka na-ekwekwa nkwa na ha agaghị achụpụ ndi na-eme ngaghari iwe na mba ahụ."	https://www.bbc.com/igbo/afirika-47932881
politics	IGP Mohammed Abubakar Adamu: Onyeisiala Buharị agbatịala oge ọrụ ya ruo ọnwa atọ	"Onyeisiala Muhammadu Buhari agbatịkwuola oge ọrụ onyeisi ndị uweojii bụ Mohammed Adamu ruo ọnwa atọ ọzọ. Minista na-ahụ maka ndị uweojii bụ Mohammed Dingyadi gwara ndị ntaakụkọ nke a n'Abuja n'ụbọchị Tọsde. Dingyadi sị na mgbatị a dị mkpa iji nye ohere ịhọpụta onye tozuruoke ga-anọchi anya ya. Onye ga-ewere oche IGP Mohammed Adamu dịka ọ laala ezumike nka? Ụnyahụ bụ ụbọchị mbụ nke ọnwa February ka Mohammed Abubakar Adamu bụ onyeisi ndị uweojii Naịjirịa ga-ala ezumike nka. Ndị mmadụ na-atụ anya onye ga-abụ onyeisi ndị uweojii Naịjirịa ọhụrụ. Cheta na ọ bụ n'ụbọchị mbụ Jenụwarị nke afọ 2019 ka onyeisiala Naịjirịa bụ Muhammdu Buhari họpụtara Mohammed Abubakar Adamu dịka 'Inspector General of Police (IGP). Otu ọkpụrụkpụ ihe a ga-eji cheta Mohammed Adamu bụ ịkwụsị ngalaba ndị uweojii a kpọrọ 'Special Anti-Robbery Squad' (SARS). SARS bụ ngalaba ọtụtụ ndị mmadụ kwuru na ha na-eyi ọtụtụ ndị ntorobịa egwu site n'inwuch ndị aka ha dị ọcha nakwa iri aka azụ. Nke a butere nnukwu ngagharịiwe na Naịjirịa nke mere Adamu ji mechie ngalaba ahụ. Mana Adamu hibekwara ngalaba ọzọ a kpọrọ SWAT bụ nke ga-anọchị anya ndị SARS. Ihe ọzọkwa a ga-eji cheta Adamu bụ atụmatụ iwulite mmekọrịta ndị uweojii na ndị obodo, nke a kpọrọ 'community policing'. Iji mee ka atụmatụ a guzosie ike, Adamu gagharịrị na mpaghara dị icheiche na Naịjiria ebe ya na ndị obodo nwere ọgbakọ etu nchekwa ga-esi kawanye mma. Mana ọtụtụ na-ekwu na atụmatụ 'community policing' amịtaghị mkpụrụ. Ụmụ Naijirịa ma ndị kwe na ndị ekweghị amanyela ọnụ gbasara onye ndu ọhụrụ e wepụtara ndị uweojii Naịjirịa bụ Mohammed Abubakar Adamu. Onyeisioche pati PDP bụ Uche Secondus dụrụ ya ọdụ ka o mezie ihe onye ndu uweojii chiburu nu bụ Ibrahim Idris mebesiri ma kwụba aka ya ọtọ. Onye ndu otu APC na Lagos steeti bụ Joe Igbokwe kwuru na ha nabatara Adamu ma gụpụtakwa ihe ole na ole ọ chọrọ ka o lebanye anya. Pati bịakọtara ọnụ a kpọrọ ""Coalition of United Political Parties"" (CUPP) n'ichafu kwuru  na ha nabara na ọ ga-adịmma ka Adamu hapụ i so ụkpụrụ ụkwụ onye si n'oche ahụ pụọ. Na nchịkọta lee ihe ise ụmụ Naịjirịa na-atụ anya aka ya dịka BBC Igbo si chọpụta Ha chọrọ ka ọ kwụwa aka ya ọtọ na ntụliaka na-abịanụ, ka ọ ghara ịkwụnyere pati ọbụla karịa ibe ya. Ha chọkwara ka o wepụta ezigbo nchekwa na ntuliaka na-abịanụ ma gbochie igo vootu. Ha chọrọ ka o lebaa anya n'ihe gbasara oke ogbugbu dị n'etiti ndị ọrụugbo na ọchịehi. Ha chọkwara ka o lebaa anya na nsogbu ndị ọzọ a na-enwe gbasara nchekwa obodo Naịjirịa. Ụfọdụ ndị Igbo kwuru na ha chọrọ ka Adamu kwụsị oke ""Check points"" juru na ọwụwa anyanwụ Naịjirịa. Ụfọdụ kwukwara na dịka etinyerela ndị uweojii ego n'ụgwọ ọnwa ha, na ọ ga-adịmma ka ha wepụta obi ha rụọ ọrụ ọfụma. Ụfọdụ ụmụ Naịjirịa gụpụtara ọtụtụ ihe onye ndu Adamu nọchịrị ọkwa ya na-emetaghị ọfụma mgbe ọ nọ n'oche, ma rịokwa ya mezie ihe ndị a o mebiri nke mere ndị Naịirịa enweghị ntụkwasi na ndị uweojii. Akụkọ ndị ga-amasị gị:"	https://www.bbc.com/igbo/media-46885390
health	'Arụ na-eme n'ala Igbo bụ 'cancer' aga awapụ' - Asari Dokubo	"Asari Dokubo bụ onye ama ama na agha nnupuisi na Naịjirịa kọwara otu ogbugbu mmadụ nakwa ọnọdụ enweghị nchekwa n'ala Igbo dịka akpụ ""cancer"" e kwesiri ịwapụ ozugbo ozugbo. Dokubo bụ onye kọwara onwe ya ka nwaafọ Igbo aha nnanna ya bụ Ediabalị katọrọ ajọ ihe niile na-eme na ala igbo na-ekwu na okenye ekwesighị ịnọ n'ụlọ ewu amụọ n'ọgbụ. Ọ kọtọrọ ndị niile nwere agba n'ala igbo maka ịgba nkịtị ajọ ihe dị otu a, bụ nke ọ na-ebo ndị otu Indigenous People of Biafra, Ipob, na-eme n'ala Igbo, maka egwu ha na-atụ. Asari sị ""anaghị m atụ onye obula egwu maka na ọnweghị ihe ha ga-eme m"". Ọ sị na ya ga-eso ndị ọrụ nchekwa hụ na-achụpụchara ndị ọjọọ na-egbu mmadụ n'ala Igbo. ""Ala Igbo bụ be anyị, anyị agaghị ahapụ ndị ajọọ mmadụ ka ha bịa were ọnọdụ"". O kwuru na ndị niile na eme ndị mmadụ agala ọrụ maka ""sit-at-home"" achọghị ọdị mma ndị Igbo. Asari sị na ihe abụọ e jiri mara Igbo bụ azụmahịa na ịga akwụkwọ, na ndị ajọ otu a anapụchaala ha ya. O kwuru na ọtụtụ mmadụ esichaal n'ala Igbo gbaa ọsọ maka enweghị nchekwa ebe ahụ. O kwukwara ndị ọzọ na-ere ụlọ ha na-agbapụ ọsọ  ebe ha na azọ isi onwe ha. ""Unu a sị m ekwula okwu? agaghị ma akpa nkịtị mana ọ bụghị naanị ha ma achụ mmadụ"". Asari Dokubo sị na esemokwu ya na Nnamdi Kanu malitere ka e mechere ntuliaka ndorondoro ọchịchị n'Anambra na 2014. O kwuru na ya na ndị be Nnamdi Kanu akpaala kemgbe e jidechara ya. Ọ sị na ha rịọrọ ya ka ya aghara ịme ihe ọbụla ga-eme ka gọọmenti Naịjirịa ghara ịhapụ ya. ""Mana ndị otu Nnamdi kanu achọghị ịhapụ m aka. Ha na-akọtọ m. Mana ndị ahụ bịara rịọ m enweghị ike ijideli ha"". Asarị sị na ""ahụla m ihe n'ụwa. Abaala m n'ọnụ ọnwụ pụta maka na onwere ihe Chineke chọrọ ka m mee"". Ọ gbagwojuru ya anya ka ndị mmadụ si egbu ụmụnne ha maka ha na-achọ Bịafra. O kwuru na ọtụtụ ndị niile bụ ndị ọrụ nchekwa a ha na-egbu bụ ndị Igbo, ha abụghị ndị agbụrụ ọzọ. Dokubo bụ onyeisi ndị Biafra Defacto Government sị na ya na-ekwu uche ya n'okwu a, na ọ bụghị uche ndị Defacto Government. O kwuru na ọ bụ eziokwa na ndị Defacto Government achọghị ka ya na-ekwu ụdị ihe a mana ya agaghịzị agba nkịtị. Asari si na ya so gbaa mbọ ihu na ntuliaka Anambra gara were were. Ọtụtụ mmadụ anwụọla maka ọgbaghara na-ada n'ala Igbo kemgbe afọ abụọ ugbua. Gọọmentị Naịjirịa na-ebo ndị otu Ipob ebubo ibute ya bụ ọgbaaghara maka mnwereonwe ha na-azọ. Otu Ipob chọrọ ka ndi Igbo si na Naịjirịa pụọ mana Naịjirịa ekweghị. Ha kwenyere na a na-emegbu ha emegbu na Naịjrịa. Nke a abụghị mbụ nsogbu dapụtara maka ndị Igbo chọrọ ipụ na Naịjriịa. Asiri Dokubo sị na ya ekwegheghị otu Ipob si alụ ọgụ mnwereonwe. Ọ sị na ya na Nnamdị Kanu bụ onye ndu Ipob malitere ise okwu gbasa nke a kemgbe 2014. Ọnụ na-ekwuru otu Ipob bụ Emma Powerful, agwala BBC ugboro ugboro na ha emechiela ọnọdụ onye apụla ezi ha tinyeburu. O kwukwaala na aka ha adịghị n'oke ogbugbu mmadụ na-akpọtụ n'ala Igbo. Asari Dokubo bụ onyeisi otu Ijaw Youth Council ma bụrụ kwa onye bidoro Niger Delta People's Volunteer Force bụ otu ji ike ekwupụta ihe ha chọrọ n'aka gọọmentị. A mụrụ ya n'ọnwa Jun afọ 1964. Aha ya bụbu Melford Dokubo Goodhead nke ọbere kama ọ mechara tụgharịa aha ya were zawa Mujahid Dokubo-Asari mgbe ọ banyere okpukpere Alakụba. N'afọ 2013 ka Dokubo bụrụ onye mba Bene repụblịk ma were akụnụba ya gaa mba ahụ."	https://www.bbc.com/igbo/afirika-60177339
entertainment	Kabusa Oriental Choir: 'Egwu anyị na-atọwa mmadụ niile ntị'	'Kabusa Oriental Choir' kọwara BBC Igbo etu esi nye ha mbo mbo ọsọ mgbe ha malitechara imepụta ihe nkiri. O nyewela ha ego? Chọpụta n'ihe nkiri a.	https://www.bbc.com/igbo/afirika-48979748
sports	Akụkọ kachasi n'ụtụtụ a: Anthony Joshua emeriela n'ọkpọ	Akụkọ ndị kachasị mkpa mere n'ụtụtụ a: Ndị uweojii Enugwu steeti anapụtala ndị mmadụ egbe karịrị otu narị Ndị uweojii n'Enugwu steeti kpokọtara egbe gụnyere AK47, double barrel, nakwa pump action Iji rube isi n'iwu onyeisi ndị uweojii Naijiria bụ Ibrahim Idris nyere gbasara ịchịkọta egbe dị n'aka ndị nkịtị. Onye kọmịshịọna ndị uwe ojii n'Enugwu bụ Danmallam Mohammed gosiri ndị ntaakụkọ egbe niile ndị ahụ, nke o kwuru na ha napụtara ndị mmadụ iji wee chekwaa ndụ na akụnaụba ndị ala anyị. Egbe na ngwa ọgụ ndị ahụ gụnyere; Ak 47 iri, pump action iri na atọ, pistol otu barrel iri atọ na atọ, double barrel iri atọ na isii, egbe mkpụmkpụ ebere ọnụ asatọ, revolver atọ, baretta pistol iri na otu, egbe ogologo otu barrel iri na asatọ, ngwo ngwo egbe ndị ọzọ, nakwa mgbọ egbe mejuputara ọnụọgụgụ. Onyeisi otu pati PDP bụ Uche Secondus enyela mịnịsta na-ahụ maka mgbasaozi bụ Lai Mohammed ụbọchị abụọ iji kwugharịa ebubo e boro ya maọbụ ọ gbaa ya akwụkwọ. Mohammed boro Secondus ebubo na ọ natara nde narị abụọ n'ụlọọrụ onye ndụmọdụ n'ihe gbasara nchekwa n'afọ 2015. Na mba ofesi Mba Russia na ndị nnupuisi n'obodo ọdịda-anyanwụ Ghouta dị na Syria ekwekọrịtala na ha ga-achili aka elu. Aka a ha chiliri elu ga-enye ohere ka e nwee ike si n'obodo Douma bupu ndị merụrụ ahụ ma nwekwaa ike ịga n'obodo ndị ọzọ. Nwaafọ Naịjiria na-anọchite anya ndị Britain bụ Anthony Joshua meriri n'ọkpọ 'world heavyweight' ọ kụrụ. Joshua meriri Joseph Parker bụ onye New Zealand n'ọkpọ ha kụrụ n'isi ụtụtụ taa. Mmeri a o meriri, nyere ya ihe nrite WBO, nke mere ka o soro na ndị na-akụ ọkpọ nwere ihe nrite WBA, IBF nakwa WBO nke ndị agba heavyweight na mbaụwa. Ihe ndị ọzọ ị kwesịrị ịma taa Ishiagụ ọ na-ekwesi ụmụnwaanyị ka ọ bụ nanị ụmụnwoke kwesiri ị na-eyi ya?	https://www.bbc.com/igbo/afirika-43610268
politics	"Ndubuisi Godwin Kanu: Ihe ndị i kwesịrị ịma maka Ndubusi Kanu bụ Gọvanọ mbụ Imo steeti,"" nwụọrọla"	"Onyeisiala Naijiria bụ Muhammadu Buharui atụọla ezipụlara ezinaụlọ ọchịagha mmiri bụ Rear Admiral Ndubuisi Kanu bụ onye nwụrụ n'ụtụtụ ụbọchị Wenezde ka ọ rịchara ahụ ogologo oge. Otu onye dị ya nso achọghị ka a kpọ aha ya gwara BBC Igbo na Kanu  nwụrụ n'ụtụtụ ụbọchị Wenezde n'ụlọọgwụ a kpọghị aha ya na Legọs ka ọ gbachara afọ 77. N'ozi nke onye nnyemaka ya na soshal midia bụ Bashir Ahmad wepụtara n' igwe okwu Twitter, Buhari tiri ezinaụlọ ya, ndị Legos na Imo steeti bụ ebe ọ chịrị aka n'obi maka ọnwụ ya. N'otu aka ahụ onyeisi Ụlọomeiwu Nta bụ Femi Gbajabiamila kwuru na ihe a ga-eji echeta Kanu bụ 'uchu o tinyere n'imepe Legọs steeti na steeti ndị ọzọ ọ chịrị. Gọvanọ Imo steetị bụ Hope Uzodinma, onye kwuru na ya bụ ọnwụ dara ya na mberede sị na Kanu ji obi ya na ike ya niile gbara Naijiria odibo. Gọvanọ Legọs steeti bụ Babajide Sanwolu kwuru na ọnwụ ya bụ nnukwu ihe furu Naijiria. Senetọ Shehu Sani kwuru na Kanu  bụ ""odogwu nwoke nakwa otu n'ime nna ọchịchị onye kwuuche ya"". Goddy Uwazuruike bụbụ onyeisi otu Aka Ikenga kwuru na ""dịka gọvanọ Imo nakwa Legos, o gosiri ụkpụrụ tọrọ atọ....""Nnukwu mmadụ furu anyị."""	https://www.bbc.com/igbo/afirika-55648514
health	Drug abuse effects: Etu ọgwụ ike 'kush' si akpa mkpamkpa	Ndị na-ese ihe osise a kpọrọ 'kush' na mba Sierra Leone kọwaara BBC etu o si eru ha aka na ihe ndị ha na-eme iji nweta ya. BBC nụrụ akụkọ na ọtụtụ ndị ntorobịa na-egbu onwe ha, emerụ onwe ha maọbụ ndị ọzọ ahụ, wee gaa mee nchọpụta maka ya bụ ihe. Dịka akụkọ si kwuo, ọ naghị ara ha ahụ ịgwọkọ, dịka ha na-eji ụdịrị kemịkal nwereike ikpalite ụbụrụ gbaa n'elu otu ụdịrị akwụkwọ nri. Otu n'ime ndị na-ese kush aha ya bụ Isha, kwuru na ọ na-agba akwụna iji nweta ego o ji azụta ya. O kwukwara na ọ na-ara ya ahụ ịkwụsị, n'agbanyeghi na ya bụ 'kush' egbuola ụfọdụ ndị enyi ya. Onye ọzọ, Tindem, kwuru na ọ na-ese ya bụ 'kush' iji nweta onwe ya ma ọ rụchaa ọrụ ya bụ ịkpa alumi. Mana ọ gwara BBC na ọ na-agbalị ịkwụsị ise kush ka o wee dịrị ụmụ ya abụọ ndụ. O kwukwara na o nwere mmasị ịbụ ọgbabọọlụ a ma ama. Ndị ọrụ ahụike n'isiobodo Freetown kwuru na ihe ruru pasentị iri itoolu (90%) ụmụnwoke a na-edubata n'ụlọọgwụ ebe a na-elekọta ndị isi gbakara, bụ ọgwụ kush a tinyere ha n'ọnọdụ ahụ. Ndị uweojii mba ahụ na-ebukwa agha na-emegide ya bụ ọgwụ ike. E nwere ụdị ahịhịa 'cannabis' nke a na-e si na mpaghara Kush nke mba Afghanistan enweta, a na-akọ ụdị 'cannabis' nke a 'kush'. Mana e nwekwara ụdị ọgwụ ike ọzọ a na-akpọ 'kush', nke a bụ nke a na-enweta site na ngwokọ kemịkalụ dị icheiche. Aha ọzọ bekee na-akpọ ọgwụ ike a bụ 'kush' bụ 'synthethic marijuana'. Ọgwụ ike a na-eme ka ụbụrụ ndị na-ese ya gbalie elu nke ukwuu.	https://www.bbc.com/igbo/afirika-60282426
business	Naira Devaluation: Gịnị ka ọ pụtara maka ndị nkịtị?	"Ụlọakụ etiti (Central Bank of Nigeria) ebutuola ego Naịjirịa ka ọ bụrụzie naịra narị atọ na iri asatọ (N380) maka otu dọla. E ji pasentị 24.6 butuo ya site na N360 ọ dịbu na mbụ. Nke a na-abịa dịka ọrịa coronavirus nakwa ihe ndị ọzọ na-emekpa akụnaụba Naịjirịa ahụ. Ọnụahịa mmanụ agbidi nke bụkarị ihe na-enye Naịjirịa ego, na-ada ada na mbaụwa. Nke a mere ka akụnaụba Naịjirịa na-agbadakwa agbada. Ọtụtụ ndị ọkachamara dị icheiche ekwuola uche ha maka mbutu naịra bụ nke Bekee kpọrọ 'devaluation'. Ụfọdụ sị na ọ bụ ihe e kwesịrị ime, ebe ndị ọzọ sị na ọ ga-eme ka ahụhụ na ihe isi ike kawanye njọ. Mmadụ dịka Sanusi Lamido, bụbu onyeisi CBN, kwuru na ya bụ mbutu naịra adịghị mma n'oge a, mana Kingsley Moghalu, onye rụburu ọrụ dịka osote onyeisi CBN, sị na ọ ka mma ka e butuo ya. Mana ndị nkịtị aghọtachaghị ihe okwu a bụ 'devaluation' pụtara maọbụ etu ọ ga-esi metụta ego akpa ha. 'Devaluation' ọbụ ihe ọjọọ ka ọ bụ ihe ọma Chidi Lemchi, onye ihe banyere ego na akụnaụba doro anya, kọwara na mbutu naịra mara mma ma jọkwaa njọ. Lemchi kwuru na ""mbutu ego ga-eme ka ọnụego mbubata ngwaahịa gbalie, nke ga-eme ka ọnụahịa ihe niile gbalie"", bụ nke Bekee kpọrọ 'inflation'. ""Ọ ga-emekwa ka ibite ego raa ahụ maka na ndị na-ebinye ego ga-etinye ego na ọmụrụnwa ha na-ana."" Nke a pụtara na ndị ihe ga-esiri ndị nkịtị ike karịa ka ọ dị na mbụ. Mana Lemchi kọwara na ya bụ 'devaluation' nwere ike ime ka ndị si mba ofesi bata na Naịjirịa ma tinye ego ha, maka na ọ ga-eme ka ọmụrụnwa ha gbalie. ""Ọ bụrụ na ọtụtụ ụlọọrụ si mba ofesi bata Naịjirịa mepee ụlọọrụ ha ebe a, ọ ga-eme ka ọtụtụ ndị mmadụ nweta ọrụ."" Ya bụ na mbutu naịra ga-eme ka ọnụahịa ihe oriri na ihe ndị ọzọ gbalie, mana ọ ga-akara akụnụba Naịjirịa mma n'ọdịnihu."	https://www.bbc.com/igbo/afirika-53325461
politics	Akụkọ kachasị n'ụtụtụ a: Kim Yong-Chol abatala Amerịka	Akụkọ ndị kachasị mkpa mere taa: Anwụchịrị ndị chọrọ ime ngagharị iwe n'Enugu Ndị uweojii anwụchiela mmadụ iri abụọ ha kpọrọ ndị otu Biafra Zionists Federation, gụnyere onye isi ha a na-akpọ ọkaiwu Benjamin onwuka n'Enugwu ụnyaahụ. Ha nwụchiri ndị a mgbe ha chọrọ iji aka ike banye n'ogige ụlọ gọọmentị Enugwu Ndị EFCC anwụchiela Alhaji Ramalan Yero wụbụ gọvanọ ndị Kaduna, Abubakar Gaya-Haruna bụbu onyeisioche ndị PDP, Hamza Ishaq bụbu odeakwụkwọ gọọmentị Kaduna nakwa Nuhu Somo bụbu minista. A nwụchiri ha maka ebubo mmerụaka gbasara nde Naịra narị asaa na iri ise so n'ego ndị PDP ji mee mgbasaozi na ndọrọndọrọ ọchịchị 2015. Aka Ikenga Kim Jong-Un bụ onyeisiala mba North Korea na Mike Pompeo bụ onye na-ahụ maka mmekọrịta Amerịka na mba ofesi, ezukọọla na New York. Ọbịbịa Kim Yong-Chol ga-eme ya mbụ onye ọkwa ya gbagotere na North Korea ga-abịa Amerịka n'ime ihe ruru afọ iri abụọ. Onye nchịkọta ndị otu Super Eagles bụ Gernot Rohr kwuru na Ikeme nwere ike iso ha aga iko mbaụwa na Rọshịa ma bụrụkwa onye otu ha a na-akwanyere ugwu. Cheta na a chọtara ọrịa Leukaemia n'ahụ Ikeme bụ aka na-echere Naịjirịa goolu, n'afọ gara aga. Ihe nkiri nke taa:	https://www.bbc.com/igbo/afirika-44313465
health	World Aids Day 2019: HIV n'ọnụọgụgụ	"Ụbọchi mbụ nke ọnwa Disemba bụ ""World Aids Day"" - bụ oge e ji agbasa ozi maka agha a na-ebuso ọrịa a. HIV ka na-aga n'ihu ịbụ nnukwu ihe na-enye ahụike nsogbu n'ụwa gbaa gburugburu. Ihe ruru mmadụ nde 32 anwụọla site n'ọrịa a kemgbe ọ malitere. Mana, ya bụrụ na ndị na-arịa ọrịa na-enweta ọgwụgwọ dị ire, ọrịa a ga-abụ ihe a na-ejikwatanwu ejikwata. Akụkọ ga-amasị gị:"	https://www.bbc.com/igbo/afirika-50614393
sports	Manchester United vs AZ Alkmaar: Ekwensu anya mmeemmee ndị Man utd abịala ha ụgwọ?	"Onye ọbụla ga-eche na Manchester United ga-egwe ndị AZ Alkmaar ka ose e ji agwọ abacha. Mana ọ tụrụ ọtụtụ na anya ka agbazụrụ ya bụ egwu bọọlụ, Manchester United gbara aka laa ka afọ ochie. N'agbanyeghị Rashford na ndị agha ha niile, ya bụ Ekwensu anya mmemme bụ 'Red Devils' ndị Man Utd ji abamba, AZ Alkmaar gosiri ha na ha bụ ụkwa a chị n'aka, ọ na-agba. Nke a bụ nke ugboro anọ Manchester United na-agba ọnyụpa. Ole Gunnar Solskjaer bụ onye nkuzi ha na-ebo ya ahịhịa na ala ebe ha gbara ya bụ bọọlụ bụ nke ọ sị na ""anya m ahụnubeghị ụdị nke ahụ mbụ"". Mana onye ga-ekwete ajambele nke a ebe ndị otu ha na-eri ohere niile ha nwere itinye goolu ọkacha nke Jesse Lingard riri n'ikpeazụ. Chi ha zọrọ ha mgbe Myron Boadu nke AZ tinyere otu goolu na agba nke mbụ bụ nke akụchapụru. Ekwensu anya mmeemmee ha anọghị n'ọrụ taa mgbe Stijn Wuytens nke AZ gbatara penariti site na-ịgbatu Marcus Rashford mana anya Referii erughị ya Anya ndị mmụọ bụ ""Video Assistant Referee"" anọkwughị n'ọrụ na asọmpi Yuropa. Ebe chi United nọ gbutọpụ ha bụ mgbe onye otu ha bụ Lingard merụrụ ahụ nke mere na ha jizi mmadụ iri gbachaa ya bụ bọọlụ. Nke a bụ ọrụaka ekwensụ anya mmeemmee ka ọ bụ gịnị? N'aka nke ọzọ mkpọnaala ndị Arsenal dara oke ụda taa ka ha ji ọkpụ anọ asataghị ihe were suchie Standard Liege ntị. Gabriel Martinelli nyere goolu abụọ ebe Joseph Willock na Daniel Ceballos nyere otu otu. Ihe Standard Liege nwere ike ị mere onwe ha bụ ịgbata mpempe akwụkwọ uhie ịdọaka na nti ebe ha na akpọ ganịganị ka ha gbata ihe. Mana Chi ha egbughị ya taa."	https://www.bbc.com/igbo/afirika-49927844
religion	Fr. Mbaka atụgharịala duru ndị nsonso ya na ngagharịudo ikwado Bishop Onaga	"Na-erughi otu izu o kwuru na ọ maghị ihe ọbụla banyere ngagharịiwe ndị nsonso ya mere n'ụlọọụka ya, Fada Ejike Mbaka atụgharịala duru ha na ngagharịudo. Fada Mbaka na ndị nsonso ya mere ngagharịudo a iji gosi nkwado ha n'ebe bịshọpụ Enugwu Dayọsis bụ Bishọp Callistus Onaga, nọ. Ntụgharị a na-abịa dịka ndị nsonso Adoration Ministry Enugwu, bụ ụlọụka Fada Mbaka, mechara ngagharịiwe n'ụbọchị ụka, ebe ụfọdụ n'ime ha nọ na-ekwu sị ""Onaga ga-apụrịrị"". Fada Mbaka n'ụbọchị Wenezde, 22 nke ọnwa Juun afọ 2022, duuru ndị nsonso ya bịara n'ụlọụka Adoration, na-agwa ha ka ha laghachị n'ụlọ ha n'ihi na ha ekwesịghị ịka ụka ụbọchị ahụ. Ọ gwara ha sị na ọ chọghị ka onye ọbụla kparịa Bishọp Onaga ọzo, na ọ chọrọ ka onye obula na-ekwu naanị ihe ọma gbasara Bishọp. O kwuru sị na ọ ka bụkwa ụkọchukwu ụka Katọlik, nke bụ na ọ gaghị nupuru bishọpụ ya isi. O kwuru sị ""Ịkparị Bishọpụ m bụ ịkparị m...na-ekpere anyị ekpere, kpeere m ekpere, kpeere Bịshọpụ ekpere. ""Kpeere Peter Obi ekpere. Ọ bụ nwanne anyị. Ọ bụ nwa anyị. ""Ka anyị chebiri ihe ụka ga-agwa anyị mee. Anyị agaghị agbakọzị ebe a (Adoration ground) ruo mgbe e kpebiri. ""Unu akparịzịla Bishọpụ na soshal midia. Anyị na Bishọpụ anyị enweghi nsogbu."" Ọ malitere ịgụpụta ihe ndị mmadụ dere n'akwụkwọ ha ji eme ngagharịudo, nke gosiri ihe ọma dị iche iche ha dere maka Bishọp. Cheta na e dechara okwu ọjọọ na ndị nke ha ji mee ngagharịiwe mbụ. Ndị Adoration ji ohere ahụ na-arịọ Bishọp Onaga arịrịọ mghaghara maka ngagharịiwe ha mere, ma rịọ ya ka ọ hapụkwa ka ụka Adoration malitekwa ọzọ."	https://www.bbc.com/igbo/articles/c03p6nz3l03o
religion	Sotitobire Church: Etu akụkọ ụgha si bute igbu onye uweojii na ịgba ụlọụka ọkụ	Ndị mmadụ gbara ụlọ uka Sotitobire dị n'Akure ọkụ ụnyaahu maka akụkọ ndị uweojii si bụ asị na-efere na soshal midia. Okwu a malitere n'ọnwa gara aga mgbe amaritere chọwa nwatakịrị aha ya bụ Gold Kolawole furu na ụlọụka ahụ. Nne nwatakịri a bụ Modupe Kolawole kpọ ya ga ya bụ ụlọụka mgbe atọrọ ya. Ọnụ na-ekwuru ndị uweojii n'Ondo steeti bụ Femi Joseph gwara BBC na ọ bụ ndị iwe na-ewe gara na ya bụ ụlọụka were gbaa ya ọkụ n'ihi na akụkọ si na-abọpụtara ozu nwantakịrị ahụ n'ụka ahụ. Nne ya bụ Kolawole gwara onye ntaakụkọ BBC na-enwere aka enwe n'ihe gbasara ofufu nwa ya. Kolawole kwukwara na ndị ụlọụka ahụ enyeghi ndị uweojii enyemaka dịka ndị chọrọ ka achọta ya bu nwa. Kama onye ntaakụkọ BBC gara ebe ahụ kwuru na ọhụghị ozu nwa ahụ n'ụlọụka ahụ. Ndị uweojii sitere na ọnu na-ekwuchitere ha bụ Femi Joseph kwuru na ọ bu akụkọ ụgha dughere ndị mmadụ iji chee na ọ bụ eziokwu na egwụpụtara ozu ya bu nwa. Joseph kọwara na igwe mmadu iwe na-ewe gburu otu onye uweojii ma sị kwa na ọ bụ ihe onyonyo ụlọmgbasa ozi wepụtara bụ ihe mere ka akụkọ ugha a gbasaa ka ọkụ n'oge ụgụrụ. O kwukwara na igwe mmadu a jiri okwute chụọ ndị uweojii ọsọ ụkwụ eruala ma mebie ụgbọala ha. Kama o kwuru na ọ bụghi eziokwu na ndị uweojii gburu onye obụla. Onyeuweojii Joseph gwara ndị mmadụ na ha ka na enyocha ya bụ ofufu nwatakịri a bụ Gold Kolawole. Dịka ọ dị ugbua, ogbaaghara ataala isi mmadụ abụụ nke bụ otu onye uweojii na onye nkịtị.	https://www.bbc.com/igbo/afirika-50849059
religion	2020 Prophecies: Ihe Bishop Katọlik gwara Mbaka maka amụma o buru n'isi Hope Uzodinma	"Ụfọdụ ndị ụkọchukwu Katọlik na ndị ntorobia Imo steeti etinyela ọnụ n'ịkatọ amụma Fada Ejike Mbaka kwuru ebe ọ sị na Hope Uzodinma zọrọ oche n'okpuru APC, ga-eweghara ọchịchị steeti ahụ n'afọ a. Bishop dayọsis katọlịk dị n'Ụmuahịa bụ Luscious Ugorji kwuru na ụka katọlịk ebe Mbaka bụ ụkọchukwu ""anaghị agba afa ka ndị dibịa"". ""Nke mere na ha adịghị enye ndị ụkọchukwu ha ikike ikpebi onye ga-emeri n'ikpe dị n'ụlọikpe."" dịka ụlọ mgbasaozi ""Sun newspaper"" si depụta. N'otu aka ahụ, ndị ntorobia nke Isdore Chukwuemeka na-anọchiteanya ha, kwukwara sị ka Mbaka hapụ gọvanọ Emeka Ihedioha aka n'ihi na ndị mmadụ tụnyeere ya makana ọ masịrị ha, ma kwuo na ọrụ Ihedioha na-arụ n'Imo masịrị ha. A gba m aka ka m gbuchara enyi m nwaanyị: Adeeko Owolabi bụ nwataakwụkwọ dị afọ iri abụọ na atọ e jidere maka iso kpaa nkata igbu enyi ya nwaanyị, ekwuola na ọ hụghịdị ihe o ji maka ya kpaa arụ a. Owolabi kwuru na o gburu Favour enyi ya nwaanyị ka o jiri ya gwọọ ọgwụ ego, mana ka ọ gwọchara ya bụ ọgwụ, o jighi rose, o jighi ndawịị. Ọkụ gbara n'Ọyọ steeti Ọkụ agbapịala ngwongwo ndị mmadụ ruru nde kwuru nde naịra n'ahịa dị n'obodo Akesan dị n'Ọyọ steeti. Ka ndị mmadụ na-ewe iwe ọkụ ọgbụgba ahụ, mgbọ tụrụ otu nwatakịrị dị afọ iri na anọ ebe ahụ, kama ọnụ na-ekwuchitere ndị uweojii na steeti ahụ kwuru na ha na-achọ onye gbapụrụ mgbọ ahụ makana o sighi n'aka ndị otu ha. Ọkụ na-agba n'Ọstrelia Ndị mmadụ atụkọtala nde dọla iri na atọ n'ime ụbọchị abụọ, a ga-eji nyere aka menyụọ ọkụ oke ọhịa na-agba n'obodo New South Wales dị na mba Ọstrelia, dịka onye ọkpaọchị a ma ama bụ Celeste Barber rịọrọ arịrịọ. Ọkụ a ataala isi ihe ruru mmadụ iri abụọ na anọ ma chụpụ ihe karịrị puku iri abụọ n'ụlọ kemgbe ọ malitere. N'egwuregwu, Liverpool na Everton ga-ezute ọzọ n'ọgbọegwuregwu Anfield ebe ha abụọ ga-ama aka ịmata onye ga-epiobanye n'agba nke anọ n'asọmpi Iko FA. Gọvanọ Babajide Sanwo-Olu nke Legọs steeti, adụọla ndị mmadụ ọdụ ka ha gbado anya iji gbochie ọkụ ọgụgba n'oge ụgụrụ a. Na ndụmọdụ ya, o kwuru sị ka ndị mmadụ cheta na-agbanyụsị nakwa kwụpụta ihe ndị na-eji ọkụ latrik arụ ọrụ ma ha na-apụ apụ, nakwa gbaa mbọ nwee ihe e ji emenyụ ọkụ nke bekee kpọrọ extinguisher. Donald Trump bụ onyeisiala mba Amerịka ekwuola sị na mba ya na-ede ọdọ iri ise na abụọ dị na mba Ịran ha ga-ebu ọgụ agakwu ma ọ bụrụ na Tehran buru ụzọ wakpoo ndị Amerịka. Trump kwuru na Amerịka achọghị mmaja ọzọ sitere n'aka ndị Ịran, ma ọ bụghị ya, ha agaghị egbu oge iwakpo ha ebe ọ ga-eru ha n'ọkpụkpụ. Chelsea na Nottingham Forest ga-akwata ya na Stamford Bridge taa, ịmata onye ga-agafe na onye ga-efere asọmpi FA aka, dịka a na-akwado ibanye agba nke anọ. Ihe nkiri a ga-amasị gị:"	https://www.bbc.com/igbo/afirika-50997776
entertainment	Chimamanda Adichie bụ onye nke anọ olu ya ka ada ụda n'Afrịka	Ada Igbo a ma ama bụ Chimamanda Ngozi Adichie bụ onye nke anọ na ndị kacha nwee agba n'Afrịka niile. Nke a bụ dịka akwụkwọ akụkọ 'The Africa Report' si depụta. Akwụkwọ a deturu aha mmadụ otu narị bụ ndị ha sị na okwu ha na-ada ụda n'ihe gbasara ndọrọndọrọ ọchịchị, iji ego achụ ego, nakwa nka. Naanị Adichie bụ nwanyị aha ya dị na aha iri e bu ụzọ depụta na ya bụ akụkọ bụ ndị Afrịka ji biri. Onye nke mbụ aha ya gbara n'akụkọ ahụ bụ Aliko Dangote, nwaafọ Naịjirịa kacha baa ọgaranya n'Afrịka niile. Ndị ọzọ bụ Elon Musk, Koos Bekker nakwa Trevor Noah ndị mba Saụt Afrịka. Adichie bụ nwaafọ Igbo e ji ide akwụkwọ mara. Ihe ọzọkwa e ji mara ya bụ ịkwalite ikike ụmụnwanyị. Adichie deela ọtụtụ akwụkwọ ma nyekwa ọtụtụ nkuzi n'ebe dị icheiche gbasara ụmụnwanyị, Naịjiria nakwa Afrịka. Ọ bụkwa onye ihe gbasara asụsụ na omenala Igbo na-anụ ọkụ n'obi mgbe niile. BBC Afrịca Eye anwụdela onye nkuzi mahadum Legọz ahụ na-atọ bịrịbịrị, na-anaghị ekwe ụmụakwụkwọ ụmụnwanyị ṅụrụ mmiri tọgbọ iko. Ugboro ugboro ka ụmụakwụkwọ ụmụnwanyị na mahadum na-ekwu na ndi nkuzi ha na-enye ha nsogbu iji dinaa ha. Mana mgbe ụfọdụ, ndị mmadụ anaghị ekwetacha ihe ha na-ekwu Mana aka akparala ezekudele, ọ ga-ekwuzi mmụọ chiri ya ọzọ. A ka na-achọ ụmụakwụkwọ sekọndịrị nke Engravers College na Kaduna bụ nke ndị ntọrị nwụụrụ kamgbe abali anọ gara aga. Akụkọ na-ekwu na ndị ntọrị ahụ na-akpọ aha ego iji hapụ ụmụakwụkwọ ahụ mana ndị uweojii Kaduna steeti sị na ha na-anwa oke ha ịchọta ha. Cheta na ndị ntọrị wakporo ụlọakwụkwọ ahụ n'isi ụtụtụ ụbọchị Tọọzde, abalị atọ nke ọnwa Ọktoba, ma tọrọ ụmụakwụkwọ isii na ndị nkuzi abụọ. Gọọmentị Kaduna kwekwara nkwa na ha ga-eme ihe niile ha nwere ike ịchọta ndị ahụ a tọọrọ. Okwu gbasara nchutu onyeisiala mba Amerịka bụ Donald Trump na-arịwanye elu gbasara mkparịtaụka ya na onyeisiala mba Ukraine nwere n'ekwe ntị oge gara aga. Ugbua, ha adịla mmadụ abụọ bụ ndị na-ebo Trump ebubo agwa ọjọ gbasara ya bụ mkparịtaụka. Mana Trump ka na-esi ọnwụ na onweghị ihe ọjọọ o mere. Ndị mmadụ ka kpụ Mercy n'ọnụ n'ihi mmeri o meriri n'ihe omume Big Brother Naija, mana ihe ukwu mekwara na Doha na mba Qatar. Ese Brume, riteere Naịjiria ola mbụ nke egwuregwu 'athletics championship' bịara n'isi njedebe ụnyaahụ mgbe o nwetara ọla nchara n'asọmpi 'Long jump'. Nke a bụ naanị otu ọla Naịjirịa nwatara na ya bụ egwuregwu 'International Association of Athletics Federations' IAAF. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-49957918
sports	José Peseiro Profile: Ihe ị kwesịrị ịma maka onye nkuzi ọhụrụ Super Eagles	"N'abalị 29 nke ọnwa Disemba 2021, ka ụlọọrụ Nigeria Football Federation (NFF) kpọpụtara José Peseiro dịka onye nkuzi ọhụrụ otu Super Eagles nke Naịjiria. NFF bụ otu na-ahụ maka nlekọta na nhazị egwu bọọlụ na Naịjirịa. Ozi a ha zipụtara na-abịa ka ọ fọrọ naanị otu izu na ụma tupu asọmpi Iko mba Afrịka (Afcon) amalite na mba Kamerun. Okwu onye ọbụla kpụ n'ọnụ ugbua a bụ ""Onye bụ José Peseiro a bụ onye na-anọchi Gernot Rohr kuziri Super Eagles afọ ise (2016 - 2021)?"" Mara na NFF kwuru n'ezie na ha kpọkuru Mourinho nakwa Arsene Wenger chịkọburu Arsenal, ka o nye ha ntuziaka tupu ha e mechaa wee Peseiro n'ọrụ. Peseiro na-anọchi Rohr kpọruru Naịjiria asọmpi Iko mbaụwa 2018 nakwa agba ngwụcha nke atọ n'asọmpi Iko mba Afrịka nke afọ 2019. Gịnị mere NFF ji wepụ Gernot Rohr dịka onye nkuzi Super Eagles? Otu na-ahazị egwu bọọlụ na Naịjirịa bụ NFF n'ịchafụ ekwughi kpọm kwem ihe mere ha ji kpebie ịwepụ Gernot Rohr dịka onye nkuzi otu bọọlụ Super Eagles. Ozi ha zipụtara dere: ""Anyị jị teknuzu mee ọgbakọ n'Sọnde, mkpebi anyị bụ iwepụ Gernot Rohr ma tinye Augustine Eguavoen ka ọ nọchite ya nwa mgbe nta..."" Dịka etinyere Augustine Eguavoen ka ọ nọchite anya Rohr ma kpọrọ otu Super Eagles gaa asọmpị Afcon 2021, lee ihe ndị mmadụ na-eche mere e ji wepụ Gernot Rohr. Ọtụtụ ndị mmadụ na-eche na ihe mere e ji wepụ Rohr bụ maka etu ọtụtụ ndị nkwado egwu bọọlụ Naịjirịa si tie mkpu nye NFF ka ewepụ nwaamadị a n'oge gara aga. , Ọkachasị mgbe emenyere otu bọọlụ Super Eagles ihere oge ha nọ na-akwado maka iko mbaụwa nke 2022. Ka ndị mmadụ si depụta na soshal midia ha nakwa ebe ndị ọzọ, ihe kacha wee ha iwe bụ na ọ bụ mba Central African Republic menyere ha ihere na Naịjirịa dịka agbara ya bụ asọmpị n'ama egwuregwu, Teslim Balogun Stadium dị na Legọs. Ndị nwere agba na Naịjirịa so tie mkpu ka ewepụ Rohr gụnyere aka chịbụrụ Abia steeti bụ Orji Uzor Kalu, ozi ya kwuru: ""Kamgbe afọ ise Gernot Rohr nọ n'oche dịka onye nkuzi Super Eagles, otu bọọlụ a achitabeghi aja ọbụla... Kedụ ihe mere awepụbeghi ya n'ọkwa oche a?"" Dịka Naịjirịa zutere mba Cape Verde n'asọmpị ọzọ, ha gbanyere onwe ha otu goolu, otu goolu, nke mere mkpu ndị mmadụ ji mụbawanye dịka mba Cape Verde ekwesighi ịtụnyere Super Eagles ka ndị mmadụ si kwuo. Ndị ọzọ tiri mkpu akwa ka ewepụ nwoke a bụkwa ndị bụbu ndị isi otu ""Sports Writers Association of Nigeria (SWAN)"" nke bụ otu ndị  na-ede akwụkwọ nakwa na-agbasa ozi banyere egwuregwu. Ha gwara otu NFF ka ewepụ Gernot ma tinye onye ọzọ aka siri ike ka ọnọchịte ya. Marakwa na Rohr bụ onye nkuzi otu a kacha nọtee aka n'ọkwa ọchịchị dịka o kusiri otu Super Eagles ruo afọ ise. NFF ahazịrịala ọkwa onye nkuzi otu Super Eagles kwa mgbe kwa mgbe. Lee ndị nọrọla n'ọkwa oche a bido n'afọ 1999 ruo ugbua: ** Augustine Eguavoen (Onye nnọchịte anya Gernot Rohr ruo nwa mgbe nta) Marakwa n'otu bọọlụ Naịjirịa bụ Super Eagle amaliteghi n'afọ 1999, kama mba Briten hibere otu a mgbe ha na-achị Naijịrịa n'afọ 1949. Super Eagles gbara asọmpị Afcon nke mbụ ha n'afọ 1996 dịka Naijiria nwetechara nwereonwe n'afọ 1960."	https://www.bbc.com/igbo/egwuregwu-59816012
health	Coronavirus: A ga-agbachi ọdọụgbọelu Legọs na Abuja maka coronavirus	Gọọmentị etiti ekwuola na ha ga-agbachi ọdọụgbọelu dị na Legọs na Abuja malite na Mọnde abali iri na atọ nke ọnwa Maachị maka otu ọrịa a kpọ n'ọnụ bụ coronvirus. Onyeisi ụlọọrụ Nigerian Civil Aviation Authority bụ Musa Nuhu sị nke a bụ ịgbakwụnyere n'ọdọụgbọelu nke Enugwu, Pọtakọt na Kano e mechirila na mbụ. Ọ sị mmechi a ga-adị ruo ụbọchị iri abụọ na atọ nke ọnwa Eprelụ. Kama na mfepu na mfebata ụgbọelu ndị dị ezigbote mkpa ga na-aga n'ihu n'oge mmechi a. Nke a na-abịa dịka ọnụọgụgụ ndị bu ọrịa coronavirus na Naịjirịa ugbua eruola iri abụọ na abụọ Nke na-akpọtụ ugbua bụ na enwere ihe mberede okporoụzọ n'elụ akwa mmịrị nịaja ebe otu obere ụgbọla makpunyere n'okpuru gwongworo. Ndị uweojii na ndị Federal Road Safety nọ ebe ahụ ugbua ịmata ihe mere ya. Ọnweghị onye nwụrụ n'ime mmadụ isii ya bụ ihe metutara, mana mmadụ anọ n'ime ha meruru ahụdịka ndị ọrụ Road Safety si kwụọ. Mmadụ anọ ndị ahụ nọ na FMC Asaba anata ọkwụkwọ ka ọ dị ugbua. Road Safety sị na ọ bụ oke ịgbaọsọ n'aka onye obere ụgbụọla Toyota Celica bụ ihe mere o ji sọkanye isi n'okpuru gwongworo Mark ahụ. Ka o dị ugbua, ebupula ụgbọala abụọ ahụ n'ụzọ nke mere ụzọ ji aga were were. Onyeisi Federal Road safety n'Anambra steeti bụ Andrew Kumapayi na-arịọ ndị mmadụ ka ha benete aka n'oke ọsọ ma ghara ịgbafe oke asịrị ka aghara ịgba ọkachasị n'ebe dị kpachị kpachị. Mmadụ iri ọhụrụ ọzọ ebutela coronavirus na Naịjirịa Mịnịsta ahụike na Naịjirịa bụ Osagie Ehinare ekwupụtala na mmadụ iri ọzọ ebutela ọrịa coronavirus na Naịjirịa. Nke a mere ya mmadụ iri abụọ na abụọ buterela ya na Naịjirịa ugbua. Ọ sị na mmadụ 16 si na Legọs, 3 si na Abuja, 2 si n'Ogun steeti ebe 1 si n'Ekiti steeti. Ehinare gara n'ihu kwuo na mmadụ abụọ enwerela onwe ha ebe a na-elekọta ndị ọzọ anya n'ụlọọgwụ di iche iche ugbua. Ụnụ anụrụ Ụlọakụ gọomentị etiti akụdaala ọnụego ana ere dọla. Ugbua, ya bụ ụlọakụ na-eresizia ụlọakụ ndị ọzọ narị naịra atọ na iri isii (N360) nke ji pasent iri na ise (15%) karịa ihe ana erebu ya na. Nke a ga-eme ka ndị ụlọakụ obere na ndi ahịa Bureau de change rewezie dọla otu ọnụego. N'Afrịka, otuiegwu ama ama bụ Aurlus Mabélé anwụọla n'ụlọọgwụ dị na Paris, France. Kepu kepu na-ana anụ n'aka ndị na-eso ya na soshal media na-ekwu na ọ bụ Coronavirus gburu ya, mana BBC achọpụtabeghị nke ahụ ka ọ bụ eziokwu. Ọzọ dịka ibe ya bụrụkwa na otuegwu ọzọ ama ama bụ Kenny Roger nwụọla ka ọ gbara afọ iri asatọ na otu. Onye ezi na ụlọ ya sị na ya bụ nwaamadị kụwara egwu kemgbe 1976 rahụru nwụọ ka ọ nakpuru. Enenewe ejeghị ọlụ na Naịjirịa bụ Ikpe-Etim na oti egwu Waje etinyele onwe ha n'ọnọdụ nkwụcha. Nse ikpe mere nke a kemgbe o si UK lọta , mana Waje mere nke ya makana ọ nụrụ na-ekwuru ka ndị niile gara AMVCA tinye onwe ha n'ọnọdụ ahụ. Ha gbara ama n'akara Instagram ya bụ ebe ọnọ kwụọ na ya mere nke a dịka ntuzịaka gọomenti sị kwuo maka ịgbochị ọrịa Covid-19. N'Afrịka,. ndị na-eme ngagharị iwe na mba Ọljirịa ejirile aka ha kagbuo ngagharị iwe nke izu a maka ọrịa Covid-19 Mmadụ iri n'ime iri itoolu ndị bu ọrịa a anwụọla na mba ahụ kemgbe ya bụ ọrịa malitere. Oruola mgbe aga etinye ọnụ n'okwu ibugharị ụbọchị mmalite egwuregwu Tokyo 2020. Mbanụ, ọ bụ Nic Coward, onyeisioche egwuregwu dị iche iche n'UK na-akwado ya bụ emume sị na ọbaghị uru isiọnwụ na-aga eme ya bụ asọmpi ebe akagbuchagoro egwuregwu eji akwado ya.	https://www.bbc.com/igbo/afirika-51957556
politics	Abba Kyari: Onye ọ ga-anọchị anya ya?	"Ndị ọkacha mara n'okwu ndọrọndọrọ ọchịchị sị n'ebe uche ndị mmadụ dịzi ugbua bụ onye ga-anọchi anya Abba Kyari, bụ onyeisi ndị ọrụ Onyeisiala Muhammadu Buhari. Kyari so n'otu ndị ọnụ kachasị eru n'okwu n'ọchịchị Onyeisiala Buhari ya mere ọtụtụ na-eche na onye ọbụla  ga-anọchi ya ga-eritekwa ụdị ikike o nwere. Otu onye ọkacha mara n'okwu ndọrọndọrọ ọchịchị si Mahadum Abụja bụ Abubakar Karị sị na Buhari nwere ọtụtụ ndị enyi o che nwereike ịnọchi Kyari. ""Eche m na Buhari nwereike ịhọrọ otu n'ime Babagana Kingibe, onyeisi ndị 'Custom' bụ Hameed Ali maọbụ mịnịsta agụmakwụkwọ bụ Adamu Adamu dịka onyeisi ọrụ ọhụrụ ya,"" Kari kwuru. ""Ọ gaghị abụ ihe itụnanya ma Buhari họrọ otu n'ime ndị a."" Kari sị na ọ ga-ara ahụ ị sị na gọvanọ Kaduna Steetị bu Nasir el-Rufai ga-abụ onye e nwereike ịhọrọ dịka ọtụtụ ndị mmadụ si na-eche. Ọ sị na ọkwa onyeisi ọrụ nke Onyeisiala dị ezigbo mkpa mana ị gaghị eji ya tụnyere ọkwa gọvanọ. ""Ụfọdụ na-eche na Onyeisiala Buhari ga-ahọrọ onye bụbu mịnịsta ihe na-eme n'obodo bụ AbdurRahman Dambazau mana echeghi m na ọ ga-eme ya maka na Buhari ahọrọghị ya n'ọchịchị ya nke abụọ."" Mgbe anyị kpọtụụrụ onye na-ahụ maka ọdịmma pati APC na Naịjirịa bụ Ibrahim Masari, ọ sị na ọ ka-abụ ụtụtụ ikwu okwu banyere nke a. ""Ebe ọ bụ na ọkwa a abụghị nke a na-emere ntuliaka, ọ ga-adị mma ka a hapụ Onyeisiala Buhari ka o ruchaa uju ọnwụ Kyari tupu o kwupụta onye ga-ewere ọkwa ahụ."" Masari kwuru. Kamgbe Buhari weere ọchịchị nke ugboro abụọ n'afọ 2019, Kingibe abụrụla ezi enyi nye ọchịchị a nke ka nke bụ maka na ọ bụ onye Borno Steeti dịka Abba Kyari. Na-agbanyeghi na onye bụbu Onyeisiala bụ Umaru Yar'Adua chụpụrụ ya n'ọkwa odeakwụkwọ gọọmentị etiti, nke a nwereike imegide ohere o nwere. Tinyekwara ọgbaghaara dapụtara mgbe a kagburu ntuliaka nyere MKO Abiola mmeri n'afọ 1993, Kingibe bụ osote Abiola mana ọchịagha Sani Abacha mechara mee ya mịnịsta ihe na-eme n'obodo. N'ihi ihe ndị a, ụfọdụ ndị si mpaghaara ọdịda anyanwụ nwereike ha agaghị a nabatacha ya. Mana Kingibe maara ihe egwu na-akụ n'ihe banyere ọrụ ọha na eze. Ọ bụ onyeisi ndị ọrụ 'Custom' na Naịjirịa. Ali na Onyeisiala Buhari malitere ịrụkọ ọrụ kamgbe ụbọchị ha n'ọrụ ndịagha. Ọtụtụ na-ahụta ya dịka otu n'ime ndị Buhari tụkwasịrị obi. Ndị enyi Ali na-agba ama etu o si bụrụ onye na-akwụwa aka ya ọtọ, nakwa onye na-eme ihe n'usoro. Ọ bụrụ na e mechaa họrọ ya, nke a nwereike ọ gaghị adị ndị ndọrọndọrọ ọchịchị makana onweghi onye ọ na-ele anya n'ihu. Ọ bụ ya jị ọkwa mịnịsta agụmaakwụkwọ kamgbe afọ ise Buhari weere ọchịchị n'afọ 2015. Ya na Buhari arụkọọla ọrụ ọtụtụ afọ ma bụrụkwa otu n'ime ndị nwereike ịgakwunwu onyeisi ya n'otu ihu n'ime ọbi ọchịchị Onyeisiala. Tupu e nye ya ọkwa mịnịsta, Adamu bụ onye odeakwụkwọ. Ọ na-ekwupụtakarị uche ya n'ihe na-eme n'obodo nakwa na mba ndị ọzọ. Ọ bụrụ na Adamu mechaa nọchie anya Abba Kyarị ọ ga-abụ ihe ime ụlọ ebe ndị ndọrọndọrọ ọchịchị ga-asị na enweghi oke mgbanwe. Gọvanọ Nasir el-Rufai nke Kaduna Steeti bu coronavirus ugbua - Ya bụ otu ọrịa ahụ gburu Abba Kyarị. Akụkọ kwuru na gọvanọ a nyere aka azụ iji nwete ọkwa a n'afọ gara aga, mana e nweghi ihe akaebe gosiri nke a. Kamgbe Buhari hiwere otu CPC ka el-Rufai malitere ịbụ ezi enyi ya na ndọrọ ndọrọ ọchịchị ma bụrụkwa onye nwere ọnụ na gọọmentị Naịjirịa. Ọ bụrụ na a họrọ ya dịka ụfọdụ ndị na-ekwu, ọ ga-abụ ohere nye ya n'ịkwalite ebumnobi ya ịbụ onyeisiala na 2023 ma ọ bụrụ Buharị chizuo ọchịchị ya. Ndị ọzọ a na-atụanya nwerike ịnọchi Kyari bụ:"	https://www.bbc.com/igbo/afirika-52357164
religion	Mbaka agọziela Peter Obi ma rịọ ndị nkwado ya mgbaghara	"Ụkọchukwu Katọlik a ma ama n'Enugwu Steeti bụ Ejike Mbaka arịọla aka chịburu Anambra Steeti bụ Peter Obi mgbaghara maka nkatọ ọ katọrọ ya n'abalị olemole gara aga. Mbaka rịọrọ mgbaghara a n'akwụkwọ ozi o wepụtara site n'akara Facebook ya n'ụbọchị Fraịde. O kwuru na ọ bụ nghọtahie ka ndị mmadụ ghọtahiere ihe o kwuru. ""N'ụzọ ọbụla ụnụ si ghọtahie m, maọbụ etu ọbụla m si mejọọ, biko ghọtanụ ma gbagharanụ m,"" Mbaka kwuru. Cheta na Mbaka kwuburu na ""enweghị ebe Peter Obi ji azụ aga n'okwu gbasara ịbụ onyeisiala Naịjirịa na 2023"". O kwuru nke a n'ọgbakọ ekpere nke 'Adoration Ministry' nụbọchị Wenezde, abalị iri na ise nke ọnwa Jun 2022. N'akwụkwọ ozi ya, Mbaka kwuru na ya na-ekpere Peter Obi ekpere ka uche Chineke mezuo n'isi ya. ""Ebumnuche m abụghị iluso Peter Obi ọgụ maọbụ kọtọọ ya."" ""Ọ bụ enyi m ma bụrụkwa nwanne m nwoke. Ahụrụ m ya n'anya, ma na-ekpekwara ya ekpere ọma."" ""Ana m agọzi Peter Obi na ndị na-akwdo ya."" ""Ana m agọzikwa ndị ọzọ niile na-azọ ọkwa onyeisiala nakwa ndị nkwado ha."" ""Ana m ekwe mmadụ niile nkwa na ana m ekpe ekpere ka Chineke nye anyị ezi ndị ndu na Naịjirịa ndị ga-eme uche ya."" Mbaka gara n'ihu kwuo na ya anọghị n'otu ndọrọndọrọ ọchịchị ọbụla, kama ya na-akwado onye ọbụla ga-eweta ọchịchị ọma na Naịjirịa. ""Ihe na-agụ m agụụ oge niile bụ ka Naịjirịa pụta n'ụbịam na ihe isi ike na-echere ọtụtụ mmadụ aka mgba,"" Mbaka kwuru. ""Ka Chineke nyere anyị aka."" Fr Ejike Camillus Mbaka bụ ụkọchukwu Katọlik na-arụ ọrụ na Dayọsis nke Enugwu, na mpaghara Ọwụwa Anyanwụ Naịjirịa. Ọ bụkwaya ya bụ onyeisi ụlọ ekpere a na-akpọ 'Adoration Ministry Enugwu, Nigeria' (AMEN). E chiri ya ụkọchukwu n'ọnwa Julaị nke afọ 1995, nke pụtara na ọ rụọla ọrụ dịka ụkọchukwu ihe ruru afọ 27 ugbua. Otu ihe e ji mara Mbaka bụ na ọ na-ebukarị amụma gbasara ndọrọndọrọ ọchịchị, ntuliaka, nakwa ndị ga-emeri ntuliaka. N'afọ 2020, Mbaka buru amụma na Hope Uzodinma ga-arigo n'oche Gọvanọ Imo Steeti. O buru amụma a na-agbanyeghị na Emeka ihedioha bụ Gọvanọ Imo Steeti n'oge ahụ, dịka okwu ntuliaka ya kadị n'ụlọikpe. Ulọikpe kachasị na Naịjirịa mechara chụtuo Ihedioha ma kwuo na ọ bụ Hope Uzodinma meriri ntuliaka ahụ. Mbaka bukwere amụma na Buhari ga-emeri Jonathan na ntuliaka nke 2015, Amụma a bịakwara na mmezu. Mana n'afọ 2020, Mbaka mechara katọọ ọchịchị Buhari."	https://www.bbc.com/igbo/articles/cv27mgy4lv7o
sports	'Achọrọ m iji egwuregwu 'gymnastics' gaa Olimpiks - Stephanie	Ịkụ ụgba bụ ihe a na-ahapụrụ ụmụnwoke na ndị mmonwụ n'ala Igbo, ọ bụ ihe e jiri mara ndị mkpọkịtị. Mana mgbe nwatakrịrị nwaanyị gbara afọ itoolu malitere kụwa ụgba, mara na ihe dị na ya. Nne na Nna Stephanie Ogechukwu Onuzuruka che na ọkpụkpụ adịghị ya n'ahụ mgbe ọ malitere ịkụ ụgba ka ọ gbara naanị afọ abụọ. Mana ka e mechara ghọta ihe dị na ya, ha malitere ịkwado ya nke bụ na ọ gaala ofesi turu ugo lọta. Lee Ogechukwu na nne ya ka ha kọọrọ gị ebe mmiri si banye n'opi ụgbọghụrụ. Ndị mere akụkọ a: Chimezie Ucheagbo na Vining Ogu	https://www.bbc.com/igbo/media-54502747
entertainment	Genevieve Nnaji: Ugboro isii nwaada Igbo a gosiri na agbara bụ nwanne mmadụ	"Genevieve Nnaji bụ nwaada Igbo a ma ama n'ime ejije nke aha ya na-akpọtụ na Naijiria na mba ndị ọzọ n'ihi nka ya. O sonyela n'ihe nkiri karịrị iri asaa, ma nwetakwa ọtụtụ nturuugo na Naijiria nakwa n'Afrịka n'ihe gbasara ime ejije. Ọtụtụ ndị mmadụ na-anụ aha ya mana ha amaghị nke ọma,  ya mere akụkọ a ga-eji emepe gị anya banyere nwada a. Ihe i kwesịrị ịma maka Genevieve Nnaji Ihe ada Mbaise a na-eme na-atụ ndị mmadụ n'anya nke na ọtụtụ na-ahụ ya dịka ụgbala enweghị oyiri. Mana agbara a abụghị kwanụ mmụọ; lee ihe ụfọdụ o merela mere e ji ahụ ya ka 'nwa mama' Ụfọdụ na-efezi ya ka chi kpọrọ ya ""Beyonce nke Afrika"". Ebe ụfọdụ ji ụmụnwaanyị kara aka dịka Agbani Darego, Omotola Jalade Ekeinde, Nse Ikpe Etim  atụnyere ya. Mana ndị ọzọ si na o nwere ihe dị iche n'etiti akara edemede 'B' na ụkwụ ehi. E mechara họrọ ya bụ ejije ka ọ nọchite anya ejije ndị Naịjirịa na emume nturuugo 'Oscar' nke afọ 2019, mana ọ garughi n'isi mmiri. Ya bụ ihe mere ka iwe too ọtụtụ ụmụ Naijiria afọ dịka ha kwuru na nzere ahụ tọsịrị Genevieve na ihe nkiri 'Lion Heart.' Oprah kwuru na Genevieve bụ ""Julia Roberts nke Afrịka."" Mana n'afọ ole na ole gara aga, nwaada Genevieve laghachịrị n'isi ya etu chi ndị isi ojii siri kee ya. Nzọụkwụ a mere ka ọtụtụ jaa ya mma maka ịkwado ihe ndị isi ojii. Aha ya dịkwa n'aha ndị e ji ihu ha ere ahịa dịka ọ kpọtụrụ akpọtụ mgbe o mere 'face of Lux.' Na nso nso a, akpụnwa a tiri akwa e ji egwu mmiri maọbụ nọrọ ezumike n'ikperemmiri see foto gosiri ya dịka 'tomato Jos' n'agbanyeghị na o teela Awụsa na ụta. Ejiji o yi na foto ahụ mụnyere ọkụ n'ịntanetị. Mana ihe Genevieve jiri dị iche na ndị nọrọla be nna ha mụọ nwa bụ na ọ chịkọtara onwe ya chụwa akara aka ya na-eleghị anya n'azụ. Nke a mere na ọtụtụ anaghị echetazi na o nwere mgbe  'leather' bụ kanda nkịtị. Ndụ nwata a nke nne ya bụbu onye nkuzi ọtakara na-akasi ọtụtụ enweghị olileanya obi, n'ihi na ọ bụ onye nwere etu o si ebu onwe ya nke mere ka a na-ahụ ya dịka onye ngala kwesịrị. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-52158518
business	Ụtụisi gọọmentị na-achọ ịtọgbu anyị - ụfọdụ ndị bi n'Anambra na-ekwu	"O﻿kwu e ji mara ọchịchị Chukwuma Soludo n'Anambra Steeti bụ ""kwee ka ụtụisi gị rụọrọ gị ọrụ"" mana ụfọdụ ndị bi na steeti ahụ na-ekwu na oke ụtụisi na-achọzi ịtọgbu ha. N'izu ụka gara aga, ngalaba mkpofu ahịhịa nke Anambra steeti bụ 'Anambra State Waste Management Board (ASWAMA) wepụtara ụgwọ ọhụrụ nke ndị bi na steeti ahụ ga na-akwụ iji kpofu ahịhịa ha. Ụ﻿gwọ ọhụrụ a nke a buliri elu malitere ịdị ire n'ụbọchị mbụ nke Ọkụtoba 2022. N﻿dị gwara BBC Igbo okwu kwuru na ego na-abata ha n'aka na-epewanye mpe, gọọmentị abịakwa na-ebuli ụtụisi. C﻿hukwudi Ugwu, onye na-azụ ahịa n'Eke Ọka kwuru sị: ""Ụtụisi niile a akarịala, ọ ga-eme ka ọnụego ihe n'ahịa na-agbali elu ebe ego e ji azụta ihe ndị a na-agbatu."" ""﻿Anyị ma na gọọmentị anaghị enwetazi nnukwu ego ha ji arụ ọrụ, mana okwesịghị ka ọ bụrụ ndị mmadụ nkịtị ka ha ga-ebufere ya."" N'aka nke ya, Oriaku Tonia Chukwuanu kwukwara ihe yiri nke a; ""mbuli ụtụisi a na-abịa n'oge ọjọọ,"" Tonia kwuru. ""﻿Ọtụtụ ndị ahịa na-agabiga nnukwu nhịahụ ugbua n'ihi etu ọnọdụ akụnụba obodo anyị dị. Ọ ga-adị mma ma gọọmentị tulee ihe ndị a tupu ha ebuliwe ụtụisi."" V﻿ivian Okafor, onye na-ere nri, kwuru nke ya hoohaa, ""mbuli ụtụisi a na-atọgbụ ahịa anyị"". I﻿ji maa atụ, Vivian kwuru na ụtụisi gọọmentị nyere ha bụ ndị na-ere nri bụ N48,000 kwa afọ. ""﻿Ndị obere ụlọ ahịa (smale and medium scale business) agaghị ekuteli ume n'ụtụisi niile ndị a,"" ka o kwuru. '﻿Sanitation' rate' nke ndị ASWAMA tinyere malitere ịdị ire n'ụbọchị Ọkụtoba 1. N﻿'ime nke a enwere ngalaba atọ: Ime obodo, obodo ndị mepetụrụ emepe, na obodo ndị mepere emepe nke ọma. N﻿galaba atọ a nwechara ụgwọ dị icheiche ha kwesịrị ịkwụ, lee nkọwa ya na foto dị n'elu. Ụ﻿tụisi ndị ọrụ okporoụzọ N﻿ke a na-abịa dịka ndị ọrụ ụgbọala, ndị keke na ndị na-anya ọgbatumtum ga mere ngagharịiwe maka ego ụtụisi ọhụrụ nke gọọmentị Anambra steeti wepụtara ka ha na-akwụ kwa ọnwa maọbụ kwa afọ. Lee etu ụtụisi nke a si dị: G﻿ọọmentị Anambra kwuru na tupu oge a, ndị ọrụ ụgbọala na-akwụ ụgwọ karịrị nke a n'aka ndị agboro, mana ya bụ ego anaghị abata n'akpa gọọmentị. Y﻿a mere o ji tinyezie usoro ụtụisi nke a ma machie onye nkịtị ọbụla ịnakọ ndị ọrụ okporoụzọ ụtụisi. Ụ﻿tụisi ndị na-ere mmanụ 'petrol' N﻿'ọnwa June kwa, otu jikọrọ ndị na-ere mmanụ ụgbọala, bụ 'Independent Petroleum Marketers Association' kwuru na ha ga-agba abụbụ ọrụ n'ihi na gọọmentị buliri ego ha na-akwụ karịa 40%, site na N100,000 ruo N150,000. Mana h﻿a mechara kagbuo abụbụọrụ ahụ dịka gọọmentị wepụturu obere ego n'ego ahụ ha na-akwụ ka ọ bụrụzie N120,000."	https://www.bbc.com/igbo/articles/c06x4vlrm38o
religion	End Sars: Ihe Fada Mbaka gwara ndị kwuru na ha ga-agba 'Adoration Ministry' ọkụ	Ụkọchukwu ama ama bụ Fada Ejike Mbaka ekwuola na o nweghi onye kachasị akwado ndị ntoroọbịa na Naịjirịa karịa ya Mbaka kwuru nke a mgbe ọ na-akatọ akụkọ pụtara na soshal midia na ndị omekome gbara ụlọ ekpere 'adoration' nọ n'Umuchigbo ọkụ n'ihi ngagharịiwe Endsars. Ọ dọrọ ndị mmadụ aka na ntị ka ha ghara ị na-ekwuto aha ya na soshal midia ma na-atụ asị emegide ya. O kwuru na onweghi enyemaka ọbụla 'adoration ministry' nweterela n'aka Onyeisiala Buhari kamgbe ọ bara ọchịchị. O kwuru na o nweghị 'oil block' ọbụla Onyeisiala Buhari nyere ya nke o ji enwe onye ewere n'ọrụ n'aha ya. Nlegharị anya BBC Igbo legharịrị n'ogige ekpere a gosikwara na ọ bụ eziokwu na o nweghị ọkụ ọbụla a gbara n'adoration' Enugwu.	https://www.bbc.com/igbo/afirika-54706283
health	Lassa Fever Outbreak: Etu e si eme ka garri ghara ibunye mmadụ ọrịa	Garị bụ nri ndị mmadụ na-erikarị na Naịjirịa. Ebe ụfọdụ na-aṅụ ya aṅụ, ụfọdụ na-elo ya ka nri olulo. Aha garị na-ewu ewu ugbua makana ndị mmadụ na-ekwu na iri ya nwereike ịbụ usoro e ji ebute ọrịa Lassa. Ihe mere nke a bụ makana anaghị esi gari a na-aṅụ aṅụ n'ọkụ. Isi nri n'ọkụ so n'ime usoro kachasị e ji egbu nje na-adị na nri. Okwu garị malitere n'etu e si eme ya. Njem garị na-amalite n'ugbo, ebe ọ ga-esi gaa ebe a ga-akwọ ya ma a bachasịa ya. Akwọchaa ya, ọ bụrụzịa ighe ya eghe. E ghechaa ya, a gbaa ya n'akpa ebe a ga-esi na-ewere ya ọ ma a chọọ garị a na-elo elo maọbụ nke a na-awụnye na mmiri ṅụọ. Gịnị jikọrọ garị na ịba Lassa? Ebe ndị mmadụ na-esi ekwute okwu ịba Lassa na garị bụ na a na-eche na oke - bụ anụmanụ na-ebukarị ọrịa Lassa - na-abanyekarị na garị dị n'ụlọ ma ọ bụrụ na egbochighi ya ọfụma. Mana, o nwekwara ndị na-agbasa garị n'anwụ ma ha ghechaa ya. Oke bu nje a nwereike ijiri ohere a garị nọ na mbara/ezi banye n'ime ya, metọchaa ya mgbe ọ rịrị ya elu, ma tinyekwa ya nje ahụ. Mmadụ kporozie ya wụnye na mmiri ṅụọ o kote okwu. Ọ bụrụ na ị goro garị n'ahịa lee ihe i ga-eme ka ọ bụrụ ihe agaghị ebunye gị ọrịa: Ọ bụrụ nke i ji aka gị eme ya: Site n'usoro ndị a, mgbochi ịba Lassa ga-enwe isi. Mana, matakwa na ọ bụghi sọsọ garri ka e si enweta ya bụ ọrịa, onwe etu ahụ sị eme gị biko jiri ọsọ gaa n'ụlọọgwụ. Akụkọ ga-amasị gị:	https://www.bbc.com/igbo/afirika-51222234
sports	Foto Diego Maradona: Nlereanya maka ndụ dike a bụ ọkaibe na bọọlụ	Diego Armando Maradona, onye e ji ịgba bọọlụ mara, nwụrụ n'ụbọchị Wenezde, Nọvemba 25, 2020. Ọ gbara afọ iri isii.	https://www.bbc.com/igbo/afirika-55074817
business	Personal Finance: Uzọ ị ga-esi chekwatụ ego gị maka ọdịnihu- Ọkachamara	Onye nhazi ego (Personal Finance expert) bụ Uche Iheanacho gwara BBC Igbo na ọ ka mma iwepụta otu n'ụzọ iri n'ime ihe onye na-enweta ma chekwa ya.	https://www.bbc.com/igbo/afirika-49485708
sports	Manchester United vs Chelsea: E gosila Man Utd na onyeisi nkwọcha anaghị aga ọgụ okwute	Otu egwuregwu bọọlụ Chelsea ejirila iwe mekpaa ndị Manchester United ahụ oge otu abụọ a zutere onwe ha na mgbede ụbọchị Sọnde. Ọkpụ goolu atọ a satara otu ka ha ji merie ha ma gafee n'agba ikpeazụ nke iko FA. David De Gea bụ okwu a kpụ n'ọnụ n'asọmpi a n'ihi aka mbe o chere ugboro ugboro nke mere e ji merie ndị Man Utd. Olivier Giroud na Mason Mount nyeteere Chelsea goolu ebe Harry Maguire ji aka ya gbakpuo bọọlụ na neetị ndị Man Utd iji mezuo ya ọkpụ atọ. Bruno Fernandez ji penariti nyetere Man Utd otu mkpụrụ goolu nke ha ji gbaa aka ahịa. Ọ bụzị na Chelsea na Arsenal ga-agba asọmpi nke a gbachaa e buru n'iko FA. Cheta na Arsenal nyụrụ Manchester City ịkpakwụ n'ụbọchị Satọde. Ọkpụ abụọ asataghị asata ka Arsenal ji merie Man City.	https://www.bbc.com/igbo/egwuregwu-53467193
religion	Anambra Church Invasion: A mabeghi ndị wakporo ụlọụka n'Aguleri - Uweojii	"Uweojii Anambra Steeti ekwuola na ọ bụ ndị ha na-eche na ha bụ ndị ohi gara n'ụlọụka Anglican dị n'Aguleri merụọ ụkọchukwu na ndị ọzọ ahụ. Ọnụ na-ekwuru ndị uweojii bụ Haruna Mohammed mere ka BBC Igbo mata nke a. Ọ gara n'ihu kwuo na ọ bụghị nwakpo ndị obodo ọzọ mere dịka akụkọ na-efegharị na soshal midia. Kama na nyocha ka na-aga n'ihu ịmata ndị mere arụ a ma chọpụta ihe bụ ebumnobi ha na mwakpo ahụ. Ọ sị; ""Onweghi onye ga-asị na ọ bụ mwakpo ndị obodo ọzọ mere kama nyocha ka na-aga n'ihu ịmata nke bụ eziokwu."" Mana onyeisi obodo bụ Hipo Onwuegbuke gwara ndi ntaakụkọ na mwakpo a akarịala naanị izu ohi. O kwuru na ụdịrị ya emeela na nso nso bụ nke ndị nchekwa obodo gbochiri. Akụkọ pụtara na ngwụcha izuụka na ndị omekaome wakporo ụlọụka St Peters Anglican dị n'Agụleri Anambra Steeti n'ụbọchị 2 ọnwa Julaị. Na mwakpo a, ha merụrụ onye nkuzi ụlọụka bụ Christopher Chukwu, onye ụkọchụkwụ bụ Akachukwu Ikedilo na ọnye ọzọ bụ Mathew Nwude ahụ. Ndị omekaome riri mbọmbọ ọsọ tupu ndị uweojii na ndị nchekwa obodo erute ebe ahụ. Dịka ọ dị ugbua, ndị merụrụ ahụ nọ n'ụlọọgwụ anata ọgwụgwọ."	https://www.bbc.com/igbo/afirika-48912737
entertainment	"""Ịgba egwu Salsa zọrọ ndụ m"" - Emeka Adindu"	"Onye nkuzi egwu Salsa bụ Emeka Adindu agwaala BBC Igbo etu egwu Salsa si zọ ndụ ya. O kwuru na ọ bụ mmetọ n'ụzọ mmekọ ahụ ọ gabigara mgbe ọ bụ nwata mere ka o malite ịche echiche ịgbu onwe ya ka o ji gbakwuru Salsa. ""A chọrọ m ịkọ akụkọ m ka ndị nne na nna anyị were mụta akọ n'ebe ụmụaka ha nọ"" ka o kwuru. Ugbua o kwuru na o ji akara aka a enyere ndị ọzọ obi ha na-ada mba aka. Lee ihe niile o kwuru n'ime ihe onyonyo a. Akụkọ a si n'aka Jessica Nwankwo na Vining Ogu."	https://www.bbc.com/igbo/afirika-51385104
business	Marksman Chinedu Ijiomah: Ejịghị m ego ndị mmadụ mee 'dorime'	"Onyeisi ụlọọrụ Chinmark Group bụ Marksman Chinedu Ijiomah ekwuola na ihe mere ya ji ghara imezu nkwa ịkwụ ndị tinyere ego n'ụlọọrụ ya bụ n'ihi na ngalaba na-ahụ maka itinye ego n'azụmahịa a kpọrọ Security Exchange Commission(Sec) natara ikike gbachie akpaego ya na nke ụlọrụ ya dị n'ụlọakụ. Chinmark na Chinedu Ijiomah na-ewu kemgbe na soshal midia maka etu ndị mmadụ si pụta na-ekwu na o kweghị akwụ ha ụgwọ o ji ha dịka ụfọdụ n'ime ha tinyere ego ha n'ụlọahịa ya iji nweta isi ego na ọmụrụnwa. Ọtụtụ ndị a na-eti mkpu ego ha kwuru na mbọ niile ha gbarala maka nke a dara mmiri dịka Ijiomah gbachiri ekwentị ya ma were ndị agbero wujuo n'ụlọọrụ ya dịga na mpaghara di iche iche na Naijiria nakwa na Dubai. Na mkparịtaụka ya na BBC Igbo nwere, Ijiomah kwuru na ọ bụghị ọsọ ka ya gbara kama na SEC gbachiri akpaego ya, nke nwunye ya na nwa ya. O kwuru na o nweela ndị ya kwụrụ ụgwọ n'ime ihe ruru mmadụ 400 tinyere ego n'ụlọahịa ya. ma kwekwa nkwa na ya ga-anwụ ndị fọrọ afọ ma ọ bụrụ na ha nye ya ohere ọnwa asaa na-abịa. Ngalaba Securities & Exchange Commission (SEC) nke Naịjirịa depụtara n'ọba ozi webụsaiti ha akwụkwọ ozi katọrọ atụmaatụ oji ego achụ ego nke ụlọahịa Chinmark Group. Akwụkwọ ozi ahụ bu deeti December 25, 2021 dọrọ ndị mmadụ aka na nti ka ha mata na Chinmark group nke nọ n'okpuru aha Fin Africa Investment Limited edenyeghị aha azụmahia ya n'akwụkwọ SEC ma na-ekwu na onye ọbụla ya na ha na-emekọ ihe, ihe ọ hụru ya jiri isi ya buru. Ụlọọrụ Chinmark Group dịka ha siri kọwa na websaiti ha bụ ụlọọrụ nwere ọtụtụ alaka nke gụnyere ewumewu ụlọ (Chinmark Homes and Shelter) ọrụugbo ( Chinmark Farms, njem (Chinmark Rides), erimeri(Chinmark Restaurant & Foods services) wdgz. Isiụlọọrụ ahụ dị na 162 Ogui Road, Enugwu. Udiri ihe a ometụla mbụ na Naịjiria? Ihe na-eme n'ụlọ ọrụ Chinmark ugbua yitere atụmaatụ MMM nke a na-akpọ ""Mavrodi Mundial Moneybox"" na bekee. Ndị nwe atụmaatụ a kwuru na ha ji ya enyere ndị mmadụ aka  mana ụlọakụ ukwu (Central Bank of Nigeria) gọọmenti Naịjirịa dọrọ ndị mmadụ aka na ntị ka ha gbara ya bụ atụmaatụ ọsọ. N'ọnwa Aprelu nke afọ 2018 ka ndị nwe ya bụ atụmaatụ gwara ndị mmadụ na ha gbachiri ọnụ ụzọ ha maka onyeisi ha bụ Sergie Mavrodi anwụọla. Ọtụtụ ndị mmadụ si mba Ghana, Kenya nakwa Naijirịa tufuru ọtụtụ ego mgbe aka bidoro gbajiwe atụmaatụ a n'afọ 2016."	https://www.bbc.com/igbo/afirika-60881851
health	Madagascar Coronavirus: Gịnị dị n'ime ọgwụ ọhụrụ a azụtara na Madagascar?	"Dịka gọọmentị Naịjirịa nyere iwu ka a tụbata mgbọrọgwụ nke e mepụtara na mba Madagascar iji gwọọ ọrịa coronavirus, ọ bụrụla akụkọ na-ewu ewu ebe niile. Ụfọdụ mmadụ dịka otu onye Dọkịta bụ McGinger Ibeneme kwuru na ọ ga-adị mma itule ya bụ ọgwụ dịka Minista ahụike bụ Osagie Ehanire si kwuo. O kwuru nke a n'ihi na n'ọnụ ya ""Coronavirus anyụọla mbaụwa niile ịkpakwụ"" ya mere a ga-eji chọọ ọgwụgwọ ọsịsọ. Ngalaba ahụịke bụ World Health Organisation (WHO) na-adọkwa aka na ntị ka e mee ọgwụ ahụ nnyocha mara ma ọ ga-adị mma n'ime ahụ mmadụ tupu e nye ya onye bu ọrịa a. Kedụ ka o si atọ? Lee ihe anyị ma:"	https://www.bbc.com/igbo/afirika-52631191
business	Etu mmachi otu jikọtara ndị keke si emetụta ndị Anambra steeti	"Ndị bi n'Anambra steeti gwara BBC Igbo etu mmachi gọọmentị steeti ahụ machiri keke na bọọsụ si emetụta ha. Ha kwuru na kemgbe a machiri ụgbọala ndị a, na ịgara mkpa ha na-arazị ahụ. Ebe ụfọdụ kwuru na iji naanị ụkwụ agagharị na-egbuzi ha mgbu n'ahụ, ndị ọzọ kwuru na ọ bụ ha bụ ""ụmụogbenye"" na-enweghi ụgbọala nke ha ka ọ kacha emetụta. Ndị na-anya keke ji ohere ahụ gwa gọọmentị ka ha mee ebere ma butuo ego ole gọọmentị na-ana ha n'ụtụisi. Cheta na Gọọmentị Anambra steetị depụtaburu akwụkwọ maka mmachị a na steeti ahụ, ebe ha nọ kọwaa na ihe kpatara ya bụ mmachi bụ maka etu ụfọdụ ndị otu a sị azọ ọkwa onyeisioche ga na-anakọta ego n'ọgbọ (park) ha. Nke a mere ka gọọmentị steetị ahụ machie ha ọnwa isii ruo mgbe gọọmentị ga-enyochacha ihe butere nsogbu n'etiti ha. Gọọmentị kwukwara na ndị otu a na-ebute ọgbaaghara n'obodo, ma kwuo na machi a ga-enyere ndị otu ahụ aka ịhazigharị onwe ha, họpụta ndị isi bụ nke gọomentị ga-amata dịka ndị isi ha. Gọọmentị na ndị otu a kwekọrịtaburu na ha ga-amailte ịna ụtụisi dị icheiche ma hibekwa ụsọrọ enyemaka ga-enyere ndị ọkwọụgbọala aka, ọkachasị n'ahụike ha. Na ya bụ nkwekọrịta, ndị keke ga-amalịte ịkwụ N4,000 n'izuụka maọbụ N15,000 n'ọnwa. Ndị Keke nọ n'okpuruọchịchị asatọ ebe e nwere ọnọdụ onye apụla ezi n'abalị, ga-akwụ N3000 n'izụụka maọbụ N12,000 n'ọnwa. Ndị dị etu a ga-amalitekwa ịkwụ N4000 kwa izuụka nakwa N15,000 kwa ọnwa mgbe e wepuru ọnọdụ onye apụla ezi n'ogbe ha. Ndị bọọsụ ga-akwụwa N5000 kwa izu na N20,000 kwa ọnwa. Ndị bọọsụ ASUU ga-akwụwa N2500 kwa izu maọbụ N10,000 kwa ọnwa rụọ mgbe e mepere ụlọakwụkwọ, bụ mgbe ha ga-amalite ịkwụ N5,000 nakwa N20,000."	https://www.bbc.com/igbo/articles/c840zgpzmd1o
politics	""" Ọ bụ maka mkpachapụ ka ndị Ipob ji azọ nnwereonwe"" – Sheikh Gumi"	"N’ụtụtụ a ka onye nkụzị Alakụba a ma ka Sheikh Ahmad Abubakar Mahmud Gumi wuwere na soshal midia maka ihe ọ dere na facebook ya. Gumi sị na ọ bụ maka mkpachapụ mere ndị agbụrụ dị icheiche jị ekopu isi na gọọmentị Naịjirịa. O bidoro n’iji nkwekọrịta ndị omekome na otu obodo bụ Mada nwere na Zamfara were maa atụ. Ọ sị na ọ bụrụ na Gọọmentị Naịjirịa na ndị omekome kwekọrịta, na udo ga-alọghachite na Naịjirịa. O kwuru na nkopu isi otu Ipob ebelatala n'Ọwụwa anyanwụ maka na Peter Obi pụtara ịzọ ọchịchị Onyeisiala, otu Bola Tinubu siri pụta n’ọdịda anwanwụ. Gumi na-ekwusi ike na ọ bụrụ na gọọmentị mee ihe ndị mmadụ chọrọ, na ha agaghị ekopu isi. Ọ sị na “nkopu isi niile a na-eme na Naịjiria gosiri na Gọọmentị Muhammadu Buhari na-achị ugbua, akpọụla afọ n’ala”. Ọ kelere Chukwu na ha apụwala. Gumi kwenyesiri ike na ọ bụ ka ndị Naịjirịa si ahụta ụwa mere ha ndị omekome      ịnwe mkparịtaụka. Ọ sị  na ndị Igbo agaghị ekweta na gọomentị na ndị omekome ndị ugwu ga-enwe mkparịta ụka maka na ha na ahụta ha ka ndị ajọ mmadụ.. “otu ahụ ka o ga-esi ara onye ugwu ahụ ikweta na gọomentị na ndị Ipob ga-enwe mkparịtaụka”. O kwuru na mkpagbu, nnapụ na mmegbu butere nkopụ isi. Ọ sị na ọ bụ “nwayọ nwayọ ka aga eji rapụta ndị mmadụ n’ihe ha kwenyere”. BBC Juru ya na ndị mmadụ na-eche na ya bụ Sheikh Gumi kwesiri ịnọ na mkpọrọ ugbua maka na ya na ndị omekome na-ayị. Gumi zara, “ndị ahụ amaghị ihe ha na-ekwu. Ha aghọtaghị Naịjirịa”. Ọ sị na ọ bụ enyemaka ka ya na-enye iji mee ka ihe dị mma. O kwuru na ihe na-ese okwu na Naịjirịa bụ okwu agburu. “O bụ ọgụ agburu ka a na-anụ na Naịjirịa. Ndị mmadụ che na ọ bụ gọọmentị ka a na-ebuso agha"". Ọ sị na ya agaghị agba nkiti na-ekiri ka a na-egbucha ndị be ha. O kwuru na ọ bụ aka ka ya na-enye ịzọpụta ndị be ha. Onye ọkaiwu ukwu Naịjirịa bụ Olisa Agbakọba sị na Gumi enweghị ezigbo okwu maka na ya bụ ihe o kwuru bụ ihe ha kwesiri ịma kemgbe. Ọ jụrụ sị, “kedu ihe mere ha jiri mata ya ugbua? Kedu ihe mere ha ejighị mata na ọ bụ oke mkpachapụ mere ndị mmadụ ji ekopu isi na gọọmentị? O kwukwara sị, ọ bụrụ na ha mata na ya ugbua, na taa ka bụ gboo. Joe Igbokwe bụ onye enyemaka Gọvanọ Lagos steeti maka adịmọcha obodo sị na Gumi kpụ nzu ọma ya n’ọnụ, nke pụtara na ihe Sheikh Gumi kwuru bụ eziokwu, ""mmadụ niile a ana egbu bụ maka ndọrọndọrọ ọchịchi""."	https://www.bbc.com/igbo/articles/c6p3kwgdd4jo
politics	Donald Trump sị na ya ga-eme iwu banyere soshal midia dịka ọ na-agbarụrụ Twitter ihu	"Onyeisiala Amerịka bụ Donald Trump ga-ebinye aka n'iwu si ya n'aka ga-emetụta ụlọ ọrụ soshal midia, dịka ụlọ ọrụ ya siri kwuo. Atụmatụ  a na-abịa ka Trump dọrọ aka na ntị na ya ga-agbachi ụlọ ọrụ soshal midia ọ sị na-apichi ọnụ ndị kwenyere na okwukwe ""conservative"". Ekwubeghi etu iwu ọhụrụ Trump a ga-adị. Okwechaghị nghọta ụdịrị ihe Trump nwereike imenwu ma ya bụrụ na ndị Omeiwu ewpụteghi iwu ọhụrụ ga-enye ya ikike. Ndị ụlọ ọrụ Trump enyeghi ozi ọzọ banyere atụmatụ a bụ nke a na-ele anya na o nwereike ịbinye aka na ya n'ụbọchị Tụzde. Trump na-ebo Twitter ebubo mmegide ndị otu ya mana onweghi akaebe o nyere banyere nke a. O mechiri otu ihe o dere na Twitter site na ikwu ""Ugba a ha apụọla ezigbote ara. Na-elekwa!!!"" Okwu na-ere Trump na ụlọ ọrụ soshal midia senyitere isi ọzọ n'ụbọchị Toozde dịka etinyere akara nyocha n'otu ihe o dere na Twitter. Twitter dere na ihe Trump dere banyere mpụ na ntuliaka Amerịka ""enweghi akaebe"" ga-egosi na ọ bụ eziokwu N'ụbọchị Wednesde Trump kwusiri ike na ya ""ga-eji ike hazie"" ma ọ bụ ""gbachie"" ogige soshal midia. Ọ gwara mmadụ nde iri asatọ na-eso ya na Twitter na ndị na-akwado pati Repụblikan ndị chere na ogige soshal midia ""na-akpichi ndị conzavative ọnụ kpam kpam"", na ya agaghi ekwe ka nke a mee. Oneyisi Twitter sara ihe Trump kwuru site n'isi: ""Anyị ga na-egosi ozi akwụghị ọtọ banyere ntuliaka Amerịka n'ụwa dum."" Maazị Trump dekwere otu ihe ahụ o dere na Twitter na Facebook mana onweghi akara nyocha etinyere na ya. Na mkparịtaụka o mere na Fox News ụbọchị Wednesde, onyeisi Facebook bụ Mark Zukerberg sị na ịkpịchị ogige soshal midia ọnụ abụghị ihe o che gọọmentị na-eti mkpu mkpịchị ọnụ kwesiri ime. Twitter jizi aka ike eso akụkọ ụwa ugbua maka nrụtụ aka ndị mmadụ mere banyere etu ha si eme maka ụdịrị akụkọ ahụ."	https://www.bbc.com/igbo/mba-uba-52798585
business	Urazi Palm Oil: Ihe mere mmanụ a ji bụrụ ọpụrụiche na mmanụ nri ndị ọzọ	Mmanụ Urazi bụ mmanụ pụrụiche e si n'osisi nkwụ emepụta na mpaghara Ebonyi Steeti. Etu e si emepụta ya dị iche n'etu e si emepụta mmanụ nri ndị ọzọ. N'ihe onyonyo, a kọwaara usoro e ji emepụta ya nakwa uru ọ baara. Ndị mere akụkọ a bụ Chukwudi Chris Santus Okereke na Chiemela Mgbeahuru	https://www.bbc.com/igbo/afirika-58612060
entertainment	"""Anaghị m ahụ onwe ka onye nwere nkwarụ"" - Ọkpọ ụbọ na-enweghị mkpịsị aka"	"Djagbo Bishop bụ onye oti egwu; ịkpọ ụbọ nke bekee na-akpọ 'bass guitar'. Ihe nke ya ji atụ onye ọbụla n'anya bụ na o nweghị mkpịsị aka, mana onye nwere mkpịsị aka anaghị akpọ ụbọ karịa ya. Ọ bụghị naanị ụbọ ka Djagbo Bishop na-akpọ; ọ na-akụ ịgba, ọ na-akpọ 'keyboard'. Abịa n'ịgụ akwụkwọ, Bishop nwere nzere B.sc nakwa nke 'Masters'. Aka ya abụọ, nke mkpịsịaka na-adịghị, ka o ji dee ule ya niile na Mahadum Delta Steeti dị n'Abaraka, iji nweta nzere ndị a. Na mkparịtaụka ya na BBC Igbo nwere, Djagbo Bishop kwuru na ọ bụ etu ahụ ka nne ya si mụọ ya. Mana ọzụzụ nne na nna ya nyere ya bụ ka ọ ghara ịhụta onwe ya dịka onye nkwarụ, maọbụ onye pụrụ iche n'ebe ụmụnne ya ndị ọzọ nọ. Nke a mere na oge o toruru ịmalite agụmakwụkwọ, nne na nna ya gbara mbọ chọtara ya ụlọakwụkwọ, dịka ọtụtụ ụlọakwụkwọ jụrụ ịnabata ya. Ọ bụ n'ụlọụka ka Bishop si malite njem ys n'iti egwu. ""Oge m hụtara na egwu na-amasị m, abanyere m otu ndị na-agụ egwu n'ụlọụka, wee tinye uche m n'ịmụta 'keyboard',"" Djagbo kwuru. ""Mana otu ụbọchị ka m hụrụ ebe otu nwata nwaanyị na-amụ 'bass guitar', m na-ele ya anya etu aka ya si emegharị na 'guitar' ahụ, m wee kwuo n'obi m na ihe a bụ ihe m ga-emeli."" ""Oge o debere 'guitar' ahụ, agara m bulie ya, malite ịkpọ ihe ahụ m nụrụ ọ na-akpọ. Nke a wee tụọ ndị niile nọ ebe ahụ n'anya."" Bishop kwuru na ịkpọ ụbọ eweterela ya ọtụtụ ihe ọme na ndụ ya, ""mụ na ọtụtụ ndị egwu a ma ama dịka Sinach, Frank Edwards, Buchi, etikọọla egwu""."	https://www.bbc.com/igbo/articles/cxexz2d8kgyo
health	Gịnị mere ụmụ Naijiria na-agbagha ọnụọgụgụ coronavirus NCDC na-ewepụta?	"Kemgbe abalị ole na ole gara aga, mpụtara ngụkọ 'National Centre for Disease Control (NCDC)' ọnụọgụgụ gbalitere n'ụzọ pụrụ iche, ụmụ Naijiria ji enyo ele ụlọọrụ na-ahụ maka mgbochi ọrịa na Naijiria. Nke a bụ n'ihi ngụkọ ha wepụtara n'abalị anọ nke ọnwa Ọgọstụ nke gosiri na mmadụ 11,118 gbakere n'ọrịa coronavirus n'otu abalị dịka o ha kwuru na mmadụ 31851 agbakeela kemgbe ọrịa coronavirus ji bata Naijiria. N'abalị atọ nke ọnwa Ọgọstụ, NCDC wepụtara mmadụ dị 20663 dịka ndị gbakerela n'ọrịa coronavirus. Ya bụ nnukwu mgbanwe gbara ọtụtụ mmadụ baa, ma mee ka ụfọdụ kwuwe na o nwere ike ịbụ ndehie. Mana ka otu abalị gara NCDC na ndị ọrụ ya ekwughị na o nwere ndehie ọbụla ha mere, ụmụ Naijiria bidoro ntamụ, ụfọdụ na-ajụ ebe akatamkpo ọnụọgụgụ ahụ si. Ihe kachasị gbagwojuo ndị mmadụ anya maka ngụkọ ahụ bụ na ọtụtụ ndị ahụ a sị gbakere si na Legọs. Malachy Ani, onye ihe gbasara ngụkọ ego doro anya sị na ""ndekọ ahụ ha na-enye anyị abụghị ezi ya, ọ dịka wayo"". Anị gara n'ihu sị , ""Ndepụta ngụkọ na-ele ya kwa ụbọchị dị iche n'ụzọ pụrụ iche na nke a na-edepụta kemgbe ọrịa coronavirus batara Naijiria."" ka o kwuru ""O nwebeghị ụbọchị iri mmadụ ise gbakere n'otu ụbọchị, kedụ ka mmadụ karịrị puku iri na otu si gbakee n'otu ụbọchị."" ""Ihe o gosiri bụ na ndị na-enye anyị ngụkọ a anaghị etinye anya n'ọrụ."" Ani jụrụ ajụjụ sị, ""Ọ bụrụ eziokwu na ndị ahụ gbakere n'ezie, a sị ha lawa, kedụ ebe ndị ahụ si were la."" Data kwesịrị inye anya aka n'ịtụ alo, mana ụdị ngụkọ onweghị ihe anyị ga-eji eme."" Ọtụtụ ndị mmadụ na-ekwukwa otu ahụ na soshal midia. Ụfodụ na-ebo gọọmenti ebubo ime wuruwuru, o nweghị mgbe ọrịa ji dị na Naijria kama ndị ọrụ gọọmenti ji ụgha a kpara ego. Ndị ọzọ na-ekwu na ọ dịka ego a mapụtara maka ibu agha megide coronavirus agwụla nke mere ka ndị ọrụ gọọmenti ọ dị n'aka ji agwọkọ ngwongwo ha. NCDC kọwara na ọtụtụ ndị ndị gbakare na Legọs bụ ndị a nọ n'ụlọ ha eleta. Onyeisi NCDC bụ Chikwe Ihekweazu kwuru na nsonso dịka ndị mmadụ na-adọrịta ụka ebe 11,1888 si na, NCDC nyere steeti ga-ugboro ha ga-agbaso maka ileta ndị bu ọrịa n'ụlọ ha. Otu n'ime ọnụ na-ekwuruchitere onyeisi NCDC bụ Emeka Oguanuo gwara BBC na ndị ahụ gbakerela sokwa n'ọnụọgụgụ ndị e kwuburu na ha butere nje coronavirus."	https://www.bbc.com/igbo/afirika-53684971
entertainment	The First Temptation of Christ: Netflix o mere Jesus arụ?	"#BoycottNetflix na-ewu na soshal midịa dịka ndị mmadụ na-egosi iwe ha maka ihe nkiri ọhụrụ ụlọọrụ ihe nkiri ahụ wepụtara a kpọrọ 'The First Temptation of Christ'. Ihe karịrị nde mmadụ na-ekiri 'Netfilix' binyere aka n'akwụkwọ iji kwụsị ụlọọrụ ahụ iwepụta ihe nkiri ahụ makana ọ na-akparị ndị otu ụka kraisti. Kedụ ihe dị n'ime ihe nkiri a?(Ihe mgbawa obi juru ya) Ihe nkiri a bụ ihe ọkpaọchị nke otu nọ na Brazil a kpọrọ Porta dos Fundos (azụ ụnọ) wepụtara. O ruru nkeji iri anọ na isii na-egosi ebe Joseph na nwunye ya Mary na-ezukọrịta na be ha. Ọ malitere ebe ụmụnwoke atọ nwere amamihe na-achọ ""Jesu"" site na kpakpando. Ka ha fuchara ụzọ, ha mechara rute n'ụlọ Mary na Joseph. Ha abụọ nọ na-akwado emume ncheta ọmụmụ ""Jesu"" nọ n'Ọzara kamgbe afọ 40. ""Jesus"" mechara bata njem ọ nọ n'ọzara kamgbe afọ iri anọ, ya na ọyị ya nwoke akpọrọ Orlando. Ihe nkiri a na-akọwa na ""Jesus"" na Orlando na-enwe mmekọrịta nwoke na nwoke mana ""Jesus"" gọrọ ụkwụ na aka ya sị na ya na Orlando bụ naanị ọyị na ọyị. Ọtụtụ ihe ndị ọzọ mere nke butere echiche a. Mana n'ikpeazụ, Orlando gosipụtara onwe ya dịka ekwensu bịara ịnwa ""Jesu"" ọnwụnwa n'ọzara, ma na-achọ ka ọ dachapụ n'oku Chineke kpọrọ ya. Ka o si dị ugbua, Netflix azachịghabeghị mkpesa ndị mmadụ na-eme maka ihe nkiri a. @APOSTLESULEMAN rịọrọ ndị mmadụ ka ha kwụsị ikiri Netflix. @elnathan_john kwuru na ebe ndị ụka Kraisti na-akatọ ndị ọzọ na-akpọ ha ndị ekweghị , ha na-ekwu ka aghara ịkatọ nke a? @LawrenceOkoroTL  kwuru na ya ga-agbajọ Netflix. @aspirin_n kwuru na ya bụ ihe nkiri akwanyeghị ụka Kraisti ugwu."	https://www.bbc.com/igbo/afirika-50807053
entertainment	Jollof Wars: Osikapa Ghana ekweghị m merie n'asompi Jọlọf - Osinri Nigeria	"Abass Adebukola bụ onye osiite Naijiria sonyere n'asọmpi 'Onga Jollof Battle' nke afọ 2019, ekwuola na ya bu n'obi na ọ bụ ya ga-emeri n'asọmpi ahụ. Adebukola a ma dịka ""Chef Turay"" kwuru na ọ bụ osikapa mba Gana e nyere ya sie wụrụ ya n'ala"". Adebukola kwuru na ihe ogbo ya onye nke Gana jiri merie ya bụ na o nwere ohere iji osikapa nke ya bịa asọmpi ahụ, ebe ya onwe ya enweghị ohere isi Naijiria weta ihe ọbụla. ""Nsogbu dapụtara abụghị naanị osikapa, ọ gaara aka mma ma na eji m osikapa Naijiria were gaa. Osikapa m nwetara bụ nke Gana nke m weere dịka m siri hụ ya n'ihi na ọ bụghị ihe m chọrọ."" Adebukola kọwara na ikuku menyụrụ ọkụ o ji esi ya bụ nri ugboro ugboro nke mere na jọlọf ya egheghị etu kwesịrị."" Adebukola bụ onye meriri mmadụ 13 ndị ọzọ n'asompi 'Onga Jollof Battle' nke e mere na Naịjirịa, nke mere ka ọ gaa ịnọchite Naijiria na mba Gana n'asọmpi mba na mba. Chef Turay chọrọ ka ndị haziri asọmpi jọlọf ahụ hiwegharịa ya ma nye ya ohere ka ya were osikapa Naịjiria nakwa ngwanri Naijiria were bịa asọmpi ahụ. Ọ gwara BBC sị, ""Ana m atụ anya ka a sọgharịa asọmpi ahụ. Ama m na jọlọf Naijiria ka nke Gana mma mana onye mụ na ya sọkọrọ mpi nwere ihe o jiri karịa m."" E nwere asọmpi 'Onga Jollof Battle' n'Akra dị na mba Gana, ebe ndị osinri abụọ nke si Gana na nke si Naijiria sọkọtara mpi iji mata mba ka esi jọlọf dị ụtọ. Mpụtara asọmpi a gosiri na Gana nwetara 95%, ebe Naijiria nwetara 75%. Sika Mortoo bụ nwaafọ Gana bụ onye meriri n'asọmpi nke afọ a, ritere puku dọla abụọ ($2000), ebe Adebukola nke Naijiria ritere otu puku dọla ($1000). Mmadụ atọ ndị lere nri ma nye mkpebi n'asọmpi ahụ si Gana, Saụt Afrịka na Naijiria, kwadoro jọlọf nke Gana. Jọlọf bụ nri a ma ama n'ọdịda anyanwụ Afrịka nke e ji osikapa, tomanto, ose na ngwanri ndị ọzọ esi. Akụkọ ndị ọzọ ga-amasị gị: Lee ihe nkiri ga-amasi gị:"	https://www.bbc.com/igbo/afirika-49485702
entertainment	Flora Nwapa: Nwaanyị ike zara Ogbuefi na ndụ ya	"E nwereike ịgụpụta ndị odeakwụkwọ si Naịjirịa ghara ịkpọ aha Flora Nwanzuruahu Nkiru Nwakuche Nwapa? Ọ dị egwu! Nwapa bụ ""a takata a gbọo"" n'ide akwụkwọ, nke mere ka ụmụnna ya chie ya Ogbuefi ma mee ka mbaụwa mara onye ọ bụ. Tupu ndị mmadụ etibe mkpu maka ịbụ ""feminist"" n'ọgbaraọhụrụ a, Nwapa akpawala ike n'ụzọ nke ya iji gosi na ọ bụ ihe ọ bụ. Ọtụtụ akụkọ o dere bụ maka ihe nwaanyị na-agabiga ma n'ala Igbo ma na Naịjirịa."	https://www.bbc.com/igbo/afirika-54478743
sports	Israel Adesanya vs Yoel Romero: Odogwu nwaafọ Naịjirịa e turula ugo	"Israel Adesanya eturula ugo na asọmpi UFC n'ụtụtụ Sọnde oge o zutere Yoel Romero. Odogwu abụo a zutere n'ogige T-Mobile Arena dị na Las Vegas na mba Amerịka. Romero mara Adesanya aka ịnapụ ya mgbanukwu ""Middle Weight Tittle"" ya. Nke a bụ mbụ mmadụ na-azọsa Adesanya mgbande ukwu a o ritere n'afọ 2019. Adesanya yi uwe ndị Naịjirịa bata ogige egwuregwu ebe a ga-apịa ya bụ ọkpọ. Nwa afọ Naịjirịa a alụọla ọgụ ugboro 18 ma merichaa ha niile. N'aka nke ọzọ, Romero alụọla ọgụ ugboro 13, merie iri, e merie ya na atọ. Adesanya, onye e ji 'the lsat stylebender mara' bụ na Legọs ka a mụrụ ya tupu nne na nna ya agaa mba Ghana, mechaa gaa mba New Zealand. Ọ bụghị naanị ya bụ nwa afọ Naịjirịa na-akụ ọkpọ na UFC, onye nke ọzọ bụ Kamaru Usman, onye e ji 'the Nigerian nightmare' mara. Adesanya na Usman bụcha ọkaibe n'ogogo dị icheiche ha abụọ nọ n'ime ya. Ọtụtụ ndị mmadụ na-atụ anya na Adesanya ga-eturu ugo na ọgụ nke taa. @DavicSamuel kwuru na ya kwunyere Adesanya. @SunkanmiShams kwukwara na ya na-ele anya ka Adesanya merie. Onyeisi otu ahụike mba ụwa bụ Tedros Ghebreyesus etoola gọọmentị Naịjirịa maka mbọ ha na-agba iji buso ọrịa coronavirus agha. O kwuru na ọ magburu onwe ya etu ndịọrụ ahụike Naịjirịa si ekekọrịta ihe ha mụtara site n'aka onye mbụ bu ọrịa coronavirus bata n'obodo ahụ. Mana onyeisi nglaba mgbochi ọrịa na Naịjirịa bụ Chikwe Ihekweazu kwuru na gọọmentị na-agbasị mbọ ike ịhụ na ọrịa ọjọọ a agbasaghị na Naịjirịa. Ndị isi ndịagha Naịjirịa kwuru na ha ehibela ngalaba ga na-enyere ndịagha aka ileta ahụike ha anya, ọkachasị n'ihe gbasara ọrịa isi mgbaka. Nke a na-abịa dịka ọtụtụ akụkọ pụtara gbasara ndịagha igbu onwe ha maọbụ iji egbe gbagbuo ndị nọ ha okirikiri. N'ụbọchị 26 nke ọnwa February, otu onye agha ji ọkwa 'Corporal' ji egbe gbagbuo ndị otu ya mmadụ anọ, mechaa gbagbuo onwe ya. Nke a mere n'obodo Malam ftori dị na Borno Steeti. N'abalị abụọ nke ọnwa Janụwarị, akụkọ kọkwara etu otu onyeagha si were mma sụkasịa nwunye ya na nwa ya nwoke na be ha n'Ede, Osun steeti. Onyeagha ahụ jikwa mma magbuo onye agbatobi ha, gbukwaa onyeagha ọzọ chọrọ ịnapụ ya mma ahụ. Akụkọ ọjọ ndị a mere ka e hibe ngalaba ga na-eleru ndị agha anya gbasara isi mgbaka. Onyeisi mgbasa ozi ndị aha bụ Onyema Nwachukwu kwuru na ha ehibela 'Psychological Counselling Unit' n'obodo dị icheiche maka ya bụ ihe. Ihe ruru mmadụ iri asaa tọrọ n'ime ụlọ ebe e dopuru ndị a na-enyo enyo maka ọrịa coronavirus iche na mba Chaịna n'abalị Satọdee. A zọpụtara mmadụ iri anọ n'asaa n'ime ha, ebe ndịọrụ gbatagbata ka na-agbalị ịzọpụta ndị ọzọ. Ndị ọrụ mechara kwuo na ha ahụla ozu mmadụ isii n'ime ụlọ ahụ, ebe ihe ruru mmadụ iri 28 ka ha ka na-achọ achọ."	https://www.bbc.com/igbo/afirika-51788455
entertainment	Anita Joseph: 'Ụfọdụ ụmụnwaanyị Nollywood ka enwe ego maka 'nnukwu mpa' nọ ha n'akukụ'	Anita Joseph bụ onye na-eme ihe nkiri na Nollywood ekwuola na ihe na-amasị ya bụ ịgbachitere ndị a na-emegbu emegbu . Ọ kọwara ihe mere ụmụnwaanyị Nollywood ji aka enwe ego karịa ụmụnwoke ha. Gere ya n'ihe nkiri a. Ndị mere akụkọ a: Chimamaka Ihenacho, Nnamdi Kelechi Agbanelo	https://www.bbc.com/igbo/afirika-48271430
politics	Elisha Abbo: Abike Dabiri akpaliela ndọrịtaụka maka APC na PDP	"Ụmụ Naijiria eriela Abike Dabiri na ndụ maka ibuga okwu gbasara Senetọ Elisha Abbo mara nwaanyị ụra n'okwu otu ndọrọndọrọ ọchịchi. Ihe onyonyo fegharịrị na soshal midia ụbọchị Tuuzde gosiri ebe Senetọ Elisha Abbo mara nwaanyị ụra chara ọkụ n'ọdọahịa. N'itinye ọnụ n'okwuahụ, Abike Dabiri  sịrị na ""ọ bụkwa  nwoke 'PDP' a sịrị na o meriri otu n'ime ụmụnwaanyị ndị omeiwu anyị nwere ugwu bụ Senatọr Binta Masi Garba."" Okwu ahụ ọ tụpụrụ kpasuru ọtụtụ ndị mmadụ iwe na soshal midia ma mee ka ha bido ndọrịtaụka ndị ka mma n'etiti APC na PDP dịka o siri gbasa ileba anya n'agwa ọjọọ ndị otu pati ha kparala. Ya bụ ndọrịtaaụka mere aha Abike Dabiri na Ganduje ji na-ewu na soshal midia dịka ndị mmadụ na-arụtụ aka agwa ọjọọ ndị nọ n'APC kparala nke ndị otu ha emeghị ihe ọbụla banyere ya nakwa ihe ndị PDP kwuru makaa onye otu ha. Ha kwuru na Abike Dabiri na ndị otu pati APC na-agbado mmehie ndị pati ha aja, ma nwere opi afụ nke ndị pati PDP. @Papadonkee, @DRmuzoic nakwa @tonyeray33 nyere ọmụmatụ gọvanọ Ganduje nke ihe onyonyo fegharịrị gosiri ebe ọ na-afọnye ego n'akpa akwa ya nakwa Omo-Agege onyee eboro ebubo izu ọfọ ụlọomeiwu. Ọtụtụ ndị PDP welitere isi  gụnyere Atiku Abubakar, Reno Omokri na Femi Fani Kayode katọrọ agwa Senetọ Elisha Abbo sị na ọ bụ ihe jọgburu udele, sigbuo nkapị. Ha kpọrọ oku ka ndị uweojii lebanye ya anya ma nye nwaanyị ndụmọdụ ka ọ gba Abbo akwụkwọ n'ụlọikpe. Pati PDP n'onwe ya katọkwara agwa onye otu ha kpara sị na ""o nweghị onye ṅụjuru mmiri ara afọ ga-akpa ụdị agwa ahụ."" Ha rụtụrụ aka na"	https://www.bbc.com/igbo/afirika-48856260
business	Igbo cuisine: Ana m amalite ọrụ n'elekere atọ nke ụtụtụ - Onye Abacha	Ndị na-atụ mgbere n'ahịa Ladipo ma Grace Igwe dịka onye na-ere abacha. Mana ọ bụghị sọsọ ihe nwaagbọghọ ahụ na-eme. Nwa ada Igwe sị na olileanya ya bụ ịgụ egwu, ma gakwaa mahadum ga mụọ atụmatụ egwu. Iji mezuo ihe a, ọ na-ere abacha iji kpata ego. Ọ sị na nne na nna ya na-akwado ya ọfụma. O kwukwara na agbanyeghị na ụmụnwoke na-enye ya nsogbu, uche ya dị n'ihe ọ chọrọ bụ ịbarụ onwe ya uru. Kirie ihe onyonyo a ka ị mata ya n'uju:	https://www.bbc.com/igbo/afirika-49043504
religion	Akụkọ dị mkpa taa: Pope Francis eyipụla mmadụ abụọ uwe fada	Pope Francis ekpebiela maka fada abụọ Onyeisi ndị otu ụka katolik bụ Pope Francis eyipuola mmadụ abụọ sị mba Chile uwe fada maka ebubo nwakpo ụmụaka. Pope Francis kwuru na ha ka na-enyocha ọtụtụ fada ndị ọzọ tinyere aka nudi emume a. Buhari emeela mkpebi ọhụrụ Gọmenti etiti ekwuola na ha ebidoola ịnyocha ndị Naijiria bụ ndị ọnụ na-eru n'okwu ruru iri ise maka emume gbasara mpu na aghụghọ. Ọ bụ onye mgbasa ozi gọọmenti a bụ Garba Shehu zipuru ozi a mana o nweghị aha ọbụla ọkpọrọ n'ime yabụ akwụkwọ ozi. N'egwuregwu Onye bubu onye ọgba bọọlu otu Arsenal bụ Thierry Henry nke ayị na-akpọ Igwe abuola onye nchikọta otu bọọlụ n'obodo Monaco. Henry binyere aka n'akwụkwọ kwuru na ọ ga-abụ onye nchịkọta ha ruo afọ 2021. Gee nkeji nke taa Ọkụ agbagbuola ụmụ mmadụ n'Abịa steeti Ọkụ si na okporo mmanụ agbagbuola ihe ruru mmadụ iri n'itoolu n'Abịa steeti mgbe ụfọdụ ndị ntorobia gara ohi mmanụ agbidi ebe ahụ. Onye ọrụ ngalaba na-ahụ maka mmanụ agbịdị bụ NNPC  akpọrọ Ndu Ughamadu kwuru na ya bụ ihe mberede mere n'ime obodo Umudaru. Na ndọrọndọrọ Otu PDP ekwuola na ihe ha jị họrọ Peter Obi dịka onye ga-eso Atiku zọ ọkwa onyeisiala abụghị maka na o si na mpaghara ọwụwa anywanwụ Ha kwuru na o zuru oke n'ihe niile a na-achọ n'ime onye ga-abụ osote onyeisiala. Akụkọ Teknụzụ, Ọ bụrụ na ịnwere akara Facebook oge eruola iji gbanwe passwordu gị Maka gịnị? N'ihi na Facebook ekwuola na ndị na-eji ụzọ ezihi ezi abanye akara ndị mmadụ awakpoola akara  ruru nde iri abụọ n'itoolu. N'Egwuregwu, Otu egwuregwu mba Libya ruru mmadụ iri ise atụọla n'Uyo dịka ha na akwado ịzute otu super eagles n'ụbọchị satọde. Nzute ahụ ga-egosi onye tozuru ịga asọmpị Afrịca cup of Nations n'afọ 2019.	https://www.bbc.com/igbo/afirika-45843803
sports	Chelsea vs Bayern Munich: Bayern etiela Chelsea 'duka duka' ka onye e jidere n'ohi	Ndị Chelsea nabatara ndị Bayern Munich na Stamford Bridge maka asọmpi agba nke iri na isii nke Champions League, kama Bayern egosighị ha nsọpụrụ dịka ha ji ọkpụ goolu atọ asataghị otu wee metọọ ha na be ha. Dịka a gbachara ọkara nke mbu, ọ dịka ndị otu Chelsea ama ihe ha na-eme, mere ka ndị na-akwado ha nwetu obere olileanya. Ha chịkwa ọkụ wee bata, mana Serge Gnabry gbabuuru Arsenal bọọlụ gosiri na ya abụghị onye obi ọma, dịka o ji goolu were menyụọ ya bụ ọkụ na olileanya ha nwere, na nkeji 51. Gnabry ezukwaranụ ike? Mba! N'ihi na o jikwara goolu ọzọ o nyere na nkeji 54 nke mezuru ya abụọ, na-erughi nkeji atọ o nyechara nke mbụ. O nyegidere nsogbu, ma nwakwaa inye goolu ọzọ nke gaara emezu ya atọ, mana o riri ya. Dịka agadị nwaanyị na-anaghị aka nka n'egwu ọ maara agba, Robert Lewandoski mezuru ya atọ na nkeji 76. Ka ihe niile a na-eme, ndị Chelsea bịara dizie ka ndị na-achụ oke ebe ụlọ ha na-agba ọkụ. Lịka lịka niile ha gbara bụ amịtaghị mkpụrụ, naanị akwụkwọ ọbara ọbara ka ha gbatara na nkeji 73, mgbe Marcos Alonso metara ihe e ji chụpụ ya. Otu ihe ndị mmadụ kwesịrị ịma bụ na e meribeghị Bayern Munich n'agba nke iri na isii kamgbe ha bidoro zọwa iko Champions League. Marakwa na ọ bụ Bayern ka Chelsea meriri n'afọ 2012, iji bulie Iko Champions League. Ka ọ dị ugbua, naanị ihe ga-azọ Chelsea ndụ n'asọmpi a bụ ma ọrụ ebube mee n'isi ha, ma ọ bụrụ na Chelsea nye goolu anọ ma ndị Bayern asataghị otu mgbe ha ga-ezute ọzọ. Otu abụọ a ga-ezute n'Allianz Arena bụ be ndị Bayern, n'ụbọchị 18 nke ọnwa Maachị, afọ 2020. Akụkọ ga-amasị gị: Ihe nkiri a ga-amasị gị:	https://www.bbc.com/igbo/egwuregwu-51633003
business	Workers' Day: Lee nsogbu ise coronavirus buteere ndịọrụ	"Abali mbụ nke ọnwa Mee afọ ọbụla bụ ụbochị ndịọrụ ji agbakọ emerube ụbọchị, mee 'parade',  ma tụọ alo etu ha si akwado akụnaụba na mwulite obodo, mana n'afo a, egwu adaghariri n'ihi oria coronavirus. Dika onyeisioche otu NLC ngalaba nke Enugwu steeti bụ Comrade Virginus Nwobodo si gwaa BBC Igbo, onye ọbụla nọ be ya n'ihi ụjọ coronavurus."" Kemgbe ọrịa coronavirus malitere kpaba ike na Naijiria bido na ngwụcha onwa Februwari afọ 2020, oge onye mbụ bubatara ya,ọnọdụ ndị ọrụ na Naijiria dịzi ka nke nwaanyi ime na-eme; etu ọbụla  o si tụgharịa,nsogbu. Nsogbu ndi a metutara ahụike, ọnọdụ ọrụ,mmefu ego ntụmadi, na ọdịda akụnauba ezinaụlọ. Nwobodo, onye kwuru na  ""ụjọ coronavirus bụ ahụoku nke onwe ya"" si na coronavirus mere ka  ha na-emefu oke ego ịga ọrụ nakwa ịzụ nri, ọgwụ na ihe ndị ọzọ dị mkpa maka ezinaụlọ nke na "" ego ndịọrụ anaghị ezuziri ha n'ọnwa."" Ọ bụghi naanị ihe ndị a ọ rụtụrụ aka, lee ụfọdụ ajọ ọnọdụ Coronavirus tinyerela ọtụtụ ndịọrụ: 1. Ezumike akwụụgwọ Mmachi ngaghari kpochiri ụzọ ọtụtụ ụlọọrụ dị na Naijira si achụta ego dịka ọtụtụ ndị mmadụ nọ n'ụlọ. N'ọnwa Eprel, ụlọọrụ ụgbọelu Arik  kwuru na  malite n' abali mbu nke onwa Mee afọ 2020,  na ọtụtụ ndịọrụ ha,(pasent 90), ga-anọrọ ezumike akwụ ụgwọ rue mgbe a mabeghị n'ihi na ego anaghịzị abata dịka  e nweghịkwa ndị na-eme njem ụgbọelu ugbua. 2. Mgbubi ụgwọọnwa Kedụ nke I ga-ahara n'ime zuo ike n'ụlọ na anaghị ụgwọọnwa na   rụọ mana anyi ga-egbubi ụgwọọnwa gi? Goomenti Kaduna nyere iwu ka ewepu pasent iri abụọ na ise(25%) na ego ndi welitere isi n'ọrụ oyibo steeti ahụ iji kwado mbọ a na-agba ịhụ na agụụ egbughị ndị ogbenye n steeti ahụ dịka a machiri ngaghari maka coronavirus. Mana ya bụ atụmatụ atọghị ndị ọrụ steeti ahu ọchị ma ọlị. Otu onyeisioche otu jikoro ndị ọrụ bụ NLC na steeti ahu bu Ayuba Suleiman kwuru na ọ bụghị na mmanye ka a ga-asi ndịọrụ tinye ego were kwado ọgụ megide coronavirus. "" O kwesịrị ịbụ o metụta gị n'obi ịtụnye nke gị."" Ọ bụghị naanị Kaduna steeti mere nke a, Arik gbubiri ụgwọọnwa ndịọrụ ha n'ọnwa Eprel tupu a gwa ha nọrọ n'ụlọ. 3. Ichụ n' ọrụ Ndị Igbo sị na ọ naghị ahịa ahụ, ọ hịawa ahụ. Ka ọchị, ka egwu, ụfọdụ ndịọrụ ga-esi na ịnọ n'ụlọ ghọọ ndị enweghị ọrụ. Otu jikoro ndịọrụ njem ụgbọelu bụ ' International Air Transport Association'(IATA) na Bekee gbara ama na ọrụ dị  91,380  ga-ala mgbuka na Naijiria dịka ọnụgụgụ ndị njem ụgboelu ji nde ato na uma ise(3.5m) gbatuo n'oge corona virus a. O bughi naani ugboelu, otutu ulooru akpuola afo n'ala nke na ha agaghi enwe ike kulie ozo ma coronavirus laa.  Onye makwanu mgbe o ga-ebi? 4. Ọrụ ezu ike Ajị ekweghị ka a mara na ọsịsa na-agba nwa mkpi. Na ọtụtụ ndịọrụ nọ n'ụlọ ezu ike maọbụ si n'ụlọ na-arụ kemgbe mmachi ngagharị ekweghị ka a mara na o nwere ndi ekutebeghị ume kemgbe coronavirus batara Naijiria. N'ozi o ji kelee ndịọrụ, ụbọchị mbụ nke ọnwa Mee afọ a, Mịnịsta na-ahụ maka ahụike bụ Dọkita Osagie Ehanire sị, ""Ana m kelere ndịọrụ ahụike dịka ndị dọkịta,nọọsụ, ndịọrụ 'lab', na ndị niile na-arụ ọrụ kwa ụbọchị kemgbe coronavirus bidoro."" Mana ọ bụghị naanị ndịọrụ ahụike bụ ndị aṅụbeghị mmiri tọgbọ iko n'oge a. Ndị uweojii, ndị ntaakụkọ, ọbụladị otu 'Presidential Task Force on Covid -19' na-arụ ọrụ kwa ụbọchị, na ezughị ike kemgbe coronavirus malitere. 5. Ọnwụ akwadoghị akwado Kemgbe coronavirus bidoro ndịọrụ  ụfọdụ nọ n'ihu agha megide ọrịa ọjọọ a ebutela ọrịa n'ihu ọrụ, ebe ụfọdụ tụnyerela ndu ha. Dika ozi si na NCDC puta si kwuputa na ụbọchị iri atọ nke ọnwa Eprel, ndịọrụ ahụike gunyere ndị dọkịta, nọọsụ na ndịọrụ ahụike ndị ọzọ dị 113 ebutela ọrịa coronavirus, ebe ihe ruru anọ nwụrụ anwụ. Ka o si kwuru taa bu 1/5/2020, na Naijiria,mmadu 1,728.ebutela coronavirus,ebe mmadu 51 nwụrụla site na ya."	https://www.bbc.com/igbo/afirika-52510765
health	"World Cancer Day 2020: ""Etu m si chọpụta na m nwere Cancer"" - Anwuli Ojogwu"	Chi jiri n'ehihie n'anya Anwuli Ojogwu bụ nwaagboghọ chọpụtara na ya nwere akpụ kansa n'afọ 2018. Chi ya gbaara ya ama n'oge maka ọrịa ahụ malitere ito ya n'ara n'afọ ahụ. Nke a mere mgbe Anwuli kụrụ obi ya n'ọnụụzọ ka o si n'ụlọekwu ya na-apụta. Nke ahụ mere ka ọbara sị ya n'ara na-agbapụta. Nke ahụ bụ ụzọ pụrụiche chi ya ji gbaara ya ama n'oge. Nke a mere ka ọ malite ịjụ ese ka ya bụ mmiri si baa opi ụgbọghọrọ. Lezie ihe nkiri a ka ịhụ ka o si mee. Ndị mere akụkọ a: Chris Sanctus Chukwudi Okereke, Chiemela Peters Mgbahuru	https://www.bbc.com/igbo/afirika-51378911
politics	P&ID Nigeria: Malami, Lai Mohammed, Emefiele agaala ikpe udo na UK	Ndị nnọchite anya gọọmentị etiti awụchiela na mba UK maka okwu gbasara akwụkwọ ụlọọrụ P&ID gbara Naịjirịa na-asị ka a kwụọ ha ijeri naịra itoolu na ụma. Okaiwu ukwu nke gọọmentị etiti bụ Abubakar Malami, Mịnịsta mgbasa ozi bụ Lai Mohamed, na onyeisi ndị uweojii bụ Mohammed Adamu so wee mee njem a. Ndị ọzọ gụnyere onyeisi ụlọakụ etiti bụ Godwin Emefiele, osote onyeisi ndị uweojii bụ Ibrahim Lmorde, na onyeisi ngalaba na-ahụ maka mgbochi nrụrụaka (EFCC) bụ Ibrahim Magu. Ha gara ịmata ka a ga-esi jiri nwayọ dozie esemokwu dị n'etiti gọọmentị na ndị P&ID. Njinji ejiela n'obodo Eliza dịka ụlọọrụ na-ahụ maka ime njem a kpọrọ Thomas Cook pịachiri ọrụ n'ụbọchị Mọnde. Ụlọọrụ Thomas Cook nke malitere kamgbe afọ 1841 so n'otu ụlọọrụ a ma ama maka ịhaziri ndị mmadụ njem ụgbọelu ha. Ọ dị ọtụtụ ihe mere ka ya bụ ụlọrọụ pịachie mana nke bụ isi sekpụ ntị bụ okwu ego. N'ọnwa Mee afọ a, ụlọọrụ Thomas Cook kwupụtara ọghọm ruru otu ijeri paụnd na ụma ise (£1.5 billion). Mbọ ikpeazụ ụlọọrụ ahụ gbara ka ha mara ma gọọmentị a ga-agbazinye ha ego dị narị nde paund abụọ na iri ise (£250 million) kụrụ afọ n'ala. Nke a mere ka ụlọọrụ ahụ kubie. Onyeisi ya bụ ụlọọrụ bụ  Peter Fankhauser kwuru na mmechi ha wutere ya n'obi nke ukwuu. Mmechị ụlọọrụ ahụ ga emetụta ọrụ ndị mmadụ ruru puku iri abụọ na abụọ nke puku itoolu n'ime ha bụ ndị mba UK. Ndị dibia bekee na-arụ ọrụ na Abia State University Teaching Hospital eribeghi ụgwọ ọnwa kamgbe ọnwa iri na atọ gara aga. Nnamdi Irondu bụ ọnụ na-ekwuru otu jịkọrọ ndị dibia bekee ahụ gwara BBC Igbo na ha-agbaala abụbụ ọrụ ugboro ugboro mana nke ahụ emeghi ka ọnọdụ ha gbanwee. BBC Igbo kpọtụụrụ onye kọmishona na-ahụ maka mgbasa ozi n'Abia Steeti nakwa onyeisi ọrụ ntaakụkọ gọvano Okezie Ikpeazu bụ Onyebuchi Ememanka ka ha tinye ọnụ n'okwu ahụ mana ha azabeghị anyị ruo ugbua. Onye nkuzi ndị otu bọọlụ Barcelona bụ Ernesto Velverde chị obi n'aka ugbua n'ihi ọnyụpa ndị otu ya na-agba. Barcelona bụ ndị nke asatọ na tebulu La liga ugbua nke mere ka ndị mmadụ na-ekwu na a ga-achụ Velverde n'ọrụ. Gee nkeji ebe a: Ihe nkiri ga-amasị gị:	https://www.bbc.com/igbo/afirika-49804085
entertainment	Ebuka: Mụ na Prince William bụ enyi	Ebuka Obi-Uchendu bụ onye na-eme ihe onyonyo amaama, gwara BBC Igbo ihe mere o jiri wuo ewu n'ụbọchị agbamakwụkwọ Harry na Meghan. Ọrụ si n'aka: Jessica Nwankwo	https://www.bbc.com/igbo/media-44237556
religion	Nigerian pastors: Ụkọchukwu ndị 'na-eti eti' n'ọwụwa-anyanwụ	"Ụfọdụ ndị ụkọchukwu na Naịjirịa bụ ndị a na-ahụta dịka ndị ""ma nke ha riri"" ma a bịa n'ịta akụnaụba. Ndị ụkọchukwu a, ganye ndị nke ụlọụka ha dị na mpaghara ọwụwa-anyanwụ, bụ ndị hibere ụlọụka nke ha, ma nwee ọtụtụ ndị na-abịa efe ofufe ebe ahụ. Ọtụtụ ndị na-aga n'ụlọụka ha bụ ndị ọ ga-abụ a sị ha ""wụlie elu"" ha asị ""kedụ ogo ị chọrọ ka anyị wụruo?"" Nke a kpatara ọtụtụ ndị mmadụ si eche na ndị a na-aga ụka ha anaghị ahụ ihe ọjọọ ọbụla n'ime ibunye ndị ụkọchukwu a ego ọbụla ha nwere ka ha na-ebi ndị ọma, ebe ha na-ata ahụhụ. Lee ụfọdụ n'ime ndị ụkọchukwu ahụ na etu ha si wuo maka ịta akụ. 1) Intercessor Jehovah: Onye a bụ onye amụma na-ewu ewu n'Aba, Abịa steeti maka ihe ọ na-eme n'ụlọụka ya bụ ""Holy Ghost searchlight and deliverance ministry"". E ji onye na-ebibi mmụọ ọjọọ a kpọrọ ""demon destroyer"" mara ya. Ọ bụ otu nwoke ma ka e si ata akụ n'ụzọ gụnyere ịzụ ụgbọala bụ ""elelebe ejeghi ọrụ"", dịka ndị ụlọụka ya tinyere na soshal midia, nke ọ zụrụ ọhụrụ n'ọnwa Maachị a mere ya Hummer Limousine stretch nke atọ ọ na-azụta. 2) Onye amụma Chukwuemeka Ohanaemere: Onye amụma a ama dịka Odumejeje, bụ onye hibere ụlọụka ọ kpọrọ ""Mountain Of Holy Ghost Intervention And Deliverance Ministry"", dị n'Ọnicha, Anambara steeti. Ọ bụ otu onye ndị mmadụ na-akpụkarị n'ọnụ na mpaghara ọwụwa-anyanwụ maka etu o si agbasa aka n'ihe banyere akụnaụba. Ụfọdụ oge ka a hụrụ ya ebe ọ na-abọnye ego n'elu ọdọmmiri, oge ọzọ ka a hụrụ ya ebe ọ na-abọ otu onye Nollywood ego. 3) Onye amụma Ebelenna Chukwu Ebelenna bụ onye ọzọ na-ewu ewu n'ala Ọnịcha, Anambara steeti. Ọ bụ onye hibere ụlọụka a ma dịka ""Jehovah The Mightier Than All Prophetic Church"". A hụla ya n'ihe nkiri ebe ọ nọ na-efe nnukwu ego ka otu onye ụlọụka ya na-agba nkwụ. N'ihe onyonyo ahụ, otu onye bu akpati ego na-esogharị ya ka ọ na-abọ ya bụ ego."	https://www.bbc.com/igbo/afirika-47616017
health	Ndị dọkịnta isi ekwuola na isimgbaka, abụghị mmụọ ọjọọ na-ebute ya	Ndị dọkịnta na ndị ọkachara mara ọrịa metụtara ụbụrụ nke Federal Neuro-Psychiatric Hospital na Yaba, Legos akpọọla oku ka ndị ọrụ ntaakụkọ na ndị na-eme ihe onyonyo na-etinye uche n'ụdị ozi ha na ewpụta banyere ọrịa isi. Ha kwuru nke na ọgbakọ ha nwere n'ogige ha ụbọchị Tuzde. Dọkịnta Nworia Chukwudi kwuru na etu ndị ntakụkọ sị akọwa okwu ndị ọrịa isi na-eme ekwesịghị ekwesi n'ịhị na ọ na-eme ka a na asọ ndị ahụ asọ. N'otu aka ahụ, Dọkịnka Nwakire Chinwe kwuru na ọbụghị ezi okwu na-adịghị agwọ ara maọbụ ọrịa isi agwọ. Ha dọrọ ndị ihe nkiri Nollywood ọdụ ka ha na-eme nchọpụta tupu ha mee ihe nkiri Metụtara ndị na-arịa ọrịa ụburu iji gbanahụ iduhie ọha mmadụ.	https://www.bbc.com/igbo/afirika-46817812
politics	Ụlọọrụ EFCC atọhapụla Willie Obiano	"Ụlọọrụ Economic and Financial Crime Commission, EFCC, ekwuola na ha atọhapụla Willie Obiano bụbu Gọvanọ Anambra steeti agbanyeghị na ha ka na-eme nnyocha. Ọṅụ na-ekwuru EFCC bụ Wilson Uwujaren sị na ya agaghị ekwụ ma ha napụrụ ya akwụkwọ ikike njem ya. Oge gara aga, Ụlọọrụ ahụ na ahụ maka mgbochị mpụ na nrụrụaka na Naịjirịa kwuru n'ụbọchị Mọnde na ha enyochapụtala otu onye ọrụ ha ha na-ebo ebubo na ọ bụ ya sere ma kesaa ihe onyonyo aka chibụrụ Anambra steeti bụ Willie Obiano dịka ọ nọ n'aka ha. Ụlọọrụ EFCC kwuru na ha akwadoghị agwa a onye ọrụ ha kpara ma kwuo na o soghị na usoro ọrụ ha. Ha kwukwara na ha ga-enye onye ahụ ntaramahụhụ dịrị ya agbanyeghị na ha ekwupụtaghị ihe ntaramahụhụ a gụnyere. Cheta na ebe ngwụcha izu gara aga otu ihe onyonyo fegharịrị na soshal midia nke gosiri Obiano ebe ya na otu nwoke nọ n'ụlọọrụ ndị EFCC. Kepụkepụ pụtara ihe n'ụtụtụ Fraịde na-akọwa na atọhapụla onye bụbu Gọvanọ Anambra steeti nke ụlọọrụ Economic and Financial Crime Commission (EFCC) jidere n'abalị Tọọzde. Wilson Uwajaren bụ ọnụ na-ekwuru ndị ụlọọrụ a sị na ""akụkọ ahụ na-ekwu na EFCC atọhapụla Obiano bụ akụkọ ụgha. Ọ ka nọ na-aka anyị rụrọ mgbe anyị mechere nchọpụta"". BBC Igbo juru Wilson ka ọ ma ihe a na-ebo Obiano ha nwụchiri ebubo maka ya. Ọ zara na ọbụghị ihe ya ga-aza ozugbo, mana ""tupu anyị ejide mmadụ, ọ ga-enweriri ihe onye ahụ mere. Mana ihe m ga-agwa unu ugbua bụ na Obiano ka nọ na-aka anyị maka nnyocha"". Ọ sị na Obianọ ma na ya nọ na-akwụkwọ ndị EFCC na-achọ achọ were chọọ ịgbapụ. O kwuru na ha esila Legọs steeti buga ya Abuja. Wilson sịkwa na ya amatabeghị mgbe a ga-akpụpụ ya ụlọikpe, na ndị ga-ama nke ahụ bụ ndị ngalaba ""operations"" ha, bụ ndị jidere ya. Ụlọọrụ Economic and Financial Crimes Commission (EFCC), nwụchiri onye bụbu Gọvanọ Anambra steeti n'ọdọụgbọelụ Murtala Mohammed International Airport dị na Legọs steetị ụnyaahụ bụ Tọọzde ụbọchị iri na asaa nke ọnwa Maachị 2022. Nke a mere ka ọ nyefechere ọchịchị Anambra steeti n'aka Gọvanọ Charles Soludo ụnyaahụ, na-emezị njem nke a sị na ọ bụ mba ofesi ka o zubere ịga tupu anwụchie ya. Akụkọ kwuru na Obiano na-aga Houston, Texas mgbe a nwụchiri ya n'ọdọụgbọelụ ahụ. Ọnụ na-ekwuru EFCC bụ Wilson Uwajaren bụ onye gwara BBC nke a, sị na Obianọ nọ n'ụlọọrụ ha dị na Legọs ugbua. EFCC kwuru: ""ọteela anyị ji arọ ya anya mana iwu nchekwa ndị nọ n'ọchịchị nke Bekee kpọrọ ""immunity"" ekweghị anyị ruo ya nso. Mana ya bụ ""immunity"" gwuru ụnyaahụ, nke mere anyị jiri nwee ohere ịwụchi ya"". O dobeghị anya ihe mere anya EFCC  jiri nọrọ n'isi Obiano maka amabeghị ihe a na-ebo ya. Anyị ka ga-ewetere gị akụkọ a n'uju ka ọ na-apụta. Obiano bụ aka chiburu Anambra steeti site n'afọ 2014 ruo 2022 bụ onye Aguleri nke dị n'okpuruọchịchị Anambra North. O ji ọkọlọtọ ndị All Progressive Grand Alliance, APGA, were chia Anambra steeti Afọ asatọ. Ọ gara akwụkwọ na Mahadum University of Lagos bụ ebe ọ nwetere asambodo na Accountancy na njere nke ""masters"" na Business Admin n'afọ 1979. Aha nwunye ya bụ Ebelechukwu Obiano Lekwa Gọvanọ ndị ọzọ EFCC nwụchigoro Kemgbe Nịjirịa banyere repụblik nke anọ na 1999 ruo ugbua, EFCC anwuchiela gọvanọ iri atọ (30) maka ebubo nrụrụaka na mpụ. Willie Obiano mere ya onye nke iri atọ n'otu. EFCC nwuchiri ya ụbọchị Tọzde, ụbọchị iri na asaa nke ọnwa Maachi 2022. Ụbọchị anwụchiri ya bụ ụbọchị ọ nyefere ọchịchị n'aka Gọvanọ ọhụrụ Anambra steeti bụ Charles Soludo. EFCC sị na ọ teela ha rọwara ya anya, mana ha enwghị ike ijide ya maka ""immunity"" ya. James Ibori bụbu Gọvanọ Delter steeti (1999 - 2007) rachara afọ iri na atọ (13) na mkpọrọ maka ebubo $77m o zuru mgbe ọ na-achị steeti ahụ. James kwetere na ya kpara nkata ezu ego ma bufee ya ofesi n'ụlọikpe South Crown n'UK. Ọ gbara ọsọ na Naịjirịa, ha jide ya na Dubia 2010 buga ya UK. Rochas Okorocha chịrị Imo steetị n'afọ 2011 ruo 2019 nọ n'aka EFFC na 13 Apreelu 2021 mgbe ha wuchiri ya Unity House office dị na Garki, Abuja. Ha boro ya ebubo ibuba ego nakwa imefu ego steeti Imo. A wụchiri Okorocha na Febụwarị 2021 mgbe gọomentị Imo steeti boro ya ebubo maka ụlọ nwinye ya ọ mepere. A tụrụ Oji Uzo Kanu mkpọrọ afọ iri na abụọ  (12) maka ebubo ibuba ego steeti. Ụlọikpe mara ya na mmadụ abụọ ọzọ ikpe ibuba ego dị ijeri asaa na ụma (N7.65) mgbe ha nọ n'ọchịchị malite n'afọ 1999 -2007. Gabriel Suswam nke Benue steeti Audu Abubakar nke Kogi steeti Abdullahi Adamu nke Nasarawa steeti Aliyu Akwe Doma nke Nasarawa steeti Joshua Dariye nke Plateau steeti Jonah Jang nke Plateau steeti James Bala Ngilari nke Adamawa steeti Murtala Nyako nke Adamawa steeti Ali Modu Sheriff nke Borno steeti Danjuma Goje nke Gombe steeti Jolly Nyame nke Taraba steeti Sule Lamido nke Jigawa steeti Aliyu Wammako nke Sokoto steeti Abdulaziz Yari nke Zamfara steeti Theodore Orji nke Abia steeti Chimaroke Nnamani nke Enugu steeti Sullivan Chime nke Enugu steeti Ikedi Ohakim nke Imo steeti Godswill Akpabi nke Akwa Ibom steeti Diepreye Alamieyeseigha nke Bayelsa steeti Timipre Sylva nke Bayelsa steeti Lucky Igbinedion nke Edo steeti Olugbenga Daniel nke Ogun steeti Adebayo Alao-Akala nke Oyo steeti Rashidi Ladoja nke Oyo steeti"	https://www.bbc.com/igbo/afirika-60790921
business	Petroleum Industry Bill: Ọ gịnị bụ PIB a onyeisiala Muhammadu Buhari debanyere n'iwu?	"Femi Adesina bụ ọnye ndụmọdụ pụrụiche onyeisiala Naijirịa edepụtala akwụkwọ ozi were sị na onyeisiala Muhammadu Buharị edebanyela iwu Petroleum Industrial Bill n'iwu Naijirịa. O kọwara na ọ bụ dịka Buhari dopuru onwe ya iche dịka iwu covid-19 siri kwuo maka ndị mere njem ka ọ debanyere ya bụ iwu n'akwụkwọ iwu Naijirịa. Adesina kwuru sị, ""Mmemme maka ya bụ iwu ọhụrụ ga-ebido n'ụbọchị wenezde dịka oge ndopu iche ya gwụchara"". Ọ kọwara na ndị omeiwu ukwu wepụtara ya bụ iwu ka atulee n'ụbọchị iri na ise nke ọnwa Julaị 2021, ebe ndị ụlọ omeiwu nta wepụtara ya bụ iwu n'ụbọchị iri na isii nke ọnwa Julaị 2021, nke a mere ka ihe echewere kamgbe  mbido afọ ndị 2000 bịa na mmezu. N'ụbọchị Tọzde, abalị mbụ nke ọnwa Julaị afọ 2020, ụlọomeiwu Naịjirịa - nke ukwu na nke nta - binyere aka n'iwu a kpọrọ 'Petroleum Industry Bill' maọbụ PIB n'ịchafụ. Ọ bụrụ na Onyeisiala Muhammadu Buhari kwadoo iwu a, ọ ga-abụzi iwu ga na-achịkọta mmepụta nakwa ire mmanụ agbịdị na Naịjirịa. Ọtụtụ na-ekwu na nke a bụ otu ọkpụrụkpụ ihe nke ndị omeiwu mepụtarala. Mana ndị ọzọ na-ajụ sị, ""gịnị bụ PIB?"" Mmanụ agbịdị - maọbụ 'crude oil na bekee - bụ otu ngwaahịa kacha enye Naịjirịa ego. Ya mere o ji dị mkpa na a ga-enwe iwu doro anya na-ahụ maka mmepụta ya bụ mmanụ. Ka ọ dị ugbua, iwu na-achịkọta mmepụta na orire mmanụ na Naịjirịa bụ nke a kpọrọ 'Petroleum Act' nke afọ 1969 nakwa 'Petroleum Profit Tax (PPT) Act 1959'. E nwekwara ụmụ kịrịkịrị iwu ndị ọzọ na-ahụ maka ngalaba dị icheiche dị na mmepụta mmanụ. Mana n'ihi mgbanwe nke na-apụta ihe kwa ụbọchị, ọ dị mkpa ka e nwee iwu ọhụrụ zuru oke nke ga-ahụ maka ọdachi niile si na mmepụta mmanụ. Ọdachi ndị a gụnyere: Ọ bụ Olusegun Obasanjo tụpụtara alo iwepụta iwu PIB n'afọ 2000, mana ọ bụ Musa Yar'Adua wegara iwu a n'ụlọomeiwu Naịjirịa n'afọ 2008 Kamgbe ahụ ruo taa, Naịjirịa enweela ndị isi ala anọ, mana iwu PIB enwebeghị isi. Oge Buhari batara n'ọchịchị, o kere PIB ụzọ anọ. Ha bụ: Na 2017, ụlọomeiwu nta binyere aka n'iwu PIGB. Ndị Sineti binyekwara ya aka n'ọnwa Jenụwarị 2018. Mana Onyeisiala Buhari akwadoghị ya bụ iwu tupu agba nke mbụ ọchịchị ya abịa n'isi njedebe na 2019. N'ọnwa Sepụtemba 2020, Buhari wegara iwu PIB ọhụrụ n'ụlọomeiwu ka ha lebaa ya anya. Ọ bụ iwu nke a ka ndị omeiwu kwadoro n'ụbọchị Tọzde."	https://www.bbc.com/igbo/afirika-57693004
politics	Eletronic Voting : Ọgbaghara adaala n'Ulọomeiwu Ukwu maka okwu 'electronic voting	"Esemokwu dapụtara n'Ụlọomeiwu Ukwu ụbọchị Tozde dịka ndị omeiwu na-adọrịta ụka maka ozi mpụtara  si n'aka kọmiti ha hibere maka  ịgbanwe Iwu Ntulika nke afọ 20210  nke Bekee kpọrọ  Electoral Act No.6, 2010. Mgbanwe iwu ahụ ga-emetụta ntuliaka  nke Ọchịchị Etiti, steeti na okpuruọchịchị nakwa Isiobodo Naijiria bụ Abuja. Ụfọdụ ndị senetọ(mmadụ 52) jụrụ Mpaghara iwu ahụ nke kwuru ka e jiri igwe okwu na-ezipu mpụtara ntuliaka. mana mmadụ 28 kwetara na ya, ebe mmadụ 28 abaghị. Ụfọdụ ndị ụlọomeiwu kwetaburu ka  e nye ngalaba na-ahazi mgbasaozi  n'ekwenti bụ 'Nigerian Communications Commission'( NCC) ikike ịmalite were ekwentị ezipụ mpụtara ntuliaka. Mana ụfọdụ jụrụ ajụ nke butere mba iwe. Ọ bụ ka onyeisi Komịtị Seneti na-ahụ maka Inec bụ  Seneto Kabiru Gaya(APC, Kano South) gụpụtachara mpụtara si kọmiti ya ka  Senetọ Sabi Abdullahi(APC, Niger North) ka e dozie akụkụ nke 52(3) nke iwu ahụ. Ihe dịbu na ya bụ mpaghara bụ ""Komishọn nwere ike izipụ mpụtara ntuliaka sitere n'igwe eletọnic(ekwentị) oge na mgbe o nwerere ike."" Mana n'akwụkwọ nke Kọmitị ahụ gbanwere, ọ sịrị,""Komishọn nwere ike ilebanye anya na iji igwe eletrọnik zipụ mpụtara ntuliaka maọbụrụ na  ngalaba na-ahazi mgbasaozi na'ekwentị ekweta na ọ bụ ozuru-Naijiria-ọnụ nakwa Ụlọomeiwu binye ya aka."" Mana mgbanwe ahụ adịghị ụfọdụ ndị senetọ mma dịka  Senatọ Dickson Seriake (PDP, Bayelsa West). Onyeisi Ụlọomeiwu Ukwu bụ Ahmed chọburu ikpọkọta okwu ọnụ jụ ndị kwere na mgbanwe niile komitị mere na ndị ekweghị, mana Senetọ James Manager jụrụ ajụ, sị ka a kpọpụta n'ahịrị n'ahịrị. N'ụlọ omeiwu Nta, okwu gbasara iji igwe eletrọnic eziga mpụtara ntuliaka butere ọgbaaghara nke fọdụrụ ntakịrị ka ọgụ daa. Oge ya bụ okwu malitere, onyeisi ndị omeiwu nta bụ Femi Gbajabiamila rituru n'oche ya gaa nọdụ n'oche ndị nkịtị, ebe osote ya bụ Idris Wase gara nọrọ n'oche iji kpebie ya bụ okwu. Mana ụfọdụ ndị omeiwu achọghị ka e nye Inec ikike a, ebe ọtụtụ ndị ọzọ chọrọ. Ọ kpọrọ oku ka ndị na-achọghị ka e nye INEC ikike tie mkpu 'aye', ka ndị chọrọ ka e nye ha ya bụ ikike tie mkpu 'nay'. Ụda olu ndị chọrọ ka e nye Inec ya bụ ikike karịrị nke ndị achọghị, mana Idris Wase gara n'ihu kwuo na ọ bụ ndị achọghị ka e nye Inec ikike meriri. Nke a butere nnukwu ọgbaaghara; ndị omeiwu biliri n'oche ha mkpọtụ na-ada n'elu n'ala. Onweghịzị ihe ọbụla a na-ekwu nwere isi. Ndị omeiwu malitere ịkpọ onyeisi ha bụ Gbajabiamila ka ọ laghachi n'oche ya dịka 'Speaker'. Oge Gbajabiamila laghachiri n'oche, o kpebiri na ha ga-agbasa ọgbakọ nke taa ma yigharịa ya echi bụ Fraịde. O kwuru na ha ga-ezigara onyeisi Inec bụ Mahmood Yakubu ozi ka ọ bịa ọgbakọ ahụ bịa kọdoo ha anya."	https://www.bbc.com/igbo/afirika-57855640
religion	Akụkọ kachasị n'ụtụtụ a: Ndị ụkọchụkwụ emela ngagharị iwe n'Owerri	Akụkọ ndị kachasị mkpa mere taa: Ndị ụkọchụkwụ  ụka Katọlịk na ọwerrị mere ngagharị iwe ụnyahụ iji dọta echịche ndị gọọmentị Naijịrịa maka ndị otu ha egburu egbu na Benue. Ndị ụkọchụkwụ kwuru ka onyeisiala Buharị gbambọ chọpụta ndị merụrụ ala ahụ ma taa ha ahụhụ ka osikwesi. Buhari sị na-emeere Biafra Ebere Nwafọ Igbo bubu minista ahụike bụ Prof. Alphonsus nwosu agwala onyeisiala Buhari ya ga gbara ogwu ya nụọ. Onyeisala Buharị kwuru na Yakubu Gowan bụ onye amị chịrị Naịjirịa mgbe agha Biafra rịọrịọ ndị agha ha mgbe ahụ ha emesikwala ndị Igbo ike. Akụkọ mba ofesi Ọgbatauhie dakwasịrị mba Guatemala Akụkọ ọkụ na-abọpụta n'ala nke mere na Guatemala ụbọchị ụka akwụsịbeghị o. Ka ọdị ụgbụa achọpụtala na ya bụ ọkụ mmụọ ataala isi mmadụ iri assa na ise (75) ma merukwa ihe uru mmadụ narị abụọ ahụ. Mmh ọga dịcha mma. N'egwuruegwu, Gere akụkọ mere na mgbede a n'otu nkeji:Ihe nkiri nke taa: Lee ihe nkiri taa	https://www.bbc.com/igbo/afirika-44369155
business	Akwete fabric: Etu ndị Akwete si malite ịkpa akwa	Nwaanyị na-akpa Akwaete bụ Gladys Akuatta kọwaara BBC Igbo etu ịkpa akwa a si malite n'obodo ha. O kwuru na ọ bụ nwaanyị a kpọrọ Dada Nwakata malitere ịkpa akwa site n'ihe e gosiri ya n'ime nrọ. Na ọ pụtara n'ihe malite ịkpa akwa a nke nwaanyị ọbụla n'obodo Akwaete bịara mụta ịkpa ya n'oge ahụ. Gladys gara n'ihu kwuo na ha anaghị akụziri onye na abụghị onye Akwaete etu esi akpa akwa a n'ihi na ọ gaghị amụta ya. Na nke a bụ iwu e tinyere n'obodo Akwaete gbaa gburugburu.	https://www.bbc.com/igbo/afirika-48912739
entertainment	Zoro Swagbag: Echebum na m ga-abụ 'Engineer' maka nne m	"Chimaobi Owoh bụ ọtiegwu a ma dịka Zoro bụ onye ji mbem Igbo akpalite ndị mmadụ mmụọ n'usoro agba ọhụrụ. N'akụkọ a, Zoro kọwara etu o si malite ịgụ egwu na etu o si chọọ ịbụ ""Engineer"" makana ọ bu ihe nne ha chọrọ."	https://www.bbc.com/igbo/afirika-49055445
politics	Orji Uzọr Kalu : Akwụ m chịm onweghi ihe na-eme	Akụkọ dị mkpa Ndị otimkpu aka chịburu Abia Steeti bụ Ọrji Uzor Kalu ekwuola na ahụ dị ya chịmchịm ugbua dịka ọ gwachara ha okwu n'ekwenti n'oge adịghị anya. Cheta na akụkọ kwuru na nwa amadị mere njem na mba Jamini bụ ebe ọ gara ịwa ahụ n'ihi ọrịa a na-akpọghị aha ya. Akụkọ ọzọ na-eru anyị ntị bụ na Sylvester Dede Ojukwu bụ ọkpara dike Biafra bụ Odumegwu Ojukwu anwụọla n'abalị ụnyaahụ. BBC Igbo kpọtụrụ nwanne ya nwoke bụ Emeka Ojukwu, okwughi ma ọ bụ eziokwu ka ọ bụ asị kama o kwuru na ọ chọghị ịgwa ndị ntaakụkọ okwu. Minista na-ahụ maka ọrụ bụ Chris Ngige ekwuola na mkparịta ime udo n'etiti gọọmentị na ndị ọrụ ga aga n'ihu echi agbanyeghi abụbụ ọrụ nke ndị ọrụ na-esi ọnwụ ime. Ngige rọrọ arịrịọ ka ndị niile nke gbasara gbalịa bịa nzukọ ahụ maka i ji gbo nsogbu ọgwụ opekatampe ndị ọrụ. Anya anyị ga-acha ọbara n'ụbọchị Nov 6 - NLC Akwa dara na mba Ijipt dịka ndị mmadụ gbakọtara ili ndị ụka kraịst asa a gbagburu n'ebe ha gara ikpe ekpere na njem ala nsọ ha mere. Ndị agha nnupuisi Islamic State kwuru na aka ha dị n'ọnwụ mmadụ asa ndị a. Manchester United lara na nta dịka ha si na-azụ were ọkpụ goolu abụọ asatara otu merie ndị AFC Bournemouth n'asọmpi Iko Premier. N'aka nke ọzọ, anya niile na-ele ka eke ga-esi anya anwụ n'asọmpi ga-adị n'etiti Arsenal na Liverpool n'abalịa. Leekwa ihe nkiri otu nwoke a sị daa mmiri na Legos Ibe anyịnụ, pati APC akụwala akị oyibo nsugbe site na inye INEC aha Hope uzodimma dịka onye ga-ebutere pati ha ọkọrọtọ na ndọrọndọrọ ọchịchị gọvanọ Imo Steeti 2019. Adams Oshiomhole bụ onyeisi APC kwuputara nke a ụbọchị Fraịde bụ ebe ọ nọ kwuo na ihe ya mere bụ ihe ụlọikpe ukwu kwuru. Mana akụkọ a na-anụzi ugbua bụ na ụlọikpe ukwu dị n'Abuja egbochiela Oshiomole na kọmitee ọrụ nke APC i ziga aha ọbụla na-abụghị aha Uche Nwosu nye ndị INEC. Ụlọikpe gakwara n'ihu nye ndị INEC iwu ka ha ghara ịna-abata aha ọbụla na abụghị aha Uche Nwosu dịka onye ga-azọ ọkwa gọvanọ n'Imo Steeti. Anyị agaghị ekwe o, Anyị agaghị ekwe! Ndị ụka Anglikan bụrụ ngagharị iwe ụbọchị frịade bụgara gọvanọ Anambra steeti bụ willie Obiano na ebo ya ebubo na ọ were ụlọakwụkwọ ha bụ Bishop Crowther Primary School nyefee ndị katọlik na'aka. N'ofesi onyeisiala mba Turkey bụ Recep Erdogan akachiela obi tụọ mba Saudi Arabia aka dị ka ndị gburu Jamal Khashoggi bụ onye nwuru na Turkey. Chioma:Nchọpụta ndị Turkey mere na-egosi na atọgbụrụ ya bụ nwaamadị bụ onye nọ na ọsọ ndụ ka ọ gara iwete akwụkwọ ikike maka agbam akwụkwụ nwunye ya n'obi nnọchite anya mba ha na Turkey. N'ofesi, onyeisiala mba Turkey bụ Recep Erdogan akachiela obi tụọ mba Saudi Arabia aka dị ka ndị gburu Jamal Khashoggi bụ onye nwuru na Turkey. Nchọpụta ndị Turkey mere na-egosi na atọgbụrụ ya bụ nwaamadị bụ onye nọ na ọsọ ndụ ka ọ gara iwete akwụkwọ ikike maka agbam akwụkwụọ nwunye ya n'obi nnọchite anya mba ha na Turkey. N'egwuregwu N'egwuruegwu, kepukepu na-eru anyị ntị na-akọ na ndị otu egwu bọọlụ nwere agba na Europe na-agba izu ka ha ga-esi mailte asọmpị ọzọ akpọrọ Super League n'afọ 2021. Ka ọ dị ugbua onwebeghị ọnye kwere iti aka n'ala na nke a bụ eziokwu bụ ama a akwụkwọ akụkọ Der Speigel gbara. Akụkọ ndị a ga-amasị ịgụ tata	https://www.bbc.com/igbo/afirika-46082476
religion	Is Osinachi Husband a pastor: Dị Osinachi Nwachukwu ọ bụ ụkọchukwu?	"Ndị mmadụ na-ajụ onye bụ Peter Nwachukwu kamgbe ọnwụ nwunye ya wuwara na soshial midịa bụ Osinachi Nwachukwu, onye oti egwu a ma ama. Kamgbe Epreelu 9, 2022 ka aha Peter ji ewu dịka akụkọ ọnwụ nwunye ya bụ Osinachi Nwachukwu pụtachara n'elu soshal midia. Kama nne Osinachi Nwachukwu zara ajụjụ ụfọdụ na-ajụ ma di nwa ya ọ bụ 'Pastor'? Ọ zara sị na ọ bụ 'Pastor' na nghọta nke ya. Ọtụtụ ndị ma di na nwunye a tụmadị ọgụ egwu Frank Edwards ama ama pụtakwara na-ekwupụta na ọ bụ aka ike Peter Nwachukwu ji eso nwunye ya butere ọnwụ nwunye ya. Ka ọ dị ugbua ndị uweojii Naịjirịa anwụchiela Peter Nwachukwu onye nke ha si na ha na-enyocha maka ebubo mmekpa ahụ ọ na-emekpa nwunye ya, ọtụtụ mmadụ gụnyere ezinụlọ Osinachi boro ya tupu nwunye ya anwụọ. Aha nwada Osinachi Nwachukwu onye gụrụ 'Ekwueme' na-akpọtụ ebe nile na soshal midia kemgbe ụbọchị Satọde 9 Eprel, 2022 mgbe akụkọ pụtara na ọ nwụọla. Hyacinth Ogbu bụ onye nchịkọta egwu otu 'Glorious singers' bụ ebe Osinachi na ejima ya bụ Amarachi Eze malitere iti egwu gwara BBC Igbo na ọ bụ eziokwu. Ogbu sị na ọ bụ ihe mwute nye ndị otu ha nakwa ezinaụlọ Nwachukwu na Madu maka akụkọ banyere ọnwụ Osinachi. Nwachukwu, onye gụrụ egwu ọtụtụ ndị ụka kraịst ma bụ ""Ekwueme"" bụ onye egwu ya na-amasị ma na-akpalite mmụọ ndị mmadụ n'ụzọ dị iche iche. Ndị mmadụ na-agba akaebe etu egwu ya si eme ka ha na-echee echiche maka ndụ ha na mmekọrịta ha na Chukwu kere ha. Ndị maara Nwachukwu kọwara ya ka dịka ezigbo mmadụ nakwa onye ihe gbasara Chineke na-anọ ọkụ n'obi. Tupu ndị uweojii anwuchie Peter Nwachukwu bụ di Osinachi BBC Igbo gbara mbọ ịnụta olu di ya site n'izigara ya ozi ma kpọọkwa ya. O gosiri na ọ gụrụ ozi ndị ahụ mana ọ zachịghaghị."	https://www.bbc.com/igbo/afirika-61085970
politics	Akụkọ kachasị n'ụtụtụ a: Ngige na Oshiomhole ka na-ama aka ọgụ	Ngige na Oshiomhole ka na-ama aka ọgụ Chris Ngige bụ mịnịsta na-ahụ maka ọrụ aka na Naịjirịa agwala onyeisi otu paati APC bụ Adams Oshiomhole na ọ gaghị ewute ya chaachaa ma ọ bụrụ na ha kwụsị ya ọrụ ọ na-arụ n'APC n'ike. Buhari na ndị omeiwu ukwu emeela ọgbakọ Onyeisiala Naịjiria bụ Muhammadu Buhari na ndị omeiwu ukwu ndị ka nọ n'APC nwere ọgbakọ maka inyocha usoro ha ga-eji kwụsị ndị otu ha ịhapụ pati ha gawa ebe ọzọ. Mgbe ha mechiri ọgbakọ a, ha gwara ndị ntaakụkọ na otu ha ka nwere ndị omeiwu kachasị n'ọnụọgụgụ n'ime ụlọomeiwu ukwu. India na-akwadebe imepe ụlọọrụ 'Embaassy' 18 na Afirika Na mba ofesi, ala India ekwuola na ha ga-emepe ụlọọrụ nnọchịteanya nke bekee kpọrọ Embassy ruru iri na asatọ na mpaghara Afrịka. N'aka ọzọ, a ka na-agụ akwụkwọ mbinyeaka nke ntụliaka mere n'ala Pakistan. Ugbua ọ dị ka Imran Khan bụbụ onye omee egwuregwu Kricket na-enwe mmeri. Manchester United emiela AC Milan N'egwuregwu, otu Manchester United ejila penariti merie AC Milan n'asọmpi International Champions Cup n'ụtụtụ a. Ha gbaburu otu ọkpụ otu ọkpụ tupu ha a banye penariti, ebe Man U  ji ọkpụ itoolu asatara asatọ wee merie ha. Gee nkeji anyị Lee ihe nkiri anyị	https://www.bbc.com/igbo/afirika-44964411
health	Coronavirus update: Gọọmentị Naijiria eji coronavirus ebupu ego?	Gọọmentị Naijiria eji coronavirus ebupu ego? Gbazie anya ka ị hụ na-ejighị akụkọ ụgha duhie gị. Ndị mere akụkọ a bụ Chiemela Peter Mgbeahuru na Chimezie Ucheagbo	https://www.bbc.com/igbo/52683265
sports	Akụkọ ndị dị mkpa na mgbede a: Cardiff city abaala Premier Lig	Akụkọ ndị dị mkpa n'abali a: Egburu ọchụ na Birnin Gwari ọzọ. Ndị nche obodo na ndịagha Naịjirịa ebupula ozu ruru iri anọ na ise n'obodo Gwaska ebe ndị omekome wakporo Birnin-Gwari ọzọ. Agbakwara ụfọdụ ụlọ obibi ọkụ ma na-atụ egwu na a ga-achọta ozu ndị ọzọ n'ọhịa. Ebe ọzọ na Naịjirịa. Ihe iru uju emetụtala ndị uweojii ka mmadụ ise ndị uweojii nọ n'ọzụzụ nwụrụ n'ihe mberede okporoụzọ. Mmadụ ise a nwụrụ ka ụgbọala ha ji eme njem nwuuru ọkụ n'okporoụzọ Kano-Zaria ka ha nọ na-alaghachi ebe obibi ha. Akụkọ kwuru na ha chọrọ ịlaru ụlọ maka ọbere ezumike ha nwetara n'ụlọakwụkwọ tupu ihe mberede a emee. Na Mba ofesi, Ide mmiri sitere n'oke mmiriozuzo emerụọla mmadụ isii ahụ na mba Turkey. Ide a burukwara ụfọdụ ụgbọala ma mebie ọdọ ahịa dị icheiche n'isi obodo Turkey bụ Ankara. Enweghị onye nwụrụ n'ime ide a. N'Egwuregwu, Ka a na-ahazi ọkwa Premier League maka imechi asọmpị ahụ, ka a na-ahụkwa ndị mmeri na ndị emeriri. Cardiff City esonyela na ndị a ga-ebuba n'ọkwa Premier League ugbua, ebe otu bọọlụ Birmingham meriri Fulham Gee nkeji anyị na mgbede a:	https://www.bbc.com/igbo/afirika-44024242
politics	Nnamdi Kanu, Sunday Igboho, Obi Cubana, Tiwa Savage na ndị ọzọ Google sị kacha wuo ewu na 2021	Otiegwu Naịjirịa bụ Tiwa Savage na Obinna Iyiegbu e ji Obi Cubana mara esorola na ndị Google wepụtara n'ụbọchị Wenezde, Disemba 8, na ha kacha wuo ewu n'afọ 2021. Ya bụ akwụkwọ Google weputara maka ndị a kacha chọọ n'ọbaozi ha gụnyere ndị kacha wuo ewu, ndị egwu kacha wuo ewu, ndị agha mnwereonwe, ndị egwu bọọlụ na ndị ọzọ. Otiegwu Tiwa Savage gbara onye mbụ na ndị egwu na nke ndị na-ewu ewu nakwa ndị egwu na Naịjirịa. N'ọnwa Ọktoba, Tiwa bụ okwu a kpụ n'ọnụ maka ihe onyonyo aramara ya gbara n'anwụ. Obinna Iyiegbu a na-etu Obi Cubana bụ onye nke abụọ ya maka etu mmefu ego si wee na-arị ibe ya elu mgbe ọ kwara nne ya n'ọnwa Julaị, 2021. Nnamdi Kanu na Sunday Igboho gbara ndị atọ na nke ise n'ahịrị ahụ; nke a bụ n'ihi nnwuchi gọọmentị Naịjiria nwụchiri Kanu na-achọ nnwereonwe Biafra na Igboho na-achọ Yoruba Nation. Mmadụ iri mbụ nọ na ya bụ ahịrị n'usoro ya bụ:	https://www.bbc.com/igbo/afirika-59602229
politics	George Obiozor: Buhari agbarụọla ihu maka mwakpo e mere n'ụlọ ya	"Onyeisiala Muhammadu Buhari akatọọla mwakpo mere n'Imo Steeti nke gụnyere ogbugbu ndị uweojii na ịgba ụlọ onyeisi Ohanaeze Ndigbo bụ George Obiozor ọkụ. N'ozi onye ndụmọdụ ya bụ Garba Shehu wepụtara, Buhari tiri Obiozor na ndị uweojii aka n'obi maka ọdachi ahụ. Buhari sị na mwakpo ndị a bụ ihe oke mwute ma kwee nkwa na ọnọdụ nchekwa na mpaghara Ọwụwa Anyanwụ bụ ihe a na-eleba anya. Ọ rịọrọ ndị Imo Steeti ka ha dere jụụ ma nyere ndị uweojii aka ịchọpụta ndị na-akpa arụ. Gọvanọ Imo steeti bụ Hope Uzodinma ekwuola na ọ bụ ndị omekome si n'aka ndị ndọrọndọrọ ochịchị tụrụ ogbunigwe n'ụlọ onyeisi otu Ohaneze ndigbo bụ George Obiozor n'isi ụtụtụ Satọde. Uzodinma kwuru na ọ bụ ihe nwute na ụfọdụ ndị ndọrọndọrọ ọchịchị ekweteghị na ọbụghị ọgụ ka aga-eji egbo nsogbu, agbanyeghị arịrịọ a na-arịọ ha. O bụ n'akwụkwọ ozi gọọmentị Imo steeti depụtara ka o kwuru nke a. O gosịpụtara obi nwute ya na ọ bụ ọgbaaghara oge niile ka ụfọdụ ndị ndọrondọrọ ọchịchị ji egbo nsogbu ha ma sị na Gọọmentị Imo Steeti agaghị anabata ụdịrị agwa a ọzọ. N'okwu, ọ gara n'ihu kọwa, "" Oge ndị na-akpa ụdịrị mkpamkpa n'Imo steeti abịala n'isi njedebe. Anyị ga-achọta ha ma hụ na atara ha ahụhụ dịka iwu Naijirịa siri dị"". Uzodinma kwuru na ọ ghọtaghi ihe eji wakpoo ụlo onye na-abụghị onye ndọrọndọrọ ọchịchị kama na ọ bụ onye na-achọ ọdịmma ndị Igbo. Dịka o tiri George Obiozor aka n'obi, ọ gwara ndị Imo Steeti na gọọmentị ga-eme ihe niile dị n'ikike ya ịhụ na echekwara ndị nakwa akụnụba ndị Imo steeti niile. Ndị uweojii nke Imo steeti ekwuola na ha ebidola nyocha ha ji achọpụta ma nwuchie ndị wakoro ma gbaa ụlọ George Obiozor onye bụ onyeisi otu Ohaneze nke dị na Awo-Omanma, Oru, Imo Steeti ọkụ, n'ụtụtụ Satọde a, ụbọchị 19 nke ọnwa Maachị 2022. Ọnụ na-ekwuchitere ndị uweojii nke Imo steeti bụ Mike Abattam kwuru nkea ma sịkwa na kọmịshọna uweojii steeti ahụ bụ Rabiu Hussaini nyere iwu ka ebido nyocha ma kwusie ike na a ga-ejide ndị kpara arụ a n'oge adịghị anya. Dịka o siri dị, enweghị etu ya bụ mwakpo siri metụta onye ọbụla dịka Obiozor anọghị n'ụlọ mgbe ya bụ ihe mere. Abattam kwuru sị, ""Mwakpo awakporo ụlọ ọkankuzi George Obiozor nke dị n'obodo dị na mpghara ọwụwa anyanwụ nke okpuruọchịchị Osu nke dị nImo Steeti. Enweghị onye ọmetụtara. Nyocha ebidola ozugbo ozugbo"". Dịka otu onye na-achọghị ka a kpọọ aha ya si gwa BBC Igbo, ndị omekome ahụ ruru itoolu (9) bu ụgbọala abụọ nyabata ma mụnye ọkụ n'ụlọ ahụ dị n'obodo ya n'Awo-Omamma. Etu e si gbuo ndị uweojii abụọ na mwakpo ụlọọrụ ndị uweojii n'Umuguma Ndị uweojii abụọ nwụrụ na mwakpo ndị ojiegbe amaghị ndị ha bụ wakporo ụlọọrụ ha dị n'Umuguma, Okpuru ọchịchị Owerri West, Imo steeti n'isi ụtụtụ Satọde. Dịka onye ntaakụkọ BBC Igbo gara ebe ahụ si kwuo, e ji mma wakasịa otu n'ime ndị uweojii a ahụ, ebe mgbọ gbagburu onye nke ọzọ. Onye uweojii nọ ọrụ ma jiri ndụ ya rie mbombo ọsọ oge ihe ahụ mere ma na-achọghị ka a kpọọ aha ya, gwara BBC na ndị omekome ahụ bu ma egbe ma mgbọ wakpoo ụlọọrụ ha dịka ha dọchichara ihu ụlọọrụ ha. Ndị obodo ahụ nọ oge ihe mere, gwara onye ntaakụkọ BBC na ndị omekome ahụ tụbanyere ogbunigwe n'ụlọọrụ ndị uweojii ma kwawa mgbọ. Ha kwukwara na ndị omekome ahụ bịara chebiri ndị uweojii na-agba ọsọ ndụ, mana ha gburu Iyke na Ifeanyi bụ ndị ha nwetanwuru. Otu onye achọghị ka a kpọọ aha ya kwuru sị ""Ifeanyi bụ onye Umunkwo n'Umuguma ebe a. Ọ nọ n'afọ ikpeazụ ya na mahadum Imo State University, naanị otu afọ ka ọ rụrụla ọrụ uweojii a. Ọ nọ na-achọ ịwụ mgbidi aja tupu ha ejiri mma wakasịa ya ahụ, ọ nọrọ ebe ahụ nwụọ ozugbo."" ""Onye nke ọzọ bụ Iyke bụ onye Avu. Ha gbara ya egbe n'ụkwụ ebe ọ na-agba ọsọ. A hụrụ ozu ya n'ebe ọ dị ka ọ kwụsịrị ịṅụ mmiri. Ihe nke a nwere ka ọ dị."" Ndị ọrụ mmenyụ ọkụ si Owerri bịazịrị mmenyụọ ya bụ ọkụ n'ụtụtụ ahụ. Nke a na-abịa dịka osote onyeisi ndị uweojii Naịjiria bụ Isaac Akinmoyede, bụ onyeisi mpaghara zone 9 nke Umuahia, hapụrụ steeti ahụ ka ọ bịachara njem ọrụ otu ụbọchị."	https://www.bbc.com/igbo/afirika-60805102
sports	Super Falcons agafeela agba nke abụọ ka Thailand tunyere ha azụ	"Super Falcons nke Naịjirịa ga-ezute otu egwueregwu bọọlụ ụmụnwaanyị nke Jamanị n'obodo Grenoble ụbọchị Satọde n'agba nke abụọ asọmpị Bekee kpọrọ 2019 ""Women's World Cup"". Super Falcons tozuru iso n'agba nke abụọ ka Chile ji ọkpụ abụọ asatara otu merie Thailand, nke nyere ya ohere ịbanye ụgbọ dịka ha turu ugo ọkamma na ndị ikpeazu. Ọ bụ na Monde bụ ụbọchị iri na asaa nke ọnwa Juun ka Falcons sụrụ mpị nke ọtụtụ ụmụafọ Naịjirịa na-asị na VAR napụrụ ha mana omere abalị atọ iji chọpụta ka ha a ga-etuozu ịga agba nke abụọ. Dịka agbachaala asọmpi niile dị n'agba nke mbụ, Falcons pụtara dịka nke kachasị mee ọfụma na ndị achịtaghị aja nke ga-enye ohere itozu gaa agba nke abụọ. Ọ bụ otu egwuregwu atọ na-agafe dịka nke ka mma na ndị ikpeazụ. Kameroon bụ mba ọzọ n'Afịrịka ritere uru a ụnyaahụ. Dịka ha mere ụfọma n'asọmpị ha na Frans, ọtụtụ ndị na-akwado ha nwere olilanya na ha ga-agba mbọ na agna nke abụọ a."	https://www.bbc.com/igbo/afirika-48701338
religion	Ejike Mbaka: Ka onye e ji n'agbụ nwere onwe ya dịka Joseph	"Ụkọchukwu ụka Katọlik  bụ Father Ejike Mbaka ekpeela ekpere ka Chukwu tọhapụ ngwa ngwa onye ọbụla nọ n'agbụ nakwa na mkpọrọ. N'ozi ọ gbasara n'oge ọ na-eme ekpere 'Adoration ụbọchị taa Wenezde n'Enugwu, Fada Mbaka  kpere ekpere ka amara mee n'isi nwaamadi ahụ dịka o mere n'isi Joseph n'Akwụkwọ Nsọ bụ onye o kwuru siri na mkpọrọ bụrụ eze. Mbaka  akpọghị aha onye ọ na-ekwu maka ya mana ozi ahụ na-abịa  ka ọ gachara otu abalị akụkọ gbara na Gọọmentị Naijiria nwụchirị ma kpụlata Naijiria NNamdi Kanu, onye ndu Ipob maka ebubo ịkpa nkata ikewa Naijiria. Ọ gara n'ihu tie n'oke olu, "" O! ndị iro m achịla m ọchị n'ihi na m ga-ekuli ọzọ."" Mbaka onye dọọ aka na ntị na ndị ndu Naijiria akpachaghị anya mee ihe ha kwesịrị ime na Naijiria nwere ike ịgbasa sịrị, ""Ịta ahụhụ abụrụla omenala na Naijiria."" ""Etu Naijiria si aga ugbua, oge na-abịa mgbe aga akpụrụwa ndị ụkọchukwu."" ""Gọọmentị Etiti kpụrụgodi mmadụ niile, ihe na ebe ka ga na- ebe."" ""Ndị ọchịchị were ego ha kwesiri iji nye ndị mmadụ ọrụ ka ha ji ego egbe."" "" Ndị kwesịrị ịnọ na mkpọrọ bụ ndị na-atụnye mmadụ na mkpọrọ."" Mbaka , onye kwuru na  ya zịcha ozi ya, e nwere ike ịkpọ ya oku ọzọ bịa zara ọnụ ya kwuru sị, ""Ịmaja ndị mmadụ agaghị arụ ọrụ. Nnwuchi agaghị egbo nsogbu. Ọ ka mma na gọọmetị gere ndị mmadụ ntị. Enyela nkịta aha ka i were gbuo ya."" Ọ dọrọ ndị gọvanọ Ọwụwa Anyanwụ aka na ntị sị, ""Ndị Gọvanọ ụnụ erela ụmụ n'ihi nkwa ọchịchị ụnụ amaghị ma ọ ga-enwe isi."" Cheta na Mbaka ekpeburola Nnamdi Kanu ekpere  ngozi n'oge ọgbakọ ekpere ""Adoration"" ihe dịka izuụka isii gara aga. Ụka Katọlik mechara  kwsịburu ọrụ dịka onye ndu ọgbakọ ekpere 'Adoration' abalị 30 'iji nye ya ohere ka ọ mee ntụghari uche na ekpere. Mana oge ndị na-eso ahụghị ya n'ọgbakọ ekepere izu ahụ, ha mere ngagharịiwe ma mebie ọtụtụ ihe n'ụlọụka 'Holy Ghost nakwa ụlọ Bishop Enugwu Katọlik bụ Calistus Onaga."	https://www.bbc.com/igbo/afirika-57673398
health	Erectile dysfunction treatment: Nwoke kwesịrị idina nwaanyị ugboro 21 kwa ọnwa	"Ọtụtụ ụmụnwoke na-ebugharị nsogbu  ọrịa nkụda utu (erectile dysfunction) nke mere na ọ naghị ekeli etu na mgbe o kwesiri. Mana nsogbu kacha nke bụ na ọtụtụ ụmụnwoke anaghị ekwupụta nsogbu ha n'ihi ihere. Ụfọdụ ihe mere ụmụ nwoke anaghị achọ ịkpọ ya bụ okwu aha bụ maka na ha hụrụ utu (penis) ha ka njirimara ugwu nwoke maọbụ ihe nwoke jiri bụrụ nwoke. Nke a mere ha jhi ahụ ọrịa utu dịka ihe na-egosi na ha etozughị etozu dịka nwoke. Ọtụtụ ụmụnwoke chere na ikwupụta maka ọrịa utu nkụda ga-ewetara ha ihere na nleda ha anya, maọbụ bụrụ ihe e ji akọ ha ọnụ. Ihe ọzọ bụkwa na ha na-eche na ugwu ha akpụọla n'ala, nke mere na ha anahịzị achọ ka ha na ndị ọdịnaobi ha nwee mmekọ. Mgbe ụmụnwoke na ndị ọdịnaobi ha enweghị mmekọrịta ka ha kwesịrị, nke ahụ na-ebutekwa nsogbu dị icheiche n'etiti di na nwunye maọbụ ụmụnwoke na ụmụ nwaanyị na-eme enyi. Ọrịa nkụda utu bụ amụ nwoke enweghị ike ịkụli ọtọ ruo ihe dịka nkeji iri na ise. Ọrịa utu nkụda na-egosi onwe ya mgbe utu (penis) nwoke azaghị oku dike mgbe oge ruru. N'ihi na Igbo sị na mberede ka e ji ama dike. Nnyocha gosiri na pasentị iri na ise (%15) n'ime ụmụ nwoke dị n'etiti afọ 18 na 35 nwere ọnọdụ nkụda utu; ebe ndị karịrị afọ 40 na-arịa ya bụ ọrịa karịrị pasentị 40. Kedụ ka e si ama onye na-arịa utu nkụda? Ihe mbụ na-egosipụta na nwoke nwere ọrịa utu nkụda bụ mgbe utu ya ekelighị n'isi ụtụtụ, maọbụ mgbe utu ya anaghị akwụli ọtọ iji zuoro nwaanyị mgbe a na-enwe mmekọ. Utu nkụda  abụrụla ọtụtụ ụmụnwoke mmekpa ahụ, nwereike igbu mmụọ nwoke. Ajụjụ gị na-agụ edemede a ga-ajụ bụ kedụ ihe nwereike ibute ya bụ ọrịa utu nkụda a? Kedụ ihe nwereike ibute ya bụ ọrịa utu nkụda a (erectile dysfunction)? Dọkịnta Rasheed Abassi, bụ dọkịnta ihe gbasara mmekọrịta doro anya na mba Amerịka. O kwuru na ihe na-akpata ọrịa utu nkụda dị ọtụtụ. Ha gụnyere: 1. Testosterone Nke a bụ akụrụngwa na-adị n'ahụ nwoke nke o ji enwe ike ịtụwa nwaanyị ime. N'aka nke ọzọ, akụrụngwa na-adị n'ahụ nwaanyị na-enyere ya aka ịtụrụ ime ka a na-akpọ 'estrogen'. Ọ bụrụ na akụrụngwa 'Testosterone' ezughị oke n'ahụ nwoke, ọ ga na-ewne utu nkụda. Dịka nwaanyị na-agbagote n'afọ, mmepụta 'estrogen' n'ahụ ya ga na-ebelata, mana ọ dịghị otu a n'ahụ nwoke. Naanị ọnọdụ ahụike dị aghaa nwere ike ime ka 'testosterone' gbadaa n'ahụ nwoke. Nka anaghị emetụta ya. 2. Mgbakasị ahụ maọbụ nchekasị (Stress) Nke a so n'otu ihe kacha akpata amụ nwoke anaghị ekeli ekeli. Ihe nwere ike ibute nchekasị dị ọtụtụ, dịka ụkọ ego, onye a chụrụ n'ọrụ, nsogbu ezinụlọ, dgz. Mgbe mmadụ nọ n'ọnọdụ nchekasị, ọbara anaghị aga n'ahụ ya dị ka o kwesịrị, nke a na-emetụta nkeli amụ nwoke. 3. Ọrịa Ọbara mgbalielu na Diabetes Dọkịta Abassi kwuru na ọbara mgbalielu bụkwa ihe ọzọ na-ebutere nwoke utu nkụda. O kwuru sị: ""Oge ọ bụla i lere etu ọbara gị ha, ọ bụrụ na akara nke dị n'elu karịa 120, maọbụ akara nke dị n'ala karịa 90 oge niile, mara na i nwere ọbara mgbalielu. ""N'ebe ndị isi ojii nọ, ihe kacha akpata ọbara mgbalielu bụ nnu, maọbụ ihe nwere ọtụtụ akụrụngwa 'sodium' n'ime ha."" ""Ọ bụrụ na i gaghị gwọọ ọbara mgbalielu, mara na amụ gị agaghị na-akwụ ọtọ etu o kwesịrị."" Gbasara diabetes, dkt Abassi kwuru na oke shuga n'ọbara mmadụ na-eme ka ọbara ghara ị na-erugharị etu o kwesịrị. Cheta na ọ bụ ọbara ịbanye n'ime amụ nwoke na-eme ka o kelie. Ọ bụrụ na ọbara anaghị erugharị nke ọma n'ahụ nwoke, gịnị ga-emezi ka amụ ya bilie? N'otu okwu, zeere oke shuga na oke nnu. 4. Anaghị emegharị ahụ Iji mee ka amụ nwoke na-aza oku oge niile, ọ dị mkpa ka nwoke na-eme 'exercise'. Nke a ga-enye aka ka ọbara na-agazi agazi n'ahụ nwoke, nke ga-eme ka odogwu ya gbasie ike. 5. Anaghị arahụ ụra etu o kwesịrị Ọ bụrụ na mmadụ anaghị arahụ ụra etu o kwesịrị ọ ga-eme ka ụbụrụ onye ahụ mepụta kemịkalụ a na-akpọ 'steroids'. 'Steroids' a bụ shuga nke nwere ike ime imetụta etu amụ nwoke si ekeli. Mmadụ kwesịrị ị na-arahụ ụra ihe dịka awa isii ruo awa asatọ na-enweghị nsogbu ọbụla. 6. Aramara dị mma ""'Exercise' nke m na-agwa ndị mmadụ ka ha na-eme oge niile bụ aramara dị mma."" ""Nnyocha egosila na ime aramara nke ọma na-ebulite ahụike nwoke,"" dọkịta Abassị kwuru. Ọ dị mma ka nwoke na-ewepu 'sperm' n'ahụ ya ihe ruru ugboro 21 kwa ọnwa. Nke a ga-enyekwara 'prostrate' ya aka gbochie ọrịa 'prostrate cancer' n'ọdịnihu. 7. Anaghị aṅụ ezigbo mmiri Dkt Abassi kwuru sị: ""Tupu afọ 2000, ọtụtụ ndị mmadụ na-aṅụ mmiri si n'aka gọọmentị nke nwere akụrụngwa dị icheiche na-edozi ahụ dịka 'flouride', 'calcium', na 'selenite'. Akụrụngwa ndị a na-enye aka ewulite 'sperm' nwoke, Mana ugbua, mmiri gọọmentị anaghị agbazi, ndị mmadụ anaghị enwetazi akụrụngwa ndị ahụ na mmiri. 8. Mmanya na-aba n'anya na ọgwụike Ọtụtụ ụmụ nwoke na-ekwu na ọ bụ naanị oge ha ṅụrụ mmanya maọbụ ṅụọ ogwụ ike ka ha na-akpa ike n'elu nwaanyị. Mana Dkt Abaasi kọwara na nke ahụ anaghị adịgide, kama ọ na-emebi ọtụtụ ihe n'ime ahụ. 9. Ịṅụ ọgwụ 'gbagagba' maọbụ 'ike agwụ nwa mkpi' Dkt Abaasi kwuru na ịṅụfe ọgwụ mgbọrọgwụ oke na-akpata ọtụtụ ọrịa dịka ọrịa akịrị, ọrịa umeji, na ndị ọzọ. Nke a bụ maka na onweghị onye ma ole mmadụ nwere ike ịṅụ ka ọ ghara ịṅụfe oke."	https://www.bbc.com/igbo/58409360
business	Forbes: Dangote kachasị, Adenuga na-eso ya na ngụkọ onye ka nwe ego n'Afrika	"Akụkọ dị mkpa: Dịka ngụkọ akwụkwọ akụkọ Forbes siri gosi, Dangote bụ onye kachasị nwee ego n'Afrịka dịka o nwere ihe ruru ijeri dọla iri na ụma ($10.3b). Ebe onye na-eso ya bụ Mike Adenuga, onye nwere ijeri dọla itoolu na ụma. Mana Dangote ji ijeri dọla abụọ gbatuo n'ihe ọ dara n'afọ gara aga, n'ihi ọnụ Dangote Cement n'ahịa ego Naijiria dara ada, mana Mike Adenuga si na ijeri dọla ise ọ dara n'afọ gara aga gbalite ihe ọ dara. 3. Nicky Oppenheimer - $7.3 billion 4. Nassef Sawiris - $6.3 billion 5. Johann Rupert - $5.3 billion 6.  Issad Rebrab- $3.7billion 7. Nagruib Sawiris $2.29 Billion 8. Koos Bekker $2.3 billion 8. Isabel dos Santos $2.3 billion 8.Strive Masiyiwa $2.3 billion 8. Patrice Motsepe $2.3 billion Akụkọ kpọtụrụ ụbọchị Wenezde bụ alụmdịnanwunye mere n'etiti otiegwu Adekunle Kosoko a ma ama dịka Adekunle Gold, nakwa ogbo ya bụ Simisola Bolatito Ogunleye, onye ama dịka Simi. Adekunle Gold na Simi mere alumdinanwunye nzuzo ebe ha kpọrọ naanị ndị enyi ha mmadụ narị atọ oku gụnyere ndị ama ama na Naijiria. E ji egwu, ""Sade"" nakwa ""Orente""  mara Adekunle Gold, ebe e ji ""Jamb Question"" na ""Love Don't Care"" mara Simi. Ozi pụtara bụ na ndị egwu abụọ a hiwere ụbọchị agbamakwụkwọ ha n'otu ụlọoriri dị na Victoria Island, Legos ebe ha kpọrọ naanị mmadụ narị atọ bịa soro ha nụrịa. Akụkọ alumdinanwunye ha kpanyere ọkụ na soshal midia. Ụfọdụ na-ekwu na alumdinanwunye ha ga-agbawa Falz, onye ọzọ na-eti egwu, obi. Falz n'onwe ya tinyere foto nwata anyammiri na-apụ n'anya n'igwe ogwu Twitter ya dịka akụkọ ahụ na-ewu. Ndị mmadụ na-esi imi n'ala ịhụta foto maọbụ onyonyo ihe mere n'emume ahụ. Ndị ihe ha na-amasị dịka @ịamogpaschal na-ekwu na o meghị ha na mberede n'ihi na ha matara na o nwere ihe na-aga n'etiti ha. #Amaechitapes Gọọmentị etiti ekwuola na iwepụta ihe e kwuru bụ olu Rotimi Amaechi bụ minista na-ahụ maka njem, ebe ọ na-akatọ gọọmentị, agaghị ebute ọgbaghara n'etiti ndị APC. Ebe ndị otu na-ahụ maka ndị ọrụ na Naịjirịa na gọọmentị etiti enweela nkwekọrịta na Onyeisiala Buhari ga-ezigara ndị ụlọomeiwu akwụkwọ ha ga-etinye n'iwu, nke ga-eme ka a malite ịkwụ puku naịra iri atọ dịka ụgwọ opekatampe, n'ụbọchị iri abụọ na atọ nke Jenụwarị a. N'akụkọ ọzọ, Osote onyeisiala bụ Yemi Osinbajo ekwuola na ọ ga-adị mma iwepụta iwu ga-achịkwa igwe okwu soshal midia iji beleta nsogbu akụkọ ụgha. Osinbajo onye kwuru nke a n'ọgbakọ akụkọ ụgha nke BBC hiwere n'Abuja n'ụbọchị Wednesde kwuru, ""ọ bụrụ na o nweghị ihe e mere gbasara akụkọ ụgha, o nweghịzị ihe a ga-ekweta na ọ bụ eziokwu n'obodo Naịjirịa."" Ngalaba na-ahụ maka ule ịbanye mahadum bụ Jamb enyela iwu na ụmụakwụkwọ nwere nsogbu banyere ihe e jiri mara onye nke a kpọrọ biometric data' ga-eme ule nke ha n'isi ụlọọrụ ha dị n'Abuja. Ọnụ na-ekwuru ndị Jamb bụ Fabian Benjamin kwuru na nke a bụ iji gbochie ndị ji aghọghọ na-ekwu na ha enweghị nwụ ike idebanye aha ha iji nwe ohere iti mkpu ka e higharia ule nke ha. N'ofesi, Ụlọọrụ Kọmishiona mgbasaozi nke mba Briten adaala ụlọọrụ Cambrige Analytical nha maka kpụ ụkwụ n'ala na'ịkwụ nha puku paụnds iri na ise maka ịda iwu ichekwa akara ndị mmadụ (data protection Act. Ebee ka Victor Moses kwụ akwụ? Dịka ọgba bọọlụ Naijiria bụ Victor Moses gara ezumuike site n'ịgba bọọlụ mba ụwa, ọnọdụ ya edozighị anya dịka o nwere ike ịhapụ otu Chelsea. Moses gbara Chelsea ofuma na afo  bọọlụ abụọ gara aga oge Antonio Conte na-achịkọta Chelsea. Mana n'afọ ọhụrụ a, ọ pụtara naanị ugboro abụọ n'ime asọmpi iri abụọ na otu nke premier league,dịka onye nchịkọta ha ugbua bụ Maurizio Sarri, sị na ya amaghị ije ya. Ndị agha Naịjirịa atọghapụla onye ntaakụkọ Daily Trust bụ Uthman Abubakar, ha nwụchiri n'ụlọọrụ ha na Maiduguri, mana ọ ka fọrọ. Onyeisi ụlọọrụ Daily Trust bụ Mannir Dan-Ali, kwuru na ndị agha ka ji ekwentị Abubakar nakwa kọmputa ya. N'ofesi, Onyeisiala mba Amerịka bụ Donald Trump ka na-ebe akwa ego o ji arụ mgbidi ahụ aja ọ chọrọ iji egbochi ndị mbịarambịara ịbata na mba ya. N'ihe bụ okwu mbụ ọ na-agwa ndị mba ya n'ihe nkiri n'afọ a, Trump kwuru na a ga-esi n'ihe a kpọrọ North American Free Trade Agreement kwụọ ụgwọ mgbidi a. N'egwuregwu, Mohamed Salah nke Ijipt atụrụla ugo dịka ọkaibe n'egwu bọọlụ Afrịka. Ebe otu egwu ụmụnwaanyị Naịjirịa zọrọ Naịjirịa ihu site n'inweta nturu ugo mba bụ ọkaibe n'Afrịka na nturugo CAF. Gere akụkọ BBC Igbo na nkeji Ihe nkiri ga-amasị gị Chukwuemeka Afigbo na-arụ na Facebook chọrọ ka ị mụta etu esi abụ ọkaibe n'ihe gbasara teknụzụ."	https://www.bbc.com/igbo/afirika-46798616
politics	Orlu Imo State: Kedụ ihe na-eme n'Orlu ugbua?	"N'agbanyeghi kepukepu na-efegharị na soshal midia gbasara Orlu, ndị bi ebe ahụ na-ekwu na ha anụbeghị maọbụ hụ ihe ọbụla. Onyonyo na-agbasa na Twitter nke na-egosi ebe ụgbọelu helịkọpta na-efegharị; ọtụtụ na-ekwu na ụgbọelu ahụ na-akwa mgbọ. Odz Chioma onye bi na Orlu gwara BBC Igbo na enweghi ihe ọbụla gbara gharịị na-eme. O kwuru na ndị agha ka nọ ebe niile mana o nweghi onye ha na-enye nsogbu. Onye ọzọkwa kwuru na mpaghara Orlu ebe o bi enweghị nsogbu ọbụla. Onye a na-achọghị ka a kpọọ aha ya kwuru na ụgbọelu Hhelịkọpta na-efegharị, ndị agha nọkwa n'ụzọ mana ha anụbeghị ụdaegbe ọbụla. Aka chịburu Imo steeti na onye bụ Sinetọ Imo West bụ Rochas Okorocha, onye nnọchiteanya ndị Orlu Imo State gara ebe ahụ, ka ọgbaghara dapụtara na ya biri. Ọ gwara ndị isi obodo na ndị bi n'Orlu ka ha jikọọ aka hụ na ọgbaghara dapụtara n'Orlu nke tara isi ọtụtụ mmadụ ma mebiekwa akụnaụba ndị mmadụ ghara ime ọzọ. O kwuru nke a mgbe ọ gara njem nleta nakwa iti aka n'obi na nke Eze Boniface Okereke so na ndị ihe metụtara. O hibere kọmiti mmadụ asaa ga-elebanye anya n'ọdịmma ndị ihe a metụtara ma nyekwa ha enyemaka ego na ihe ndị ọzọ ha chọrọ. O nyekwara ụmụaka niile nne maọbụ nna ha nwụrụ n'ọgbaghara ahụ onyinye agụmakwụkwọ n'efu. Ndị ọzọ ọ letakwara bụ ndị si mba Naịja nakwa ezinaụlọ ndị ọzọ ihe a metụtara. N'ọnụ ya ""Obi gbawara m mgbe nụrụ maka ihe mere ebe ụfọdụ ndị mmadụ gụnyere ndị nche tufuru ndụ ha, Ọ bụ ihe ọjọọ mere n'Orlu nke m katọrọ kpam kpam"" Nnamdi Kanu gwara ndị ESN wụsa ọwa n'Orlu Nnamdi Kanu bụ onyendu ndị Indigenous People of Biafra (Ipob) bụ ndị na-achọ nnwereonwe Biafra nakwa otu Eastern Security Network (ESN), agwala ha wụsa ọwa n'Orlu. Nke a na-abịa dịka o kwuru na ọ nụrụ na a gwala ndị agha na ndị uweojii e zigara obodo ahụ mgbe ọgbaghara dapụtara si ebe ahụ pụta. Kanu gara n'ihu kwuo na ESN laghachị n'ịgbado anya n'ịhe gbasara nsogbu ndị ọchị ehi n'obodo ahụ. Kedụ ọnọdụ Orlu nọ n'ime ya ugbua kemgbe ndị agha na ndị a na-eche na ha bụ ndị Eastern Security Network (ESN) kwatachara? BBC garuru obodo ahụ iji anya ha hụ ka ihe dị ugbua. Eze dkt. E.C. Okeke gwara BBC Igbo na ndị mmadụ anaghị agagharịcha etu ha si emebu mbụ. Taa bụ ụbọchị Tọzde ga-eme ya alabị atọ kemgbe amachiri ngagharị ma nọchie ụzọ e si abanye obodo Orlu. Onye ntaakụkọ BBC ka nọkwa ebe ahụ ahụta ka o si aga nakwa etu ndị mmadụ nọ ebe ahụ si ebi. Ọ gwakwara Igwe obodo ahụ okwu ịchọpụta ihe mere. Lee ya ebe a: BBC Igbo chọpụtara na ọpụpụ na mbata n'obodo Orlu adịghịzị mfe. O kwuru na ndị agha na ndị uweojii nọchiri ebe niile iji kwụsị ndị mmadụ ọpụpụ na mbata. Ihe ọzọ bụ na mmachi ngagharị nke gọọmentị steeti ahụ ka dị mana o nweghi onye ma mgbe ọ ga-ebi. O kwukwara na rue ụbọchị taa, ụda egbe ka na-ada n'obodo ahụ Ụjọ ka ji ndị mmadụ ịpụta mbara Orlu tọgbọọ chakọọ tata dịka ndị mmadụ n'eze isi onwe ha. Nsogbu ahụ dapụtara n'etiti ndị ọrụ agha na ndị Ipob n'Orlu, Imo steeti ka na-agakwa n'ihu ugbua. BBC chọpụtara na okporo ụzọ nakwa obodo  dị iche iche n'Orlu dịka Amaifeke, Okporo na Banana junction dịka ebe agbara ọsọ n'ọdụ ahịa, ụlọ akwụkwọ na ụlọ ọrụ niile gbachiri agbachi. Ọnụ na-ekwuru ndị uweojii n'Imo steeti bụ Orlando Ikeokwu ekwuola na ụfọdụ mmadụ pụtara ụnyahụ bụ Jenụwarị 26,2021 wakpoo ogige ndị Hausa bi n'Orlu ma gbuo ndị agha anọ. O kwuru na nke a mere ka ndị agha wuchie ebe ahụ . Ọ gara n'ihu kwuo na ya ejichaghị akụkọ zuruoke gbasara ya bụ mkpa mkpa kpara n'Orlu ụnyahụ. O kwuru na ka ihe si kwụrụ n'ụtụtụ a, udo alaghachitela ebe ahụ dịka ụfọdụ ndị otu ya nọ ebe ahụ ugbua. Orlando kwuru na mmachị ngagharị ka dị n'Orlu ugbua. Anyị ka na-ege ntị ịnụta n'ọnụ ya gbasara ọdachị a. Onyeisi otu Ipob bụ Nnamdi Kanu etinyela ọnụ n'okwu gbasara ihe na-eme n'Orlu ma kwuo na ""Orlu agaghị abụ Obigbo ọzọ"". O ji Obigbo nke dị na Rivas steeti ebe echeere na ndị agha gburu ndị mmadụ n'ụzọ ezighi ezi were amaatụ n'ihe na-eme n'Orlu. O kwukwara na ọ ga-aga n'ihu ị me ihe ọ na-eme rue mgbe akpọrọ ya oku na ""Hague"". Hague bụ ebe ụlọikpe kachasị na-ekpe ndị omekome n'ụwa niile ikpe nọ, ọ dị na mba Netherlands. ""Nwụchie nu ndị aka ha dị n'ọgbaghara a"" - Hope Uzodimma Aka na-achị Imo steeti bụ Hope Uzodimma etinyela mmachị ngagharị n'obodo Orlu dịka ọgbaghara dapụtara n'ebe ahụ. Amabeghi mgbe mmachi a ga-ebi mana o ga-esi n'abalị rue n'ụtụtụ. Uzodinma n'ozi ziputere kwukwara na obi adịghị ya mma maka ogbugbu na ọgbaghara ahụ dapụtara. O zikwara ndị ọrụ nchekwa ozi ka ha nyoo anya n'ala chọpụta ndị aka ha dị n'ogbugbu a. Ebe ndị mmachi a metụtara bụ Ihe anyị ma maka ihe na-eme n'Orlu Akụkọ na-efegharị na-ekwu na ndị nọ n'Orlu agbaala ọsọ ndụ dịka otu amaghị ndị ha bụ na ndị echere na ha bụ ndị agha Naịjirịa na-akwa mgbọ. Otu onye nọ ebe ihe mere aha ya bụ Chimezie kwuru na ọ gbapụrụ na be ya gbalaga obodo ọzọ dị nso n'ebe ahụ. O kwuru sị ""ụzọ abụọ banyere n'ime ogbe ebe m bi bụ ndị agha nọchiri ya, ha hiri nne ju ebe niile"" Onye ọzọ BBC Igbo gbara ajụjụ ọnụ bụ Precious kọwara ihe anya ya hụrụ n'ụzọ Orlu taa. O kwuru na ọ nọ n'ụzọ a ga Orlu mgbe mmadụ ụgbọala anọ bụ ndị mmadụ na-agbali egbe elu zutere ha n'ụzọ. O kọwara na mmadụ niile nọ n'ụzọ ahụ gbahapụrụ ụgbọala ha mgbe ha hụrụ ihe na-eme. Precious kwukwara na ọ maghị otu bụ otu ahụ na-agbli egbe elu. Mgbe BBC kpọtụrụ ọnụ na-ekwuchitere ndị uweojii n'Imo steeti bụ Orlando Ikeokwu, o kwuru na ọ nọ na nzụkọ ma sị anyị kpọghachi ya. Kedụ etu ọgbaghara a si bido? Otụ onye na-achoghi ka a kpọọ aha ya gwara BBC Igbo na oruola izu ụka abụọ ọ bidoro ịhụ ụmụ okorobịa bu ngwa ọgụ na anọkari n'ime ụgbọala na-agbali egbe elu ka ha na-agbafe n'orlu. Ọ kwuru na ndi a na-eyikari uwe ojii na okpu na-achaa mmemmé. Ha nwere-ike ịbụ ụgbọala Sienna, hilux maọbụ jeep. Ọ kwuru na ndị a anaghị achọ ndị obodo okwu kama ha na-awakpo onye ọrụ nchekwa Obula ha hụrụ n'ụzọ. Ọ kwukwara na egbe nke a gbara taa na ha gbara ya gbatee ya aka. Ọ kwuru na enweghị onye ma ndi ha bụ. Ọ kwuru na ụbọchị olee gara aga ka ndị agha gara obodo ụmụtanze bụ ebe ndị a si aputa, were nwuchie ma gbuo kwa ụfọdụ ụmụ okorobịa ha jidere. Kama ọ kwuru na ọ bụghị ndị a ka ndị agha ahụ jidere. Ọ kọwara na ndị agha gbara keke ụfọdụ ndị mmadụ ọkụ dika ndi agha na-ekwu na egburu otu onye otu ha n'obodo ahụ. Onye akaebe a kwuru na ndị nọ n'obodo Umutanze agbaala ọsọ ndụ ha. Ma sikwa na ya bụ ogbaaghara na ha abanyela obodo ndị ọzọ."	https://www.bbc.com/igbo/afirika-56114162
business	‘Mmadụ ise nwụrụ n’ọgbaghara nke ahịa Dei Dei, Abuja’ – Minista na-elekọta Abuja	"Ndị uweojii n'Abuja etinyela ọnụ n'okwu ọgbaghara dapụtara n'ahịa Dei Dei nke Abuja n'ụbọchị Wenezde. Ọnụ na-ekwuru ndị uweojii Naịjịrịa n'Abuja bụ Josephine Adeh kwuru:  ""Ndị uweojii Naịjirịa na-esi imi n'ala ugbua ịma etu ọgbaghara a siri dapụta n'ezie dịka anyị na-enyo ima kpọm kwem ihe ndị a kụkasiri ma mebie n'ebe ahụ"" ""Anyị na-agba mbọ ịhụ na udo anyị weghachịtere n'ebe ahụ nọdosiri ike"" ""Anyị ga-ezịpụta ozi banyere mpụtara nnyocha a n'oge adịghị anya"" Minista na-elekọta Abuja bụ isi obodo Naịjirịa bụ Mohammed Musa Bello ekwuola na ọgbaghara ahụ tara isi mmadụ ise nke gụnyere nwaanyị ahụ a sị na ụgbọala riri elu. O kwuru: ""Ọgbaghara ahụ dapụtara n'ahịa Dei Dei n'ụbọchị Wenezde tara isi mmadụ ise nke gụnyere nwaanyị ahụ ụgbọala riri elu."" ""E nyela m iwu ka agbachie ahịa Dei Dei ugbua ruo mgbe eweghachitere udo n'uju ebe ahụ."" Otu onye agbara ngwa ahịa ha ọkụ gwara BBC Igbo sị: ""Anyị achọghịzị ka ndị Okada na-agba ebe a maka ọgbaghara ha na-ebute"" ""Anyị chọrọ udo, anyị achọghị ọtụtụ"" Nwaanyị ọzọ n'ebe ahụ kwukwara ""Ngwa ahịa  anyị niile gbara ọkụ, anyị gbazị aka, enweghịzị ebe anyị ga-esi nweta ihe oriri"" ""Biko bịanụ gbatara anyị ọsọ enyemaka"" Ka ọ dị ugbua, ndị ọrụ gbata gbata na-emenyụ ọkụ ka nọ n'ahịa a emenyụ ya bụ ọkụ ma ekpọpụta ure ure so ọgbụgba ọkụ ahụ. Cheta n'akụkọ pụtara n'ụbọchị Wenezde n'ọgbaghara dara n'ahịa Dei Dei nke Abuja bụ ebe a na-ere osisi na ngwa ahịa ndị ọzọ eji arụ ụlọ. E kwuru na ọgbaghara so ọnwụ otu nwaanyị dapụrụ n'ọgba tum tum maka etu onye ọkwọ ya bụ ụgbọ siri nyagharịe nke mere ụgbọala ọzọ jiri rie ya bụ nwaanyị elu. E kwuru na ndị nọ ebe ahụ ji iwe gbaa ya bụ ọgba tum tum ọkụ nke mere ọkwọ ọgba tum tum ahụ jiri kpọọ ndị ọzọỌgbaghara dapụtara n'ahịa Dei Dei nke Abuja akpatala nkụsa nakwa ọgbụgba ọkụ ọdụahịa nakwa ngwaahịa ndị mmadụ n'ahịa ahụ. Dịka ndị nọ ebe ahụ na-achọghị ka akpọọ aha ha siri kwuo, ha kọwara BBC Igbo na ya bụ ihe malitere mgbe agbara ọgba tum tum otu onye Okada ọkụ n'ihi nyagherị ọ nyara mere nwaanyị o bu n'azụ jiri dapụ. E kwuru na ụgbọala gwongworo na-agafe ebe ahụ riri nwaanyị ahụ elu nke mere o jiri nwụọ. Ka e si kwuo, ndị nọ ebe ahụ ji iwe gbaa Okada ahụ ọkụ nke mere ya bụ onye Okada jiri gbapụ ma gaa kpọkọta ọtụtụ ndị otu ya. E kwuru na igwe mmadụ ndị Okada ahụ bịara ịbọ ọbọ n'ihe a ji osisi nakwa ngwa ọgụ ha pụta ma kụsasiwa ụgbọala na ngwa ahịa ndị nọ ebe ahụ. Otu onye agbara ngwa ahịa ọkụ kwuru: ""Ha pụtara ma malite imaja ndị nọ ebe ahụ"" ""Igwe mmadụ ndị Okada ahụ gbara ngwaahịa m niile ọkụ"" Ka o dị ugbua, a na-eche na ọgbaghara dapụtara n'etiti ndị Igbo na ndị awụsa bi ebe ahụ. Ọtụtụ ihe onyonyo nke BBC Igbo natara gosiri ebe ndị ntorobịa na-ebe akwa dịka ndị bu osisi na-agba ụlọ ahịa ha ọkụ. Olu onye na-ese ihe onyonyo ahụ kwuru n'asụsụ Igbo 'Lee ndị a na-agba ọdụahịa ndị mmadụ ọkụ, chai, ego ndị mmadụ alaala ebe a'."	https://www.bbc.com/igbo/afirika-61472197
sports	Ndubuisi Egbo: Anaghi m aga Champions League igwu egwu	Ndubuisi Emmanuel Egbo gbaara Naịjirịa bọọlụ n'otu Super Eagles, mana ihe aha ya ji ada ụda ugbua bụ na ọ bụrụla onye Afrịka mbụ du otu egwuregwu bọọlụ Yurop aga asọmpi Champions League. Otu bọọlụ Maazị Egbo na-akụziri bụ k.T. Tirana, emeela ka ndị otu ya soro na ndị ga-achịpụya na Champions League nke afọ 2020/2021. Na mkparịtaụka a, ọ gwara BBC Igbo etu o si akwado asọmpi ahụ nakwa usoro ọ na-ele anya ga-enyere ya aka iburu iko Champions League ahụ. Gee ya ntị n'uju. Ndị mere akụkọ a bụ Jessica Nwankwo na Chiemela Mgbeahuru.	https://www.bbc.com/igbo/egwuregwu-53620520
religion	2019 Prophecies: Amụma e buru na 2019, ndị mezuru na ndị gbara ụka	"Dịka afọ 2019 na-abịa na njedebe, BBC Igbo lebara anya n'ụfọdụ amụma ndị ụkọchukwu mara banyere ihe ndị ga-emenụ. Nnyocha anyị gosiri na ụfọdụ mere , ebe ụfọdụ ghọrọ ka nri gbara ụka n'ihi na ha emezughị. 1. Buhari ga-emeri na ntuliaka 2019- Mbaka, Omale Onye Amuma Emmanuel Omale nke  Divine Hand of God Prophetic Ministry dị na Abuja buru amụma na Onyeisiala Muhammadụu Buhari ga-emeri ntuliaka 2019. Fada Ejike Mbaka bụ onye ndu isi otu Adoration Ministry, Enugwu, kwuru na ya amaghị onye ga-emeri na ntuliaka 2019 mana na Atiku abughị  ya bụ ""onye nzọpụta Naijiria."" Amụma ahụ mezuru dịka  Buhari meriri Atiku na ntuliaka nke e mere n'ọnwa Febuwari afọ afọ 2019. 2. Atiku tinye uchu n'Ugwu Naijiria- Suleiman Johnson Suleiman nke ụlọụka 'Omega Fire Ministries International' nọrọ n'amụma nke ya dọọ Abubakar Atiku nke PDP, onye ya na Buhari zọkọrọ ọkwa na ntuliaka ahụ, aka na ntị ka o tinye uchu karịa na inweta nkwado ndị ugwu na ntuliaka 2019. Nke a mezuru n'ihi na Atiku nwetara ezigbo nkwado na Ndịda Anyanwu Naijiria ma gbaa ọnyụpa n'Ugwu Naijiria. 3. A ga-anwụchi onye zọrọ ọkwa onyeisiala Suleiman makwara amụma na a ga-anwụchi otu onye zọrọla ọkwa onyeisiala. Nke a mezuru n'ihi na ndị uweojii nzuzo Naijiria bụ DSS nwuchiri Omoyele Sowore nke zọrọ ọkwa onyeisiala na Ntuliaka 2019 n'aha AAC maka ebubo ịkpa nkata ịkwatu gọọmenti tụnye ya na nga ọnwa  anọ. 4. Otu onye chịbụrụ gọvanọ ga aga nga- Omale Omale bukwara amụma na otu aka chiburu otu steeti ga-aga mkpọrọ. Nke mezuru dịka Orji Uzor Kalu chiburu Abia steeti nọ n'ụlọ mkpọrọ ugbua dịka a mara ya ikpe imefu ego ndị Abia. Amụma ndị emezughị; 5.Ntọ nnukwu ọgaranya si Ọwụwa Anyanwụ na-azụ ahịa mmanu Omale kwuru na a ga-akpa nkata igbu maọbụ ịtọrọ otu onye nnukwu mmadụ si Ọwụwa Anyanwụ nọ n'ahịa mmanu nke ga-ebute ọgbaghara a ga-eji gbaa ahịa a ma ama ọkụ. Ahịa Onicha na Balogun dị na Legọs gbara ọkụ mana o nweghị ka o siri metụta ọgaranya Igbo ọbụla. 6. Ndịagha ga-enupu isi- Ayodele Primate Elijah Ayodele nke INRI Evangelical Church mara amụma na ndị agha Naijiria ga-enupu isi nye ndị isi ha. Nke a emezughị, mana ihe o kwuru na ihe ga-esiwanye ike mezuru dịka ihe ịda oke ọnụahịa na-aga n'ihu. 7. Atiku ga-eweghara ọchịchị n'aka Buhari- Olagunju Wale Olagunju, nke ụlọụka 'Divine Seed of God Chapel Ministries', Sasa,Ibadan mmara amụma na Chineke ga-anara Buhari ọchịchị nyefe Atiku n'aka n'afọ 2019. Nke a emezughị. Buhari ka nọ n'oche ya. Naịjiria bụ ala ọtụtụ ndị nọ na ya ejighị okpukperechi  na okwu sị n'ọnụ ndị ndu ha egwu egwu, n'agbagheghị mpụtara okwu ndị ahụ."	https://www.bbc.com/igbo/afirika-50919804
health	HIV Cure: Agwọtala onye ọzọ bu ọrịa HIV	"Otu nwoke na London aha ya bụ Adam Castillejo abụrụla onye nke abụọ a gwọtara ọrịa HIV n'ụwa niile. Ndị dọkịta chọpụtara na Castillejo enweghịzi nje HIV ka ọ gachara ọnwa 30 ọ kwụsịrị ịnara ọgwụgwọ maka ya. Ihe tụrụ n'anya bụ na ọbụghị ọgwụ HIV gwọrọ ya. Ihe gwọrọ ya bụ nke a kpọrọ 'stem-cell treatment' bụ nke ọ natara maka ọrịa cancer ọ rịaburu. Dịka akwụkwọ nnyocha the Lancet HIV si kwuo, e nwere ndị ahụ ha anaghị anabata nje HIV. Ọ bụ ndị dị otu a nyere Castillejo 'stem cells' ha nke mere ka ahụ ya kwụsịkwa ịnabata nje HIV. N'afọ 2011, Timothy Brown onye obodo Berlin na Jamanị bụ onye mbụ a chọpụtara na ọrịa HIV ya alaala. A hụghị nje ọrịa ahụ n'ahụ Brown ka ọ gachara afọ atọ na ọkara ọ kwụsịrị ịṅụ ọgwụ. Timothy Brown natakwara ọgwụgwọ 'stem cell treatment'. 'Stem-cell transplants' bụ usoro ọgwụgwọ pụrụ iche e ji agwọ ụfọdụ ọrịa siri ike dịka sickle cell, diabetes na ndị ọzọ. Ọ bụrụ na onye nyere mmadụ 'stem cells' ya nwere ọrịa ahụ ya anaghị anabata nke Bekee kpọrọ 'immunity', onye ahụ ga-enwetakwa 'immunity' ahụ. Ndị dọkịta na-ekwu na ọ dịka onye nyere Castillejo 'stem cells' ya nwere 'immunity' maka ọrịa HIV. Ọkammụta Ravindra Kumar Gupta, nke Mahadum Cambridge, gwara BBC na nke a pụtara n'ọrịa HIV alaala n'ahụ Castillejo kpam kpam. Gupta kwuru sị: ""O ruola afọ abụọ na ọkara ọṅụbeghị ọgwụ mana HIV anọghịzị n'ahụ ya."" ""Nchọpụta anyị goziri na 'stem-cell transplantation' nke gwọrọ HIV afọ itoolu gara aga nwere ike ime ọzọ."" Nnyocha na-ekwu na ọ ga-ara ahụ tupu HIV alaghachikwa n'ahụ Castillejo ọzọ. Mana onwebeghị onye ma nke ga-eme n'ọdinihu. Castillejo n'onwe ya kwuru na nke a bụ nnọọ ihe ịtụnanya. O kwuru sị: ""A chọrọ m ịbụ onye na-egosipụta olileanya."" ""Achọghị m ka ndị mmadụ na-ele m anya dịka onye pụrụ iche."""	https://www.bbc.com/igbo/afirika-51825484
health	T﻿oilet Infection: I nwereike ịbute ọkọ maọbụ ọrịa site n'ụlọmposi?	"M﻿gbe ọbụla ị gafere n'ahịa, ị ga-anụ ebe ndị na-ere ọgwụ mgbọrọgwu na-ekwu okwu ịgwọ ọrịa a sị na-esi n'ụlọ mposi a kpọrọ a kpọrọ 'toilet infection'. D﻿ịka ha si akọwa, ọrịa a metụtara ọrịa niile gụnyere ọkọ, isi ọjọ, ụfụ ma ọrịa ịnyụ mamịrị na ihe ndị ọzọ. I﻿he ọzọ a na-echekwa bụ na ọ bụ naanị ụmụnwaanyị na-ebutekaarị ọrị a. M﻿ana ọ bụ eziokwu na ọ bụ n'ụlọmposi ka e si ebute ọrịa ndị a? Anyị jụrụ otu dọkịnta pụrụiche bụ 'Gynaecologist' na Bekee maka nke a. G﻿ụrụ gawa ka ị hụ ihe ndị dị mkpa ọ kọwaara. D﻿ọkịnta Akinde Joseph kwuru hoo haa na o nweghi ihe dị ka 'toilet disease' a na-ebute n'ụlọmposi. Ọ﻿ kọwara na ọrịa ahụ bụ 'vaginal candidiasis' nakwa nje na-akpata ya bi n'akụkụ ike mmadụ bụ 'genital tract' na Bekee. O﻿ kwuru sị ""ndị mmadụ na-akpọ ya aha a n'ihi na ha cheere na ọ bụ n'ụlọmposi ka ha na-ebute ụdịrị ọrịa a"". A﻿kinde Joseph kwuru na ọtụ na ike nwaanyị nọketere onwe ha nso nke mere na ọ bụrụ na nwaanyị akpachaghị anya debe onwe ya ọcha, ọ ga-adị mfe ka nje ahụ si n'ime ike fere n'ime ọtụ nwaanyị. Ọ﻿ kọwara na ọ bụrụ na nje ahụ buru n'ime ike ebe o kwesiri ị nọ, ọ gaghị enye nsogbu ọbụla mana ọ banye n'ọtụ, ọ ghọọ ọrịa. I﻿he ọzọ tụrụ n'anya Dọkịnta Akinde kwuru bụ na nwoke nwereike ị sị na mmekọ nwoke na nwaanyị bute ọrịa a. Ọ﻿ sị ""ọ bụrụ na nwoke zutere nwaanyị bu ọrịa ahụ, o ga-ebute ya bụ ọrịa. O nwekwara ike ibunye nwaanyị ọzọ site n'ụzọ mmekọ"" N﻿ke a pụtara na ọrịa a bụ vagina candidiasis nwereike iso n'ọrịa 'Sexually Transmitted Infections' mana ụzọ nke ya pụrụiche. Ndị ọrụ ahụike kọwara na ọ ga-ara ezigbo ahụ tupu mmadụ ebute ọrịa ndị a dị aṅaa. Nnyocha sanyesị gosiri na nje ndị na-akpalite ọrịa ndị a n’ahụ ndị mmadụ anaghị enwe ike dị ndụ maọbụ dị ire ma ha ebighi n’ime ahụ mmadụ. Nke a pụtara na nje ndị a agaghị enweike dị ndị mmadụ kpalitere mmadụ ọrịa site n’ụlọipo nsi n’ihi na ọ bụ site na mmekọ ahụ na ahụ ka ha na-esi awụfụ n’ahụ otu onye ma wụba n’ahụ onye ọzọ. Agbanyeghị nke a, mmadụ nwereike ibute ọrịa  ‘trichomoniasis’ site n’oche ụlọipo nsi mana ọ bụ naanị ma onye ọzọ nọrọ n’oche ahụ ngwa ngwa onye bụ ọrịa a si n’oche ahụ pụọ. Mmadụ nwekwaraike ibute ọrịa Hepatitis B site n’oche ụlọipo mana ọ bụ naanị ma ọ bụrụ na onye nọrọ n’oche ahụ nwere ọnya maọbụ apa mepere emepee. Nke a ga-adị ere naanị ọ bụrụ na onye nọbu n’elu oche ahụ gbaa ọbara ọhụrụ maọbụ nyụsa uhe n’elu ya bụ oche nke metụtara ya bụ ọnya mepere emepee. T﻿upu e kwuo okwu ọgwụgwọ, Akinde nyere ndị mmadụ ndụmọdụ ịgba mbọ debe onwe ha ọcha. ""﻿Ị debe ebe ahụ ọcha bụ naanị ihe kachasị mma ga-egbo nsogbu ibute ọrịa a"" ka o kwuru. A﻿ bịazie n'okwu ọgwụgwọ, ọ kwuru na ọ dị mkpa ka ndị mmadụ gaa n'ụlọogwụ, nyochaa onwe ha ọfụma ma ṅụchaa ọgwụ niile e nyere ha. ""﻿Ndị mmadụ na-emekaarị ha nwete ọgwụ ṅụọ ya abalị abụọ, ọrịa mee ka ọ lawala, ha akwụsị ịṅụ ọgwụ"" Ọ﻿ kọwara na agwa a jogburu onwe ya n'ihi na nje butere ọrịa ahụ ka dị ndụ na-enye nsogbu. O﻿ kwukwara na agwọghị ọrịa a ọfụma ga-eme ka ọ dịrịzịa ka ọrịa ala ala mana o kwesighi ị dị etu ahụ."	https://www.bbc.com/igbo/articles/c2qn6540pwlo
entertainment	Igbo traditional wedding outfit: Uwe anyị na-eyi agba nkwu	Ịlụ di maọbụ nwaanyị bụ ezigbo njem na ndụ mmadụ. Ọ bụ ihe mmadụ ole n'ole chọrọ ijide aka tupu ha ahapụ ụwa. N'ala Igbo, nwoke gara ịlụ nwaanyị ga-amara na ọ bụghị sọọsọ nwunye ya ka ọ na-alụ. Ọ na-alụkwa ndị be ya niile. N'otu aka ahụ, nwaanyị na-alụ di na-alụkwa ndị be ya. N'ihi nke a, onye ọbụla siri n'ezinụlọ ha abụọ na-etinyekọta aka ịhụ na mmemme gbasara ndị a na-achọ ịlụ onwe gara nke ọma. Ihe ukwu nke dị n'alụm di na nwunye bụ uwe ha ga-eyi n'ahụ makwa nke ndị ga-abịanụ ga-eyi. Ndị a bụ uwe dị icheiche ndị be anyị na-eyi n'ala Igbo. Uwe nwaanyị na-alụ dị na-adị iche maka ọ bụ ya ka onye ọbụla ga-ekiri ụbọchị ahụ. Nke nwoke na-apụkwa iche nke ya. Ọtụtụ ụmụ nwaanyị na-eme ịgbankwu na-eyị uwe elu na nke mwụda. Ọbụghị iwu na uwe a ga-enwe otu agwa, mana agwa akwa nwaanyị ga-eyi ga-emejurịta ibe ya. Aka uwe elu a nwere ike ịkwụsị ebe ọbụla. E nwere ike iji ọla akwa dị icheiche achọ ya mma. Uwe mwụda bụ ụdịrị akwa na-amasị ndị ibe nke nwunye na ndị agbọghọ bịara mmemme a. Ndị nwaanyị lụrụla di na-adị ama akwa n'ukwu. Ndị nwoke na-eyi uwe elu na traụza. Ụfọdụ na-ama akwa n'ụkwu. Nke a bụkwa uwe ọzọ dị mkpa n'ejiji alụm dị na nwunye dịka omenaala Igbo sịrị dị. Nwaanyị nwere ike ịsụ ịchafụ n'isi. E nwere ike itinye ola uwe n'ịchafụ nke nwaanyị ka ọma ezigbo mma. Nwoke na-ekpu okpu isi. O nwere ike ịbụ okpu na-acha uhie uhie, edo na ndị ọzọ. Uwe a na-eyi n'igba nkwụ nwaanyị anaghị ezu oke ma ọbụrụ na ola dị icheiche adịghị na ya. Ọla ọcha, ọla edo, kọral, ọdụ na ọla a na-etinye n'akwa. Ha juru eju. Nwaanyị na nwoke na-agba uwe olu na nke aka. Ọzọkwa, nwaanyị na nwoke nwere ike iji ọdụ ịnyịnya. Nwaanyị nwekwara ike iji akụpe n'aka ma ọ chọọ. Abịa na akpụkpọ ụkwụ, ndị nwaanyị na-eyi akpụkpọ ụkwụ mara mma. Ufọdụ na-eyi nke dị elu maọbụ nke ala ka ha nwe ohere ịgba egwu. Nke ndị nwoke bụ nke e ji akpụkpọ anụ mee. N'ikpeazu, nwoke nwere ike jide mkpọrọ o ji aga ije.	https://www.bbc.com/igbo/afirika-44144615
sports	Champions League: Usoro eji ga-agba asọmpi	Usoro a ga-esi agba okara-ịkpeazụ asọmpị Champions League apụtaala. Liverpool na Roma ga-asọ mpị n'ụbọchị 24 n'ime ọnwa Epureeli, ha ga-agba ụkwụ nke abụọ n'ụbọchị abụọ n'ime ọnwa Mee. Bayern Munich na Real Madrid ga-atụ aka n'ụbọchị 24 n'ime onwa Epureeli na ụbọchị otu n'ime onwe Mee. Ha ga-agba ngwụcha asọmpị a n'obodo Kiev n'ala Ukraine n'ụbọchị 26 n'ime ọnwa Mee. Liverpool bụ ndị mmeri Champions League n'afọ 2005. Ha na ndị Roma agbabeela bọọlụ ọbụla kamgbe ọnwa Maachị afọ 2002. Bayern Munich ekwuola na Niko Kovac ga-abụ onye ga-anọchị Jupp Heynckes dịka onye nkuzi ha n'asọmpị a. Nke a ga-abụ ugboro abụọ Heynckes kuziri Bayern ka mgbe mmeri ha n'afọ 2013. Mana asọmpị ha na ndị Real Madrid ga-ekpo ọkụ makana Real bu ndị buru iko a n'afo garaaga. Real Madrid emeriela iko a ugboro atọ n'ime afọ anọ garaaga.	https://www.bbc.com/igbo/afirika-43750158
politics	Enugu LGA Elections: Ihe mere PDP ji zakọrọcha ọkwa na ntuliaka e mere n'Enugwu Steeti	"Ngalaba na-ahụ maka ntuliaka n'Enugwu steeti bụ Enugu State Independent Electorial Commission (ENSIEC) ekwuola na ọ bụ pati People's Democratic Party (PDP) meriri na ntuliaka niile e mere na Satọde bụ ụbọchị 29 nke ọnwa Febụwarị. Agbanyeghi na ntuliaka a gara n'udo dịka BBC hụrụ n'anya, otu n'ime mmadụ abụọ n'azọ ọkwa onyeisi pati All Progressives Congress (APC) na steeti ahụ bụ Okey Ogbodo gwara BBC na pati ha esoghi na ntuliaka ahụ. N'iza ajụjụ maka ndị APC aha ha dị n'akwụkwọ ntuliaka, Maazị Ogbonna sị na ndị a abughị ndị APC. Ọ sị; ""Ndị ahụ bụ ndị APC n'ehihe ma bụrụ PDP n'abalị."" Ogbonna gara n'ihu kwuo na ntuliaka ahụ adabaghị makana ọ bụghị oge e kwesiri ime ya ka e mere ya. N'okwu ya, Ogbonna sị na ọ bụ mgbe oge ndị ọchịchị gwụrụ n'afọ 2019 ka ndi ọhụrụ kwesịrị  irigoro n'ọkwa. ""Ndị PDP were ndị ha kpọrọ ""Transition Commitee Chairmen"" tinye n'ọkwa. Iwu obodo megidere nke a"" Ọ sị na ọ bụ nke a mere pati ya jiri gbajụọ isonye mee ntuliaka. Dọkịnta Uche Uzochukwu so na ndị isi PDP n'okpuru ọchịchi Ọgwụ gwara BBC na ya amaghi ihe onye APC na-ekwu makana etu ya si hụ ntuliaka ahụ, o gara nke ọma. Ọ sị, ""Na Nkwe be anyị, ebe m nọ tụọ vootu, ndị mmadu pụtara n'igwe bịa kwado PDP. Ndị APC pụtara enweteghi otu vootu."" Dọkịnta Uzochukwu sị na ọ bụ makana PDP na-eme ọfụma mere ndị mmadụ ji akwado ha nke ukwuu n'Enugwu. Onye na-anọchite mpaghara Ọgwụ n'ụlọomeiwu nke Enugwu steeti bụ Johnson Chukwuobasi kwenyekwara n'ihi Dọkịnta Uzochukwu kwuru. Omeiwu Chukwuobasi sị, ""O nwere onye be anyị, onye Mmaku, so zọọ ọchịchị n'aha APC, ọ chịtaghị aja maka na ọ bụ PDP ka ndị ebe anyị na-akwado."" 'Ihe mere PDP ji merie ebe niile' Dọkịnta Uzochukwu sị na aka na-achị Enugwu steeti bụ Ifeanyi Ugwuanyi na-eme ọfụma nke mere ndị mmadụ ji sị ka PDP chịrị gawa. Ọ sị, ""Agaghị m asị na ọ bụ makana APC anaghị achịta na gọọmentị etiti mere ka ndị mmadụ na-akwado PDP, makana steeti dị iche iche. Nke bu eziokwu bụ na PDP na-eme ọfụma n'Enugwu site na gọọmenti Ifeanyi Ugwuanyi."" Omeiwu Chukwuobasi rụtụrụ aka n'usoro Bekee kpọrọ zoning, bụ atụmatụ PDP na-eso n'Enugwu, dịka otu ihe mere ndị mmadụ jiri akwado patị ahụ. Ọ sị, ""Zoning na-enye aka. Dịka ugbua, onye meriri ịbụ onyeisi ọchịchị ime obodo bụ onye Ọgwụ, onye rituru n'ọkwa bụkwa onye mpaghara ọzọ. Etu a ka e si eme ya."" Atụmatụ ""zoning"" a malitere n'Enugwu kamgbe Chimaroke Nnamani bụ gọvanọ steeti ahụ. Ya bụ atụmatụ metụtakwara etu e si a họpụta ndị ọchịchi Bekee kpọrọ ""Councillor"" Ebe APC kwụ Okey Ogbonna na-ekwusi ike na aka pati ya adịghị na ntuliaka ahụ, ma na-ekwukwa na ya nwere olileanya na ndịisi pati ha no n'Abuja ga-aghọta na ọ bụ ya ka ""ụlọikpe kpebiri dịka onyeisi APC n'Enugwu kpọmkwem."""	https://www.bbc.com/igbo/afirika-51705949
health	Ear infection: Tinnitus, Otitis externa na ọrịa ndị ọzọ nwereike inye ntị gị nsogbu	Kedụ ihe ị ma maka ọrịa ndị na-enye maọbụ nwereike inye gị nsogbu na ntị? Ọrịa dị iche iche nwereike inye gị nsogbu na ntị, ụdị gụnyere ụda maọbụ mkpọtụ nakwa abụ ịpụta mmadụ na ntị so n'ihe ndị na-enye nsogbu na ntị. Ụfọdụ n'ime ọrịa ndị a nwere ngwọta ebe ụfọdụ bụ ọrịa tara nchara na-enweghi ọgwụgwọ. Ntị mmadụ nwere nke Bekee kpọrọ 'middle ear' nakwa 'inner ear'. Nke mbụ bụ ebe ụda na-esi n'udu ntị ('tympanum') agaru na n'ime ntị (inner ear). A bịa n'ọrịa ntị, nke kacha emetụta ndị mmadụ ọkachasị ndị okenye bụ nke a kpọrọ Tinnitus. Anyị ga-akọwa ihe ọrịa bụ. 1) Tinnitus: Nke a bụ ọrịa ntị nke mmadụ ga na-anụ ụda maọbụ mkpọtụ na ntị ya. O nwereike ime mmadụ n'otu ntị maọbụ na ha abụọ. Ụfọdụ oge ọ na-abụ oke mkpọtụ dịka nke si n'igwe okwu (loudspeaker), mmadụ imerụ ahụ n'isi, nakwa oke anya ajụ na-ebute ya. Marakwa na mkpọtụ ahụ ị na-anụ na ntị gị n'ihi tinnitus abụghị n'okirikiri gị ka o si abịa, ọ bụ n'ime ntị gị ka o si. Ụfọdụ oge ọ na-eji aka ya alara onwe ya, mana oge ndị ọzọ ọ ga-adị mma ka onye dọkịta ntị nyochaa gị. Etu ị ga-esi agwọ tinnitus: Ụlọọrụ ahụike NHS nke mba Briten nyere usoro a maka ilekọta tinnitus Obi amapụla gị na ị nwere tinnitus n'ihi na ọ bụghị oge niile ka o gosiri na ntị gị nọ n'ezigbo nsogbu ichi. 2) Otitis (media na externa): Ọrịa Otitis na-ebu ụzọ egosi onwe ya site n'oke mgbu na ntị nakwa ebe mmiri (fluid) juru na ntị. Nje (bakteria) kacha ebute ya bụ ndị nke a kpọrọ Streptococcus pneumoniae, Haemophilus influenzae, Moraxella catarrhalis, nakwa Streptococcus pyogenes. Nke a nwereike isi na nsogbu mkpọchi imi dịka rhinitis malite. N'ihi na e nwere okporo jikọrọ azụ imi na etiti ntị (middle ear) nke Bekee kpọrọ 'Eustachian tube', rhinitis nwereike ikpalite ọrịa a n'azụ imi ma ọ bụrụ na okporo a anaghị arụ ọrụ ọfụma, nke ga-eme ka mmiri tojuo n'etiti ntị n'azụ udu ntị. Ihe na-egosi na mmadụ nwere nsogbu n'etiti ntị ya: Etu e si agwọ ya: Ndị iche dị n'orịa Otitis media na Otitis externa: Ọrịa a bụ nke na-etinyekarị mmadụ n'ọnọdụ ebe ọ dị ya ka ụwa ya ọ na-eme ntụgharị. Ọ bụ nsogbu nke ime ntị (inner ear) na-eme ka isi ejuru mmadụ. A mabeghi ihe na-ebute ọrịa Meniere a, mana a ma na ọ bụ nsogbu mfachi ntị so eme ya. Ihe na-egosi ọrịa Meniere: Etu e si agwọ ọrịa Meniere: Ọrịa a enweghi ngwọta, mana dọkịta nwere ike inye gị ọgwụ ga-enyere gị aka maka anya ajụ na ịgbọ agbọ. Ọ bụrụ na ọ na-arịa gị, o gosi gị na ọ chọwala imalite dịka ibu gị anya ajụ na ihe ndị ọzọ, ndị dọkịta NHS na-ekwu na ọ ka mma na ị wegharịghị isi gị ọsịsọ, ma were nwayọ nwayọ na-aga ije, nọrọkwa maọbụ dinara ala ruo mgbe ọ kwụsịrị inye gị nsogbu. Nke a bụ ọrịa na-emetụta ọkpụkpụ 'mastoid' dị n'azụ ntị mmadụ. Ọ bụ ụmụaka ka ọ kacha emetụta. Ihe na-egosi na mmadụ nwere ọrịa a: Etu e si agwọ Mastoiditis: Ọrịa ndị ọzọ na-emetụta ntị mmadụ gụnyere:	https://www.bbc.com/igbo/afirika-57138132
health	Igbo delicacies: Ị hụtụla ụgba pụrụiche maka ndị na-asọ anụ?	Nnenna Ubani bụ osite Igbo anaghị eri anụ maọbụ azụ. Ọ na-eme ụgba n'ụzọ pụrụiche n'etinyeghị anụ maọbụ azụ maka ịdozi ime ahụ mmadụ. BBC Igbo gara n'ụsekwu ya ebe ọ gosiri anyị etu o si agwọ ya. Lee ihe anya anyị hụrụ ebe a.	https://www.bbc.com/igbo/afirika-50873631
sports	Akụkọ kachasị n'abalị a: Serena Williams agaghị asọmpi Italian Open	Akụkọ kachasị n'abalị a Naịjirịa akwadola maka Ebola Ndị ọrụ Immigration na ngalaba na-ahụ maka mgbochi ọrịa bụ Nigeria Centre for Disease Control (NCDC) na-ekwu na ha ekeela nkwụcha iji hụ na ọrịa ebola bịachịrị na mba Congo abataghị Naịjirịa ọzọ. Ha kwuru na ha na ndị ọrụ nchekwa na Congo na-akpakọrịta. A chụọla kọmishọna uweojii n'Imo steeti Ewepụla onye bụbu kọmishọna ndị uweojii nke Imo steeti bụ Chris Ezike. Akụkọ kwuru na-ewepụrụ ya n'ọrụ maka ọnọdụ ya n'ihe mere n'etiti ndị ọnụ na-eru n'okwu n'otu APC na Rochas Okorocha bụ gọvanọ Imo steeti. N'akụkọ mba ofesi, Ndị mba North Korea atọghapụla ndị mba Amerịka atọ ha tinyere n'ụlọ mkpọrọ. A na-ahụta ya ka ihuọma ndị North Korea chọrọ iji kwado maka nzukọ dị n'etiti onyeisiala ha bụ Kim Jong-un na onyeisiala mba Amerịka bụ Donald Trump. Serena Williams agaghị asọmpi Italian Open Serena Williams bụ dike n'ịpịa tenis ekwuola na ọ gaghị eso asọmpi Italian Open maka na ọ ka chọrọ ohere ikwado ọfụma maka asọmpi nke mbụ ọ ga-apịa na clay kamgbe ọ mụchara nwa. Ebe Wilfried Zaha bụ onye egwu ndị otu Crystal Palace enwetala ihe nrite 'ọkacha agba na Premier League' nke ọnwa Epreelụ. Gee akụkọ anyị n'otu nkeji ebe a Lee ihe nkịrị taa	https://www.bbc.com/igbo/afirika-44059942
health	Coronavirus update: Gịnị bụ 'herd immunity'?	Nkọwa ihe 'herd immunity' pụtara.	https://www.bbc.com/igbo/afirika-52724621
health	Coronavirus aghọọla ọrịa 'o zuru-ụwa-ọnụ' - WHO	"Otu ahụike mba ụwa bụ WHO n'aha ịchafụ akpọpụtala Coronavirus dịka ọrịa 'o zuru ụwa ọnụ' nke Bekee kpọrọ ""pandemic"" dịka ọrịa ahụ metụrala mmadụ  118,000  na mba  114 countries, ebe mmadụ 4,291 tụnyerela ndụ ha. Onyeisi  WHO bụ Tedros Adhanom Ghebreyesus bụ onye kwupụtara nke a na mgbede Wenezde ka ọ na-agwa ndị ntakụkọ okwu,kwuru na nnu aghala ya bụ ofe dịka ọrịa ahụ. "" WHO na-elebanye anya n'ọrịa kemgbe ọ gbakapụtara ma ihe kachasị echu anyị ụra bụ ka o si efesasị na-akpa ike nakwa ka ọtụtụ siri gba nkiti ghara ime ihe ọbụla."" ""Puku kwuru puku nọ n'ụlọgwụ na-alụ ọgụ ọnwụ na ndụ. ""Thousands more are fighting for their lives in hospitals. N'abali ole na izuụka ole na-abịa, anyị na-atụ anya na ọnụọgụgụ ndị nwere #COVID19, nakwa ndị ga-anwụ site n'ọrịa nakwa mba ndị ọ ga-emetụta ga-agbali karịa."" Dr Tedros gara n'ihu kwuo na  n'izuụka abụọ gara aga, ndị burula ọrịa  ma agụpụ Chaina dị mmaji iri na atọ, ebe mba dị oferela dị mmaji atọ. ""Ugbua enweela mmadụ  118,000  na mba  114 countries, ebe mmadụ 4,291 tụnyerela ndụ. "" O kwuru na ụfọdụ mba enweghị ndị ọrụ doro anya , ụfọdụ obodo enweghị ihe ọ ga-eri, ebe mba ụfọdụ enweghị  mkpebi obi ime ihe kwesịrị."" Ihe mere na Mgbo, Ebonyi steeti Nwa eze obodo Ngbo dị na Ebonyi steeti bụ Uche Ali ekwuola ọgbaghara tara isi ọtụtụ mmadụ n'obodo ha ụbọchi Tuzde bụ okwu ala dị n'etiti ha na ndị Agila dị na Benue steeti, na ọ bụghị nso ndị ọchịehi. Ị nụla na ụlọomeiwu ukwu Naịjirịa amalitela itinye anya n' iwu ga-amachi ịtụbata maọbụ ire igweọkụ latrik. Sanusi na El-Rufai Nke a bụ ọrụ nke abụọ Gọvanọ  Nasir El-Rufai na-enye Sanusi na abalị nabọ  a chuturu ya n'oche eze. Ụlọikpe mba Amerika atụọla nwoke amama amam na Hollywood bụ Harvey Weinstein nga afọ iri abụọ na atọ maka ịwakpo ụmụnwaanyị. Ebugharịala asọmpị dị n'etiti otu Arsenal nakwa Manchester City n'ihi ọrịa Coronavirus. Ozi otu Arsenal dere na peeji ha sị na ọtụtụ ndị ọgba bọọlụ ha na Evangelis Marianakis nwe otu Olympiakos enweela mmekọ mbụ. Cheta na nje a abụghi akuko ifo. Gbado anya ma ga BBC Igbo dọt kọm gụọ akụkọ anyi nwere gbara ya. Ụlọikpe eyigharịala ikpe Sowore ọzọ Ụlọikpe ukwu na Abuja eyighrịala ikpe Omoyele Sowere onye kpokọbara ""#Revolutionnow"" ọzọ. Ha bụgara ya ụbọchị 1 na 2 ọnwa Eprelụ iji nye ohere ka ndị gbara ya akwụkwọ wekọta ihe ndị akaebe ha chọrọ iji kpe ikpe. Ijeoma Ojukwu bụ onye ọkwaiwu kachasị na ya bụ ikpe gbarụrụ ihu maka etu ndị gbara akwụkwọ esighị dị njikere n'ikpe a. Cheta na gọọmentị Naịjirịa boro Omoyele Sowore ebubo ịgba mgba okpuru nke mere ha ji jichie ya ọnwa ole na ole n'afọ gara aga. Ọ bụ Buhari nyere iwu ka achụtuo Sanusi Lamido - Kwankwaso Aka chịbụrụ Kano steeti bụ Rabiu Kwankwaso etinyela ọnụ n'okwu na-akpọtụ maka Sanusi Lamido Sanusi. Kwankwaso kwuru na ọ bụ onyeisiala Buhari nyere iwu ka a chutuo ya n'ọkwa sị na ""ndị isi n'ebe ahụ n'onwe ha kwuru na e si n'elu nye ha iwu."" Cheta na ọ bụ n'ụbọchị Monde ka Gọvanọ Umar Ganduje nke Kano steeti chụturu Emir Sanuisi Lamido Sanusi n'ọkwa ma dochie onye ọzọ. Rue ugbua, anụbeghị 'pịm' n'ọnụ Onyeisiala Buhari maọbụ gọọmentị ya n'ihe na kpọtụ na Kano steeti. Minista na-ahụ maka ahuike ndị mba Briten bụ Nadine Dorries ebutela ọrịa coronavirus. Dorries onye dị afọ iri isiina abụọ kwuru na ọ wepụrụ onwe ya iche n'ụlọ ya mgbe ọ chọpụtara na o bu ya bụ ọria Coronavirus. Mịnịsta Dories bụ onye mbụ bụ onye omeiwu Briten bu ọrịa Coronavirus. Ndị bu ọrịa a na mba Briten eruola mmadu narị atọ iri asatọ na abụọ ebe mmadụ isii lagoro mụọ maka ya bụ ọrịa na Briten. Dịka ọ dị ugbua, Dorries kwuru na akwụkwọ ọ depụtara na ngalaba na-ahụ maka ahuike ebidola ịchọpụta ndị niile ha na ya nwere mmekọ. O kwu kwara na twitter ya were sị ""Ọ bụchaghị ihe nwere isi, ebum n'obi na nke ka njọ agafela...kama ọ bụ nne m gbara afọ iri asatọ na anọ mụ na ya bị bidoro kwọwa ụkwara ka ụche m dị."" ""Ọdọụgbọelu Enugwu agafena Eprelu"" - Ndị ụlọomeiwu Ndị ụlọomeiwu ukwu na nta nke Naịjirịa agbarụọla ihu gbasara ọdọ ụgbọelu Akanu Ibiam nke dị n'Enugwu. Ha gwara ndị ji ọrụ ngo ahụ ha gbaa mbọ rụtọpụ ya n'ọnwa Eprelu dịka ha si kwe nkwa maọbụ anapụ ha ya bụ ọrụ n'aka. Onyeisi otu ndị omeiwu na-elekọta njem ụgbọelu bụ Nnolim Nnaji kwuru nke a dịka ha gachara njem nleta n'ụdọụgbọelu ahụ. Sanusi Lamido eritela ọkwa ọzọ Gọvanọ na-achị Kaduna steeti bụ Nasir El-Rufai etinyela Sanusi Lamido Sanusi bụ bụ eze Kano n'ọkwa na ngalaba na-ahụ maka mwulite akụnaụba steeti ahụ. Nke a na-abịa dịka Sanusi Lamido na-akwado ị ga ụlọikpe ịgbagha nchutu achuturu ya n'oche. Ronaldinho atọla na mkpọrọ Otu ọkaiwu na mba Paraguay ajụla ịnye ikike ka atọghapụ ọgba bọolụ a ma ama bụ Ronaldinho n'ụlọ mkpọrọ. Cheta na anwụchịrị ya na nwanne ya nwoke n'ụbọchị Fraide izuụka gara aga maka iji akwụkwọ njem adịgboroja bata mba ahụ. Gee akụkọ ụwa n'ime otu nkeji ebe a"	https://www.bbc.com/igbo/afirika-51813257
politics	Rev Father Mbaka: Ndị chọrọ ka Buhari nwụọ ga-ebu ya ụzọ nwụọ	"Ụkọchukwu Ejike Mbaka bụ onyeisi ụka Adoration dị n'Enugwu ekwuola na Onyeisiala Muhammadu Buhari abụghị nsogbu Naịjirịa. Mbaka kwuru nke a ụbọchị Wenezde n'ọgbakọ ofufe nru ọ na-ehiwe kwa izuụka n'ogige Adọration dị n' Umuchigbo Iji-Nike, Emene, Enugwu. Fada Mbaka sị na o ruru afọ 16 ndị chịburu Naịjirịa mbụ ji mebicha obodo ma kwukwaa na ndị mmadụ chọziri ka Buhari jiri afọ ole na ole mezie ihe niile. ""Ndị mmadụ na-akọ m ọnụ na m na-akwado Buhari ka a ga-asị na Buhari adịghị eme ọfụma."" Mbaka gara n'ihu sị na ọchịchị Buhari ga-adị, na ndị chọrọ ka ọ nwụọ ga-ebu ya ụzọ nwụọ. Ọ sị na ya ma na ọ bụ Buahri nọ n'Asọ Rock makana ọ na-echeta nkata ha abụọ kpara tupu ọ bụrụ onyeisiala. N'okwu banyere ndị na-achi ehi, Mbaka sị na ya nwere ehi, nke mere ya onye ọchịehi. Lee ihe 20 gbara ọkpụrụkpụ ndị ọzọ o kwuru n' ozi ya: 1.  Buhari abụghị nsogbu anyị, ndị Buhari bụụrụ nsogbu bụ ndị na-ezufu ego 2. Buhari abụghị nsogbu Ndigbo. Kedụ mgbe Buhari banyere n'ọchịchị Naịjịria? 3. Jonathan enyere Igbo Biafra, Buhari jụ inye ụnụ ya? Obasanjo enyere Igbo Biafra, Buhari jụ inye ụnụ ya? Ken Nnamanị bụ onyeisi Sineti, o nyere ụnụ Biafra? 4. N'ọrụ ugbo, Naijiria na-alaghachi ugbua na ị bụ ebe e jiri ịkọpụta ihe ubị mara n'Afrịka 5. Ihe e mebiri n'afọ 16, agaghị edozili ya n'otu afọ 6. Onye bụbụ Mịnịsta Mmanụ bụ Dieaziani ọ bụ na ọ bụghị onye Igbo na-alụ ya? 7. Ndị gọvanọ chọọ ụzọ ha ga-esi gboo mkpa nchekwa na steeti ha, ọ bụghị Buhari ga-abịa gburu gị anwụ. 8. E kwuru m ka a ghara ime ngagharịiwe maka Fada Offu e gburu ma ọ bụrụ na e meghị nchọpụta ka e were hụ ihe a gbadoro ụkwụ. 9. Esonyeghị m mee ngagharịiwe n'agbanyeghị na m bere akwa maka ogbugbu ya. 10. Ndị wepụtara foto sị na ọ bụ m ebe m so eme  ngaharịiwe maka ogbugbu Fada Paul Offu ga-ata ahụhụ. 11. E nwere ndị Fulani bụ ndị ajọ mmadụ na-ememila ndị mmadụ mana ha abụghị ndị ọchịehi. E nwekwara ndị ọchiehi na-eme ihe ọjọọ, 12. E nwekwara ndị Igbo bụ ajọ mmadụ bụ ndị ntọ, ọ bụghị naanị ndị Fulanị 13. Anyị nwere nnukwu nsogbu nke ihe ga-egbo ya bụ inwe ọrụ. 14. Ụfọdụ ndị gọvanọ ga-ezufucha ego, ha agaghị akwụ ụgwọ ọnwa ndị ọrụ. 15 Gọvanọ ọbụla bụ onyeisi nchekwa steeti ya, ha na-ata ego nchekwa kwa ọnwa maka nke a. Kedụ ihe ha ji ya eme? 16. Ndị uweojii na-ejichi ndị Keke na-anapụ ha ego n'ike ọ bụ Buhari na-eme nke a? A na-eme ya n'Ugwu Awụsa? 17. Bịafra, Bịafra, enye Ndigbo Bịafra ugbua, a sị anyị nweta onyeisiala, ndị Anambara a ga-ekwe ndị Imo? Ndị Imo aga-ekwe ndị Enugwu? Ndị Enugwu aga-ekwe onye Ebonyi? Abịa aga-ekwe Imo? 18. Ọ bụrụ na m bụ Ịmam ndị Ugwu, ndị Ugwu ga-echekwa m. Ọ bụrụ na m bụ ụkọchukwu ndị Ọdịda Anyanwụ, ndị Yoruba ga-echekwa m. Igbo nwere eze na-egbu onwe ha. 19. Ha chọrọ igbu Fada Mbaka ka ha bo ya ndị Fulani. 20. Ndị na-eti Biafra Biafra na-egbu oge ụnụ, na-anapụ ụnụ ego."	https://www.bbc.com/igbo/afirika-49355341
business	Coscharis Group: Etu N200 jiri gbanwe bụrụ ide ego n'aka m	"Onye ojiego achụa ego a ma ama bụ Cosmas Maduka onye e ji Coscharis mara, kọwara etu o siri bụrụ ide ego na mkparịta ụka pụrụiche ya na BBC Igbo nwere n'ụbọchị Tọọzde, abalị iri na itoolu nke ọnwa Sepụtemba afọ 2019. Maazị Maduka sị na ya bidoro njem ịchụ ego ya n'ịgba bọị, tupu nna ya ukwu eji narị naịra abuo duo ya n'afọ 1976. Lee etu o siri gbarie njem ya: Maduka kọwakwara etu o si malite njem azụmahịa ya wee ruo n'ogogo ọ nọ ugbua. Ọ kọwara na ""Coscharis"" bụ nchịkọta aha ya na nwunye ya bụ Cosmas na Charity. Ọ kwụsịrị agụmakwụkwọ n'elementarị nke atọ ma bido ịmụ ahịa n'aka nna ya ukwu bụ onye ji naanị N200 dụọ ya ụlọ n'afọ 1976. Ọ bụ ahịa akụrụmgwa ọgbatumtum ka o jiri bido. 1) Ndụmọdụ na nkwado Nne ya ""Agụụ chineke mere ka m hara igahe ụzọ."" Cosmas Maduka Nne ya bụ ezigbote onye na-ekpere chineke, ọ gwara ya ka ọ nwee okwukwe na Chineke nakwa n'ime onwe ya. Nne ya kuziri ya etu e si ekpe ekpere ma nye ya ndụmọdụ etu o ga-esi bie ezigbo ndụ. Mama Madụka mere ka ọ nwee ezigbo olileanya na okwukwe na ihe ga-agaziri ya. Madụka sị na onweghi ike iwepụ anya n'ebe Chineke nọ. ""Onweghị ihe dịka ihu ụzo (Vision) ọ ga enyere gị aka imata ihe i ga-eji ndụ gị  mee."" Cosmas Maduka Mazi Cosmas Maduka rịọrọ ndị ntoroọbịa ka ha bido n'oge chụwa ewu ojii. Madụka kwuru na onweghị ihe o mere ma mmadụ bido n'afọ iri na abụọ nwee ihe ọ na-atuanya n'ime ndụ ya. o kwuru na ihe niile abụghị ihe ndapụta maka na e nwere iwu na-ahazị ihe n'ụwa. Mazi Madụka kwuru na mgbe ọ dị afọ iri na isii, ọ marala ihe ọ chọrọ ibụ. Ọ dekwara n'akwụkwọ na tupu ọ ruo afọ iri abụọ na atọ na ọ ga-ego ụgbọala nke ya. Ọ sị na o mezuru nke a ka o si dee ya. Ọ gwara BBCIgbo na ihe mmadụ na-eme taa ga-egosi ihe ọ ga-abụ na mgbe na-adịghị anya. Onye ọ bụla kwesiri inwe onye ga-edu ya ma soro nzọ ụkwụ onye ahụ. O kwuru na ọ bụ mgbe ọ gbara nna ya ukwu ""Boy boy"",  ka ọ chịkwara onwe ya ma soro ezigbo nzụ ụkwụ dịka nwata. "" Ego 'dot.com' ga efukwa ka 'dot.gone' "" Cosmas Madụka Cosmas Maduka gwara BBC na ebe ọbụla mmadụ chọro i ga n'ụwa a, ọ gbado anya ọ ga-erute ya. Mana ọ dị kwa mkpa ka onye ahụ kwụwa aka ya ọtọ. Ọ sị na ọ bụ ndị Japan mepere ya ụzọ n'ahia. O kwuru na ọ bụ ikwụwa aka ya ọtọ mere ka ndị ụlọọrụ Japan tukwasị obi n'ebe ọ nọ ma mepere ya ụzọ. Maduka kwukwara na ọ bụ ezi omume a mere ka ụlọọrụ ya bụ Coscharis ji na-anọchite anya ụlọọrụ dịka Jagua, Rolls Royce, Range Rover na Ford na Naịjirịa. ""Ndi enweghị ebe ha na-aga ga-achọ ka gị na ha nọrọ n'otu ebe.""  Cosmas Maduka Ọ naghị ele ihe onyonyo, kama ọ ga-ele ihe onyonyo ya gụọ akwụkwọ. Enweghị ihe onyonyo mekwara ka ya na nwunye  nwee ezigbo mmekọrịta. Ọ bụ akwụkwo mgbasa ozi ka o ji amata ihe na-eme. Mazi Madụka na-eri ezigbote nrị na-edozi ahụ. Mazi Maduka nwere ala rụrụ oke ala 3,000Ha ebe ọ kọrọ osịkapa n'Anambra steeti. Kama ọ bụ naani 1,200Ha ka ha na-akọ ugbua. Ọ kwuru na Naijirịa na-emefu  Ijeri naịra atọ n'ibubata osikapa, na ọ chọrọ inweta pasentị iri abụọ na ise (25%) n'ime ego a. Ọ ka na arụ ya, mgbe ọ rụchara ọ ga-enye ndị mmadu ruru 3,000 ọrụ."	https://www.bbc.com/igbo/afirika-49751952
politics	Naanị otu nwaanyị so azọ ọkwa onyeisiala Naịjirịa 2023	Princess Ojei Chichi bụ naanị nwaanyị Independent National Electoral Commission (Inec) depụtara aha ya dịka onye so azọ ọkwa onyeisiala Naịjirịa na ntuliaka 2023. Princess Chichi na azọchitere pati Allied Peoples Movement (APM) ọkwa a. O si n'akụkụ ndịda Naịjriịa nke Delta steeti. Osote ya bụ Ibrahim Mohammed dịka Inec siri depụta. N﻿galaba nhazi ntuliaka bụ Independent National Electoral Commission ewpụtela aha ndị ga-eso zọọ ọkwa ọchịchị dị icheiche na gọọmentị etiti na ntuliaka 2023. I﻿nec bipụtara aha ndị a taa bụ Tuzde 20 Septemba 2022 dịka ha si kwubuo, ebe achụmnta vootu ga-amalite n'uju n'ụbọchị 28 nke ọnwa Sepụtemba 2022. Gọvanọ David Umahi ga-eso zọọ ọkwa Sineti Dika ọ chịtaghị aja na ndọrọndọrọ imeụlọ ndị APC maka ọkwa onyeisiala, Gọvanọ Umahi ga-azọzi ọkwa Sineti nke Ebonyi South. Aha ya dị n'akwụkwọ nke Inec, mana ha dere na ọ bụ mkpebi ụlọikpe kpatara nke a. Cheta na ọ bụ nwanne David Umahi bụ Augustine meriri ntuliaka imeụlọ ndị APC maka ọkwa a, mana ọ rituuru Gọvanọ Umahi dịka ọ dachara na ntuliaka imeụlọ nke onyeisiala. O﻿nyeisi Sineti bụ Ahmad Lawan amabeghị ọnọdụ ya Ka ọ dị ugbua, o﻿nyeisi ụlọ omeiwu ukwu Naịjirịa bụ Ahmed Lawan agaghị eso zọọ ọkwa Sineti na 2023. L﻿awan so na ndị zọrọ ntuliaka imeụlọ APC maka ọkwa onyeisiala, mana ọ nwetara naanị vootu 152. Akụkọ kwuru na o﻿ge Lawan chọrọ ịlaghachi azụ ga zọọ ọkwa Sineti nke Yobe North, onye meriri ntuliaka imeụlọ APC maka ọkwa ahụ bụ Bashir Machina jụrụ ajụ irituru ya. K﻿a ọ dị ugbua, Inec etinyeghị ma aha Ahmed Lawan ma nke Bashir Machina n'akwụkwọ a ha bipụtara. R﻿ochas Okorocha agaghị eso zọọ ọkwa ọbụla na 2023 R﻿ochas Okorocha bụ aka chịburu Imo steeti ma bụrụkwa onye na-anọchite anya Imo West n'ụlọ omeiwu ukwu Naịjirịa, mana aha ya agaghị adị na ndị ga-eso zọọ ọkwa ọbụla na 2023. O﻿korocha zọrọ ọkwa Onyeisiala na ntuliaka imeụlọ nke ndị APC mana o nwetaghị ọbụladị otu vootu. N﻿'oge ahụ, kepukepu pụtakwara na ọ si azụ ụlọ gbata akwụkwọ pati PDP maka ọkwa Sineti, mana odoghị anya ma akụkọ ahụ ọ bụ eziokwu. K﻿a ọ dị ugbua, aha Okorocha adịghị n'akwụkwọ ndị Inec, ma na APC, ma na PDP. N﻿a APC, ọ bụ Osita Izunaso ka Inec wepụtara aha ya maka ọkwa Sineti nke mpaghara Imo West; na PDP ọ bụ Onyeriri Jones ka aha ya dị na ya.	https://www.bbc.com/igbo/articles/cxreldg0wq9o
business	Etu nsogbu iweta ego dọla ga-esi metụta gị na azụmahịa gị	Dịka ego dọla dị ụkọ ugbua na Naịjirịa, ụfọdụ ụlọakụ amalitela itinye mmachị ka ndị mmadụ ghara iji ọbaego Naịra ha zụta ihe maọbụ mee azụmahịa ọbụla nke metụtara ego dọla. Cheta na e nwegbuola mgbe gọọmentị Naịjirịa tinyere iwu na naanị ego dọla iri abụọ ($20) ka ndị mmadụ ga-enweike iji zụọ ahịa n’ọbaego Naịra ha n’otu ọnwa. Dịka a na-atụ anya na e nwereike inwe mmachị ndị ọzọ nyiri nke a, kedụ ka iwu ndị a ga-esị metụta gị? Iji dọla kwụọ ụgwọ n’ịntanetị agaghịzị adị mfe: Ụfọdụ ihe obere ego nke ndị mmadụ na-ejibu ọnụego dọla iri abụọ azụta n’ịntanetị agaghịzị abụ ihe ga-ekwe omume. Dịka iwu ndị ọzọ kpachịrị iji dọla zụọ ahịa na-amụbanwanye, ndị ahịa na-atụbata ibu ga-enwezi nsogbu n’azụmahịa ha n’ihi ọtụtụ ihe ha na-ere na Naịjịrịa na-esi mba ofesi abata. Nke a gụnyekwara ndị na-eji ego ịntanetị nke a na-akpọ ‘Cyrptocurrency’ azụ ahịa. Ime njem gaa ofesi: Dịka ọtụtụ ndị bi na Naịjirịa na-apụ maka njem nlereanya, agụmakwụkwọ, ịmalaite ọrụ na mba ofesi maọbụ ọpụpụ n’ihi na ha achọghịzị ibi na Naịjirịa, ime njem gaa mba ofesi nwereike ịkwụsịtụ. Otu nwaamadị na-arụ ọrụ n’ụlọakụ ukwu Naịjirịa na-achọghị ka a kpọọ aha ya gwara BBC Igbo na nke a bụ n’ihi ọtụtụ ụlọọrụ ụgbọelụ na-arụ ọrụ na Naịjirịa bụ nke mba ofesi – Nke a pụtara na ha na-ezipụ ego dọla mana n’ihi iwu ndị ụlọakụ ukwu Naịjirịa tinyerela, ime nke a adịghịzị mfe. Na nso nso a, minista na-ahụ maka njem ụgbọelu Naịjirịa bụ Hadi Sirika kwuru na ndị ọrụ ụgbọelu ọbụla e jidere na-ana ndị njem ego dọla ga-anata ntaramahụhụ dịịrị ha. Agụmakwụkwọ: Ụmụafọ Naịjirịa na-aga mba ofesi aghara aghara maka agụmakwụkwọ ha ọkachasị dịka otu ndị nkuzi mahadum bụ Asuu na-eme abụbụọrụ kemgbe. Iwu mmachị iji ego dọla zụọ ahịa na Naịjirịa nwereike imetụta ụmụakwụkwọ na-achọ izipụ ego ụgwọ akwụkwọ ha dịka nke a agaghịzị adị mfe, nke a so n’ihe onye otu nwoke ọzọ aha ya bụ Amara na-arụbu n’ụlọakụ Naịjriịa kọwara BBC Igbo. Ụgwọ Naịjirịa ji mba ndị ọzọ: Naịjirịa ebirila ọtụtụ ego n’aka mba ndị ọzọ na nso nso a n’ihi ndakpo akụnụba ha, nke a sokwa akwanye ọkụ na nsogbu ego dọla Naịjria na-enwe. Gọọmentị na-ekwu na ha na-eji ego ndị a arụ ọrụ mmepe obodo. Nwaamadị ahụ na-arụ n’ụlọakụ ukwu Naịjirịa na-achọghị  ka a kpọọ aha ya kwukwara na ọ bụ ọtụtụ ihe jịkọrọ aka ọnụ na-akpata nsogbu ndị a. Ọnụego mmanụ agbịdị n’ụwa: Dịka agha Russia na Ukraine ka na-aga n’ihu, mba Russia so na mba kacha emepụta mmanụ agbịdị n’ụwa danyere n’ọnọdụ mere ka mmepụta nakwa ọnụego mmanụ agbịdị ha ria elu. Nke a pụtara na mmepụta mmanụ agbịdị ha anaghịzị ezu obodo ndị chọrọ ịzụ ya. Nke a mekwara ka ọnụ ego mmanụ agbịdị rielu. Dịka nwaamadị ahụ siri kwuo, Naịjirịa na-emepụta mmanụ agbịdị na-eresi ndị mba ofesi. Ego dọla bụ ego Naịjirịa ji azụ ahịa na ihe ọbụla metụtara mba ofesi ndị ọzọ. Ihe ọbụla metụtara dọla na-emetụta azụmahịa nakwa akụnụba Naịjirịa. Nsogbu Naịjịrịa na-enwe na mmepụta mmanụ agbịdị: Dịka nwaamadị ọkaibe n’ihe gbasara ego siri kwuo, Naịjirịa na-eresi ndị mba ọzọ mmanụ agbịdị n’ọnụego dọla. Izu ohi mmanụ agbịdị na-emetụta mmanụ agbịdị Naịjịrịa na-emepụta. Chetakwa na Naịjịrịa enweghị ụlọọrụ ebe a na-agbanwe mmanụ agbịdị nke Bekee na-akpọ ‘Refinery’, nke sokwa na-enye Naịjirịa nsogbu na mmepụta mmanụ agbịdị bara ụba. Nchepụta ụzọ ndị ọzọ eji emepụta ọkụ latrịk na mmanụ ụgbọala: Ọtụtụ mba ụwa anaghịzị iji mmanụ agbịdị emepụta ọkụ latrịk ha nwezịrị ụzọ ndị ọzọ nke a na-akpọ 'alternative energy' na Bekee. Nke a gụnyere: ‘wind energy’, 'solar energy' ‘nuclear power plants’ ‘green energy’ wdgz. Na nchịkọta, Naịjirịa enweghịzị ọtụtụ ego dọla etu ọdịbụ na mbụ ọkachasị n’ọbaego ha nke a na-akpọ ‘Foreign reserve’ n  Bekee. Nke a mere gọọmentị ji emepụta iwu dị iche iche nakwa ụzọ ndị aga eji mee ka ọnụego dọla ga-eji daa n’ebe Naịra nọ.	https://www.bbc.com/igbo/articles/c9en5jzmrgzo
business	Ovaioza news: Ọ bụ eziokwu na Ovaioza egwuola ndị mmadụ chandum?	"Ọtụtụ ndị mmadụ tinyere ego ha n'ụlọọrụ a kpọrọ 'Ovaioza Farm Produce Storage Business' nọzị ugbua na-eche ihe ha na ụbọchị ga-aga. Nke a na-abịa dịka ngalaba 'Securities and Exchange Commission' (SEC) jichiri akara ọbaego niile nke ụlọọrụ ahụ, n'ihi na ha sị na ọ bụ ụlọọrụ adịgboroja. Ọ bụ eziokwu na onye nwe ụlọọrụ a bụ nwa ada Imu Ovaioza Yunusa na-ekwu na ego ndị mmadụ efughị efu, mana ụfọdụ ndị tinyere ego ha na ya bụ ụlọọrụ na-ebe na ha ahụbeghị isi ego ha ma ya fọkwa ọmụrụnwa e kwere ha na nkwa kwa ọnwa. Ka ọ dị ugbua, ndị uweojii anwụchiela Ovaioza n'Abuja dịka nnyocha ha ka na-aga n'ihu gbasara ebubo na o riri ego ndị mmadụ. Ụfọdụ ndị tinyere ego n'ahịa ahụ kọọrọ BBC Igbo etu eke si anya anwụ banyere ahịa ha tụrụ n'aka Ovaioza. Nde naịra asatọ na ụma alaala - Nelisa Otu onye n'ime ndị sị na ha tinyere ego ha n'ụlọọrụ Ovaioza bụ nwaada aha ya bụ Nelisa Okonkwo Juliet. Nelisa gwara BBC Igbo na ihe ya tinyere n'ụlọọrụ Ovaioza nde naịra asatọ na ụma. ""Ihe m ji bido bụ N500,000, mechaa tinye nde abụọ, mechaa tinye nde atọ, mechaa tinye otu nde, mechaa tinye N600,000."" ""Ọ bụ otu a ka ego m dị Ovaioza n'aka si ruo nde asatọ na ụma otu narị puku naịra (N8.1 million)."" Nelisa kwukwara na kamgbe ya malitere itinye ego n'ahịa Ovaioza, o ritela ọmụrụnwa karịrị nde naịra abụọ. ""Mana ugbua, achọghịzi m ime. Achọrọ m ka o nyeghachi m isi ego m,"" ka o kwuru. BBC Igbo akpọtụrụla Ovaioza n'ekwe ntị, n'ozi SMS, n'ozi whatsapp, nakwa ozi facebook, mana zabeghị anyị. Nwa ada ọzọkwa aha ya bụ Chukwudi Somack Mmesoma gwakwara BBC Igbo na o tinyere nde naịra atọ n'aka Ovaioza. ""Etinyere m nde naịra abụọ n'aka otu enyi m sokwa n'azụmahịa Ovaioza, mana n'aka nke onwe m, etinyere m otu nde naịra."" ""Otu enyim ọzọ chọrọ igbu onwe ya oge ọ chọpụtara na ego ya efuola."" Ọ bụ n'ụbọchị 24 nke ọnwa Maachị ka Ovaioza wepụtara ozi n'akara Facebook ya wee kwuo na ndị SEC kpọchie ọbaego ya niile. O kwuru na enwere ndị kpesara ụlọọrụ ya n'aka ndị SEC nke mere ha ji kpọchie ya. ""Akpọchiela ọbaego niile nwere akara BVN mụ na ha, ma ọbaego ndị na-enweghị ihe ọbụla gbasara ha na ụlọọrụ m,"" Ovaioza dere. ""Mana nkea emetụtaghị ndị tinyere ego n'ụlọọrụ m, n'ihi na ego ha niile dị na ngwaahịa; ego ha adịghị n'ụlọakụ ọbụla."" ""Ọ bụrụ na m na-ere ahịa m, aga m na-akwụghachi ndị niile tinyere ego ha n'ụlọọrụ m."" ""Ọ bụrụkwa na ha chọọ ka m bunye ha ngwaahịa, aga m emekwa nke a na-egbughị oge ọbụla."" Akụkọ pụtakwara na ụlọọrụ SEC kpọchikwara ụlọ Ovaiosa n'Abuja, dịka ha mechiri ọbaego ya niile. Ọ bụ otu ọkaiwu aha ya bụ Azubuike Ihemeje wegara mkpesa n'aka ndị SEC gbasara azụmahịa Ovaioza, nakwa etu o si anakọ ndị mmadụ ego na soshal midia. Ihemeje bụ onyeisi ụlọọrụ ndị ọkaiwu a na-akpọ 'Relief Law Chambers'. Dịka o si depụta n'akara 'Facebook' ya, Ihemeje kwuru na ọ na-ewute ya oge ọbụla ndị mmadụ tufuru ego ha n'ụlọorụ adigboroja jupụtara ebe niile na Naịjirịa. O kwukwara na ya bụ ụzọ mee nnyocha ya nke ọma wee chọpụta na azụmahịa Ovaioza akwụghị ọtọ. Mana oge ọ jụrụ ajụjụ gbasara ya na 'Facebook', Ovaioza na ọtụtụ ndị otu ya malitere ịkparị ya ma na-akpọ ya aha ọjọọ dị icheiche. Ka oge na-aga o kpebiri na ya ga-emerịrị ihe gbasara  ụlọọrụ adigboro a Ovaioza mepere, ọ bụ ya mere o ji degara SEC akwụkwọ ka ha nyochaa ya. BBC Igbo na-agba mbọ ịnụ n'ọnụ ọkaiwu Azubuike Ihemeje gbasara nke a. Onye bụ Ovaioza Ezigbo aha nwaada a bụ Imu Ovaioza Yunusa, ọ bụ onye Okene dị na Kogi steeti. Ọ nwetara ọzụzụ dịka nọọsụ mana ọ bụ ịzụ ahịa nri ka ọtụtụ mmadụ ji mara ya. Site n'akara Facebook ya, Ovaioza na-akpọ ndị mmadụ nwere mmasị ka ha nya ya ego iji zụta ngwanri ma ree ya, ha na ya ekezie ọmụrụnwa si na ya. Ihe ọ na-ere gụnyere osikapa, ọka, unere, garị, unyi, na ọtụtụ ihe ndị ọzọ. Dịka o si kọwaa, ọ na-ego nri ebe o buru ibu oge nri ahụ na-amịpụta nke ukwuu, ma chekwaa ya. O ruzie oge nri ahụ na-akọ ụkọ n'ahịa, o buputa ya ree n'ọnụahịa buru ibu, ya na ndị nyere ya ego ekee ọmụrụnwa ya ụzọ iri, ndị wetara ego were ụzọ asaa, ya bụ Ovaioza ewere ụzọ atọ. Mana ọtụtụ ndị tinyere ego ha n'aka nwa ada a ekwuola na ụlọahịa ya bụ nke adigboroja. Ovaioza nwekwara ụlọọrụ ọzọ ebe ọ na-akụziri ụmụnwaanyị aka ọrụ dị icheiche; ọ kpọrọ ụlọọrụ a 'Ovaioza Skills Acquisition Centre'. Akụkọ na-abịa..."	https://www.bbc.com/igbo/afirika-60965236
entertainment	Dan Foster: Ihe onye mbụ were ya n'ọrụ na Naijiria na ndị ọzọ ma ya na-ekwu maka ya	"Ọ bụ onye ọbịa na Naijiria maka kemgbe ụbọchị Fraide akụkọ ọnwụ ya pụtara ife, ụmụ Naijiria ọkachasị ndị ma maka Dan Foster ka na-atụ arịrị ọnwụ ya. Foster bụ olu a ma ama n'ihe gbasara igwe mgbasaozi redio na Naịjiria, nwụrụ ụbọchị Wednezde ka ọ rịachara ahụ nwa oge site n'ọrịa coronavirus. Na nkọwa ụdị mmadụ Dan Foster bụ, Chris Ubosi bụ onye nwe ụlọọrụ 'Beat FM' kọwara na ""ọ bụ ezigbo mmadụ. I nwee nsogbu ọbụla, Dan ga-ewe ya ka nke gị"". Ubosi, onye si na ịbụ onyeisi ya bụrụ ezigbo enyi Dan Foster kọwara na ""Dan bụnụ onye Naijiria. Ị hụkwanụ ya, akwa Naijiria ka ọ na-eyikarị, nri Naijiria ka na-amasị ya."" Ubosi bụ onye mbụ so gbaa Foster ajụjụ ọnụ e jiri wee ya n'ọrụ mbụ ya na Naijiria sị na ""ezigbo onye ọrụ na-arụkarịa ole e ziri ya rụọ."" Ihe ndị ọzọ  a ma ama na-ekwu maka ya Ihe ise ị maghị maka Dan Foster 1.  Dan Foster  bụ onye Amerika lụrụ ọrụ na ụlọọrụ mgbasaozi na Amerịka tupu ọ bịa Naijiria. 2. Ebe mbụ ọ lụrụ ọrụ bụ na Ụlọọrụ redio 'Cool FM' 3. O biela na Naijiria afọ 20 ma lụgharịa onye Naijiria Igbo dịka ya na nwunye mbụ ya, mụtara ya otu nwa gbasara. 4. Foster  a na-etu 'Big Dawg' lụrụ onye Igbo, nwa ada Enugwu aha ya bụ Lovina, ha mụkọrọ ụmụ abụọ. 5. Ejiji Naijiria na nri ha na-amasị Dan Foster nke ukwu"	https://www.bbc.com/igbo/afirika-53095748
business	e-Naira CBN: Ihe mere e ji wetuo akụrụngwa eNaira n'ọba ozi 'Google Play Store' ma tinyekwa ya ọzọ	"Ụlọakụ etiti bụ Central Bank akọwaala ihe mere e ji wetuo akụrụngwa eNaira n'ọba 'Google Play Store' nwa ntịtị oge tupu e tinyekwa ya ọzọ. Dịka Osita Nwanisobi, bụ ọnụ na-ekwuru CBN kwuru na ha na-arụ ya ọrụ iji. ""Anyị na-arụ ọrụ na ya ugbua, nwalee ya n'ime awa olemole na-abịanụ,"" Nwanisobi gwara ndị ntaakụkọ Punch n'ụbọchị Wenezde. Mana oge BBC Igbo nwalere ya n'ụtụtụ Tọzde, anyị hụrụ na ya bụ akụrụngwa dịkwa na 'play store'. Anyị chọpụtakwara na ụfọdụ ndị buturula ya bụ akụrụngwa n'ekwentị ha kwuru na ọ na-enye ha obere nsogbu. Ọ bụghịzị akụkọ ọhụrụ na onyeisala Naịjirịa bụ Muhammadu Buhari ga-ewepụta ego teknụzụ ọhụrụ akpọrọ e-naira n'ụbọchị Mọnde na-abịanụ. e-Naira bụ ego teknụzụ mbụ Naịjirịa nwerela. Ọ bụ n'ọnwa Sepụtemba nke afọ 2021 a ka ụlọakụ gọọmenti etiti akpọrọ CBN n'aha ịchafụ wepụtara ya bụ webụsaiti e-naira. Etụ eNaira ọ ga-esi rụ ọrụ CBN ga-ewepụta ego pụrụiche nke naira nọ n'isi ya. Ka ọ dị ugbua, ọba ozi ego teknụzụ ahụ abụbeghị nke mmadụ niile ga-enwetali. Mana CBN na-ekwu na ha na-agba mbọ ịhụ ndị mmadụ nwerike ịnwetalị 'app' ya n'ekwenti dị iche iche dịka ""Google Play store nke Android users"" nakwa App Store maka ndị nwere ""iPhone."" Ndị chọrọ ị ji ego naira teknụzụ a azụ ahịa ga-akpọ otu akara ""USSD short code"" ma soro usoro ahaziri iji jiri ego ahụ zụọ ahịa maọbụ kwụọ ụgwọ. Osita Nwasinobi bụ ọnụ na-ekwuru ụlọakụ CBN kwuru na mwepụta e-naira a ka bụ nzọpụ ụkwụ nke mbụ. o kwuru na ọ ga-anagbanwe kwa mgbe ma na-akawanye mma. Ọ bụrụ na onyeisiala wepụta ya bụ ego naira teknuzu(e-naira), lee ụfọdụ ihe ndị ị ga-ejinwu ya mee Ihe ụlọakụ etiti ji wepụta CBN e-Naira Ọ bụ Bitt Inc. rụpụtara e- Naira ma mekwa ka ewepụta ego teknụzụ nke CBN nke akpọrọ Central Bank Digital Currency (CBDC). A ga na-eji ma ego naira nkịtị nakwa nke teknụzụ(e-Naira) azụ ahịa."	https://www.bbc.com/igbo/afirika-59027761
entertainment	Osinachi Nwachukwu's Twin Sister: A nọ m n'anyammiri ụbọchị Osinachi na di ya gbara akwụkwọ - Ejima Osinachi Nwachukwu	"Dịka ụwa niile ka na-eru uju Osinachi Nwachukwu, bụ onye a ma ama na-eti egwu ụka, ejima ya bụ Amarachi Eze agwala BBC Igbo na ihe niile a ka dị ya ka na nrọ. O kwuru na ya ekwetabeghị na nwanne ya nwaanyị anwụọla n'ezie, mana ihe niile dị Chukwu n'aka. Amarachi kwuru na Peter Nwachukwu bụ di Osinachi kpasoro ya ezinụlọ ha nnukwu agwa ọjọọ oge nwanne ha nwaanyị dị ndụ. ""Ihe mbụ Peter Nwachukwu mere gbawara m obi bụ oge ya na Osinachi na-agba akwụkwọ."" ""Ebu m Osinachi ụzọ lụọ di, ọ bụ ya kpooro m akwa n'ụbọchị agbamakwụkwọ m, o kwere m nkwa na ọ bụ m ga-ekporo ya akwa n'ụbọchị nke ya."" ""Mana di ya bụ Peter Nwachukwu fooro ntutu ya taa sị na nke ahụ agaghị eme."" ""N'ụbọchị agbamakwụkwọ Osinachi, ọ bụ onye ọzọ kpooro ya akwa, mụnwa anọrọ n'akụkụ na-ebe sọ akwa."" BBC agbalịala ugboro ugboro ịnụ n'ọnụ Peter Nwachukwu mana ọ mịtabeghị mkpụrụ. Anyị kpọrọ ekwentị ya mana ọ zaghị, anyị zigakwaara ya ozi ekwentị, mana ọ zaghachighi n'agbanyeghị na o gosiri na a gụọla ozi ahụ. Amarachi kọkwara ọtụtụ ihe ọjọọ o kwuru na Peter Nwachukwu mere ya onwe ya. O kwukwara na ọ naghị ekwe ka ndị ezinụlọ ha ọbụla rute nwanne ha nwaanyị bụ osinachi nso. Ọ gakwara n'ihu kwuo na Osinachi anaghị ekwe ka ha kọtara onye ọzọ ihe ọ na-agabiga n'aka di ya bụ Peter Nwachukwu. Cheta na Osinachi Nwachukwu nwụrụ n'ọdị nso a dịka ọ rịachara obere ọrịa. Akụkọ bu ụzọ pụta bụ na ọ bụ ọrịa kansa ka Osinachi rịara tupu ọ nwụọ. Mana ọ bụ oge ọ nwụchara ka kepukepu pụtawara na di ya na-emekpa ya ahụ, ma na-eti ya ihe kwa mgbe kwa mgbe. Ndị uweojii ekwuola na ha anwụchiela nwoke ahụ bụ Peter Nwachukwu ma malite nnyocha gbasara ebubo ahụ. Oge ọ dị ndụ, Osinachi Nwachukwu bụ onyeisi ukwe n'ụlọụka Dunamis International dị n'Abuja. Onyeisi ụlọụka a bụ ụkọchukwu Paul Enenche apụtala kwuo na ya amaghị na Osinachi gabigara ụdị ihe dị etu ahụ n'aka di ya bụ Peter Nwachukwu. Enenche kọwara na Osinachi gwara ya na ọ bụ obi mgbu na-eme ya, nke mere o ji ziga ya ụlọọgwụ maka ịnata ọgwụgwọ."	https://www.bbc.com/igbo/afirika-61104547
sports	Nigeria vs Cameroon: 'Super Eagles' ga-ezute 'Indomitable Lions'	Akụkọ ndị dị mkpa ụbọchị Tuuzde, Julai 2: Ndi otu egwu bọọlụ Super Eagles nke Naijiria ga-ezute ndị ogbo ha nke mba Cameroon a na-akpọ 'Indomitable Lions' n'agba nke abụọ nke AFCON 2019. Asọmpi a ga-ebiri ọkụ n'ụbọchị Satọdee abalị isii nke ọnwa Julai 2019 ma ọ kụọ elekere ise nke uhuruchi. Mgbe ndị otu egwu bọọlụ Nigeria zutere ndị Cameroon nke ikpeazụ bụ mgbe ha sọrọ mpi n'afọ 2018 iji ma ndị ga-eso gbaa iko mba uwa na Russia. Naijiria ji ọkpụ goolu anọ asataghi asata merie Cameroon na Uyo, Akwa Ibom steeti, ebe ha nyerịtara onwe ha otu goolu otu goolu na Yaounde. A họpụtala  ndị ga-enye aka ịchịkọta Ụlọomeiwu Ukwu ndị  gụnyreere aka chịburu steeti Abia bụ Orji Uzor Kalu bụ onye a họpụtara  dịka 'Chief Whip' Onyeisi  ụlọ omeiwu ukwu bu Ahmad Lawan nọrọ n'ọgbakọ nke ndị omeiwu ahụ nwere n'ụbọchị Tuuzdee wee kpọpụta ha. Ụkwụ Mikel apụọla n'Afcon? Akụkọ si mba Egypt na-ekwu na Mikel Obi agaghị eso na agba nke ọzọ nke AFCON 2019 n'ihi ahụ o merụrụ mgbe Super Eagles Zutere Madagascar. Mikel merụrụ ahụ n'ikpere na asọmpi Naijiria na Madagaska tupu e webata Alex Iwobi ka ọ nọchie ya na nkeji 59. Ka ọ dị ugbua, a na-atụ egwu na Mikel nwere ike ọgaghị agbakecha nke ọma tupu AFCON ahụ agwụchaa nke pụtara na ọ gaghị esokwa na gbaa bọọlụ ọzọ. Mikel ekwubuola na asọmpi nke afọ a nwere ike ịbụ nke ikpeazụ ọ ga-esonye na iko mba Afrịka. Ụlọọrụ onyeisiala Naijiria agọọla na akụkọ na-efegharị na onyeisiala Buhari ewepụtala aha ndị Mịnịsta ya bụ asị ọcha. Ọnu na-ekwuru Buhari bụ Garuba Shehu kwuru n'akụkọ dị otua esighi n'aka ya pụta. N'ofesi Onyeisi ụlọmeiwu mba Algeria bụ Mouad Bouchareb etinyela akwụkwọ arụkwaghịm dịka ngagharịiwe na ọgbaghara na-aga n'ihu maka ọnọdụ obodo ahụ. Ndi na-eme ngaghariiwe chọrọ ka ndị ọchịchị obodo ahụ nile rituo ma gaa zara ọnụ ha n'ụlọikpe. Ihe ruru mmadụ 50 anwụọla na Benue ka tanka gbara ọkụ Tanka bu mmanụ ụgbọala gbara ọkụ n'obodo Ahumbe n'ụzọ Alliade - Makurdi n'okpuruọchịchị Gwer East nke Benue steeti ebe ha chere na ọtụtụ nwụrụ, dịka onye hụrụ ihe mere sịrị kọọrọ ndị ntaakụkọ. Ndị uweojii gwara BBC na mkpamkpa a mere n'elekere abụọ nke ehihie na Mọnde n'ụbochị Julaị nke mbụ, 2019. A tọhapụla Magajin Garin Daura, Alhaji Musa Umar Uba, n'aka ndị tọọrọ ya ka o mere ọnwa abụọ n'aka ndị ntọ. Ndị otu isiekweọnwụ ndị uweojii a kpọrọ 'IGP Intelligence Response  Team'(IRT) azọpụtala Alhaji Musa Umar Daura Magajin Garin Daura nke Katsina Steeti n'aka ndị ntọ. A tọrọ nwaamadị ahụ kemgbe abalị mbụ nke ọnwa Mee afọ 2019. Ndị ntọ ahụ tọọrọ ya bụ Eze obodo n'obodo ya na Kastina. Site na ntuziaka IGP Adamu Mohammed, ndị otu IRT nke onye ndu ha bụ Abba Kyari ji izu isii maa imi n'ala site na enyemaka ndị OC SIB Kaduna nakwa nke ndị Niger steeti ịchọta ya bụ Eze Obodo atọọrọ. Ndị a mara imi n'ala ka nkịta chọwa Eze a ọhịa na ụzọ niile dị na Kaduna, Bauchi, Niger, Katsina, Katsina na Kogi Steeti bụ ebe ha nwụtara ndị omekome iri na otu nke gunyere onyeisi ha mazọpụtakwa Magajin Garin Daura n'akụkụ Panshakara dị na ime obodo Kaduna n'isi ụtụtụ taa bụ abalị abụọ nke ọnwa Julaị. Otu isi onye ntọ nara na ya bụ oke mgbọ ndị uweojii a kwara nke mere eji zọpụta ya bụ onye Eze. A napụtarakwara ha ọtụtụ egbe AK47 na mgbọ mgbe anwụchiri ọtụtụ n'ime ha. Ihe karịrị mmadụ iri abụọ anwụọla na Benue ka tanka gbara ọkụ Ndị akaebe kọwakwara na ọ bụ mgbe ụgbọala ahụ chọrọ ize olulu dị n'okporo ụzọ ka ọ dara ma wusie ihe mmanu ụgbọala o bu n'okporo ụzọ. Ka mmanụ a wasara n'ụzọ, ụfọdụ ndị obodo Ahume pụtara na-ekuru mmanụ a ka ọ na-awụpụ. Ha kwukwara na ọ bụ otu onye ọkwụ ụgbọala gbafere mụnyere ha ọkụ. Ụmụ mmadụ awụọla UK Home office ọnụ maka ịkwụ na ụmụagbọghọ sị Naịjrịa na-agbaga ofesi maka ịgba mbarama na-egosi nnukwu akụ na ụba ma ha lọta. Kate Osamor bụ omeiwu na mba Uk sị na Home Office agbagheghị ahụhụ ụmụagbọghọ ahụ na-ata were kwuwe ụdị ọkwụ ahụ. N'ikpeazụ, onyeisiala Mohammadu Buhari achụọla onyeisi National Health Insurance Scheme bụ Usman Yusuf ọnwa asaa kọmiti ehibere maka ịnyọche ya bụ nwaamadị kwụru otu ahụ. Onyeisiala ewerelarị Mohammed Sambo dochie Yusuf bụ onye eboro ebụbụ ịmemina nde kwuru nde naịra. Abụbụọrụ ọzọ esiwela Ndị otu Joint National Public Service Negotiating Council na ndị ọgbakọ otu ọrụ asatọ ọzọ efolara ntutu taa na ha ga-amalite abụbụ ọrụ ma gọmentị ebidoghị ụgwọ opekatampe ha kwere na nkwa. Onyeisi ndị otu a bụ Anchaver Solomon sị na ha amalitela ịkpọkụ ndị otu ha na steeti niile maka nke a iji hụ na pụkụ iri atọ gọmenti kwetere bịara na mezu mgbe adịghị anya. N'ofesi ozu otu nwoke eche na ozoro na kenya Airline adapụla na Heathrow Airport na London. A na-eche na ya bụ nwoke amatabeghị onye ọ bụ zubara na ya bụ ụgbọelụ na Nairobi, kenya dịka ndị uweojii mba ahụ kwuru. N'egwuruegwu, nwatanta ekponyela Ezenwaanyị tenis, Venus Williams aja n'ọnụ. Cori Gauff gbara afọ iri na ise meriri Venus Williams jigoro tenis riwe ihe tupu amụọ ya n'afọ 2004 asọmpị ha na Wimbledon nke 2019.	https://www.bbc.com/igbo/afirika-48839348
sports	West Ham vs Man United: E tiela Man United ka ịgba udubọnch	Ihe na-ebe ka na-ebe n'ụlọ ndị Manchester United nọ dịka West Ham United ji ọkpụ goolu abụọ merie ha n'asọmpi Premier League. West Ham kpọbatara Man United n' ụlọ ma were ọkpụ goolu abụọ asataghị otu kụọ ha ihe okenye kụrụ nwata dịka ụmụaka. Nke a malitere mgbe Andriy Yarmolenko nke West Ham ji goolu mba maa Man United aka ntị na nkeji 14. Man United siri ọnwụ dịka nkịta a na-achọ igbu mana West Ham kelara aka n'azụ. Nke a megidere ruo n'ọkara nke abụọ n'ime asọmpi a mana Onweghi onye nyere ibe ya goolu ọzọ. N'ime nkeji 84 ka ọ fọrọ nkeji isii ka e gbuchie bọọlụ, West ham nyere goolu nke abụọ site n'aka Aaron Cresswell. Site na mmeri a, West Ham United bụ ndị anọ n'ogogo tebụlụ ebe Man United bụ ndị asaa.	https://www.bbc.com/igbo/egwuregwu-49789304
sports	Iker Casillas bụbụ oche goolu Real madrid awụsala ọwa n'afọ 39	"Iker Casilas awụsala ọwa n'egwu bọọlụ n'afọ iri atọ na itoolu. O cherela Real Madrid goolu ugboro narị asaa na iri abụọ na ise (725) n'ime afọ iri na isii (16) ya na ha nọ na Santiago Bernabeu. O ritere iko Champions League ruru atọ na nke La Liga ruru ise. O nyere mba Spain aka rite iko mba ụwa nke 2010 nakwa ""European Championships"" ugboro abụọ n'afọ 2008 nakwa 2012. Casillas sonyere egwu bọọlụ Porto n'afọ 2015 mana ọ gbabeghị bọọlụ kamgbe April nke afọ 2019 maka nkoropu obi mere ya mgbe ọ na-eme ọzụzụ. Mgbe ọ na-agbake, e nyere ya ọkwa n'ogo ndị nchịkọta otu bọọlụ ahụ na Julai nke afọ 2019. Casillas agbarala ndị Porto bọọlụ ugboro 156 , merie ọkwa Primeira Liga  ugboro abụọ nakwa iko Portuguese. O gbara ndị mba Spain bọọlụ ugboro 167 site na 2000 ruo afọ 2016.  Sergio Ramos bu onye ọgba bọọlụ ibe ya na Spain ka ya gbara mba ahụ bọọlụ ugboro ugboro. O depụtara nwụsa ọwa ya na twitter ma si ihe kacha mkpa n'ụwa bụ njem ị gara na ndị so gị wee mee ya na abụghị ebe njem ahụ dụgara gị. Real Madrid bụ otu egwuregwu e ji mara Casillas kwuru na o sonyere ha mgbe ọ dị afọ itoolu ma bụrụkwa ọkaibe na oche goolu ha kamgbe afọ 118 otu egwuregwu ahụ malitere. Onye otu ya na Real Madrid bụ Sergio Ramos wepụtara ya na Casillas sere n'elu twitter iji we kele ọyị ya. N'ọnwa February, ka o gosiri mmasị ya ịzọ ọkwa onyeisioche Spanish Football Federation (RFEF) mana o mechara sere isi ya maka nsogbu Covid-19 butere na mba ahụ."	https://www.bbc.com/igbo/afirika-53653780
entertainment	Ned Nwoko: Asịrị e jiri m gbaa na 'social media' ka wutekarịcha m	"Dịka ọtụtụ mmadụ na-ekwusi ike etu uche ha dị maka atụmatụ iwu a kpọrọ ""social media bill"" na Bekee, Sinetọ Ned Nwoke gwara BBC Igbo na ya nabatara ya. Ọ sị na ihe mere ya jiri nabata ya bụ ihe mere ya n' soshal midia, ebe o tu nwata nwoke ọ maghị boro ya ebubo ịbụ nna ya. O kwuru na nwata ahụ boro ya  na-aya tụwara nnne ya ime, gbalaga. Ọ sị na etu ndi mmadụ jiri na-emetọ aha mmadụ nakwa na-ebo ebubo aghara aghara mere o jiri kwesi na e nwere ihe eji etinye anya na ya."	https://www.bbc.com/igbo/afirika-55625568
entertainment	Bottled Leopard: Chukwuemeka Ike, onye na-ede akwụkwọ a ma ama, anwụọla	"Akụkọ na-eru anyị ntị bụ na Chukwuemeka Ike anwụọla. Ọ nwụrụ dịka ọ gbara afọ iri asatọ na asatọ n'ụlọọgwụ Nnamdi Azikiwe nke dị na Nnewi. Otu onye ma maka ọnwụ Igwe Ike sị na ""ọ nwụrụ n'ụbọchị asatọ nke ọnwa Jenụwarị dịka ọ rịara ọrịa obele oge."" Ọ sị na dịka ọ bụ Eze, akpọbeghị okwu ọnwụ ya aha kpọm kwem. Chukwuemeka Ike bụ Igwe na-achị Ndikelionwu dị n'okpuruọchịchị Orumba North n'Anambara steeti. Akwụkwọ e ji mara ya bụ Bottled Leopard nakwa ndị ọzọ. - Ọ mụtara nanị otu nwa aha ya bụ Osita Ike mana ọ nwụọla. - Ọ lụrụ onye Yoruba bụ Ọkammụta Adebimpe Ike. - Ọ bụ Eze Ndikelionwu dị n'Anambra steeti dịka nna mụrụ ya siri bụ - Ọ bụ ya mere ka a na-akpọ ị ghọ aghụghgọ n'ule ""Expo"" site n'akwụkwọ o dere maka ya a kpọrọ ""Expo 77"" Onye zọrọ ọkwa onyeisiala n'okpuru PDP bụ Atiku Abubakar si ka mkpụrụ obi ya laa na ndokwa Uzochukwu Nkamuke kwuru etu na ọnwụ Igwe Ike wutere ya Michael Chiedoziem kwuru na ọ bụ odogwu n'odeeakwụkwọ Chioma kwuru na akwụkwọ ya Bottled Leopard bụ akwụkwọ kachasị masị ya Akụkọ ga-amasị gị"	https://www.bbc.com/igbo/afirika-51067550
religion	Ihe mere eji chụọ ụkọchukwu Anglịkan n'Ezinifite - Aguata Dayọsis	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayọsis Anglịkan nke Agụata agwala BBC ebe mmiri siri banye n'akị oyibo. Abuchi Nwozor sị na okwu ahụ malitere kemgbe afọ 2017 oge Dayọsis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe mezịrị bụ na ụkọchukwu na-ahụ maka Ezinifite, bụ Emma Ekejiuba, gara ebe a na-akwa ozu wee kwuo na otu n'ime ndị a achụrụ enweghị ihe o mere were kpọọ ya ka o soro ya kpee ekpere."""	https://www.bbc.com/igbo/afirika-54065603
business	Fuel price hike: Ihe ndị mmadụ na-ekwu maka ọnụahịa mmanụ ụgbọala	Ndị bi n' Ala Igbo gunyere n' Abia Steeti  na-eri arịrị maka mbuli ọnụahịa mmanụ ụgbọala.	https://www.bbc.com/igbo/afirika-56395307
sports	Man City vs Wolves: Wolves akwụọla ụgwọ isi Man City dịka nwunye nke abụọ	'Ma nwata erughi eru wara ọgọdọ, ọgọdọ awụchie ya anya' bụ ihe Wolves mere Manchester City Wolves ji ọkpụ goolu abụọ chara acha tie Man City mmọnwụ n'ụlọ ha bụ 'Etihad Stadium'. Otu egwu bọọlụ abụọ ndị a siri ọnwụ na onweghi onye ga-enye ibe ha goolu ruo ngwụcha ọkara mbụ n'asọmpi a. Mana n'ime ọkara nke abụọ dịka ọ fọrọ nkeji iri ka e gbuchie bọọlụ, Wolves nyụrụ nsị n'ụlọ Man City  site n'inye ha goolu. Goolu mbụ a Wolves nyere si n'aka Adama Traore na nkeji 80. Dịka Man City ka na-esi ọnwụ ịsa otu goolu a, Adama Traore wụchasịrị ha goolu ọzọ n'isi n'ime nkeji 90. Ọdịda a Manchester City dara ji ọnụọgụgụ asatọ dọlaa ha azụ n'ịchukwute Liverpool bụ ndị mbụ na tebụlụ. Akụkọ ndị ga-amasị gị:	https://www.bbc.com/igbo/egwuregwu-49954269
health	Covid-19 n'otu nkeji: 'Mask' a ga-egbochi gị ibute ọrịa Coronavirus?	Dịka ndị mmadụ na-ekpuchi imi na ọnụ ha iji gbochie ibute ọrịa Coronavirus, ụfọdụ na-ajụ kedu nke bụ eziokwu	https://www.bbc.com/igbo/afirika-52040815
business	Nnewi Timber Market Fire: Ndị ahịa na ndị uweojii na-arụ ụka maka ọkụ gbara n'ọgbọ osisi na Nnewi	"Ndị na-azụ ahịa n'ọgbọ osisi dị na Nnewi nọ na nnukwu ihe iru uju ugbua n'ihi ọkụ gbapịara ụlọahịa ha. Ya bụ ọkụ malitere na mgbede ụbọchị Wenezde gbagide ime abalị niile ruo ụtụtụ ụbọchị Tọzde a. Dịka otu akara a kpọrọ 'Nnewi City' na Twitter siri dee, ọ bụ ndị ọrụ mgbanyụ ọkụ Anambara steeti bịara gbanyụọ ya bụ ọkụ. Ndị mmadụ boro ebubo na ọ bụ ndị uweojii kpatara ọkụ ahụ ebe ha na-achụ ndị na-ese anwụrụ ike na ya bụ ahịa. Mana ndị uweojii kwuru na ọ bụ ndị ahụ na-ere anwụrụ ike tinyere ọkụ iji gbochie aka ndị uweojii ịkpata ha. Ngwaahịa ndị mmadị ruru nde kwuru nde naịra lara n'iyi n'ọkụ ahụ. Oge BBC Igbo kpọrọ onye nọ n'ahịa ahụ n'elekere iri na otu na ọkara nke ụtụtụ Tọzde, Febrụwarị 18, o kwuru na ọkụ ahụ ka na-agbakwa. Otu onye ahịa na-achọghị ka a kpọọ aha ya kwuru na ọkụ ahụ malitere n'ehihie ụbọchị Wenezde, Febrụwarị 17, 2021. O kwuru sị: ""Anyị hụrụ ka ndị uweojii na'agbada na ndagwurugwu dị nso n'ahịa ahụ, ebe ha na-ekwu na ndị mmadụ na-anọ ese anwụrụ ike."" ""Mana ndị ahụ ha na-achụ agbakpuola n'ime ime nke mere ndị uweojii jiri were 'lighter' mụnye ọkụ n'ahịhịa dị ebe ahụ."" ""Uche ha bụ na anwụrụ ọkụ ga-eme ka ndị ahụ gbapụta ka ha nwuchie ha, mana ndị ahụ si ụzọ ọzọ gbafuo."" ""Ọkụ ahụ ndị uweojii munyere banyere n'ime 'saw dust' sizie ebe ahụ malite ịgba n'ahịa niile."" ""Oge ndị uweojii hụrụ nke a, ha ji ụjọ gbafuo ka ndị mmadụ ghara iji iwe merụọ ha ahụ."" Nwa amadi ahụ gwara anyị okwu kwukwara na ndị ahịa ji iwe mebie otu ụgbọala ndị uweojii bụ nke ha hapụrụ gbaa ọsọ. Ọ bụ ndị ekperima tinyere ahịa ahụ ọkụ - Ndị uweojii Anambra steeti Haruna Mohammed, bụ ọnụ na-ekwuru ndị uweojii n'Anambra steeti gwara BBC na ebubo ndị ahịa boro ndị uweojii abụghị eziokwu. Mohammed kọwara na ọ bụ ndị otu nzuzo na  ndị na-ere anwụrụ ike na-alụ ọgụ nke mere ka ndị uweojii gaa ebe ahụ wee nwụchie mmadụ anọ n'ime ha. Oge ndị uweojii ahụ chọrọ ịpụ, ndị ekperima ahụ nọchiri ụzọ ma mụnye taya moto ọkụ iji gbochie ndị uweojii ịkpụrụ ndị otu ha. Ọ bụ ọkụ taya ahụ banyere na 'sawdust' wee si ebe ahụ banye n'ọgbọ ahịa ahụ. Mohammed jụrụ ajụjụ sị: ""Ihe e ji amụnye ọkụ o so na ngwaọrụ ndị uweojii?"" ""N'ime ndị uweojii na ndị na-ese anwụrụ ike, onye ga-eji 'lighter' maọbụ 'matches' iji tinye ọkụ?"" Haruna Mohammed gara n'ihu kwuo na ọ bụ ndị ekperima ahụ wakporo ndị uweojii ma kurie otu ụgbọala ha. Mana ndị uweojii gbara mbọ nwụchie ihe karịrị mmadụ iri atọ na ise n'ime ndị butere ọgbaaghara ahụ. ""Nnyocha ka na-aga n'ihu ugbua,"" Haruna na-ekwu."	https://www.bbc.com/igbo/afirika-56094430
religion	Father Mbaka: Ekpere m ekpere, buo ọnụ ọtụtụ ụbọchị ruo mgbe amụma Hope Uzodinma mezuru	Ụkọchukwu na-elekọta 'Adọration Ministry' Enugwu bụ Fada Ejike Mbaka ekwuola na ya nọ n'ụlọ ekpere ya na-erighi nri ọbụla ganye na Ụlọikpe Ukwu ekwuo na Hope Uzodimma emeriela dịka gọvanọ Imo Steeti. Fada Mbaka onye guzobere ụka ịtụ mmamma maka mmezu amụma o buru ụbọchị 31 nke ọnwa Decemba 2019 kwuru na obi dị ya mma na Hope bụ onye ga-azọpụta ndị Imo steeti. Ọ gwara ndị Imo ka ha nye Hope afọ abụọ nke ọ ga ejị dozigharịa obodo ahụ. Mbaka dọrọ ndị mmadụ aka na ntị ka ha sepụ aka ka ha si akọ ya ọnụ na Soshal midia n'ihi na amụma ya na ebụ bụ ọ natara chi ọbụghị nke a kpara akpa. Okwuru na obi adịghị ya mma na ndị ụka katọliki sozi na akatọ ya kama ha ga na-eto ya maka ọrụ ebube chukwu na-arụ site n'aka ya. Mbaka sị na ọdịda Emeka Ihedioha dara bụ maka ịkpọchị ntị ya n'amụma, wee kwuo na kama Ihedioha gaara ịbịakwute ya ka o busiri amuma ahụ, ọ gara kwuo na onweghị ihe oji ya kpọrọ. Ọ gbarụrụ ihu kwuo na ndị niile na akpọ gani gani ka a chụpụ ya n'ụka katọliki agbajọọla ya n'ihi na onweghi ike ịmechi ọnụ ya ma amụma bata n'ime ya. Akụkọ ndị ọzọ ga-amasị gị: Ngagharịiwe amalitela n'Abuja maka Emeka Ihedioha Ganduje na Tambuwal enweela mmeri n'Ụlọikpe Ukwu 'E libeghi nna m makana ụmụnne m ndị nwoke anọghị ya'	https://www.bbc.com/igbo/afirika-51178109
religion	Ash Wednesday: Kedụ ihe ịnara ntụ pụtara?	"Taa bụ ụbọchị ndị na-ekpere Kraịst n'ụwa niile na-echecta dịka ụka ụbọchị ntụ ""Ash Wednesday"" na Bekee. Ọ bụ ụbọchị ndị na-eso Kraịst na-edebe dịka ụbọchị dị nsọ, ha ga-aga nara ntu n'isi, ụfọdụ na-asọkwa ịta anụ n'ụbọchị a. Mana gịnị ka ịnara ntụ n'etiti isi pụtara? Archbishop nke Canterbury bụ Justin Welby kwuru na ịnata ntụ bụ iji gosi ndabere anyị nwere n'amara Chineke. Ụbọchị ntụ bụ ụbọchị mbụ n'oge Beke kpọrọ 'Lent' nke ndị ụka Kraịst ji echeta ahụhụ Jịsọs tara mgbe ọ nọ n'ụwa tupu ọ nwụọ, wee binyekwa. Na ngwụcha 'Lent' bụ oge 'Easter' mgbe a ga-eme mmemme maka Jịsoso ikwulite n'ọnwụ. Oge a kpọrọ 'Lent' na-eru ụbọchi iri anọ bụkwa oge ndị mmadụ ji ahapụ ụfọdụ ihe na ndụ ha iji dị ka Chineke. Dịka ụlọ ntaakụko BBC siri kwuo ụbọchị iri anọ bụ nke dị mkpa n'ebe ndị ụka Kristi nọ. Gịnị ka ị na-agbahapụ n'ụbọchi iri anọ tupu 'Easter' e ruo? Akụkọ ndị ọzọ ga-amasị gị"	https://www.bbc.com/igbo/47465844
entertainment	Johnny Depp Verdict: Ụlọikpe asịla Amber Heard kwụọ Johnny Depp $15m	"Ụlọikpe ekpebiela ka Amber Heard kwụọ Johnny Depp bụbu di ya nde dọla 15 ebe Depp ga-akwụ Heard nde dọla abụọ, dịka o meriri ya n'ụlọikpe. Ụlọikpe kpebiri na Amber Heard dere akụkọ nkọtọ na mkparị (nke Bekee kpọọ libel) gbasara Depp ka ha gbasachara dịka di na nwunye. N'ihi nke a ha kwuru ka ọ kwụọ Depp nde dọla iri ($10m) n'ụgwọ iti aka n'obi maka ihe ndị o mebiri nakwa nde dọla ise ($5m) dịka ntaramahụhụ. Heard bụ ome ejije na Hollywood bu ụzọ kpụpụ Depp bụkwa ome ejije Hollywood n'ụlọikpe ebe o boro ya ebubo mmegbu oge ha bụ di na nwunye. Ndị otu ikpe (jury) chọpụtara na Heard kọtọrọ Depp n'ezie n'akụkọ o deere ndị ụlọntaakụkọ Washington Post n'afọ 2018, ebe o kwuru na ọ bụ; ""Onye a ma ama na-anọchite anya ndị a megbu emegbu n'ime ụlọ"", ma kpebie na ya bụ okwu Heard kwuru maka alụmdinanwunye ya bụ ""ụgha"", na e nweghi ihe akaebe ọbụla gosiri na o mere. ""Kwụọ Amber Heard nde dọla abụọ"" - Ọkaikpe Ụlọikpe kpebikwara ka Depp kwụọ Heard bụbu nwunye ya nde dọla abụọ maka ikwụtọ aha ya (nke Bekee kpọrọ defamation). Ha kwuru na o kwutọrọ ya site n'aka ọkaiwu ya bụ Adam Waldman, ma kwuo na ya bụ nde dọla abụọ bụ naanị ego iti aka n'obi. Amber kwuru na ""mkpebi a mechuru m ihu nke bụ na ọ tụrụ m ọnụ"" site n'ozi o zipụtara. Ọ bịara ụlọikpe mgbe otu ikpe (jury) merela mkpebi n'okwu a ebe Depp nọ n'ụlọikpe e mee mkpebi a. Ụlọikpe mechiri mkpesa n'okwu ikpe a n'izu gara aga dịka anya ụwa niile nọ na-ele ya bụ ikpe. Ụlọikpe ahụ nụrụ mkpes asaa dịka ọtụtụ ndị aka ebe pụtara kwuo ihe ha ma mere mgbe Amber na Depp nọkọ. Otu n'ime ndị aka ebe tinyere ọnụ bụ onye na-eyi akwa a ma ama bụ Kate Moss dịka ya na Depp yịburu n'ebe afọ 1990. Johnny Depp v Amber Heard: Kedụ ihe na-ese? John Depp gbara afọ 58 kpupụrụ Amber Heard ụlọikpe n'ọnụ ego dọla nde 50 maka akụkọ o dere banyere ya nke kwuru na Depp mekpara ya ahụ oge na nọ dịka di na nwunye. Heard kpụpukwa Depp ụlọikpe n'ọnụ ego nde dọla 100. E hibere otu ikpe mmadụ asaa kwesiri ịnụ mkpesa ha ma nwee nkwekọrịta n'okwu mpụtara ya bụ ikpe. N'ọnwa Disember 2018 Heard dere akụkọ banyere Depp nye ụlọọrụ ntaakụkọ The Washington Post nke isi okwu ya bụ ""Onye a ma ama na-anọchịte anya mwakpo na mmekpa ahụ"" O bokwara ya ọtụtụ ebubo maka mmekpa ahụ na mwakpo. Depp ghọrọ na aka ya adighị n'ebubo ndị a. Dịka Depp nwetere mmeri nke gosiri na aka ya dị ọcha, Heard ga-akwụ ya ụgwọ maka mmetọ aha ya. Makwụkwa ya ụgwọ maka ihe ndị ikpe a mebiri ya nke gụnyere ọrụ ya dịka onye na-eme ejije."	https://www.bbc.com/igbo/mba-uba-61667870
health	Coronavirus Recovery: 'Etu m si bute ọria Covid-19 ma merie ya'	Dịka ọtụtụ ka na-ekwu na ọrịa coronavirus adịghị na Naịjirịa, nwa afọ Igbo, Joseph Chidiebere, butere ya bụ ọrịa. Ọ maghị ebe maọbụ etu o si bute ya n'ihi na o meghi njem ọbụla. O kwukwara na o cheghị na ya zutere onye ọbụla nwere ọrịa ahụ. Mana site na mbọ ọ gbara, na sitekwa n'ike Chukwu, ọrịa ahụ ataghị isi ya. Gere akụkọ ya n'uju n'ihe nkiri dị n'elu. Ndị mere akụkọ a bụ Chukwunaeme Obiejesi na Chiemela Peter. Akụko ndị ga-amasị gị:	https://www.bbc.com/igbo/afirika-53171978
religion	"Nigerian Pastors: ""A kpaa gị ị pụọ n'ụzọ"" na okwu ndị ọzọ e ji mara ndị ụkọchukwu"	"Ọtụtụ oge ka ndị ụkọchukwu na Naịjirịa na-ekwu okwu na-eme ka ebe niile nwuru ọkụ. Mana ọtụtụ n'ime ha bụ ndị e ji okwu dị aṅaa mara, nke bụ na ebe ọbụla ị nọ nụ olu ha nakwa okwu ha, ị mara onye kwuru ya. Ụfọdụ ndị ụkọchukwu bụ ndị malitere iwu ewu n'ihi ihe ha kwuru, ebe ndị ọzọ na-ekwu ihe ha na-ekwu iji mee ka ndị mmadụ jiri ya mara ha nke Bekee kpọrọ Trademark. 1) Enoch A. Adeboye: Nwanne ị bụzịkwa onye Naịjirịa ma ọ bụrụ na ị maghị onye na-ekwu ""Let somebody shout Hallelujah"" ka ọ bụzị ""Say that amen louder""? Adeboye rigohaala n'elu ọlta, otu n'ime ihe mbụ ọ na-ekwukwarị bụ ka ndị mmadụ tie mkpu Hallelujah; nke a emeela ka onye ọbụla mara na ọ bụ ya na-ekwu okwu. Adeboye bụ onyeisi ụlọụka Redeemed Christian Church of God nke a na-akpọ RCCG n'ịchafụ. 2) David Oyedepo: Ị ga-ama na ị nọ na Winners Chapel mgbe ị nụrụ ""Good news! The Lord has done it again"". Ọ na-ekwukwarị nke a ma e nwee nkwuputa ọkachasị nke gbasara ihe iribeama. Oyedepo bụ onyeisi Living Faith Church nke e ji Winners Chapel mara. 3) Temitope B Joshua (T.B Joshua): Ị chọrọ ịma ma ọ bụkwa olu ya ka ị na-anụ, tinye ihe onyonyo gị n'ebe a kpọrọ Emmanuel TV. Ebe ahụ ka ị ga-ama ma ọ bụ T.B Joshua na-ekwu okwu mgbe ị ga-anụ ""touch your screen"" nakwa ""Emmanuel""! Onye amụma Joshua bụ onyeisi ụlọụka Synagogue Church Of All Nations. 4) Chukwuemeka Ohanaemere: Ị bụrụ nwaafọ Naịjirịa ọkachasị onye Igbo, ị gaara anụla maka onye a na-akpọ Odumejeje maọbụ ""Liquid Metal"", ""The Lion Himself"". Ohanaemere ekwuola ọtụtụ ihe e ji echeta ya; gụnyere ""Onye battery ya fọrọ one bar ọ na-agba game?"", ""Anaghị akpọ ọga n'express"", ""Onye gba ọtọ a na-etinye aka n'akpa?"", ""A na-ahụ ọka na filling station?"" nakwa ""A kpaa gị ị pụọ n'ụzọ ka a kpaa onye ọzọ"". Ọ bụ onyeisi ụka Mountain Of Holy Ghost Intervention And Deliverance Ministry. 5) Ejike Mbaka: Fada Mbaka ekwuola ọtụtụ okwu mụnyere ọkụ ma kpalite ndọrịtaụka n'etiti ndị Naijiria ọtụtụ oge. Mana ndị nke kacha bụrụ njirimara ya ọ ga-abụ ị nụ ya ị mara na ị garuola ebe ọ nọ bụ ""Tem tem for Jesus"", ""Ụmụ ikuku eh"" nakwa ""Onye eze ibe m"". Mbaka bụ onyeisi Adoration Ministries dị n'Enugwu steeti. 6) Chris Oyakhilome: Oyakhilome so na ndị ụkọchukwu ụlọụka ha dị na mpaghara ụwa dị iche iche. Okwu e ji mara ya gụnyere ""So mightily grew the word of God and prevailed"", Ọ bụ onyeisi ụlọụka Believers' Loveworld nke e ji Christ Embassy mara. 7) David Ogbueli: Ogbueli so na ụkọchukwu ndị anaghị ""enyekarị nsogbu"" na Naịjirịa, mana o so na ndị ụlọụka ha buru ibu ma dịrị na mpaghara Naịjirịa dị iche iche. Okwu ndị e ji mara ya gụnyere ""Let them have dominion"", ""how do you create someting out of nothing"" nakwa ""God's principles never change"". Ọ bụ onyeisi ụlọụka Dominion City Worldwide. Kedụ nke ụkọchukwu ụlọụka gị na-ekwukarị? Akụkọ ndị ga-amasị gị: Ihe nkiri a ga-amasị gị:"	https://www.bbc.com/igbo/afirika-51592336
business	Chef Mohammed: Etu m si malite isi nri ọdịnala ndị Naịjirịa	Osite a ma ama bụ Mohammed Baydoun bụ nwafọ mba Lebanon akwaala ihe mere jiri hụụ nri ọdịnala ndị Naịjirịa n'anya bụkwanụ nri ndị na-amasị ya isi. Na mkparịtaụka Mohammed na BBC Igbo nwere, ọ sị na nri Naijiria bụ nri kachasị ụtọ n'ụwa maka na o nwere akụrụngwa ọnatarachi dị icheiche e ji esi ha. Ọ sị na mmasị ya n'ebe nri Naịjirịa nọ malitere mgbe enyi ya nwoke kpọọ ya gaa n’emume Ọwambe ndị Yoruba a kpọrọ Owambe, bụ ebe o riri osikapa jọlọf nakwa amala, gbegiri na ewedu ndị Yoruba. Ọ sị na o malitere ime nnyocha maka etu e si esi nri ndị Naịjirịa ma chọpụta ahịa Oyingbo dị na Legos ebe ọ na-azụta ngwa nri ndị a. Osite Mohammed kwuru na ụfọdụ nri ndị na-esi gụnyere Ofe ọha, osikapa, amala, ofe egusi bụkwanụ nke kachasị amasị ya. Kirie ihe ndị ọzọ o kwuru n'uju. N﻿dị mere akụkọ a bụ Ikechukwu Kalu na Vining Ogu	https://www.bbc.com/igbo/articles/c87ekmnp7dvo
sports	Chelsea vs Newcastle: Chelsea ji otu ọkpụ goolu gbalahụ ihere n'aka ndị Newcastle	"Chelsea ji otu ọkpụ goolu gbalahụ ihere n'aka Newcastle United n'asọmpi mbụ ha kemgbe gọoment UK chụpụchara onyeisi ha bụ Roman Abramovich. Ya bụ goolụ ha nyere bụ nke nzọpụta dịka ya bụ egwuregwu fọrọ nwa ntịị ka o mechie mgbe Kai Havertz jiri tinye ya n'azụ neetị na nkeji 88. Ya bụ asọmpi tara akpụ nke bụ na otu egwu bọọlụ abụọ ahụ kwechiiri rụọ mgbe Chelsea nyere goolu ahụ. Dịka ọ dị mgbe Chelsea gbara Norwich ọkpụ atọ n'izu gara aga, ụfọdụ ndị nsonso ha gụwaara Abramovich egwu nwa mgbe nta tupu ha mechie ọnụ. Chelsea ka yikwa uwe 3 ha gbaa bọọlụ taa. Thomas Tuchel bụ onye nkuzi otu Chelsea ekwuola na enweghi ebe ọ na-aga maọbụghị ma 'season' o bu ụzọ gwụ. O kwuru na ọ bụ ọrụ dịịrị ya na ndị ọgbabọọlụ Chelsea ịlụtara ndị klọb ahụ ọgụ dịka Roman Abramovich bụ onye nwe ya na-agabiga nsogbu n'aka gọọmentị Briten. Anya niile dị ebe Chelsea nọ dịka ha ga-anabata Newcastle n'ọgbọegwuregwu Stamford Bridge n'ehihie Sọnde a. Nke a na-abịa dịka a ka na-akpa nkata maka orire otu egwu ahụ. Ka ọ dị ugbua, Premier League ekwuola na Roman Abramovich, onye nwe Chelsea etozughi ịbụ onye nhazi otu egwu ahụ, ka gọọmentị mba UK tụkwasịchara mmachi n'isi ya. Anya niile na-ele ịmata uwe Chelsea ga-eyi agba ya bụ bọọlụ na ihe a ga-ebi na ya, dịka ụlọọrụ 3 bụ ndị na-akwụ ụgwọ uwe ha kwuru na ha ga-akwụsịtu nwa mgbe nta. Hyundai bụkwa ndị aha ha dị n'uwe ha sokwa kwụsịtu nkwekọrịta ha na Chelsea nwere. Gọọmentị Briten kpachikwara ngwongo niile bụ nke Abramovich (gụnyere Chelsea), nke a kwụsịrị atụmatụ o nweburu ire otu egwu ahụ. Premier League kwuru na etozughi oke Abramovich ""agaghị egbochi otu egwu ahụ ime ọzụzụ nakwa ịgba asọmpi"". Iwepụ onye nwe otu egwuregwu n'ọnọdụ ntozu oke na-ebutekarị orire oke onye nwere - bụ ihe Abramovich chọburu imalite n'abalị abụọ nke ọnwa Maachị o kwuputere mmasị ya ire Chelsea dịka ndị omeiwu bu ụzọ na-ekwu okwu itinye mmachi ndị ha mechara tinye. Mmachi niile a na-abịa n'ihi na gọọmentị mba Briten na-enyo Abramovich dịka onye nwere ike iso na ndị na-akwado mwakpo Russia wakporo Ukraine. Chelsea ji pọịntị 56 nọrọ n'ogogo atọ na tebulu Premier League, ebe Newcastle United ji pọịntị 31 nọrọ n'ogogo 14. Chelsea meriri ugboro asatọ n'ime iri ikpeazụ ha zutere Newcastle. Naanị otu ugboro ka Newcastle meriri Chelsea n'ime ugboro 27 ha zutere na Stamford Bridge (nke bụ n'ọnwa Mee 2012)."	https://www.bbc.com/igbo/afirika-60725754
entertainment	Lilian Esoro sị na akụkọ na ọ dịrị Blossom Chukwujekwu ime na-atọ ọchị	"Lilian Esoro bụ onye e ji ime ejije na Nollywood mara sị na o nweghị ihe ọbụla o nwere ikwu maka ebubo ịnara mmadụ di ya e boro ya. Onye mbiputa akụkọ bụ Stella DimokoKorkus dere sị na Esoro dị ime nwa onye ejije ibe ya bụ Blossom Chukwujekwu. Mana esoro gwara BBC Igbo n'ekwentị sị na ọ gaghị ekwu ""pịm"" maka okwu ahụ makana e nweghi okwu dị ya. Kama n'elu ihe a na-akpọ ""Instagram story"" ya na soshal midia, o dere sị ""e kelekwaa m unu"" ma na-achị ezigbo ọchị. N'otu aka ahụ, BBC Igbo gbalịrị inweta Chukwujekwu n'ekwentị nke ya mana o bulighị ya, mana o tinyere foto ebe ọ na-achị ezigbo ọchị n'elu Instagram ya ka aha ya na-efegharị. Kedụ ihe butere akụkọ a? Dimokokorkus e ji 'SDK 'mara dere akụkọ na Chukwujekwu akwarala ngwongwo ya si n'ụlọ ya na nwunye ya bi kemgbe afọ 2016 ha lụrụ, kwapụ. O kwuru na nke a mere makana Esoro dị ime nwa ya. Okwu si n'ime ya pụta: Ndị mmadụ malitere ịkpa maka Esoro na Chukwujekwu makana ha bụ ndị na-ewu ewu. Aha ha malitere iwu n'elu Twitter, ebe ụfọdụ na-ekwu na ọ pụtara na Esoro nwere obi ime nwaanyị ibe ya ụdịrị ihe ya na onwe ya gabigara oge ọ lụburu Ubi Franklin. @barbie_juliet04 kwuru na o che na enweghi ihe ga-esenwu okwu n'etiti Chukwujekwu na Maureen nwunye ya. @ehte_ na-ajụ etu Esoro si hapụ di ya maka ụdịrị ihe a wee soro di mmadụ. @tascaramel2 kwuru sị na ebe ọ bụ na Esoro nwere obi ime nwaanyị ihe a, na ọ maghịzị anya ọ ga-eji na-ele ndị mmadụ. Akụkọ ga-amasị gị: Ihe nkiri ga-amasị gị:"	https://www.bbc.com/igbo/afirika-49612847
religion	Nchọpụta egosila na Pope Benedict XVI emeghi ihe ọbụla maka mkpesa mmetọ ụmụaka anọ e kpesaara ya	"Nchọpụta egosila na enweghi ihe Pope Benedict nke iri na isii bụbu onyeisi ụka Katọlik, mere maka okwu mwakpo ụmụaka anọ e kpesara n'aka ya oge ọ bụ Achbishọp nke Munich. Pope Benedict nọ n'ọkwa ahụ site n'afọ 1977 ruo 1982, agbụrụla aka ya n'ebubo ahụ mere mgbe ahụ ọ na-abụbeghi Pope. Otu ụlọọrụ ndị ọkaiwu nọ na mba Jamini bụ ndị nzukọ Katọlik goro ka ha mee ya bụ nchọpụta. Ha sị na nchọpụta ha gosiri na ya bụ Poopu aha ya bụ Josef Ratzinger mgbe ahụ, nọ n'ụlọ ya bụ ewu mụọ n'ọgbụ n'aka ụmụaka anọ ahụ. Nke ka njọ bụ na ndị ụkọchukwu mere arụ a ka nọkwa n'ụka na-ekpori ndụ ka ọ nweghị ihe mere. Poopu Benedict XVI gbara afọ 94 ugbua, bụ Poopu mbụ gbara arụkwaghị m kemgbe afọ narị isii (600), mgbe o mere ya n'afọ 2013. Ọ sị na ọ bụ maka ike ọgwụgwụ ka ya ji tinye ya bụ akwụkwọ arụkwaghị m. Ndị ọrụ wepụtara ya bụ akwụkwọ nchọpụta bụ ndị a kpọrọ Westpfahl Spilker Wastl n'asụsụ Jamini. N'ime ya, Ọkaiwu Martin Pusch kwuru na, ""ikpe abụọ maka mmetọ ụmụaka a mere mgbe ọ nọ n'ọchịchị nke steeti kewapụrụ ndị mere ya. N'ikpe abụọ ahụ ndị kpara ya bụ arụ ka nọ n'ụka"". Otu mgbe, e boro ya na ọ ma maka otu ụkọchụkwụ metọrọ nwa nwoke bụ ndị ezitere na dayọsis ya, mana onweghị ihe o mere fada ahụ. Akụkọ kwuru na Poopu Benedict edegarala ndị ọrụ nchọpụta a ọtụtụ akwụkwọ na-aja ha ike maka ezigbo ọrụ ha ma gọọ na ụkwụ na na aka ya emetụghị ụtụ chara acha na ya bụ okwu. Akwụkwọ nchọpụta a gosiri na ya bụ Poopu nọ n'ọgbakọ ebe a na-akpa maka ya bụ okwu ma nyụọ ntị mmanụ. Ihe Vatikan mere Vatican sị na ha ga-eleba ya bụ akwụkwọ anya mgbe e biputara ya. Akwụkwọ nchọpụta ọzọ e biputaburu na-ekwụ na-achọpụtara mmetọ ndị ụkọchukwu mere karịrị 3,600 kemgbe afọ 1946 ruo 2014. Ọtụtụ n'ime ndị e metọrọ bụ ụmụnwoke ndị Bekee kpọrọ 'mass servants"". Akwụkwọ nchọpụta ọhụrụ a e mere na mpaghara Munich na Freising hụrụ na e metọrọ ihe ruru mmadụ 497 site n'afọ 1945 ruo 2019. Ọ bụghịkwa naanị Poopu a ka e boro ebubo a, ya bụ nchọpụta na-arụjere achbishọp nke mpaghara ahụ bụ Kadịnal Reinhard Marx aka ọjọọ, sị na ọ gbara nkịtị na mmetọ abụọ. Ya bụ Kadịnal etinyelarị akwụkwọ arụkwaghị m maka ya bụ ebubo kemgbe Juun afọ 2021, sị na ya kwesịrị ịketa n'ụta mmetọ ndị a, mana Pope Francis ekweghị anabata akwụkwọ ya. Mana mgbe gara aga Pope Francis emegharịala iwu e tiri maka imetọ ụmụaka, ime ka ahụhụ so ya tawanye akpụ."	https://www.bbc.com/igbo/afirika-60073671
politics	Sam Mbakwe: Kedụ ihe ị ma maka ya?	"Enweghi ike ịkọ akụkọ Imo steeti ma a kpọtaghị aha Samuel Onunaka Mbakwe. Mbakwe bụ otu nwoke ọtụtụ ndị hụtara ka nna ha maọbụ nwanne nna ha mgbe ọ dị ndụ ma bụrụ aka chịrị Imo steeti. Nke a mere e ji na-akpọ ya ""Dee Sam"", dịka ọ bụ nwanne onye ọbụla. Ndị ma ya mgbe ọ dị ndụ kwuru na o kwenyere na ọchịchị onye kwuo uche ya bụ maka ịrụrụ ndị mmadụ ọrụ ghara ịbụ maka naanị onwe gị (fọnfọju akpa). N'ihi ọrụ ọma niile ọ rụrụ n'Imo steeti, ụfọdụ ndị edeela akwụkwọ n'aha ya. Ndị dị ka Alphonse Okechukwu Okibedi dere akwụkwọ a kpọrọ ""Chief Sam O. Mbakwe: a great son of achievement and courage"" na Chinedum Uzoma Nwajiuba dere akwụkwọ a kpọrọ ""The glorious Mbakwe era"". Ihe ndị ọzọ gụnyekwara ọdọụgbọelu dị n'Owere, Imo steeti, nke ndị Imo steeti tụkọtara ego rụọ n'afọ 1992 ma baa ya aha Dee Sam. N'ime obi gọọmentị Imo steeti, e nwere ebe a kpọrọ ""Sam Mbakwe exco chamber"", bụ nke Rochas Okorocha rụrụ oge ọ bụ gọvanọ Imo steeti. Gọvanọ Okezie Ikpeazu nke Abịa steeti gụharịkwara ụzọ a mabu dịka Faulks road nke dị n'Aba, ma gụọ ya Sam Mbakwe Road, n'ọnwa Maachị 2021."	https://www.bbc.com/igbo/afirika-59857289
religion	Ramadan Kareem: Ihe mere ụfọdụ ndị Igbo ji nabata okpukperechi 'Islam'	"Dịka ụfọdụ ndị okpukperechi nke Alakụba nke bụ 'Islam' na Bekee na-eti mkpu na a na-akpagbu ha n'ọwụwa anyanwụ ọkachasị oge ngagharịiwe Endsars. Ọtụtụ ndị mmadụ am,aghị etu maọbụ mgbe ha siri bata ala Igbo. Dịka igbo si atụ n'ilu sị ""Onye na-amaghị ebe eliri ozu na esi n'ụkwụ abọ ya"", nke a mere ka anyị zọpụ ije ị mata etu okpukpere Alakụba siri bata ala Igbo. BBC garụrụ n'ụlọakwụkwọ maka okpukperechi Alakụba nke dị n'Afikpo, Ebonyi steeti ka ha kọwaara anyị etu ya bụ ofufe siri bata ala Igbo. Ọ bụ Issa Friday Okonkwo bụ onyeisi nchịkọta ụlọakwụkwọ maka okpukpere Alakụba nke dị na Ebonyi steeti na Imam nke Owerri Shell Camp Central Mosque Imo steeti bụ Suleiman Yusuf Njoku tinyere ọnụ n'okwu a. Kedụ etu Alakụba siri bata ọwụwa Anyanwụ? Okpukperechi Islam nke ndị Igbo na-akpọ Alakuba abụghị taa ka ọ bidoro n'ala Igbo. Aha Alakuba sitere na ""Allah Hu Akbar"" nke pụtara Chukwu Ebuka n'asụsụ Igbo dịka Onyeisi ndị Imam nke Owerri Shell Camp Central Mosque Imo steeti bụ Suleiman Yusuf Njoku siri kọwaa. Njoku kwukwara na ya bụ Okpukpere sitere na onye ndị ofufe ahụ kwenyere na ọ bụ ozi nke ikpeazụ Chineke sitere bụ Abū al-Qāsim Muḥammad ibn ʿAbd Allāh ibn ʿAbd al-Muṭṭalib ibn Hāshim (Britannica). Kama ọ bụ Muhammad ka ọtụtụ ndị mmadụ ji mara ya. Ngwa ka anyị banye akụkọ a n'uju. Mazi Yusuf Njoku kọwara sị ""ọ bụ n'ihe dịka afọ otu narị na iri ise na atọ ka Alakuba batara ala Igbo"". Ọ kọwara na ọ bụ Nwaafọ Nsukka nke dị n'Enugwu steeti bụ onye nwanne ya nwaanyị kpọrọ gaa ugwu awụsa oge ọ dị na nwata bụ onye jiri Okpukpere Alakuba were bata Ala Igbo. Issa Friday Okonkwo kọwara sị ""ọteela aka ofufe Islam jiri bata ala Igbo, ọtụtụ ndị mmadụ amaghị nke mere na ọtụtụ ha anaghị ekweta"". Okonkwọ kọwara na ofufe nke Islam bu ofufe nke Kraịst ụzọ bata n'ụfọdụ ebe n'ala Igbo. O kwuru na ụfọdụ ebe n'Enugwu steeti dịka Enugwu Ezike, Ịbagwa Aka, Alaagu nke dị n'obodo Nsụkka bụ obodo ụfọdụ okpukpere Alakụba bu ụzọ bata tupu nke Kraịst abata. Okonkwo kọwara na ọ bụ site n'azụm ahịa n'etiti obodo ndị a na ụfọdụ mpaghara nke ugwu kpatara ya. Mpaghara ugwu dịka Nupe, Kogi na Sokoto bụ ndi ha na obodo ndị a zụkorọ ahịa. O kọwara sị "" Ọ bụ etu ndị a sị ebi ndụ nke ziri ezi mere ka ndị obodo ndị a jụwa maka ndị ha bụ na okpukpere chị ha"". Okonkwo kwuru na ọ bụ nke a mere ka ụfọdụ ndị obodo a gbanwee okpukpere chi ha ma zoro nke Alakụba. O mere ka anyị ghọta na ọ bụ etu a ka okpukpere Alakụba siri gbasaa ruo ọtụtụ obodo n'ala Igbo ma ruo kwa taa. Ọ kọwara na ebe dịka Enọọhia na ụfọdu ebe ka nsụka ka ị ga-ahụkarị ọtụtụ ndị ofufe Alakụba. Ọ bụ Sheik Ibrahim Nwagui bụ onye mbụ webatara Alakụba n'Afikpo. Kedụ onye na ebe o bu ụzọ bata n'Ọwụwa Anyanwụ? Issa Friday Okonkwo kọwara na ọ bụ n'oge afọ ndị 1800 ka Islam batara ọwụwa anyanwụ. Okonkwo kwuru na n'ebe dịka obodo Abiriba na Afikpo bụ n'afọ ndị 1930 na 1940 ka ọ batara obodo ndị a. Kama o kwuru na ọmaghị onye bu ụzo webata ya n'obodo Nsụka kama o kọwara na ọ bụ Sheik Ibrahim Nwagui bụ onye webatara ya n'Afikpo. Ọ kwukwara na ọ bụ na Nsụkka ka okpukpere alakụba bu ụzọ bata ọwụwa anyanwụ. Akụkọ kacha sie ike bụ na ọ bụ n'Obodo Alaagu ka e nwere ndị mbụ bụ ndị Igbo bụ kwa ndị Alakụba. Okonkwo kwuru sị, ""Akụkọ kwukwara na ụfọdụ ndị a bụ ndị Alakụba gwara ndị enyi ha nọ obodo ndị ọzọ maka okpukpere Alakụba, mgbe ndị enyi ha nyochara agwa ha, ụfọdụ gbanwere ma soro okpukpere alakụba. Mazi Okonkwo zara sị, ""Eeee, mgbagbu ndị mbụ bụ ndị alakụba dị njọ"". Ọ kọwara na mkpagbu a ka na-aga n'ihu ma ruo taa. Okonkwo rụtụ aka were sị ""n'oge agha Biafra, ndụ Igbo bụ ndị Alakụba lụụrụ Biafra ọgụ n'ihi na ha kwenyere na ha bụ ndị Igbo"". O kwukwara na oge alụchara agha, na egburu ụfọdụ n'ime ha n'ihi na ndị obodo ha kwenyere na ha na ndị agha Naijirịa bụ ụmunne. Okonkwo kwuru si, "" Ndị kacha bụrụ ndị udo n'ala Igbo bụ ndị okpukpere nke Islam""."	https://www.bbc.com/igbo/afirika-55208557
entertainment	Lion Heart: Ejije Genevieve Nnaji wepụtara nwere ike ituru ugo 'Oscar'	"Ihe ejije nke nwaada Igbo bụ Genevieve Nnaji mepụtara aha ya bụ 'Lion Heart' nwere ike ituru ugo 'Oscar'. Otu a kpọrọ 'Nigerian Oscars Selection Committee' (NOSC) bụ ndị họpụtara ejije a ka o soro na ndị a ga-atule maka nturuugo 'Oscar'. Ụmụnwaanyị Imo state bụ ""a kwaa a kwụrụ"" na Nigeria Ugboro atọ mgbọ egbe 'stray bullet' tụrụ ndị Nollywood 'Lion Heart' bụ ejije maka onye ọgaranya nwere ụlọọrụ na-ahụ maka njem ụgbọala. Mgbe ụlọọrụ ahụ chọrọ imechi n'ihi ụgwọ ha ji otu ụlọakụ, ada ọgaranya ahụ gbalịrị ike ya iji hụ na-emechighi ya. Otu n'ime ihe mmụta dị n'ejije a bụ na nwanyị bụ ihe. Ndị a ma ama dịka Genevieve Nnaji, Pete Edochie, Nkem Owoh, Kanayo Kanayo na oti egwu Phyno socha mee ya bụ ejije. Onyeisiala Muhammadu Buhari ahapụla Naịjiria taa bụ Wenezde gawa Saụt Afrịka. Njem a bụ ka ya na onyeisiala mba ahụ bụ Cyril Ramaphosa tinye ọnụ n'okwu gbasara 'Xenophobia'. Ndị so Buhari mee nje m gunyere gọvanọ Kano steeti, Umaru Ganduje, Dave Umahi nke Ebonyi nakwa Simon Lalong nke Plateau. Cheta na ndịisiala abụọ ahụ bu ụzọ zigara onwe ndị ozi gbasara ya bụ okwu. A na-atụ anya na nzute Buhari na Ramaphosa ga-eweta okwu ịkpa oke agbụrụ n'isi njedebe maka na o si taa dịwa mma ọ dịwara gboo. Tambuwal na Ganduje enwetala mmeri Ụlọikpe ntuliaka na Kano Steeti eweliela gọvanọ Umar Ganduje aka elu. Ha kwuru na ọbụ Ganduje tuuru ugo n'ezie na ntuliaka oche gọvanọ e mere n'ọnwa Mach afọ a. N'otu aka ahụ, ụlọikpe ntuliaka nke Sokoto steeti kpebikwara na ọbụ Aminu Tambuwal meriri ntuliaka gọvanọ steeti ahụ taa. Ikpe ahụ dị n'etiti gọvanọ Aminu Tambuwal nke otu ndọrọndọrọ ọchịchị 'Peoples Democratic Party' na Ahmed Aliyu nke otu 'All Progressives Congress'. Mba Amerịka amachiela ntụbata ọla dayamọnd site n'obodo Zimbabwe. Iwe ha bụ na Zimbabwe na-amanye ndị mmadụ amanye ịrụ ọrụ n'ebe a na-egwuputa 'diamond' ndị ahụ. Mana ndị ọchịchị  Zimbabwe kwuru na Amerịka asigbuola onwe ha n'asị, maka na onweghị onye ha manyere ka ọ rụọ ọrụ ebe ahụ. Jamal Khashoggi Taa ka o mere otu afọ e ji gbuo Jamal Khashoggi onye ntaakụkọ si mba Saudi Arebia. N'ụbọchị Wenezdee, ọtụtụ ndị mmadụ gbakọrọ n'ihu ụlọ embasi ndị Saụdi Arebia nke dị na mba Tọkị. Ọ bụ n'ime embasi ahụ ka a nọ gbuo Khashoggi n'afọ gara aga. Hatice Cengiz, onye Khashoggi chọbụrụ ịlụ, na-akpọ oku ka ejide ndị gburu ya ma maa ha ikpe. A na-ebo ọkparaeze ndị Saudi Arebia bụ Mohammed bin Salman ebubo na aka ya dị n'ọnwụ Khashoggi. Mana ọ gọrọla ọnụ ya na aka ya adịghị ya. Asọmpi UEFA Champions League ka na-agakwa n'ihu. Otu egwu bọọlụ Liverpool, Chelsea, Barcelona, Inter Milan na ndị ọzọ ga-apịrị ya n'abalị taa N'asọmpị nke ụnyaahụ, Bayern Munich ji goolu asaa asatara abụọ saa Tottenham ahụ. Manchester City meriri Dinamo Zagreb 2-0, Real Madrid na Club Brugge gbara onwe ha 2-2. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-49909196
religion	Good Friday: Ihe Easter ji apụrụ m iche karịa emume ụka ndị ọzọ'	"Emume Easter nke gụnyere Holy Thursday na Good Friday bụ emume pụrụ iche n'etiti ndị otụ Kraisti dịka ọ bụ mmemme eji echeta ọnwụ Jisọs Kraistị na mbilite n'ọnwụ ya. Mana etu ihu ndị mmadụ sị dị iche, ka etu ihe Easter pụtara ha dị. 'Easter pụrụ m iche n'ihi na Ada m mụụ ejima' Amaka Umeh, onye bụ onyenkuzi kwuru na  ezịnaụlọ ndị di ya na-akpọ emume 'Easter mkpa karịa Ekeresimesi. ""Ọ bụ mgbe ndị ezịnaụlọ ndị be di m na-eme mgbakọta dịka ezinaụlọ; ha na-esi ebe niile ha bi lọta, mee ekpere, merụba ụbọchị."" ""Ọ na-adịrị anyị ka Ekeresịmesi."" Umeh ka ndị ka nwa agbọ aga ekenye dị ọhụụ na enwe ọnụ na ada ya nwaanyị mụrụ nwa ọhụrụ n'izu a. O kwuru na, ""Easter afọ pụrụ ya iche n'ihi na  ""abụrụla mmama nnukwu. Nwa m nwaanyị ritere ejima ụbọchị 'Holy Wednesday"". 'Emume ụka abalị Easter na-awụm akpataoyi' ""Amaechi Theo-Vincent ejighị emume Easter achị. Na nkọwa ya,ọ bụ oge mbilite ọnwụ Jisọs Kraist n'ihi na ""ọ bụrụ na o biliteghị n'ọnwụ nkwenye m na Kraistị kara abụ ihe efu."" Ihe Easter jikara pụrụ Theo Vincent iche bụ otu egwu ndị ụka Katọlik na-agụ n'abalị Easter. "" O biliwo ee h O biliwo Jesọ akpọgidere n'obe oh ,Onye mmeri."" ""A na-agụ egwu ahụ, na-akụ ịgba, akpataoyi a na-awụ m. ọ dị m ka  a hụụ m Jeso ka ọ na-ebilite. Ya mere na ọ na-amasị ịga ụka abalị Easter."" "" Ọ bụrụ n'obodo, a na-agba egbe mkpọnala ma elekere iri na abụọ nke ime abalị.""Ọ na-awụ m akpataoyi, ụfọdụ anyammiri ọnụ na-apụta n'anya n'ihi ihe Jisọs mere m."" 'Emume  ụka Easter na-atọ m iche' Blessing Nwobodo-Itua kwuru n'ihe na-atọkarị ya n'Easter bụ emume 'Easter'. ""Oge Easter kachasị tọọ m bụ oge m nọ na mahadụm 'Madona University' n'ihi etu emume Easter si aga ebe ahụ dịka ogbe jikọrọ ọnụ. ""Ma ndị sista, ma ndị fada  na ụmụakwụkwọ na-agbakọta ọnụ maka emume ahụ bido n'ụbọchị Good Friday, Holy Saturday nakwa ụka Easter n'onwe ya."" ""Mana ugbua n'ihi ọrụ na mkpa dị ọzọ ọ na-ewute m na anaghị esonye n'emume Easter  n'ihi na Easter  dị mkpa Karia Ekeresimesi."" "" Ọ bụrụ na e nweghị Easter, angaghị enwe okpukpere ụka Kraistị."""	https://www.bbc.com/igbo/47987055
business	"Enugu Airport: A ga-ewepụ ""International"" na Akanu Ibiam Airport?"	Maka Akun Ibiam Airport Enugwu, Gọọmentị Enugu steeti emechiela ahịa Orie Emene na ọdụanụ dịketere ọdọugboelu Akanu Ibiam International Airport dị n'Emena. Nke a mere ka Federal Airports Authority of Nigeria (FAAN) dọchara aka na ntị na ha nwere ike imechi ya bụ Ọdọugbọelụ maka ọnọdụ nchekwa ya. Mịnịsta na-ahụ maka ihe gbasara mbata na mfepụ ụgbọlelu Naịjirịa bụ Hadi Sirika ekwuola na gọọmenti etiti nwereike ịkwụsị mfepụ na mbata ụgbọelu si mba ofesi n'ọdọ ụgbọelu Akanu Ibiam dị n'Enugu. O kwuru na ọ bụ maka ihe ndị ekwesiri ịrụzi ebe ahụ ana-arụbeghị nwereike ibute ọdachị. Gọọmenti Enugwu steeti amapụtakwala ego a ga-eji bugherie Orie Emene. Ndị uweojii n'Anambra steeti adọọla ọhaneze aka na ntị maka enyị amaghị ama a na-emeta na facebook. Ọnụ na-ekwuru ndị uweojii na steeti ahụ bụ Haruna Mohammed kwuru nke a mgbe ha zọrọ ndụ otu nwoke ndị omekome tọọrọ n'Ogidi, okpuruọchịchị Idemili North. N'ofesi e, Minista mba Austria bụ Heinz-Christian Strache agbaala arụkwaghị maka ebubo ngarị eboro ya. Ebubo ahụ kwuru na ahụrụ Strache ebe ya na onye mba Russia na ekwe ọnụ ihe ọ ga-akwụ ya ma ọ nyere ya aka merie ntuliaka na-abịanụ na abalị iri abụọ na isii nke onwe Mee a. N'egwuruegwu ekpuwele Bayern Munich okpueze nke Bundusliga nke ugboro asaa taa mgbe ha ndị Eintracht Frankfurt kwakọrịtara mkpị n'agba nke ikeazụ ehihie Satọde. Bayern ji ọkpụ ise chara acha asatara otu were napụ Frankfurt ya bụ iko ma rọọ ya anya nkarị. Osote onyeisiala Naịjirịa bụ Yemi Osinbajo akọọwala Gọvanọ Imo steeti bụ Rochas Okorocha dịka onye etu o si eme ihe na-agbagọjụ anya. O kwuru na ọ bụ makana ọ naghị eme nkpọtụ iji gosi iheọma omerela ndị Imo steeti kamgbe afọ asatọ ọ chịgoro steeti ahụ. O kwuru nke a mgbe ọ gara ịmepe ụfọdụ ihe ndị Rochas rụrụ ndị Imo steeti. Mba Australia atụwala vootu ha taa bụ ụbọchị iri na asatọ nke ọnwa May . Na mba ahụ ọ bụ iwu na ị ga-atụrịrị vootu .Ihe karịrị mmadụ nde iri na isii denyere aha n'akwụkwọ maka ịtụ vootu. Agba nke ikpeazụ nke iko FA ga-adị kpọkpọ dịka Mancity ga-ezute Waford n'ama egwuregwu Wembley n'elekere ise nke mgbede taa. Mancity mabute iko nke a, ọ ga-eme ya iko atọ ha mabuterela n'izu egwuregwu a.	https://www.bbc.com/igbo/afirika-48319451
