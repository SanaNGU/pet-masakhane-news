religion	St Valentine's Day: Akụkọ St Valentine bu akụkọ ifo - Ụkọchukwu Katọlik	"Ụbọchị Valentine bụ ụbọchị eji egosi ịhụnanya ọkachasị n'etiti nwoke na nwaanyị. Ọtụtụ ndị na-eji onyinye maọbụ were ihe na-acha ọcha maọbụ ihe na-acha mme mme echeta ya bụ ụbọchị. Anyị na Chika Okpalike Ụkọchukwu na ọkammụta n'African Traditional Religion' tinyere anyị ọnụ na ya bụ okwu. Chika Okpalike kwuru na akụkọ maka Saint Valentine dịka nkọmịrịkọ na nkọkịrịkọ nke bekee nwereike ịkpọ Myth maọbụ Legend. Nke a pụtara na-enweghị ihe a na-atụzịrị aka were sị maọbụ eziokwu maọbụ asị. Kama o kwuru na a na-anabata ya site n'okwukwe na ọ bụ etu o siri mee. Okpalike kwuru na enwere ọtụtụ akụko maka onye bụ Saint Valentine kama ọ bụ abụọ ka ndị mmadụ kacha akọ. Okpalike gwara anyị na ụfọdụ na-akọ na Saint Valentine bụ nwa okorobịa bụ onye nke Kraịst ejidere ka egbuo n'oge ihe dịka 4th century. Ọ kọwara sị "" kama oge ahụ nwa onye ọchichị bụ Emperor nọ n'ọrịa mana Valentine kpere ekpere were gwọọ nwatakịri ahụ ọrịa ya"". O kwuru na akụkọ ga-kwara n'ihu sị na mgbe Valentine gara ị nara ikpe ọnwụ ya, ọ dere nwatakịrị agbọha ahụ akwụkwọ ozi iji kosi ya na ya hụrụ ya n'anya. Chika Okpalike kọwara na-enwere akụkọ ọzọ bụkwa na-enwere Saint Valentine ọzọ onye ụkọchukwu na-agba ndị agha akwụkwọ oge Rome nọ n'ọchịchị ebe dị ukwu. Okpalike kwuru sị, "" Saint Valentine na-agba ndị agha akwụkwọ na nzuzo n'ihi na gọọmentị Rome akwadoghị ndị agha ha ịgba akwụkwọ oge ahụ"". O kwuru na ọ mere nke a amaka ihunanya ọ na-ahụ n'etiti ndị a. Akụkọ ndị a na ndị ọzọ bụ nkọmịrịkọ na nkọkịrịkọ Mmeme ochie nwereike ị bụ ebe emume valentine siri bido Emume Lupercalia: Okpalike kọwara na nke a abụ mmemme ndị Rome na-eme oge gboo. Okplaike kwuru sị, "" Aha Lupercalia sitere n'okwu latin abụọ nke otu n'ime ya bụ Lupus"". O kwuru na Lupus pụtara nkịta ọhịa nke bụ Wolf n'okwu bekee. Ọ kọwara sị, ""Rome oge gboo na-eche na ọ bụ Lupus a zụlịtere ndị chọpụtara mba Rome aha ha bụ Romulus na Remus"". Kama Okpalike kọwara na nyocha agba ọhụrụ na-egosi na Wolf nereike ị bụ ụkpụrụ ezoro ezo nke bụ Code n'okwu bekee. Ọ sị, ""Lupus a pụtara onye akwụnakwụna n'ụzọ ụkpụrụ zoro ezo bụ code"". O kwuru na ihe nke a pụtara n'akụko Lupus nwereike ị bụ na ọ bụ ndị akwụnakwụna zụlitere mmadụ abụọ a chọtara mba Rome. Okpalike kọwara na Lupercalia bụ mmemme ndị Rome na-eme n'ọnwa Febuwarị iji cheta ihụnanya nkịta ọhịa a gosiri Romulus na Remus ndị ha si chọtara mba ha. Okpalike kwuru sị, ""Ọ na-adanye karị sitye n'ime ụbọchị iri na atọ ruo ụbọchị iri na ise nke Febuwarị"". O kwuru sị, ""Ọ bụ chị ha na-efe maka ọmụmu (Fertility) na chi ha na-efe maka ahụike ha ka ha na-emere mmemme a"". Okpalike kwuru na a na-eji uhie ọcha nke pụtara ị dị ọcha na uhie mmemme  eme emume Lupercalia mgbe ochie. Ndị BBC depụtara na emume Saint Valentine danyere n'oge eji echeta ọmụmụ na ihunanya ma gụnye kwa na ọ bụ kwa oge a na-echeta chi Zeus na Hera. Okpalike kọwara na ""Februa bụ aha ụtali esi n'akpụkpa ewu emepụta"". O kwuru na a ụmu nwoke na-eji ya bụ Februa apịatụ ụmụ nwaanyị ndị na-achọ nwa , Ha na-eche kwa na nwa okoroọbịa were ụtalị metụ nwaanyị n'ahụ na nwaanyị ahụ ga-ahụ ya n'anya. Etu Cupid siri bata emume Valentine Okpalike kọwara na Cupid bụ chi Ịhụnanya ndị Greek. Okpalike kọrọ akụko were sị, ""Cupid hụrụ chi ha ọzọ aha ya bụ Apollos n'anya"". O kwuru na akụkọ na-ekwu na Cupid gbara Apollos ụta n'obi ka ọ were hụ ya n'anya. Nke mere na ọtụtụ kwenyere na ọbara si na obi Apollo pụta gosiri ịhụnanya ọ bụ ya mmere eji uwe na ihe na-acha mmemme eme emume Saitn Valentine. Ọ bụ ya mere iji ahụkarị obi na-acha mme mme maọbụ onye ji ụta agba na ya bu obi. Chika Okpalike kọwara na ọ bụ bụ pope Galacius nke mbụ bụ onye bidoro mmemme Saint Valentine n'afọ 496 AD. ụfọdụ na-ekwu na ọ bụ Pope Gelacius wetara emume Lupercalia were nke Saitn Valentine dochie ya. Kama enweghị kwa ihe a ga-eji kwado na ya bụ ihe bụ eziokwu. Kedụ ụka ndị na-eme emume Saint Valentine. Ndị ụka nke CMS bu Angịkan, ndị orthodox na ndị nke Luther na-eme emume Valentine. Ọ bụ emume ncheta Saint Cyril ma Saint Methodius ka ndị ụka katọlịk na-eme. Na-agbanyeghị na Saint Valentine nọ na Kalenda ndị Saint a na-echeta n'ụbọchị ahụ, ndị ụka katọlika anaghị eme mmemme Saint Valentine n'ụbọchị ahụ. Ọkammụta Okpalike kwuru na ugbụa ị ga-ahụta emume ndị Rome ochie ma hụta kwa emume ndị nke Kraịst n'oge valentine ugbua. Okpalike kwuru ma kwusie ya ike were sị na okpukpere chi nke Kraịst  anaghị akwado ịhụnanya mmekọrịta ma ọ bụghị n'etiti di na nwunye. O kwuru sị, "" Ugbua, ihe a na-eme bụ mmekọrịta ihunanya ma nke ụka kraịst na-akwado bụ mgbe nwoke na nwaanyị lụrụ onwe ha"". Kama onye ụkochukwu Katolịk ọzo nke ngalaba Dominican bụ Felix Udolisa kwuru na emume Valentine bụ emume eji echeta ịhụnanya. Udolisa kọwara sị, ""na-agbanyeghị na ọtụtu na-eji ya echeta ihụnanya nke mmekọrịta ahụ, ọkachasị n'etiti ndị ntoroọbịa. E nwere ike iji oge emume valentine kuziere ndị ntorobia ihe bụ ihunanya"". Ọ kọwara na ndị ntorobia a ga-emecha bụrụ nne ma o bụ nna nke mere na ọ ga-ebido n'oge kuziere ha maka ihunanya."	https://www.bbc.com/igbo/afirika-56033310
religion	Ramadan Kareem: Ihe mere ụfọdụ ndị Igbo ji nabata okpukperechi 'Islam'	"Dịka ụfọdụ ndị okpukperechi nke Alakụba nke bụ 'Islam' na Bekee na-eti mkpu na a na-akpagbu ha n'ọwụwa anyanwụ ọkachasị oge ngagharịiwe Endsars. Ọtụtụ ndị mmadụ am,aghị etu maọbụ mgbe ha siri bata ala Igbo. Dịka igbo si atụ n'ilu sị ""Onye na-amaghị ebe eliri ozu na esi n'ụkwụ abọ ya"", nke a mere ka anyị zọpụ ije ị mata etu okpukpere Alakụba siri bata ala Igbo. BBC garụrụ n'ụlọakwụkwọ maka okpukperechi Alakụba nke dị n'Afikpo, Ebonyi steeti ka ha kọwaara anyị etu ya bụ ofufe siri bata ala Igbo. Ọ bụ Issa Friday Okonkwo bụ onyeisi nchịkọta ụlọakwụkwọ maka okpukpere Alakụba nke dị na Ebonyi steeti na Imam nke Owerri Shell Camp Central Mosque Imo steeti bụ Suleiman Yusuf Njoku tinyere ọnụ n'okwu a. Kedụ etu Alakụba siri bata ọwụwa Anyanwụ? Okpukperechi Islam nke ndị Igbo na-akpọ Alakuba abụghị taa ka ọ bidoro n'ala Igbo. Aha Alakuba sitere na ""Allah Hu Akbar"" nke pụtara Chukwu Ebuka n'asụsụ Igbo dịka Onyeisi ndị Imam nke Owerri Shell Camp Central Mosque Imo steeti bụ Suleiman Yusuf Njoku siri kọwaa. Njoku kwukwara na ya bụ Okpukpere sitere na onye ndị ofufe ahụ kwenyere na ọ bụ ozi nke ikpeazụ Chineke sitere bụ Abū al-Qāsim Muḥammad ibn ʿAbd Allāh ibn ʿAbd al-Muṭṭalib ibn Hāshim (Britannica). Kama ọ bụ Muhammad ka ọtụtụ ndị mmadụ ji mara ya. Ngwa ka anyị banye akụkọ a n'uju. Mazi Yusuf Njoku kọwara sị ""ọ bụ n'ihe dịka afọ otu narị na iri ise na atọ ka Alakuba batara ala Igbo"". Ọ kọwara na ọ bụ Nwaafọ Nsukka nke dị n'Enugwu steeti bụ onye nwanne ya nwaanyị kpọrọ gaa ugwu awụsa oge ọ dị na nwata bụ onye jiri Okpukpere Alakuba were bata Ala Igbo. Issa Friday Okonkwo kọwara sị ""ọteela aka ofufe Islam jiri bata ala Igbo, ọtụtụ ndị mmadụ amaghị nke mere na ọtụtụ ha anaghị ekweta"". Okonkwọ kọwara na ofufe nke Islam bu ofufe nke Kraịst ụzọ bata n'ụfọdụ ebe n'ala Igbo. O kwuru na ụfọdụ ebe n'Enugwu steeti dịka Enugwu Ezike, Ịbagwa Aka, Alaagu nke dị n'obodo Nsụkka bụ obodo ụfọdụ okpukpere Alakụba bu ụzọ bata tupu nke Kraịst abata. Okonkwo kọwara na ọ bụ site n'azụm ahịa n'etiti obodo ndị a na ụfọdụ mpaghara nke ugwu kpatara ya. Mpaghara ugwu dịka Nupe, Kogi na Sokoto bụ ndi ha na obodo ndị a zụkorọ ahịa. O kọwara sị "" Ọ bụ etu ndị a sị ebi ndụ nke ziri ezi mere ka ndị obodo ndị a jụwa maka ndị ha bụ na okpukpere chị ha"". Okonkwo kwuru na ọ bụ nke a mere ka ụfọdụ ndị obodo a gbanwee okpukpere chi ha ma zoro nke Alakụba. O mere ka anyị ghọta na ọ bụ etu a ka okpukpere Alakụba siri gbasaa ruo ọtụtụ obodo n'ala Igbo ma ruo kwa taa. Ọ kọwara na ebe dịka Enọọhia na ụfọdu ebe ka nsụka ka ị ga-ahụkarị ọtụtụ ndị ofufe Alakụba. Ọ bụ Sheik Ibrahim Nwagui bụ onye mbụ webatara Alakụba n'Afikpo. Kedụ onye na ebe o bu ụzọ bata n'Ọwụwa Anyanwụ? Issa Friday Okonkwo kọwara na ọ bụ n'oge afọ ndị 1800 ka Islam batara ọwụwa anyanwụ. Okonkwo kwuru na n'ebe dịka obodo Abiriba na Afikpo bụ n'afọ ndị 1930 na 1940 ka ọ batara obodo ndị a. Kama o kwuru na ọmaghị onye bu ụzo webata ya n'obodo Nsụka kama o kọwara na ọ bụ Sheik Ibrahim Nwagui bụ onye webatara ya n'Afikpo. Ọ kwukwara na ọ bụ na Nsụkka ka okpukpere alakụba bu ụzọ bata ọwụwa anyanwụ. Akụkọ kacha sie ike bụ na ọ bụ n'Obodo Alaagu ka e nwere ndị mbụ bụ ndị Igbo bụ kwa ndị Alakụba. Okonkwo kwuru sị, ""Akụkọ kwukwara na ụfọdụ ndị a bụ ndị Alakụba gwara ndị enyi ha nọ obodo ndị ọzọ maka okpukpere Alakụba, mgbe ndị enyi ha nyochara agwa ha, ụfọdụ gbanwere ma soro okpukpere alakụba. Mazi Okonkwo zara sị, ""Eeee, mgbagbu ndị mbụ bụ ndị alakụba dị njọ"". Ọ kọwara na mkpagbu a ka na-aga n'ihu ma ruo taa. Okonkwo rụtụ aka were sị ""n'oge agha Biafra, ndụ Igbo bụ ndị Alakụba lụụrụ Biafra ọgụ n'ihi na ha kwenyere na ha bụ ndị Igbo"". O kwukwara na oge alụchara agha, na egburu ụfọdụ n'ime ha n'ihi na ndị obodo ha kwenyere na ha na ndị agha Naijirịa bụ ụmunne. Okonkwo kwuru si, "" Ndị kacha bụrụ ndị udo n'ala Igbo bụ ndị okpukpere nke Islam""."	https://www.bbc.com/igbo/afirika-55208557
religion	Ihe mere eji chụọ ụkọchukwu Anglịkan n'Ezinifite - Aguata Dayọsis	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayọsis Anglịkan nke Agụata agwala BBC ebe mmiri siri banye n'akị oyibo. Abuchi Nwozor sị na okwu ahụ malitere kemgbe afọ 2017 oge Dayọsis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe mezịrị bụ na ụkọchukwu na-ahụ maka Ezinifite, bụ Emma Ekejiuba, gara ebe a na-akwa ozu wee kwuo na otu n'ime ndị a achụrụ enweghị ihe o mere were kpọọ ya ka o soro ya kpee ekpere."""	https://www.bbc.com/igbo/afirika-54065603
entertainment	Physically Challenged Artist: 'Ihe mere m jiri akụziri ụmụaka ise ihe'	Ọtụtụ mmadu na-eche na onye nwere ọrụsị anaghị emenwu ụfọdụ ihe mana Nsoedo Peter na-egosi na nke ahu abụghị eziokwu. Ntoroọbịa a dị afọ 27 na-ese ihe ma na akụziri ndị mmadụ etu e si ese ihe. Maazị Peters nwetere ọlụsị site n'ọgwụ nne ya ṅụrụ oge ọ dị ime. O sị na o bụ nne ya mere ka ọ kwụsị iche uche maka etu ndị mmadụ si ahụ ya. Ndị mere ihe onyonyo a: Chiemela Peter na Ikechukwu Kalu.	https://www.bbc.com/igbo/afirika-52270422
business	Ka m si jiri naanị dọla ise bido ahịa nri a na-anụ aha ya na Sierra Leone	John Nzeribe bụ onye Naijiria na-ere nri  ndị be anyị na mba Sierra Leone.\n\nỌ gwara BBC Igbo na mkparítaụka na ya bụ ahịa na-eweta nnukwu ego mana ọ malitere ya, n'obere oge ọ bịara obodo ahụ,  o nweghị ego,  nka maọbụ akaọrụ ọzọ. Nwa amadi ahụ onye kọwara na nne ya rebiri nri n'Ariarịa Aba, kwuru n'ezie na dịka nwoke, na ya etinyeghị anya n'ọrụ nne ya na-arụ were ruo hụrụ onwe ya n'  ọnọdụ nnukwu ụkọ na Sierra Leone.\n ihe o jiri.\n\n\nGee ihe o kwuru n'uju: John Nzeribe bụ onye si Owụwa Anyanwụ Naijiria bụ mpaghara  ndị e ji uchu na nje mbiri mara.\nNke a na-ebuga ha na mpaghara dị iche iche n'ụwa ebe na-aga ịchọ akara aka ha nakwa ebe ha ga-aba ụba.	https://www.bbc.com/igbo/articles/cj5q4l1nm7lo
politics	Ike Ekweremadu atụọla ụkwụ na Naịjirịa	Sịnetọ Ike Ekweremadu alọtala na Naịjirịa ka ndị Ipob wakpochara ya n'obodo Jamini n'ụbọchị Satode n'ebe a na-eri ji. Sịnetọ Ekweremadu gwara ndị ntaakụkọ na ọ bụ ụfọdụ ndị kpara ajọ agwa a. Ọ gakwara n'ihu kwuo na ya agbagharala ha. Cheta na ọ bụ n'obodo Nuremberg ebe otu Ndi Igbo Germany na-eme emume iri iji ha nke a kpọrọ Ekweremadu oku dịka onyeisioche. N'akụkọ yiri ibe ya,otu Ndị Igbo Jamini akatọọla agwa Ipob kpasịrị Sinetọ Ike Ekweremadu mgbe ọ bịara iri ji n'obodo Nuremberg ụbọchị Satọde N'ozi si n'aka onyeisi ha bụ Ozofor Ogechukwu, ha rịọrọ Ike Ekweremadu mgbaghara ma kwuo na Ipob ga-atakụta ya aja maka ihe ha mere. N'otu aka ahụ, ụlọ ọrụ na ahu maka mkpo Jamini na Naịjirịa ekwuola na ndị kpara mkpa mkpa ga-ezute iwu mba ahụ. Nke a mere ka Ipob na ekwu na ha ka ga-eme ọzọ. Ngagharịiwe 'RevolutionNow' Otu kpọrọ onwe ha RevolutionNow emeela ngagharịiwe ọzọ na Legọs ka gọọmentị tọhapụ onyeisi ha bụ Omoyele Sowore Cheta na anwụchiri Sowore n'izuụka ole na ole gara aga maka na ọ chọrọ ịhazi ngagharịiwe N'ofesi Ụgbọelu agha mba Syria atụọla ogbunigwe n'ụgbọla agha ndị si mba Tọọkị aga obodo dị n'aka ndị ekweghịekwe Syria. Ndị Tọọkị na-ekwu na mmadu atọ nwụrụ mgbe ogbunigwe ahụ gbara. Anyị ga-eme BBNaịjia nke anyị - Gọọmentị etiti Gọọmentị Naijirịa ga-amalite ime emume nkiri nke ha dịkwa ka  Big Brother Onye kwuru nke a bụ onyeisi ngalaba National Council of Arts and Culture bụ otunba Segun Runsewe. Ọ sị na akwamiko a na-ame na emume Big Brother amasịghị omenala Naịjirịa nke mere ha ji ahazi nke ha ga-akwalite omenala.	https://www.bbc.com/igbo/afirika-49398182
business	Coscharis Group: Etu N200 jiri gbanwe bụrụ ide ego n'aka m	"Onye ojiego achụa ego a ma ama bụ Cosmas Maduka onye e ji Coscharis mara, kọwara etu o siri bụrụ ide ego na mkparịta ụka pụrụiche ya na BBC Igbo nwere n'ụbọchị Tọọzde, abalị iri na itoolu nke ọnwa Sepụtemba afọ 2019. Maazị Maduka sị na ya bidoro njem ịchụ ego ya n'ịgba bọị, tupu nna ya ukwu eji narị naịra abuo duo ya n'afọ 1976. Lee etu o siri gbarie njem ya: Maduka kọwakwara etu o si malite njem azụmahịa ya wee ruo n'ogogo ọ nọ ugbua. Ọ kọwara na ""Coscharis"" bụ nchịkọta aha ya na nwunye ya bụ Cosmas na Charity. Ọ kwụsịrị agụmakwụkwọ n'elementarị nke atọ ma bido ịmụ ahịa n'aka nna ya ukwu bụ onye ji naanị N200 dụọ ya ụlọ n'afọ 1976. Ọ bụ ahịa akụrụmgwa ọgbatumtum ka o jiri bido. 1) Ndụmọdụ na nkwado Nne ya ""Agụụ chineke mere ka m hara igahe ụzọ."" Cosmas Maduka Nne ya bụ ezigbote onye na-ekpere chineke, ọ gwara ya ka ọ nwee okwukwe na Chineke nakwa n'ime onwe ya. Nne ya kuziri ya etu e si ekpe ekpere ma nye ya ndụmọdụ etu o ga-esi bie ezigbo ndụ. Mama Madụka mere ka ọ nwee ezigbo olileanya na okwukwe na ihe ga-agaziri ya. Madụka sị na onweghi ike iwepụ anya n'ebe Chineke nọ. ""Onweghị ihe dịka ihu ụzo (Vision) ọ ga enyere gị aka imata ihe i ga-eji ndụ gị  mee."" Cosmas Maduka Mazi Cosmas Maduka rịọrọ ndị ntoroọbịa ka ha bido n'oge chụwa ewu ojii. Madụka kwuru na onweghị ihe o mere ma mmadụ bido n'afọ iri na abụọ nwee ihe ọ na-atuanya n'ime ndụ ya. o kwuru na ihe niile abụghị ihe ndapụta maka na e nwere iwu na-ahazị ihe n'ụwa. Mazi Madụka kwuru na mgbe ọ dị afọ iri na isii, ọ marala ihe ọ chọrọ ibụ. Ọ dekwara n'akwụkwọ na tupu ọ ruo afọ iri abụọ na atọ na ọ ga-ego ụgbọala nke ya. Ọ sị na o mezuru nke a ka o si dee ya. Ọ gwara BBCIgbo na ihe mmadụ na-eme taa ga-egosi ihe ọ ga-abụ na mgbe na-adịghị anya. Onye ọ bụla kwesiri inwe onye ga-edu ya ma soro nzọ ụkwụ onye ahụ. O kwuru na ọ bụ mgbe ọ gbara nna ya ukwu ""Boy boy"",  ka ọ chịkwara onwe ya ma soro ezigbo nzụ ụkwụ dịka nwata. "" Ego 'dot.com' ga efukwa ka 'dot.gone' "" Cosmas Madụka Cosmas Maduka gwara BBC na ebe ọbụla mmadụ chọro i ga n'ụwa a, ọ gbado anya ọ ga-erute ya. Mana ọ dị kwa mkpa ka onye ahụ kwụwa aka ya ọtọ. Ọ sị na ọ bụ ndị Japan mepere ya ụzọ n'ahia. O kwuru na ọ bụ ikwụwa aka ya ọtọ mere ka ndị ụlọọrụ Japan tukwasị obi n'ebe ọ nọ ma mepere ya ụzọ. Maduka kwukwara na ọ bụ ezi omume a mere ka ụlọọrụ ya bụ Coscharis ji na-anọchite anya ụlọọrụ dịka Jagua, Rolls Royce, Range Rover na Ford na Naịjirịa. ""Ndi enweghị ebe ha na-aga ga-achọ ka gị na ha nọrọ n'otu ebe.""  Cosmas Maduka Ọ naghị ele ihe onyonyo, kama ọ ga-ele ihe onyonyo ya gụọ akwụkwọ. Enweghị ihe onyonyo mekwara ka ya na nwunye  nwee ezigbo mmekọrịta. Ọ bụ akwụkwo mgbasa ozi ka o ji amata ihe na-eme. Mazi Madụka na-eri ezigbote nrị na-edozi ahụ. Mazi Maduka nwere ala rụrụ oke ala 3,000Ha ebe ọ kọrọ osịkapa n'Anambra steeti. Kama ọ bụ naani 1,200Ha ka ha na-akọ ugbua. Ọ kwuru na Naijirịa na-emefu  Ijeri naịra atọ n'ibubata osikapa, na ọ chọrọ inweta pasentị iri abụọ na ise (25%) n'ime ego a. Ọ ka na arụ ya, mgbe ọ rụchara ọ ga-enye ndị mmadu ruru 3,000 ọrụ."	https://www.bbc.com/igbo/afirika-49751952
entertainment	Adịghị m ime, nke m na-akwado ịlụ Lucky Oparah - Eucharia Anunobi	"Onye ihe ejije a ma ama bụ Eucharia Anunobi akatọọla kepukepu fegharịrị na nso nso a nke kwuru na ọ na-akwado ịlụ nwaokorobia o ji afọ 20 tọọ. Akụkọ fegharịrị na soshal midia na nsonso a boro ebubo na Anunobi ha sị gbara afọ 57 na-ayị, ma na-akwado ịlụ Lucky Ọparah gbara afọ 27 bụ onye  na-etolite etolite n'ihe ejije Nollywood. Ụfọdụ akụkọ ahụ fegharịrị boro ebubo na Opara atụnyelarịị Anunobi ime. Mana n'ihe onyonyo o wepụtara na nsonso a n'akara Youtube ya, Eucharia Anunobi kwuru  na akụkọ ndị a niile bụ ""nkonukọ na okpotokpo asị si ọkụ ala mmụọ"". O kwuru n'ezie na ya ma Lucky Oparah bụ onye ya na ya zutere n'ihu ọrụ ime ejije bụ ebe o mere agwa nne ya. O kwuru na aka ọrụ ya tụrụ nwaokorobịa ahụ n'anya nke mere ka ọ bịa rịọ ya ga ya na-agbaziri ya ụzọ. O kwuru na dịka ndị mmadụ na-eme dịka ha hụ onye ezinaụlọ ha maọbụ  onye nwere agba, ha  na ya ese foto na onyonyo, tinye n'aka ọbaozi ha, na Oparah ji ekwentị ya see foto na ihe onyonyo o tinyere n' ọba ozi ya nke ndị ọ kpọrọ ""ndị obi ọjọọ"" were gaa na-ekesa akụkọ ụgha banyere ha. Ọ sịrị: ""Achọrọ m ịgwa ndị ezinaụlọ m nile, ndị hụrụ n'anya, ndị enyi ,ndị na-eso m, ndị isiụka na ndị ụkọchụkwụ, na akụkọ ndị a nile bụ  nkonukọ na okpotokpo asị si ọkụ ala mmụọ"". "" Achọrọ m iji ohere kwuo gbowam na mụ na Lucky Oparah anaghị ayị ,nke a enwe agbam akwụkwọ ọbụla a na-akwado."" ""Ọ bụ mkparị nye ọkpụkpọ Chukwu kpọrọ m ndị ọbi ọjọọ a sị na m dị ime na-alubeghị di dịka onye bụ 'apọstle.'"" ""Onye ọbụla ma m ma makara maka ọrụ dịka onye ụkọchukwu ma na m na-ekwugide ụd̄ị ihe a."" Anunobi  kwuru na ndị fesara akụkọ ahụ ghakwara ụgha banyere afọ ole ya dị dịka ha sị na ọ dị agbata afọ 56 na 57, ma kwuo na ekpere ya bụ na ya ga-adị ndụ rue afọ ole ndị a nile ha sị ya dị. O kwuru na ndị kwuru na ya adịla ime na alụbeghị kpụrụ ọkpụkpọ Chineke kpọọ ya dịka  ụkọchukwu n'ala dịka ya na-ekwugide ndụ luru inyi mgbe ọbụla. "" Ọ bụkwa ihe ịkpa ọchị na ndị a obi ha gbagọrọ agbagọ nyere m afọ ole abụghị nke m."" ""Ụfọdụ sị na adị m afọ 56, ụfọdụ sị na m dị 57."" ""Ikekwe, ụfọdụ ga-apụta sị na m dị afọ 120."" ""N'ezie, ama m Lucky Oparah, Ọ bụ onye m na-agbaziri ụzọ(mentee)."" "" Mụ na ya zutere na-ebe anyị na-eme ihe ejije."" ""Etu m si eme ihe ejije tụrụ ya n'anya nke mere ka ọ bịa rịọ m ka m na-agbaziri ya ụzọ."" Ọ gara n'ihu kọwaa na dịka ndị mmadụ na-ese foto maọbụ onyonyo ndị ezinaụlọ ha, ndị enyi, ndị ama ama, na ""Lucky sere foto na ihe onyonyo mụ na ya oge anyị nọ n'ihu ọrụ tinye ya n'aka ọbaozi ya, ọ bụ ya ka ndị iro, ndị iro nwe ha gbakọtara tinye dịka ihe gosiri  akụkọ ụgha ha"" Ọ gara n'ihu boo ""ndị kpọrọ ya asị"" ebubo idepụta ma kesaa  akụkọ ụgha ahụ  sị na kama imegide ya,  na o mere ka aha ya dawa ụda karịa ka ọ dị na mbụ na Naijiria nakwa ụwa nile dịka ọtụtụ ndị mmadụ na otu nwere agba na-akpọ ya n'ekwentị ịmata nke bu eziokwu."	https://www.bbc.com/igbo/articles/cw05rppkjvro
sports	Norwich vs Manchester City: Norwich emeela Man City ka ewu akpụkpa ntị	Norwich abụrụla anụ nkanka mpi dịka ha gosipụtara ike ha na asọmpi ha na ndị Manchester City. Na agbanyeghi na mmadụ iri ndị otu Norwich merụrụ ahụ, ha jị anya uhieuhie bata asọmpi a. Ọ bụ  Kenny McLean kpuhere ite goolu dịka ọ sunyere otu na nkeji nke iri na asatọ. Mgbe ọ dị ka ndi ManCity ahụwala ụzọ , ka Todd Cantwell nyere goolu ọzọ na nkeji iri abụo na asatọ were chetara Man City ndị ha nọ n'ụlo ha. Dịka  a na ajụ na Aguero osokwa n'asọmpị a ka o were isi takaa netị ndị Norwich na nkeji iri anọ na ise. Teemu Pukki gbara ndị Norwich ume dịka ọ sunyekwara goolu ọzọ na nkeji iri na ise. Goolu Rodri nyere na nkeji iri asatọ na asatọ  dịka ManCity enwere olilwanya mana otu awụghị na ezie. Na ngwucha, mkpọtụ na-ada na Norwich City dika ha jiri ọkpụ goolu atọ asatara abụọ were chulaa ndị Manchester City. Lee ihe ndị ọzọ gbatara na Premier League taa: Liverpool 3 : 1 Newcastle Brighton 1 : 1 Burnley Man Utd 1 :  0 Leicester Sheff Utd 0 : 1 Southampton Tottenham 4 : 0 Crystal Palace Wolves2 : 5 Chelsea	https://www.bbc.com/igbo/egwuregwu-49703095
politics	Mamman Daura: Okwu ya maka 'zoning' abụghị uche onyeisiala Buhari- Garba Shehu	"Garba Shehu bụ ọnụ na-ekwuchitere onyeisiala Muhammadu Buhari ekwuola na okwu Mamman Daura bụ nwa nwanne onyeisiala kwuru maka 'zoning' abụghị uche onyeisiala. Shehu kwuru sị na ihe Daura kwuru na ọchịchị Naịjirịa kwesịrị ịbụzị onye tozuru etozu karịa na mpaghara etu ọ bụbu, bụ uche Daura. Ndị Igbo ọnụ na-eru n'okwu akatọọla nwa nwanne Onyeisi Muhammadu Buhari bụ Mamman Daura maka ikwu na agaghị eme ntuliaka onyeisiala n'afọ 2020 na mpaghara o rutere nke Bekee kpọrọ 'zoning.' Ha kwuru na okwu ya nwere ike ibute ọgbaghara ma kposaa ọchịchị onye kwuo uche ya na Naijiria. Daura nọrọ na mkparịtaụka ya na BBC Hausa nwere kwuo na  ọ bụghị mpaghara onye si ga-ekwu onye ga-eweghara ọkwa onye ga-achị Naijiria na ntuliaka 2023 kama ọ bụ onye tozuru etozu. Okwu Mamman Daura  nwere ike ikposa ọchịchị onyekwuocheya na Naijiria- Nwodo Mana onyeisi otu Ohaneze Ndigbo bụ Nnia Nwodo kwuru na ""ọ bụ ka ndị si otu mpaghara Naijiria nọcharala ogologo oge n'ọkwa onyeisiala, ka o chetara na e kwesiri inwe ogogo"" onye tozuru etozu ịzọ ọkwa. Nwodo sịrị na okwu ahụ Daura kwuru megidere iwu Naijiria dịka ọ dị  n' Akụkụ 14(3)  nke Iwu 1999 nke kwuru na gọọmenti etiti kwesiri ka a chịkọta ya n'ụdị na mpaghara ọbụla ga-esonye na ya nke Bekee kpọrọ ""Federal Character,"" iji kwado ịdịkọnotu. Nwodo onye gbara ama na mkparịtaụka ya na ụlọntaakụkọ 'AIT' were n'abali Wenezde sị, ""Ana m akwanyere Mamman Daura ugwu mana okwu ya gosiri na ọ maghị ihe na-aga n'ọchịchị Naijiria, nke ọ na-akwanyere Onyeisiala onye ya na ya bụ otu ọbara ugwu n'ikwu ụdị okwu a nke nwere ike ikposa Naijiria. Ọ bụ ihe mwute."" Nwodo, onye tụrụ arịrị maka oke a na-awọ ndị Igbo na Naijiria siri na ""ịchọ onye kachasị tozue etozuo na mpaghara a kachasị megbuo n'ala Naijiria nke bụ Ọwụwa-Anyanwụ"" bụ ihe e kwesịrị ime na 2023. O kwuru na mpahara Ọwụwa -Anyanwụ nwere ebu , nwee mfụ na ndị tozuru ịchị Naijiria. N'otu aka ahụ,  Okechukwu C Obioha bụ onye nchịkọta otu 'Southeast for President 2023' bụ SEFORP2023 n'aha ịchafụ kwuru na okwu Mamman Daura kwuru goziri na "" ọ chọkwaghị ọganihu Naijiria."" "" Onye ahụ na-ekwu ụdị okwu ahụ, ọ nọghị na Naijiria. Ọ ga-abụ ugbua mpaghara ndị ọzọ chịchara, o rue oge o ga-erute ndị Ọwụwa Anyanwụ ọ bụrụ na ọ gaghị abụzi na mpaghara na mpaghara?"" Obioha jụrụ ajụjụ sị, ọ bụrụ na ọ bụghị na mpaghara, na mpaghara, gịnị mere ndị mpaghara Ugwu ji sie ọnwụ na Goodluck Jonathan agaghị abịa nke agba nke abụọ ya? Ọ gara n'ihu kwuo sị,  ""Okwu ya gosiri na ọ bụghị onye ihe na-aga n'a Naijiria doro anya."" ""E were m ya na ọ bụ na o si n'ụra tete.  Onye ọbụla kwuru ụdị ihe, ikuku Covid-19 ji ya."" Nwa nwanne Onyeisiala Muhammadu Buhari bụ Mamman Daura ekwuola na ịzọ ọchịchị ọkwa onyeisiala na 2023 agaghị agbado ụkwụ na mpaghara onye si nke Bekee kpọrọ 'zoning' kama ọ ga-abụ ihe onye nwenwuru ike ime. Daura kwuru nke a mkparitaụka ya na BBC Hausa nwere na nsonso a dịka ụfọdụ ndị si mpaghara Ọwụwanyanwụ na-ekwu na ọkwa ahụ kwesịrị irute ndị si mpaghara ahụ. N'ọsịsa ajụjụ a jụrụ ya maka ihe o chere maka ikenye ọzụzụ onyeisiala afọ 2023, nye otu mpaghara ohere ka ha zọọ, ọ sị: "" Eee, ọ bụ ihe dịrị otu ndọrọndọrọ ọchịchị ọbụla ịchọ onye kachasị mma. Anyị anwaleela ike ọchịchị na mpaghara na mpaghara, mana ọ mịtaghị mkpụrụ."" ""Ihe dị oke mkpa bụ na ọ bụ onye kachasị tozuo ma nwekwa ihe achorọ karịa ebe onye si. Oge eruola oge anyị mekọrịtara mara na anyị niile bu otu."" Ọtụtụ ụmụ Naijiria na-ahụta Daura dịka otu onye n'ime ndị Buhari ji ọnụmmiri okwu ha eme ihe, nke Bekee kpọrọ 'Cabal' dịka Abba Kyari na Isa Funtua. Mana oge a jụrụ ya ma ọ na-enye Buhari ndụmodụ, Mamman sị ""Ana m aga ekele ya ma nye ya ndụmọdụ ma ọ jụọ m, mana anaghị m etinye ọnụ n'ihe agbasaghị m n'ihi na ọ bụghị etu gọọmentị si eme."" Daura, onye kwuru na ya na Buhari tokọrọ ma bụrụ ezi enyi n'agbanyeghị na Buhari bụ nwanne nna ya sị ""Nna m tọrọ Buhari dịka Buhari bụ ọdụdụ nwa nnanna m."" N'okwu mmekọrịta ya na Abba Kyari nakwa Malam Isa Funtua ndị nwụrụ na nsonso, Daura sịrị na ""Ndị ezigbo enyi abụọ akwaala m. Ihe ukwu mere m site n'ọnwụ ha. Ha abụọ bụ ndị ezigbo mmadụ"". Che aka ghọrọ mkparịataụka BBC na Mamman Daura ahụ n'uju ụbọchị Satọde na-abịa."	https://www.bbc.com/igbo/afirika-53585246
entertainment	Lekki Toll Gate: A ga-enyocha ndị uweojii mekpara Mr Macaroni na ndị ọzọ ahụ	"Onyeisi ndị uweojii na Legọs steeti, bụ Hakeem Odumosu, enyela iwu ka e nyochaa ndị uweojii mekpara ndị e jidere na ngagharịiwe Lekki Toll gate ahụ n'ụbọchị Satọde. Olumuyiwa Adejobi, bụ ọnụ na-ekwuru ndị uweojii Legọs kwupụtara nke a n'akwụkwọ ozi o wepụtara n'ụbọchị Sọnde, abalị iri na anọ nke ọnwa Febrụwarị. Cheta na ihe onyonyo pụtara na soshal media nke gosiri ụfọdụ n'ime ndị ahụ anwụchiri ebe ha nọ n'ime otu ụgbọala gbarachaa ahụ nkịtị. Hakeem Odumosu kwuru na ya enyela ikike ka e nyochaa ndị uweojii mere ihe ahụ ma taa ha ahụhụ kwesịrị ha. O kwuru sị: ""Ọ bụ eziokwu na ndị uweojii ga-agba mbọ ịhụ na ndị mmadụ mere ihe iwu kwuru, mana ha agaghị agbachị nkịtị ka ụfọdụ ndị otu ha na-emekpa ndị mmadụ ahụ n'ụzọ ekwesịghị ekwesị."" Odumosu gara n'ihu rịọ ndị bi na Legọs ka onye ọbụla na-agara mkpa ya ma zeere ihe ọbụla nwere ike ibute ọgbaaghara. Ka ndị uweojii tọghapụchara ya, Debo Adebayo, onye e ji Mr Macaroni mara ekwuola na e tiri ma gbaa ya na mnadụ 39 anwụchịkọrọ ya na ha ọtọ na Lekki Toll Gate ụnyahụ. O kwukwara na ọ chọbụghị ipụta n'ebe ahụ mbụ maka oke ụjọ ji ya mana mgbe ọ na-agafee hụ ka ịhe si kwụrụ, ọ ga-akwụnyere ndị ntoroọbịa iri atọ na itoolu ahụ pụtara ime ngaghariwe n'ebe ahụ. O kwuru ka ndị mmadụ jiri nwayọ makana gọọmenti etiti achọghị ịma onye bụ onye, ""ndị a ga-egbu onye ọbụla kwụchịrị ha ụzọ."" Lee okwu mbụ Mrmacaronii kwuru ka ndị uweojii tọghapụchara ya: Cheta na ndị uweojii tọhapụrụ Debo Adebayo, onye e ji Mr Macaroni mara, na mmadụ iri atọ na itoolu ndị ọzọ bụ  ha nwụchiburu na ngagharịiwe e mere na Lekki Toll gate n'ụbọchị Satọde. Omoyele Sowore, onye nwe ụlọ ntaakụkọ Sahara Reporters, kwupụtara nke a n'akara Twitter ya. Onye ọzọ kwukwara na a kwụrụ otu narị puku naịra iji gbapụta Mr Macaroni. Ndị uweojii kwuru na ọ bụ maka na ndị ahụ na-eme ngagharịiwe dara iwu Covid-19 mere e ji nwuchie ha. Muyiwa Adejobi, ọnụ na-ekwuru ndị uweojii Legọs, kwuru na ọ bụ ụlọikpe tọhapụrụ ndị ahụ ha jidere, ma kwukwaa na ha ga-abịakwa ọzọ n'ụlọikpe n'ụbọchị abụọ nke ọnwa March afọ 2021. Ọtụtụ ndị ama ama etinyela ọnụ katọọ aka ike ndị uweojii dịka ndị ntorobịa mere ngagharịiwe ọzọ na Lekki Toll Gate n'ụbọchị Satọde, abalị iri na atọ nke ọnwa Febrụwarị afọ 2021. Folarin Falana, onye oti egwu eji Falz mara, kwuru na ike Naịjirịa agwụla ya: Falz kwukwara na gọọmentị Naịjirịa egosila na ha achọghị udo chaachaa. Charles Oputa, onye e ji Charly Boy mara kwuru na Naịjirịa aghọọla ọgbọ ebe a na-egbu mmadụ. Osote Onyeisiala Naịjirịa n'oge gara aga bụ Abubakar Atiku kwuru na ihe ndịọrụ nchekwa kwesịrị ime bụ inye aka hụ na ndị na-eme ngagharịiwe mere ya n'udo. Atiku dọrọ aka na ntị ka onyeisiala Naịjirịa wepụ aka enwe n'ofe. Onye omeiwu bụ Shehu Sani kwukwara otu ihe ahụ Atiku kwuru. Amnesty International kpọrọ oku ka gọọmentị Naịjirịa chekwaa ndị na-eme ngagharịiwe na-emebighi ihe ọbụla. Otu onye na-eme ejije ụkaọchị bụ Debo Adebayo, onye e ji Mr. Macaroni mara, so na ndị a nwụchịrị n'ụtụtụ Satọde a na Lekki Toll Gate. A hụkwara ya na Twitter ebe ọ na akọwa ihe na-eme n'ime n'ihe onyonyo n'ime ụgbọala ""Black maria"" ebe ọ nọ. Onweghị onye hụrụ mgbe ejidere ya. Ihe ahụrụ bụzị ebe ọ nọ na Twitter na-eme ya bụ ihe onyonyo. Lee ihe onyonyo ọzọ gosiri ebe Mr Macaroni nọ n'ime ụgbọala ebe ndị uweojii debere ya na ndị ọzọ. Ọ kwụsịrị ya bụ ihe onyonyo ọ na-eme mgbe ndị uweojii napụrụ ya ekwentị ya. Onye ntaakụkọ BBC na-akọwa na agbanyeghị ihe karịrị mmadụ iri a nwụchịrị, na ụgbọala na-agbafekwa ebe ahụ were were. Otu nwoke nọ n'ime ""Black Maria ahụ na-eti mgbu na ya na-aga ụlọọrụ ya tupu aka akpara ya. Ọ na-ekwu na ọnweghị ihe ya mere. Ya bụ nwaadị na-ajụ ndị uweojii ""ọ bụ na m enweghị ikike ịgagharị n'ala m?"" Mana ọ nweghị onye tụpụụrụ ya ọnụ. Ya bụ nwaamadị na-ekwu na ọ bụ onye Njinia were ndị mmadụ n'ọrụ, mana ọnweghị onye ghere ya ọnụ. A chọpụtara na ahụ e sichaghị ụgbọala ndị uweojii ji buru ndị ahụ ike dịka akwawara ya aka mana ọ nweghị ike ịnupu. E mechere kpọrọ ndị ahụ banye n'ụgbọala ọzọ were pụwa. Nwaandị sị na aha ya bụ Christopher Udoji bụ ọnye nwetere onwe ya na ụgbọala ndị uweojii ahụ sị na ya na-agafe agafe tupu anwuchie ya. Ụfọdụ ndị anwụchịrkwara kwetakwara na n'ezie, ha pụtara ya bụ ngagharịiwe. Ndị uweojii na ndị agha Naịjria wuchiri n'uju na Lekki Toll Gate ebe ndị ntorobịa siri ọnwụ na ha ga-amaliteri ngagharịwe taa bụ Satụde. Ndị ọrụ BBC nọ ebe ahụ kemgbe elekere isii nke ụtụtụ ịwetere unu ka ịhe sị aga. BBC hụrụ ọtụtụ ndị uweojii na ndị agha Naịjriịa ka ha kposara ebe ahụ. Ha hụkwara ụfọdụ umu ntorobịa pụtara ebe ahụ, ụfọdụ n'ime ha ka anwụchiri tụba n'ụgbọala ndị ụweojii buru pụọ. Dịka ndị BBC nọ ebe ahụ siri kwuo, ""ndị uweoji nwuchiri ụfọdụ ndị pụtara ebe ahụ"". Otu onye okoroobịa a nwụchiri kwuru na ya bịara nleta ihe na-eme na-ebe ahụ, mana ndị uweojii nwụrụ ya tinye a n'ụgbọala Bekee kpọrọ ""Black Maria"". Cheta na-ana atụ anya na ndị ntoroọbịa ga-apụta taa maka ngagharịiwe atụmatụ ọgbakọ na-enyocha mmegide ndị uweojii ka enyeghachie ụlọ ọrụ ""Lekki Concession Company"" (LCC) ogige Toll Gate ahụ ka ha malite tụwa mgbere n'ebe ahụ.Ọ bụ na Lekki Toll Gate ahụ ka anọ mee ngagharịiwe n'Ọktoba 2020 butere ebubo na egburu ndị mmadụ. Ọ bụ ebubo ogbugbu mmadụ butere ngagharịiwe a dịka ụfọdụ mmadụ na-ekwu na ya bụrụ na-afụghị isi ogbugbu ha, ekwesighi imepe ya bụ Toll Gate. Otu onye anwụchịrị ebe ahụ na-akọwa na ọ bụ ya bụ ngagharịiwe ka ya pụtara tupu ndị uweojii akpara ya aka. Ụfọdụ ndị ụmụntorobịa ahụ anwụchịrị ekweghị ekwe o, dịka ha ka na-aba mba na ha nwereikike ịpụta mee ngagharịiwe n'udo. Onye ntaakụkọ BBC na-ekwu na amaghị ihe ọtụtụ so na ndị anwụchịri mere ndị uweojii ji kpara ha aka. Ọ kwuru na ha anwuchiela ihe karịrị mmadụ iri ebe ahụ n'ụtụtụ a. Ọtụtụ ndị ọzọ jukwara ebe ahụ bụkwa ndị ntaakụkọ sị ụlọọrụ ntaakụkọ dị ichie iche."	https://www.bbc.com/igbo/afirika-56052328
politics	Samia Suluhu Hassan: Ihe ndị i kwesịrị ịma maka onyeisiala nwaanyị mbu na Tanzania	"Na mgbede Wenezde, ka ọ gwara ndị Tanzania na Onyeisiala ha anwụọla, na ụbọchị Tọzde ka e duru ya iyi ọrụ dịka Samia Suluhu Hasssan dịka Onyeisiala mba ahụ. Hassan sobu Magufuli zọọ ọkwa onyeisiala n'afọ 2015 dịka osote ya, ha merịkwara ọzọ n'afọ 2020, ebe ọ ga-achịtọpụ afọ ole fọ®ọ n'afọ ise nke ọchịchị ha. Ọ ga-abụ naanị nwaanyị  bụ onyeisiala ugbua,(nwaanyị bụ isi nke mba Ethiopia bụ naanị n'aha), ma soro n'otu n'ime ụmụnwaanyị ole na ole n'Afrịka rutere na nnukwu ọkwa a. Nwaanyị ahụ dị afọ 61 bụ onye ndị hụrụ ya na-nya na-akpọ ya, ""MamaSamia"". Ọ tụrụ ndị mmadụ n'anya oge a họrọ ya dịka onye ga-eso Magufuli zọọ ọkwa n'afọ 2015, gbahapụcha ndị ka ya nwee agba na pati ha bụ Chama Cha Mapinduzi (CCM), patị ahụ anọọrọla n'ụdị di iche iche  kemgbe ha nwere onwe ha n'afọ 1961. Hassan banyere ọkwa ọchịchị mbụ ya n'afọ 2000, mana ọ maliere wube ewu n'afọ 2014 dịka osote onyeisi ọgbakọ wepụtara Iwu ọhụrụ ala ahụ. Ebe ahụ o jiri obi dara jụụ na-eso ọgbaghara dapụtachara marakwa ụzọ o si adatu obi ndị n'ekwupụtaka uche ha dị. Ndu Hassan dịka onye nkịtị A mụrụ ya n'ọnwa Jenụwarị afọ 1960 na Zanziba, dị na Tanzania. Ọ gụrụ ""Public administration', na Tanzania  ma gaa n'iru gụkwa ya na  Manchester University dị na mba Briten. N'afọ  1978, ọ lụrụ Hafidh Ameir,  bụ onye a ma dịka onye nkuzi mahadum na-akụzi gbasara ọrụụgbo mana ọ naghị achọ ka a nụ ụda aha ya. Kemgbe  Samia bụrụ  Osote Onyeisiala, a hụbeghị ebe ya na nwunye ya sere foto. Ha mụrụ anọ nke otu n'ime ha bụ Mwanu Hafidh Ameir, bụ onye ụlọnnochite anya Zanzibar ugbua. Anya niile awụkwasala Osote Onyeisila mba Tanzania, bụ Samia Suluhu Hassan, dịka onyeisiala mba ahụ bụ John Magufuli nwụrụ n'ụbọchị Wenesde dịka o nwechara gbalụgbalụ ọria obi n'otu ụlọ ọgwụ dị na Dar es Salaam. Nke a gbakwasara ụkwụ kpọkwem n'akwụkwọ iwu mba Tanzania, a ga-edu Odoziakụ Hassan n'iyi dịka onyeisiala ọhụrụ mba Tanzania ga-achapụcha oge ọkwa ọchichi fọrọ afọ nke Magufuli nwere afọ ise bidoro n'afọ gara aga. ""Ebe enwere oghere n'ọkwa ọchichi onyeisila nihi ọnwụ, aga edu n'iyi ọrọ osote Onyeisla dika ọga abụ onyeisiala ruo mgbe oge ọchịchị afọ ise nke oche ọchịchị a fọrọ afọ"" bụ ihe akwụkwọ iwu mba Tanzania kpuhere. E duo nwaanyị a n'iyi ọrụ, ọ g- abụ nwaanyị mbụ bụrụ onyeisiala mba ahụ ma bụrụkwa nwaanyị nọọrọ n'oche ọchichi onyeisiala na mpagara Ọwụwa Anyanwụ Afrịka."	https://www.bbc.com/igbo/afirika-56439472
health	Gastroenteritis: Ọrịa gburu mmadụ 11 n'ime ihe karịrị 317 ofesara na Lagos - Mịnịstrị ahụike	Mịnịstrị na-ahụ maka ahụike na Legọs steeti gwara BBC na ọ bụ naanị mmadụ iri na otu nwụrụla n'ime ihe karịrị mmadụ narị atọ na iri asaa butere ọrịa gastroenteritis na-efegharị na Legọs. Tubosun Ogunbanwo bụ onye na-achịkọta mmekọrịta mịnịstrị ahụ na ndị mmadụ, kwuru sị  na ha ejikpaala ọrịa ahụ mana sị na ọ ka nwereike iselite isi ma mmiri ozuzo ka na-ezo. Ha na-adụ ndị mmadụ ọdụ ka ha gbaa mbọ na-edowe onwe ha ọcha ma gbaara ụfọdụ nri dị ka ihe si n'oke osimiri a na-esighi esi ọsọ. A na-atụ ndị isi ezughi oke ịga na Naịjiria Ngalaba na-ahụ maka ikike ruru mmadụ a kpọrọ Human Rights Watch akatọọla etu e si atụ ndị isi na-ezuchaghị oke ruru puku kwuru puku ịga ma kpọchie ha ebe ha na-anọ emegbu ha na Naịjirịa. Ha kwuru na ịtụ ịga a na mmegbu a abụghị naanị n'ụlọọgwụgwọ ka a na-eme ya, na o ruchara ma n'ụlọekpere ma nke ụka Kraịst ma nke alakụba, nakwa nke ndị ọdịnaala. Okwu a sonyere nzọpụta ndi uweojii zopụtara ndị mmadụ nọ n'ụdịrị ọnọdụ a na steeti dị iche iche. Ndị uweojii egbuola mmadụ abụọ Ndị uweojii mba Rwanda agbagbuola mmadụ abụọ si mba Uganda na nso oke ala ha. Ndị uweojii mba Uganda kwuru na ha na-enyocha ogbugbu mmadụ abụọ a ndị ogbo ha na Rwanda na-ekwu na a gbagburu maka esighi ụzọ ziri ezi gafee oke ala mba abụọ a. Nke a e meela ya ihe karịrị mmadụ iri a na-agbagbu maka otu ihe a kemgbe ọnwa Febrụwarị. Ndị uweojii anwụchiela onye otu ha A nwụchiela otu onye uweojii e jidere n'ihe onyonyo ka ọ na-ana akaazụ. Ndị uweojii kwuru na ha na-ekpe Sajent Onuh Makedomu ikpe imeụlọ maka nrụrụaka. Mana ndị mmadụ achọghị ịnụ nke ahụ, makana ha malitere ikwu na ọ bụghị taa ka ha nụwara maka 'nwụchi ndị uweojii'. Ihe CAN gwara NYSC Akụkọ na-eru anyị ntị na-akọwa na ngalaba na-achịkọta ndị ụka kraịst na Naịjirịa bụ CAN, etinyela ọnụ na nchụpụ a chụpụrụ mmadụ abụọ n'ebe ha na-efe ala nna ha n'Ebonyi steeti. Rev Adebayo Oladeji kwuru na ekwesịghị ime ụmụagbọghọ ahụ ihe e mere ha maka nkwenye ha n'okwukwe ha. O kwukwara na ngalaba NYSC kwesịrị ịnabata ụfọdụ ihe. Ngagharịiwe Họng Kọng, Mgbọ atụla mmadụ na mba Họng Kọng dịka onye uweojii gbara otu onye na-eme ngagharịiwe egbe. Nke a ga-eme ya ugboro atọ onye uweojii na-agba mmadụ egbe kemgbe ọnwa Juun nosgbu a bidoro. N'egwuregwu, Kenneth Omeruo na Samuel Kalu so na ndị egwu Super Eagles tụgoro down n'Uyo ebe ha nọ akwado maka asọmpi ndị ga-etozu ịga Afcon nke 2021. Mara na Naịjirịa ga-ezute Bene Repọblik n'ụbọchị Wenesde bụ abalị iri na atọ nke ọnwa a. Ihe nkiri ga-amasị gị	https://www.bbc.com/igbo/afirika-50372545
sports	Super Eagles Jersey: Gịnị jikọrọ uwe e ji agba bọọlụ na mmeri bọọlụ?	Okwu esila n'ihe ọ bụ banye ihe ọzọ dịka ndị mmadụ na-ekwu ihe ha chere mere ka ndị otu 'Super Eagles' ji rie bọọlụ ha na Algeria gbara ụnyahụ. Ebe ụfọdụ na-ekwu na ọ bụ maka na otu egwurewgu bọọlụ Algeria ka sie ike, ụfọdụ na-ebo ya uwe ndị 'Super Eagles' ji gbaa bọọlụ ahụ. Ọtụtụ n'ime ha na-ekwu na mgbe ọ bụla ndị 'Super Eagles' yi uwe bọọlụ na-acha akwụkwọ ndụ, akwụkwọ ndụ(green), ha ga-adarịrị. @OsasWrite kwuru ka amachie ya bụ uwe bọọlụ 'Super Eagles. @AlfFortune kwuru na a bụrụ ya bu uwe ọnụ. Mana ndị dịka ‏ @EuginhoCortez ekweteghị na ọ bụ uwe nwereike ime mmadụ ọ daa n'asọmpị. @samCodeNg kwuru na ụta adịghịri uwe a eji agba bọolụ mana ọ chọrọ ka akpọ ya ọkụ. Mana o nwekwala mgbe Naịjirịa yi uwe 'akwụkwọ ụgụ' merie? Naịjirịa yi ya bụ uwe merie Libya site n'inye ha ọkpụ goolu atọ asatara abụọ n'asọmpị ntozu AFCON nke 2019. Ha yikwa ya bụ uwe merie ndị otu egwu bọọlụ Egypt site n'inye ha otu gọọlụ asataghị asata n'asọmpị enyi na enyi ha gbara maka AFCON 2019 Lekwa ụfọdụ mgbe ha yi ya wee daa asọmpị Ha yi uwe 'green' a mgbe Madagascar piara ha ọkpụ goolu otu asataghị asata n'AFCON 2019. N'afọ 2018, Argentina meriri Naịjirịa n'asọmpị iko mbaụwa ebe Croatia chụpụrụ ha ajọ mmụọ n'asọmpị ahụ dịka ha yi uwe ahụ. South Africa piara ha ọkpụ goolu abụọ asataghị otu mgbe ha yi uwe 'green' a zute ha n'asọmpị ntozu nke AFCON 2017. Ọ dịkwazi ka mgbe ha yi uwe a wee daa egwuregwu ha karịrị mgbe ha ji ya wee nwe mmeri. Anyị ga-ajụta onye ọnụ na-eru n'okwu ka ha kọwara anyị. Akụkọ na-abia. Akụkọ ndị ga-amasị gị:	https://www.bbc.com/igbo/afirika-48979750
religion	'Ọ bụ okwu mmekọ nwoke na nwoke n'etiti ndị ụkọchukwu butere esemokwu n'ụlọụka Anglịkan dị n'Ezinifite'	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayosis Anglican nke Aguata agwala BBC ebe mmiri siri banye n'akụ oyibo. Abụchị Nwozor sị na okwu ahụ malitere kemgbe afọ 2017 oge Dayosis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe meziri bụ na Ụkọchukwu na-ahụ maka Ezinifite, bụ Venerable Emma Ekejiuba, gara ebe a na-akwa ozu were kwuo na otu n'ime ndị a achụrụ enweghị ihe o mere were kpụọ ya ka o soro ya kpee ekpere."" Ọ sị na agwa Ụkọchukwu Ekejiuba kpara site ịkpọghachi onye achụrụ n'ọrụ ụkọchukwu ma kwuo na onweghi ih e o mere megidere iwu ndị Anglican na Naịjirịa. Maazị Nwozor gakwara n'ihu kwuo na aka Bishop Aguata bụ Samuel Ezeofor adịghị n'ihe mere karịcha na ọ bụ ya nyere Ven Ekejiuba ezumike nwagbenta. Ọ sị, dịka Bishop Ezeofor nụrụ ihe Ven Ekejiuba mere, ọ hibere kọmịtị maka nyocha ka a mata nke bụ eziokwu, mana ọ gọrọ. Ka emechara, a chọpụtara nọ ọ bụ eziokwu makana ihe o kwuru dị na ""tape"". Maazị Nwofor gakwara n'ihu kwuo na ya bụ obodo adaala jii dịka ụfọdụ ndị so mee nsogbu ụbọchị ụka na abịa ịrịọ mgbaghara. Ihe a Maazị Nwozor kwuru dabanyere n'ihe otu ụkọchukwu na-achọghị ka a kpọọ aha ya gwara BBC n'ụbọchị Sọnde bụ ihe mere ndị ntoroọbịa Ezinifite ji were igodo gbachie ụlọụka Immanuel dị n'obodo ha. BBC kpọrọ Ụkọchukwu Ekejiuba ka anụta ọnụ ya o were sị ka akpọghachi ya. Mana oge eji kpọghachi ya, ekwentị ya anaghịzị aga. Kedụ ihe mere e ji kwụsị Archdeacon a ọrụ? Ụkọchukwu a sị na e nwere otu ụkọchukwu bụ nwafọ Ezinifite a chụrụ maka ebubo mmekọrịta nwoke na nwoke n'afọ ole na ole gara aga. Onye Archdeacon a gara akwamozu ma hụụ ụkọchukwu a, sị ya kpee ekpere gọzịe nri n'akwamozu ahụ. Mana iwu ndị ụka Anglican megidere onye ụkọchukwu a chụrụ achụ ịrụ ọrụ n'ụdị ọbụla, nke mere mgbe ozi ruru Bishọp ntị na ọ gbarụrụ ihu. Bishọp gara n'ihu kwụsịtụ Archdeacon a ọrụ n'ihi agwa ọ kpara ma zigaa onye ọzọ n'Ezinifite ka ọ nọchite anya ya na nchere oge. Ụfọdụ ndị ntoroọbịa Ezinifite anabataghị ya nke mere ha ji gbachie ụlọụka sị ka a kpọchịrị ha Archdeacon a kwụsịtụrụ ọrụ. BBC Igbo kpọrọ Bishop Samuel Ezeofor n'ekwentị ka a mata etu eke si anya anwụ maka ọ zabeghi rute ugbua akụkọ na-apụta. Cheta na ihe onyonyo na-efegharịnụ na soshal midia gosiri ka ndị ụlọụka Emmanuel Anglican Church Ezinifite dị n'Anambra steeti na-eme ngagharịiwe. O gosiri ebe ọtụtụ mmadụ kwụ n'ọnụ ụzọ ụlọụka ahụ na-ekwusike na ha achọghị ka archdeaconry ọhụrụ ewetere ha bata n'ụlọụka ha kama ka ewetere ha nke ochie ka pụchara tupu nke ọhụrụ a abata. Nke a mere ka ha were akwụkwọ e dere ""Uzọ anyị mechiri emechi"" madocha n'ọnụ ụzọ ụlọụka ahụ ka aghara ịka ụka taa ebe ahụ."	https://www.bbc.com/igbo/afirika-54049830
politics	Presidential Elections: Ụlọikpe akụpụla ikpe na Buhari agụrughị akwụkwọ ịbụ onyeisiala	"Akụkọ kachasị dị mkpa n'ụbọchị Fraide, abalị iri na abụọ nke ọnwa Julaị: Ụlọikpe Mkpegharị dị n'Abuja nọrọ n'ụbọchị Fraide kụpụ n'akụkụ, akwụkwọ a gbara na-ekwu na Buhari agụrughị akwụkwọ ịbụ onyeisiala na ntuliaka 2019. Na mkpebi ụloikpe nke ọkaikpe atọ n'isi ya Jọstis Mohammed Idris kwuru na a gbara akwụkwọ ahụ mgbe ọ gaferela oge kwesịrị ka e weta ya bụ okwu n'ụlọikpe nke bụ abalị iri na anọ. Kalu Kalu, Labaran Ismail and Hassy El-Kuris gbaburu akwụkwọ n'ụlọikpe ukwu dị n'Abuja iji gbaghaa na Buhari etozughị ịbụ onyeisiala. mana ụlọikpe ahụ kụpụrụ ya, ha were gbagharịa akwụkwọ ahụ n'ụlọikpe mgbegharị. N'aka nke ọzọ, ""Ezipụrụm mpụtara ntuliaka gaa 'server'"" Onye ọrụ Inec ọzọ agbaala akaebe na ya zigara mpụtara ntuliaka 2019 na 'server' n'oge ntuliaka onyeisiala Naijiria e mere n'ọnwa Febuwari afọ 2019. Olufemi Ogunride, onye so na ndị ọrụ ngo Inec jiri rụọ ọrụ kwuru na ""Ihe m ma bụ na presiding Officer wetara akwụkwọ EC8C Form nke m lere anya were debanye akara site n'igwe 'card reader' banye na 'server'."" Cheta na otu pati PDP rịọrọ ụlọikpe arịrịọ ka e nye ha ikike inyocha 'server' dịka ha na-ebo ebubo na Inec nwogharịrị mpụtara ntuliaka 2019 iji nye Buhari mmeri. 'Nyeenu UNN nkwado imepụta ụgbọala latrik n'ụbara' Otu jikọrọ ndị ntorobia n'Ọwụwa-Anya a kpọrọ 'Coalition Of South East Youth Leaders' akpọkuola gọọmenti etiti ka ha nye mahadum 'University of Nigeria Nsukka'  nkwado ego iji emepụta ụgbọala latrik na-enye ọkụ n'ụbara. Mbeku a na-esote mmepụta ụgbọala latrik na-enye ọkụ nke Engineering Department  nke mahadum ahụ mepụta na nsonso a. Mbeku ahụ dị n'akwụkwọ ozi otu ahụ zitere BBC Igbo ụbọchị Fraide nke onyeisi ha bụ Goodluck Egwu Ibem binyere aka. Ha rụtụrụ aka mkpa ọ dị ka gọọmenti kwado mahadum na imepụta ụgbọala ahụ ka o juo eju bara abara na Naijiria nakwa maka mbupụ na mba ndị ọzọ. Ha kpọkwara oku ka gọọmenti etiti nye mahadum'University of Nigeria Nsukka' ohere inwe ngalaba 'Chemical Engineering.' ""Na Naijiria e nwere mahadum ọkaibe nke mpaghara atọ; 'University of Lagos'(Unilag), 'Ahmadu Bello University' (ABU) na ""University of Nigeria Nsukka(UNN). Nke UNILAG na ABU na-akụzi Chemical Engineering mana e nyeghị UNN ohere ịkuzi Chemical Engineering."" ""Ihe ọbụla bụ ihe kpatara nke a, anyị na-akpọku gọọmenti ka onye ohere ka mahadum a bido kụziwe 'Chemical Engineering' iji kwado ọganihu teknụzụ na Naijiria."" Ogbunigwe egbuola mmadụ itoolu gụnyere nwatakịrị Ihe ọjọọ mere n'ofesi dịka ndị omekataraihepụọụjọ yinyere nwatakịrị ogbunigwe gburu mmadụ itoolu na mpaghara Nangarhar dị na mba Afghanistan. Ihe a mere ebe a gara agbamakwụkwọ merụkwara mmadụ iri na abụọ ndị ọzọ ahụ. Ihe mere n'ogige Pati PDP Akụkọ si n'ọnụ Ọkaiwu Livy Uzoukwu bụ onye du ndị ọkaiwu otu pati People Democratic Party (PDP) na-akọwa na ndị obu egbe wakporo ndị kwesịrị ịgbara Atiku Abubakar na Peter Obi akaebe n'ụlọikpe. PDP sị na ihe a mere ka Ọkaikpe Mohammed Garba yiharịa ụbọchị ikpe ha ruo Monde bụ ụbọchị iri na ise nke ọnwa a. Ndị Shịa nọ ụlọikpe Ndị uweojii Naịjirịa akpụpụla mmadụ iri isii na ise bụ ndị otu ofufe Shịa ụlọikpe dị n'Abuja maka ebubo mwakpo, ịkpa nkata mpụ nakwa ịgbakọ n'ụzọ ezighi ezi. A nwụchiri ha mgbe ha na-eme ngagharịiwe maka onyeisi ha bụ Ibrahim El-Zakzaky gọọmentị etiti Naịjirịa ji eji. Griezmann agaala Barcelona Ndị na-akwado Barcelona amalitela ịkpa nganga dịka ndị isi ha gotere Antoine Griezmann. Griezmann so ndị France bulie Iko Mbaụwa n'afọ 2018 abụrụla onye isii ego e ji zụọ ya kacha dị ọnụ n'ụwa, dịka Barcelona kwụrụ paụnds otu nde narị na asaa iji gote ya. Onyeisiala Muhammadu Buhari ekwuola na nnukwu ọkụ dị ya n'ike ugbua maka ịhọpụta ndị mịnịsta ga-eso ya rụọ ọrụ. Buhari kwuru nke a oge ya na ndị omeiwu ụfọdụ riri nri abalị ụnyaahụ n'Aso Rock dị n'Abuja. Ọ kọwara na ihe o ji dị ka ọ na-egbu oge ịhọpụta ndị mịnịsta bụ maka na ọ chọrọ ịhọrọ ndị ọ ma n'onwe ya na-abụghị ndị pati ya bu APC ga-ahọpụtara ya. A na-ele anya na Buhari ga-ewepụta aha ndị ga-eso ya rụọ ọrụ dịka Minista. Aka chịburu Naijiria bụ Goodluck Jonathan ka na-ekwusi ike na nsogbu Naijiria niile ga-ala kpam kpam ma ọ bụrụ na e mee ihe niile ekwekoritara na ọgbako confrensi nke 2014. Jonathan kwuru nkea n'otu ọgbakọ na Legọs unyaahụ bụ abalị iri na otu nke ọnwa Julaị. Ọ kọwara na mgbe emechara ya bụ ọgbakọ na 2014, oge adighịrị ya iji tinye nkwekọrịta ndị ahụ n'ọrụ n'ihi na oge ntuliaka atụnyela n'ụkwụ. Na mba ofesi, Onyeisiala mba Amerika bụ Donald Trump ekwuola na ọchịchị ya ga eso ụzọ ọzọ iji chọpụta mmadụ ole bi na Amerịka bụ ndị si mba ọzọ wee bịa. Ụlọikpe ukwu Amerịka machiri Trump itinye ajuju gbasara obodo mmadụ si mgbe a ga-eme ọgụgụ ọnụ nke afọ 2020. Mana Trump na ndị pati ya bụ 'Republicans' kwuru na ha ga-esi ụzọ ọzọ wee nweta ọnụọgụgụ ndị mbiara mbiara ole bi n'Amerịka maka na ahụghị ka e mere, e mee ka a hụrụ. N'egwuregwu bọọlụ, ọ ga na-ada ""jiria jiria"" ụbọchị ụka mgbe Nijiria ga-ezute Ọljiria n'agba abụọ nke ikpeazụ nke asọmpị iko mba Afrịka. Mba Ọljiria jiri ọkpụ goolu penariti anọ asatara atọ wee dulaa ndị Aịvọrị Kost ụnyaahụ. Iji wulite mmụọ ha, ndị ogaranya abụọ bụ Aliko Dangote na Femi Otedola ekwela ndị Super Eagles nkwa ibunye ha ego n'ụkpa ma ha merie ya bụ asọmpi. Mba Senịgal ga-ezute ndị Tunisia na asọmpi 'semi-final' nke ọzọ. Akụkọ ga-amasị gị:"	https://www.bbc.com/igbo/afirika-48961685
business	Brexit: Ihe ga-eme dịka mba UK na-ahapụ Ọgbakọ Yurop Kpam Kpam na Jenụwarị 1, 2021	"Praịm Minista mba Briten bụ Boris Johnson ekwuola na njem mba ahụ nọ maka ịpụta ọgbakọ mba Yurop  abịala na mmezu dịka ha na ndị na-anọchite anya Yurop bịara na nkwekọrịta maka atụmatụ Brexit. Nke a pụtara na Brexit ga-esu n'ụbọchị mbu nke ọnwa jenụwarị afọ 2021. Johson sị: ""na-agbanyeghị na anyị apụọla na otu European Union, Anyị na Yurop ka nọkọtara"". Johnson kwuru nke a oge ọ na-agwa ndị ntakụkọ okwu ụbọchị tọzde. Okwu ya bịara dịka ịkasị ndị mmadụ obi dịka ọtụtụ na-atụ ụjọ ihe ọpụpụ a pụtara. Gọọmenti mba Briten kwuru sị ""anyị enwetakwala ikike n'elu ego anyị, iwu okeala, iwu obodo, azụmahịa nakwa mmiri a na-akpụ azụ"". Mba dị na Yorup dịka Jamini, Fransi ,Austria na ndị ọzọ akwadola ọpụpụ  Briten pụrụ n'otu jikọrọ ha. O meela afọ anọ (site Juun afọ 2016) ụmụ afọ Briten tụrụ vootu were kwuo na ha chọrọ isi na otu ""European Union"" pụọ. Mana o ruola afọ 50 kemgbe ha kwenyere isu n'ọgbakọ Yurop nke mere ka ewepu oke ala mba niile nwere nkwekọrịta ị bụ otu ahịa nke Bekee kpọrọ ""EU Economic Zone"". N'oge ahụ, ọ bụ sọsọ Briten jidesiri ego aha aka dịka ndị ọzọ ji ego Euro gbanwe nke ha. Brexit a pụtara na ndị Briten abụghịzị ndị Ọgbakọ Yurop nke pụtara na oke ala ha abụghịzi ihe mmadu maọbụ ibu ga-agafe etu o si chọọ. Onye chọrọ isi Yurop gaa Briten maọbụ Briten gaa Yurop ga-ejizi akwụkwọ ikike. Tupu e binya aka n'akwụkwọ Brexit a, mmadu na ibu na ụgbọala na-abata ma na-apụ na-enweghi mbochi. Ndị Yurop agaghị a na-ebinwụ na Briten. Ndị Briten agaghị enwesi ikike ibi na Yurop n'enweghi akụkọ. Mba Nọten Ịland ka ga-anọ n'ihe a kpọrọ ""EU single market for good"". Briten na Yurop nwere nkwekọrịta iji hụ na oke ala Nọt ana Sawụt Ịland agbachighị agbachi. Nke a pụtara na ihe emepụtara na ịnland ka ga na-abanye Yurop na-enweghị mgbachi ọbụla. Ọ bụghị sọsọ azụmahịa nakwa nagharị mmadụ ka iwu a metụtara. Dịka nkwekọrịta eji hibe Ọgbakọ Yurop siri di, o metụtara njem ala n'ụgbọelu, atụmatụ ngbanwe eligwe a kpọrọ ""climate change"" nakwa mmekọrịta nchekwa. Ugbua, mmekọrịta siri welele ndị a niile ga-abịa na njedebe. Ọ ga-arịa ahụ inwete mmekọrịta ga-awa n'ihu karịa etu ọ dibu na mbụ."	https://www.bbc.com/igbo/afirika-55440150
sports	Olympic Games Tokyo 2020: Ka o si aga n'egwuregwu Olympics 2020	A malitela emume mmepe asọmpi Olympics 2020 nke na-eme na Tokyo dị na mba Japan taa bụ Fraide abalị 23 nke ọnwa Julai afọ 2021. Ọtụtụ mba ruru iri ise na otu bịara ya bụ asọmpi ji ọkọlọtọ ha dị iche iche na-efe dịka ha na-egosi ụwa onwe ha. Mba ndị dịka Greece bụ ndị bu ụzọ gosi onwe ha site n'ife ọkọlọtọ ha ebe mba Japan bụ ndị na-ahazi ga-abụ ndị ikpeazụ. Mba Jamini nọkwa n'egwu Mba Itali pụtakwara n'egwu igosi ụwa ihe ha jiri biri. Mba Briten gosikwara na ha abụghị ndị ikpeazụ n'okwu banyere asọmpi Olympic Ihe I kwesịrị ịma maka egwuregwu Olympics Tokyo 2020 Kamgbe a malitere egwuregwu a kpọrọ Olimpik n'afọ 1896 na mba Greece, onwebeghị nke dịka nke Tokyo 2020. Otu okpụrụkpụ ihe kpatara nke a bụ n'ihi ọrịa ọjọọ coronavirus maọbụ covid19. Taa bụ Fraịde, abalị 23 nke ọnwa Julaị 2021, ka asọmpi nke afọ a na-amalite n'uju. Ndị Afrịka a bụ ndị ejiri nọchite anya mpaghara dị iche iche n'Afrịka. A họpụtara ha dịka etu asọmpị Olympik sirimetụta ha ya na ntụruugo ole ha nwetarala ma etu egwuregwu ha na-eme siri pụo iche. Ndị Naịjirịa ga-eso n'asọmpi Olimpik 2020 Naịjirịa mmadụ iri isii (60) ga-anọchi anya Naịjirịa n'asọmpi 'Olympics' nke afọ a. Asọmpi ha ga-esonye na ya gụnyere: 'Basketball' (ụmụnwoke na ụmụnwaanyị, 'Artistic Gymnastic', na 'Athletics' (Ọsọ, ịwụli elu, ịtụ ihe ọtụtụ). Ndị ọzọ bụ: 'badminton', mgba, mgba takwando, ịkpa ụgbọ, ọsọ ụgbọ mmiri (canoe sprint), igwu mmiri, na tebulu tennis. Onye bụ onye ndu (captain) otu Naịjirịa n'Olimpik afọ a bụ Aruna Quadri na-apịa tebulu tenis. Nke a bụ 'Olimpik' nke atọ Aruna Quadri na-agara Naịjirịa Ndị otu basketball Naịjirịa enwetaghị akwa ha ga-eyi n'asọmpi a n'oge, dịka ndị 'custom' jichiri ya ogologo oge dịka e si mba Chaịna tụlata ya. Ọ bụ ndị a na-akụ basketball ji aka ha zụtara onwe ha akwa dịka ha na-eme nkwado ha. A na-akwụ mmadụ ụgwọ maka i turu ugo n'asọmpi Olimpik? E nweghị ego ndị na-ahazi egwuregwu Olimpik na-akwụ onye ritere ọla ọcha, ọla edo maọbụ ọla nchara. Mana mba dị icheiche mapụtara ego ha na-akwụ, maọbụ ihe ndị ọzọ ha na-emere ndị tuteere ha ugo na ya bụ asọmpi. Iji maa atụ, mba Amerịka na-akwụ $37,500 maka ọla edo, $22,500 maka ọla ọcha, na $15,000 maka ọla nchara. Mba dịka Singapore na-akwụ ndị be ha otu nde dọla maka ọla ọcha, ebe mba Indonesia na-enye ndị nke ha $750,000 maka ọla edo. Odochabeghị anya ego ole gọọmentị Naịjirịa ga-eji tie onye ritere ọla ọbụla n'Olimpik nke afọ a aka n'obi. Mana n'egwuregwu nke mba Afrịka (African Games) e mere na Morocco na 2019, gọọmentị Naịjirịa nyere ndị tuuru ugo $3000, $2000 na $1000 maka ọla edo, ọla ọcha na ọla nchara n'otu n'otu Otu onye kwesịrị ka a kwanyere ya ugwu n'ụzọ pụrụ iche n'Olimpik nke afọ a bụ Mike Brown. Otu 'basketball' Naịjirịa na-emezi nnọọ nke ọma ugbua n'ihi nwa amadi a bụ onye nkuzi ha. Mike Brown anaghị eri ụgwọ ọnwa ọbụla dịka ọ na-akuziri ndị Naịjirịa ugbua, kama o kwuru ka e were ụgwọ ọnwa ya na-akwalite egwuregwu 'basketball' na Naịjirịa. Ọ bụkwa ya mere ọtụtụ ụmụ Naịjirịa a mụrụ na mba ofesi jiri kweta ịkụrụ Naịjirịa bọọlụ. Ihe i kwesịrị ịma maka Mike Brown Usoro Ndị Afrịka a bụ ndị ejiri nọchite anya mpaghara dị iche iche n'Afrịka. Ahọpụtara ha dịka etu asọmpị Olympik sirimetụta ha ya na ntụruugo ole ha nwetarala ma etu egwuregwu ha na-eme siri pụo iche. NDI MERE YA: Editorial production by Nkechi Ogbonna, Princess Abumere and Muthoni Muchiri. Design by Olaniyi Adebimpe and Millicent Wachira. Web Developer: Purity Birir. Additional support by: Sally Morales and Celestine Karoney. FOTO: Getty Images, The International Basketball Federation, AFP, Nigerian News, Nigerian Rowing Canoeing and Sailing Federation, Nigerianews, Mekseb Debesay, Sailing Club of Mozambique, Giana Farouk, EPA, Press Focus/News Pix via PA, Erwythereyet via Twitter, Bruce Viaene via Olympics, ClimbZA, DW via Club of Mozambique.	https://www.bbc.com/igbo/egwuregwu-57918024
entertainment	'Ihe onyonyo na-efegharị na soshal midia egosighị ebe mu na Uche Maduagwu kpere udo' - Jim Iyke	"Na mkparịtaụka BBC Igbo na onye ejije ""Nollywood"" a ma ama bụ Jim Iyke mere ọ kọwara na ihe onyonyo na-efegharị na soshal midia egosighị ebe ya na Uche Mmaduagwu kpere udo. Jim Iyke kwuru na ya gara zute Maazị Maduagwu maka ihe o mere kpasuru ya ịwe n'ihe ọ bụ ihe nwere ikike imetọ aha ọma ya ma meetọ ihe ejije ọhụrụ ya. O kwuru na n'ezia njem nleta ọ gara ileta Maazị Mmaduagwu bụ maka udo na ọ bụghị maka ọgụ mana ka ihe si mee na mbido ezigbo ịwe ebubo o boro ya nakwa etu o si zaa ya ajụjụ mere o ji chọọ iti ya ihe. Ọ gara n'ihu kwu na ya na Uche Mmaduagwu kpere udo n'okwu ahụ. O kwukwara na Maazi Maduagwu sị na ọ bụghi olileanya ya ebute ọgụ mana, ọ bụ ihe egwuregwu na ihe ọchị ọ na-eme na soshal midia kpara ya ji kwuo ihe o kwuru. Dịka Uche Maduagwu boro Jim Iyke ebubo na o si n'ụzọ aghọghọ na nke na-ezighi ezi kpata ego, BBC Igbo jụrụ ya nke bụ eziokwu n'okwu a. Jim Iyke kwuru na okwu a bụ ezigbo ugha, ọ gara n'ihu kwuo ọrụ aka ole m ole o ji ugbua nke gụnyere: Ụlọọrụ na-ahazi njem, Ụlọọrụ Teknzụ,  Ụlọ ọrụ na-ebugharị ngwo ngwo ndị mmadụ, Ụlọ ezimike 'Airbnb' kariri anọ, Ụlọọrụ na-ere akwa na ihe ejiji. N'okwu ya o si ""Ebidoghi m taa kpatawa ego, ọ bụghị ihe niile ka mmadụ na-etinye na soshal midia. Mgbe m dị afọ iri abụọ na otu ka m bidoro mewa ihe onyonye na ihe ejije Nollywood"" O kwukwara na o tinyela ụchụ na ihe ejije ọ na-eme nke gụnyere i ga njem n'ofesi gaa guo akwụwkọ banyere ikata ego na ihe ndị ọzọ nyiri ya. Jim Iyke duru ndị ntọrọbịa chọrọ ịrụ ọrụ ihe ejiji ndụmọdụ ka mara na ọ bụghị sọ ihe egwuregwu ma ọ bụ ezigbo ihe ahịa a na-etinyere ụchụ eme. Jim Iyke gwara BBC Igbo na ihe a mere abụghị ihe nkwado ejije ọhụrụ ya nke aha ya bụ 'Bad Comment', ma ka ihe si mee, ọ mere na ndabanye na ihe mere metụtara isi okwu ejije ya. Ọ kọwara anyị na ihe kpatara o ji mee ejije a bụ agwa ọjọọ ole m ole ndị mmadụ kpasara ya na soshal midia nakwa ndị ọzọ ọ ma. Ọ tụpenyere BBC Igbo azụ ndị a ma ama nọ n'ime ihe ejije a, ụfọdụ n'ime ha bụ: Chewetalụ Agu, Young Jon (the Wicked Producer), Timaya , Desmond Ellitot, Rugged man, Francias Duru , Ay The Comedian, Warri Pikin, dgz. Ọ Kọwara BBC Igbo na ejije a pụtara n'ụlọ ihe onyonyo bekee na-akpọ 'cinemas' ugbua, o kwukwara na ọ ga a pụta n'ihe teknzu 'Netflix' ne-ebe ọnwa Dịsemba. Na nchikọta, ọ rịorịọ ndị ntorobia arịriọ ka ha na-akwado ihe ejije 'Nollywood' etu ha si akwado nke ndị bekee na ndị Ịndịa. O kwukwara na ime ihe ejiji na Naijịrịa adịghị mfe dịka gọọmentị anaghị etinye aka na-ikwado ihe ejijie etu ndị bekee na ndị mba ọzọ si eme."	https://www.bbc.com/igbo/afirika-58339108
politics	Frank Ibezim: E duola ya n'iyi ọrụ dịka onye nnọchiteanya Imo North n'ụlọomeiwu ukwu	"Onyeisi ụlọomeiwu ukwu bụ Ahmad Lawan eduola Chukwuma Frank Ibezim n'iyi ọrụ dịka onye omeiwu na-anọchite anya Imo Nọt n'ụlọomeiwu ukwu. Ibrahim El-Ladan bụ oje ozi nke ụlọomeiwu ukwu ka Lawan nyere iwu ka o duo ya n'iyi ọrụ. Ka ọ na-edu Ibezim n'iyi ọrụ n'ụbọchị Tuzde, 27 nke ọnwa Epreelụ 2021, Lawan kwuru sị ""Site n'ịṅụ iyi ọrụ a, anọchitela Imo Nọt anya ọfụma."" Cheta na Ibezim na Ifeanyi Araraume bu okwu gbasara onye meriri na ya bụ ntuliaka gaa ụlọikpe mgbe e mechara ntuliaka n'ụbọchị ise nke ọnwa Disemba 2020, maka oche ahụ. Onwuasoanya FCC Jones onye na-ekwu na ọ bụ ya bụ onye mgbasa ozi APC n'Imo steeti, ka na-ekwusi ike na ọ bụ Ararume meriri ya bụ ntuliaka. O kwuru na ọ bụ n'Owere ka ụfọdụ ndị nọrọ gbaa izu ma kpọpụta aha Frank Ibezim dịka onye meriri ntuliaka ahụ. Onwuasoanya dọkwara aka na ntị ka ndị isi APC nọ n'Abuja nakwa Inec kpachapụ anya ma ghara iwepụta Frank Ibezim ka ọ nọchite anya ndị APC na ntụliaka ahụ. Ọ gara n'ihu kwuo na dịka Gọvanọ Hope Uzodinma kwuru na ya si ụzọ 'Ben Johnson' bata n'ọchịchị, na ha agaghị ekwe ka o mee otu a ọzọ. Okwu nke a na-abịa dịka ndị isi otu APC n'Abuja nakwa Inec kpọpụtara aha Frank Ibezim dịka onye meriri. Enyinna Onuegbu, onye sokwa na ndị isi APC n'Imo steeti, gwaburu BBC Igbo n'ekwentị na FCC Jones bụ onye ọchọnganoko. O kwuru sị: ""Onye meriri ntuliaka ime ụlọ anyị mere n'Imo North bụ Frank Ibezim."" ""Ọ bụ ya ka ndị isi pati anyị nọ n'Abuja ma."" Onuegbu kwukwara na akwụkwọ ahụ na-egosi aha Ararume dịka onye meriri ya bụ ntuliaka bụ okpotokpo asị. Oche ndị Imo North n'ụlọ omeiwu ukwu ghe oghe ugbua n'ihi na Benjamin Uwajumogu onye nọbụ na ya alaala mmụọ. Ngalaba nhazi ntuliaka bụ 'Independent National Electoral Commission' kwuru na ọ bụ na abalị ikpeazụ nke ọnwa Ọụtoba ka ha ga-eme ntuliaka iji họpụta onye ọhụrụ. Pati ndị ọzọ a ma ama emekwaala nhọpụta nke imeụlọ ma wepụta ndị ga-anọchị anya ha na ya bụ ntuliaka. Dịka akụkọ si kwuo, otu 'Peoples Democratic Party' họpụtara Mazị Patrick Ndubueze onye okpuruọchịchị Okigwe, ebe ndị 'All Progressives Grand Alliance' họpụtara Mazi Charles Onyirimba onye okpuruọchịchị Ehime Mbano."	https://www.bbc.com/igbo/afirika-54024071
sports	Manchester United vs Newcastle: C Ronaldo egosila na ọ ka bụ odogwu n'egwu ọ ma agba	Afọ bọọlụ nke 2021/2022 ga-abụkwa ọkpọka dịka mmadụ abụọ a bụ Cristiano Ronaldo na Romelu Lukaku gosiri ihe ha nwere ike imwenwu. Ronaldo nyere goolu abụọ dịka Manchester United ji ọkpụ goolu anọ a satara otu merie Newcastle. Mana Lukaku nyekwara goolu abụọ nke ya oge Chlsea gbara ndị Aston Villa 3-0. Ronaldo bụ aha a kpụ n'ọnụ n'ụwa niile kamgbe o si Juventus laghachi Manchester United. Ọtụtụ ndị ma anya egwuregwu bọọlụ ekwuola na o nwere ike inyere Man Utd aka bute iko EPL nke afọ 2022. Mana n'asọmpi ndị Man Utd na ndị Newcastle n'ehihie Satọdee aka Roinaldo gosiri na onye a na-ekwu nwere ihe ọ na-eme. Man Utd ji ọkpụ goolu anọ a satara otu merie Newcastle, ebe C Ronaldo nyere abụọ n'ime ha. Matakwa na nke a bụ asọmpi izizi ọ na-agbara Man Utd kamgbe ọ lọghachiri azụ. Bruno Fernandez na Jesse Lingard nyeziri abụọ ndị ọzọ. Chelsea wepụtara ego gbara ọkpụrụkpụ (£97.5 million) iji si n'otu Inter Milan zụta Lukaku n'afọ a. Cheta na Lukaku nyeere ndị Inter Milanaka mabute iko bọọlụ nke mba Itali nke afọ 2020/2021. Nke a bụ asọmpi mbụ Lukaku na-agbara Chelsea n'ama egwuregwu Stamford Bridge kamgbe a zụtara ya ọzọ. O nyebuola goolu abụọ tupu taa. Dịka ndị ọgba bọọlụ, Ronaldo na Lukaku yiri onwe ha n'ụzọ dị icheiche: Mana otu ndịiche doro anya bụ na Ronaldo ka Lukaku bụrụ okenye. Ronaldo dị afọ iri atọ na isii (36), ebe Lukaku dị afọ iri abụọ na asatọ (28). Ọtụtụ na-ekwu na ike agwụwala Ronaldo, mana ihe ọ gbara taa egosila na agadi anaghị aka nka n'egwu ọ ma agba.	https://www.bbc.com/igbo/egwuregwu-58531556
entertainment	2019 Top Searches: Naira Marley, RUGA na ihe ndị ọzọ a kacha chọọ n'ịntanetị n'afọ 2019	Ọbịbịa ịntaneetị emeela ka mgbasa na nzikọrịta ozi dịwanye mfe. Ịchọpụta akụkọ maọbụ onye na-ewu ewu bụzị naanị nkeji olemole ka ọ na-ewe. Dịka afọ 2019 na-abịa n'isi njedebe, anyị mere nchọpụta gbasara akụkọ, isiokwu nakwa ndị mmadụ a kachasị chọọ n'ịntanetị. Lee ha ebe a: Isi akụkọ a kacha chọọ na ịntaneetị 1. RUGA Dịka mwakpo ndị ọchịehi na-abawanye na Naịjirịa, gọọmentị etiti wepụtara atụmatụ ha kpọrọ 'Rural Grazing Area' (RUGA). Mana ndị mmadụ anabataghị atụmatụ ahụ chaa chaa. 2. Abụbụ ọrụ ndị ASUU Abụbụ ọrụ ndị otu jikọrọ ndị nkuzi mahadum Naịjirịa abụghịzị ihe ọhụrụ. Nke ikpeazụ ha gbara bụ n'ọnwa Febrụwarị 2019 ka ha kwụsịrị ya. N'ọnwa Nọvemba, ASUU jikwa abụbụ ọrụ yijaa gọọmentị n'ihi na ha achọghị iso n'atụmatụ a kpọrọ 'Integrated Payroll Personnel Information System' (IPPIS). 3. Asọmpi iko mba Afrịka Asọmpi iko mba Afrịka afọ 2019 kporo nnukwu ọkụ. Ọ bụ na mba Ijipt ka a gbara ya. BBC Igbo guzoro ka odogwu iwetara ndị Igbo etu ya bụ egwuregwu si gaa. 4. Iko mba ụwa ụmụnwaanyị Nke dịkwa ka ya bụ iko mbaụwa ụmụnwaanyị a gbara na mba Brazil. Ọ bụ ụmụnwaanyị mba Amerịka tuuru ugo na ya. 5. Xenophobia Mwakpo a na-awakpo ndị mbịarambịara na mba Saut Afrịka kawanyere njọ n'afọ 2019. Ọtụtụ ụmụ Naịjirịa si mba ahụ gbalata n'ihi ya bụ ihe. 1. Naira Marley Onye oti egwu a wuru ewu maka ihe ọjọọ nakwa nke ọma. Nke ọjọọ bụ na ngalaba mgbochi nrụrụaka bụ EFCC kpụpụrụ ya ụlọikpe maka ebubo izu ohi na ịntaneetị. Ikpe ahụ ka na-aga n'ihu ugbu a n'ụlọikpe dị na Legọs. Nke ọma bụ na Naira Marley tiputara egwu ọhụrụ ọ kpọrọ LOL (Lord Of Lamba). Nwaokorobịa a nwere ọtụtụ ndị ntorobịa egwu ya na-amasị. 2. Atiku Abubakar Atiku bụbu osote onyeisiala Naịjirịa, nke so wee zọọ ọkwa onyeisiala na ntuliaka 2019 mana kụọ afọ n'ala. Oge e mechara ntụliaka ahụ, Atiku gara ụlọikpe na-ekwu ka e mee ya onyeisiala, mana nke ahụ nyụkwara pịị. 3. Neymar Neymar bụ onye ọgba bọọlụ mba Brazil a ma ama. O wuru ewu na oge ndị mmadụ che na ọ ga-alaghachi otu egwu Barcelona bụ ebe o si pụọ gawa PSG n'afọ 2017. 4. MC Oluomo Oluomo bụ onyeisi ndịọrụ ụgbọala na steeti Legọs. Ọbụkwa onye nkwado Bola Tinubu, aka chiburu Legọs Steeti. 1. Zlatan Zlatan nwetara nnọọ aka nchawa n'afọ 2019. Egwu ya dị ọtụtụ ndị mmadụ n'ọnụ. 2. Burna Boy Ọnwa Burna Boy na-etizi ugbu a. Nke kacha bụ na ahọpụtara egwu ya maka iso zọọ nrite 'Grammy'. 3. Teni Nwaada a sozi n'ihe a na-eme ugbua. Egwu ya na-atọba ndị mmadụ n'ụbụrụ isi. 4. Kizz Daniel Kizz Daniel tiputara egwu ọhụrụ di icheiche n'afọ a. Ha gunyere 'Pak n Go', 'Ello Baby' na 'Eko'. Ndị na-eme ejije a kacha chọọ 1. Regina Daniels Nwa agbọghọ anaghị agha igosi mma nakwa akụnaụba ya oge ọbụla. Ihe ọzọ kpatara o ji ewu ewu mgbe niile nwere ike bụrụ maka na di ya bụ onye ọgaranya a ma aha ya. 2. Genevieve Nnaji Afọ 2019 maara Genevieve Nnaji nnukwu mma. E wepụtara ihe onyonyoo ya bụ 'Lion Heart' maka ituru ugo 'Oscar'. Mana o mechara ọ dabaghịzị. 3. Tonto Dike Aha ọzọ i nwere ike ịkpọ Tonto Dike bụ 'Azụanụụka'. O wuru ewu n'afọ maka ọtụtụ ihe, otu n'ime ha bụ maka na ọ gara ụlọọgwụ gbanwee ahụ ya nke bekee na-akpọ 'cosmetic surgery'. 4. Hadiza Gabon Hadiza bụ onye na-eme ihe nkiri n'asụsụ awụsa nakwa bekee. Mana ebe a kacha mara ya bụ n'ejije nke ndị awụsa. Ihe nkiri TV a kacha chọọ 1. Big Brother Naija Nke a bụ ihe nkiri kacha ibe ya e mere na Naịjirịa n'afọ 2019 Onye meriri ya bụ nwa afọ Igbo aha bụ Mercy Eke onye e ji Lamborghini mara abụrụla Ugoeze Big Brother Naija. 2. Mehek Nke abụ ihe nkiri a na-eme 'Zee World'. 'Zee World' bụ ihe ejije ndị mba India mana ọ na-amasị ọtụtụ ndị Naịjirịa. 3. Captain Marvel Nke a bụ ihe nkiri nke si mba Amerịka. Ya bụ ihe nkiri wuru ewu oge e wepụtara ya. 4. When they see us Nke a bụkwa ihe nkiri si 'Hollywood'. Ọ na-amasị ọtụtụ ndị Naịjirịa nke ukwu. Akụkọ ndị ọzọ ga-amasị ya: Ihe nkiri ga-amasị gị:	https://www.bbc.com/igbo/afirika-50920136
health	What is 420 celebration: Lee ihe mere 420 jị bụrụ akara dị mkpa maka ndị na-ese 'marijuana'	"Ị lee anya na soshal midia taa bụ ụbọchị 20 nke ọnwa Eprel, ị ga-ahụ na akara '420' na-efegharị, lee ihe kpatara nke a. Dịka taa bụ ụbọchị 20 nke ọnwa anọ bụ nke ndepụta akara ya bụ 420, ọtụtụ mba dị ịcheịche na-eme ihe omenala ncheta ahịhịa marijuana nke anyị ma dịka igbó. Ihe a malitere dịka ndị enyi ise na mba California maliter ịgbakọ ma o were nkeji iri abụọ gafee elekere anọ nke mgbede ụbọchị ọbụla, ma na-achọ ebe ha ga-ese 'marijuana'. Aha mmadụ ise a bụ Steve Capper, Dave Reddix, Jeffrey Noel, Larry Schwartz, and Mark Gravich. Ha bụ ụmụakwụkwọ oge ha malitere ime nke a. Cheta na ọtụtụ ndị nnyocha sayensị na-ekwu na ahịhịa 'marijuana' nwere ọtụtụ akụrụngwa na-edozi ahụ ma na-agwọ ọrịa n'ime ya. Mana ọtụtụ mba ụwa dị icheiche machiri 'marijuana' dịka ọgwụ ike. Naịjirịa so na mba dị otu a. Ugbua, dịka akara 420 na-efesa, ọtụtụ otu na-alụ ọgụ ikike dịrị mmadụ na mba dị iche iche jizị ụbọchị a eme ngagharị iji kpọkuo gọọmentị ka e bulie mmachị a machịrị ọgwụike marijuana na mba ha. Emume 420 nke afọ a ga-adị n'obodo Denver nke dị na steeti Colorado na mba Amerịka. Colorado bụ steeti mbụ na mba Amerịka buliri mmachị ise 'marijuana' Ndị na-ese ihe osise hụtara nke a dịka nnukwu mmeri nyere mbọ ha na-agba ka ewepụ mmachị a machiri ise anwụrụ. Ahịhịa 'marijuana' maọbụ 'cannabis' nke e ji Igbó mara na Naịjirịa, so na otu n'ime ọgwụ ike nke gọọmentị Naịjirịa machiri amachi. Mana nke a egbochighi ọtụtụ ndị mmadụ ịse ya, ọkachasị ndị ntorobịa. Ọ bụ eziokwu na ndị nnyocha sayensị na-ekwu na ahịhịa 'marijuana' nwere uru ọ bara maka ahụike, mana o nwekwara ọtụtụ ọghọm nke mere gọọmentị ji machie ya. Ahịhịa 'marijuana' nwereike inyere mmadụ aka n'ọtụtụ ụzọ ọkachasị ndị na-arịa ụfọdụ ọrịa. Enyemaka a gụnyere: ""Ibelata ahụ mgbu, ịbelata ọnọdụ ahụike na-emetụta ụbụrụ isi mmadụ maọbụ ""multiple sclerosis"" na Bekee, ibelata oke ịgbọ agbọ, ịkwụsịlata oke ụjọ na obi mmapụ, nakwa inyere ndị nwere ọrịa kansa aka."" Onye kwuru nke a bụ okammụta Makuochi Muobike, bụ ọkachamara n'ọgwụ nakwa ịmepụta ọgwụ. Muobike gwara BBC Igbo na ""'marijuana' nwere ike inye aka ka agụụ gụọ mmadụ, ọkachasị onye ahụ na-arịa"". O kwukwara na a na-eji ya enyere ndị nwere ihe Bekee na-akpọ ""post-traumatic stress disorder"" nakwa ọrịa parkinson' aka. Dọkịta ọzọ aha ya bụ Udodi Okoli kwuru na 'marijuana' na-enyere ndị na-enwe nsogbu ihi ụra aka ka ha rarụ ụra nke ọma. Kama ọ dọrọ aka na ntị na ọ bụ dọkịta kwesịrị ịgwa mmadụ ụzọ ka mma ọ ga-esi jiri 'marijuana' mee ihe, ""ọ bụghị ihe mmadụ na-aṅụrụ onwe ya aghara aghara ""Agbanyeghi na 'marijuana' nwere ọtụtụ uru, ọ naghi abụ ọgwụ mbụ maọbụ nke abụọ a na-enye onye ọrịa n'ihi ọghọm dị n'ịṅụfe ya oke,""dọkịta Okoli kwuru. Kedụ ọghọm dị na mmadụ ịse Igbó maọbụ itinye ya na nri? Otu nwoke na-achọghị ka akpọ aha ya kwuru na ịse Igbo na-enyere ya aka n'ikpalite mmụọ ya nakwa na-iralarụ ụra nke ọma. Otu nwaanyị na-achọghị ka akpọ aha ya kwuru na enyochapụtara ọgwụike a n'ahụ ya n'ụlọọrụ ya, nke mere e ji chụọ ya n'ọrụ n'ihi na ọ bụ ihe ụlọọrụ ha machiri amachi. Onye ọzọkwa sị ka a kpọọ ya John kwuru na Igbo na-enyere ya aka ịkpalite agụụ iri nri n'ihi na ọ naghi enwe mmasi rie nri. John kwukwara na ""Igbo na-enyere m aka n'ịchepụta echiche ọma n'ọrụ aka dịka onye ọkwa nka."" Nwaokorobịa ọzọ kwuru na ọ na ese Igbo iji bụ ihe na-enyere ya aka imesapụ ahụ n'ihi na ọ bụ onye  ihere. O kwukwara na ụtọ Igbo abaala ya n'ụmị nke bụ na ọ ga-esiri ya ike ịkwụsị. Nke a ebuterela ya na ndị ezinụlọ ya nsogbu n'ihi na nne ya achọghị ka ọ na-ese ya. Ngalaba NDLEA bụ ndị na-ahụ maka mgbochi ịṅụ na ibughari ọgwụ ike bekee kpọrọ 'narcotics' na Naịjirịa. Ntaramahụhụ dịịrị onye a hụrụ ọgwụ ike dịka 'marijuana' n'aka ya bụ na onye ahụ ga-aga mkpọrọ ihe dịka afọ iri na abụọ. Ọ bụrụ na ọgwụ a hụrụ n'aka onye ahụ buru ibu, o nwereike ịga nga mkpụrụ ọka. Ọ bụ ezie na ọtụtụ mmadụ na mba ofesi na-agba mbọ ka a kagbuo mmachị 'marijuana', gọọmentị Naịjirịa ka kwusoro ike na ya bụ ahịhịa megidere iwu. Agbanyeghi na ụfọdụ ndị ahụike ka na-eme ndọrọndọrọ ma ọgwụ a enwereike ịtọ kụrụ mmadụ tọfee ya uche, ọtụtụ akwụkwọ ahụike agbaala ama na ụtọ ọgwụ a nwereike ịba mmadụ n'akwara nke bụ na onye ahụ aghaghị enwe ike kwụsị ịṅụ ya maọbụ see ya. Onye nọ n'ọnọdụ a nwereike ịnata ọgwụgwụ site n'aka ndị ọrụ ahụike na-ahu maka akparamagwa. E nwere ụfọdụ usoro ọgwụgwọ a na-eji enyere ndị a aka nke gụnyere: Ha niile nakwa ndị ọzọ bụ usoro eji azọpụta ndị ịse ọgwụ a na-eme ịwa. Marakwa na onye nọ n'ọnọdụ a abụghị onye e kwesịrị ịchị ọchị maọbụ kwaa emo, kama ọ bụ onye e kwesịrị iji ịhụnanya na ọmịiko nyere aka. Lekwa ụfọdụ ihe onye nwere mmasị ibelata ise maọbụ ịkwụsị ise ọgwụ a ga-eme:"	https://www.bbc.com/igbo/afirika-60325731
entertainment	Ọtụtụ ndị a ma ama na-etigharị egwu m na-anataghị m ikike - Madam Ladder	"Otiegwu ụka bụ Agnes Iroh a ma dịka ‘Madam Ladder’ akọwarala BBC Igbo ọtụtụ ihe banyere ndụ ya nke ọha amaghị maka ya. Na mkparịtaụka a, Iroh kọwara etu ụfọdụ ndị ọkachasị ndị otiegwu a ma ama sị ewere ma na-etighari egwu ya dịka ụzọ ha si akpata ego mana ha anaghị anata ikike n’aka ya tupu ha e mee nke a. O﻿ ji ndị otiegwu abụọ bụ Olamide Gbenga Adedeji, onye a ma dịka 'Olamide', nakwa Tim Godfrey nye ọmụma atụ. D﻿ịka o si kwuo, Olamide tinyere olu ya bụ Madam Ladder n'egwu nke ya onwe ya bụ Olamide, na-anataghị ya ikike ọbụla, ebe Tim Godfrey gụgharịrị egwu ya a kpọrọ 'nara ekele', na-anataghị ya ikike. B﻿BC Igbo gbara mbọ ịnụ n'ọnụ ndị otiegwu abụọ a bụ Olamide Gbenga Adedeji, nakwa Tim Godfrey, mana ọ mịtaghị mkpụrụ. H﻿a abụọ azaghị ekwentị ha maọbụ zaghachi ozi anyị zigaara ha n'ekwentị, na whatsapp nakwa 'email'. N﻿aịjirịa nwere iwu a kpọrọ 'Copyright Act' nke e wepụtara n'afọ 2004. Iwu a gbochiri onye ọzọ imegharị maọbụ rụgharịa ihe ọbụla mmadụ chepụtara n'onwe ya dịka akwụkwọ e dere ede, abụ, ihe eserese, ihe ejije onyonyo, maọbụ egwu akụpụtara akụpụta. I﻿wu a hibekwara ngalaba a kpọrọ 'Nigerian Copyrights Commission' bụ ndị ọ dị n'aka ịhụ na mmadụ ọzọ ewereghị egwu, maọbụ ejije, maọbụ eserese onye ọzọ, megharịa ya ma were ya na-akpara ego. Na mkparịtaụka ya na BBC Igbo, O﻿riaku Agnes Iroh (Madam Ladder) kwuru na oge ha malitere iti egwu, ""ọ bụghị maka ego ka anyị ji banye ya"". ""﻿Ihe na-anụ anyị ọkụ n'obi bụ ito Chineke, na ime ka ndị mmadụ chegharịa sowe Chineke,"" ka o kwuru. Ọ kọwara etu njem ya n’ọrụ iti egwu siri malite ma kọwapụta ụfọdụ ihe ndị cheere ya aka mgba mgbe ọ malitere ya bụ ọrụ. Iroh kọwara etu ihe siri gbanwe n’ụwa ugbua nakwa etu mgbanwe a siri metụta atụmatụ iti egwu ya nakwa ihe ndị ọzọ na ndụ ya. O jikwa olu ya na-atọ ka mmanụ aṅụ gụọ ụfọdụ egwu ya a ma ama nakwa ndị o kwuru na-amasị ndị nso nso ya. Na nchịkọta, ọ dụkwara ndị ntorobịa ndụmọdụ ka ha dị ụchụ n’ọrụ ha ugbua n’ihi na ime nke a ga-ahụ na ọrụ aka ha mịpụtara mkpụrụ ma ọ bụghị taa, ọ ga-eme n’oge na-adịghị anya."	https://www.bbc.com/igbo/articles/c1rdzjl03y2o
religion	Lee aha ndị a na-eche mere mwakpo ụlọụka Katọlịk St Francis, Owo	"Ndị agha Naịjirịa akpọpụtala aha ma gbaa n’anwụ ndị a na-eche mere mwakpo ụlọụka Katọlịk St. Francis nke Owo, Ondo steeti. N’akwụkwọ ozi ha nke otu ọnụ na-ekwuru ha bụ Jimmy Akpor binyere aka, ọ depụtara na aha ndị a bụ Idris Abdulmalik Omeiza (nke e ji Bin Malik mere), Momoh Otohu Abubakar, Aliyu Yusuf Itopa na Auwal Ishaq Onimisi. Akpor kwuru na ọ bụ atụmatụ ndị ọrụ nchekwa jịkọrọ aka ọnụ mee bụ ihe mitara mkpụrụ a. Gọvanọ na-achị Ondo Steeti bụ Arakunrin Oluwarotimi Akeredolu sị na ọ bụ eziokwu na a nwuchiela ndị gburu ọchụ n'ụlọuka St. Francis Katọlik dị n'Owo. O kwuru nke a nwa obere oge onyeisi ndị nchekwa na Naịjirịa bụ Lucky Irabor kwupụtachara nke a n'Abuja. Gọvanọ sị na onye nwe ụlọ ebe ndị ahụ nọ tupu ha emee mwakpo a sokwa na ndị a nwuchiri. Ọ sị na gọọmenti egbughi oge ọbụla isi imi n'ala iji chọpụta ndị oyi ndụ egwu kamgbe ha kpachara arụ a n'ụbọchị 5 Juun 2022. Onyeisi ọrụ nchekwa na Naịjirịa bụ Leo Irabor kwupụtara nke a n’ụbọchị Tuzde mgbe ya na ndị ụlọọrụ ntaakụkọ na-akpata nkata. Ọ sị na a nwuchiri ndị a site na njikọ aka ndịagha, ndị DSS nakwa ndị uweojii. Irabor sị na a ga-agba ndị a n'anwụ ma ọ bụrụ na e mechaa nyocha ha na-eme banyere ya. N'okwu ya ""Anyị anwụchiela ndị kpara arụ ọjọọ a n'Owo. ""Ọ bụ ebumnobi m igosi ndị a n'ihu ọha mana n'ihi na nyocha ka na-aga n'ihu, a gbanwere obi m."" N'ụbọchị 5 nke ọnwa Juun afọ 2022, njinji jiri n'Owo Ondo Steeti mgbe ndị ojiegbe wakporo ụlọụka Francis Katọlik ebe ndị na-aka ụka dịka Fada Andrew Abayomi si kwuo. Ndị a malitere ịgba egbe nakwa ịtụ ogbunigwe aghara aghara nke butere ọnwụ mmadụ ruru iri anọ. Gọvanọ Akeredolu nyere ụbọchị asaa dịka ụbọchị akwa na ọnụma maka ndị egburu egbu. Onyeisiala Naịjirịa bụ Muhammadu Buhari katọrọ mwakpo ma sị na ọ bụ aka ọrụ ndị obi tara mmiri. N'otu aka ahụ onyeisi ụka Katọlik n'ụwa bụ Pope Francis kpeere ndị a ekpere ma sị ka mkpụrụ obi ha laa na ndokwa. Site mgbe ahụ rute ugbua ndị ọrụ nchekwa na-agba mbọ na-achọ ndị kpara arụ a n'ike. Gọọmentị Naịjirịa sị na ọ bụ ndị oyi ndụ egwu a kpọrọ Islamic State West Africa Province carry out di deadly attack (ISWAP) kpara arụ a. Minista na-ahụ maka ihe na-eme n'ime obodo bụ Rauf Aregbesola gbara ama a mgbe ha na Onyeisiala Buhari mechara nzukọ banyere nchekwa."	https://www.bbc.com/igbo/articles/cp0qz734nglo
entertainment	Igbo Greetings: Uru ekele bara n'ala Igbo	"Ndị Igbo tụrụ ilu sị na, 'Ekele na-eme ka ihu saa' dịka ọ bụ ụzọ mmadụ ji egosipụta etu obi dị ya n'ebe onye ọzọ nọ. N'omenala Igbo, ekele bụ ihe mbụ na-ebute ụzọ na mmekọrịta mmadụ na ibe ya, ma bụrụkwa ụzọ e ji egosi nkwanye ugwu. Ikele na ikwe ekele bụ ihe zuru ụwa niile ọnụ. Ma ndị isiọcha, ndị isiojii, ndị Awụsa, Yoruba na ndị Igbo na-ekele ekele. Mana akụkọ a na-eleba anya n'ekele dịka omenala na njirimara ndị Igbo. Kedụ etu ndị Igbo si ahụta ekele? Ekele so n'otu n'ime omenala ndị Igbo gbapụtara ihe nke mere na onye Igbo ọbụla na-akpụ ekele n'ọnụ mgbe niile. Ekele n'ala Igbo dịrị nwoke ma nwaanyị, nwata nakwa okenye mana ọ bụ nwata na-ebu ụzọ a tụpụ ekele. Ihe mbụ a na-akụziri nwata n'ala Igbo bụ etu o si ekele ekele karịsịa ndị tọrọ ya atọ na nzaghachị okenye ga e kelekwa ya. N'ala Igbo, e nwere ụdị ekele dị iche iche, nwee oge e ji ekele ha, nakwa ihe nke ọbụla na-egosipụta. Ụfọdụ n'ime ha gụnyere; Ekele njirimara ndị Igbo -Nke a bụ ekele e ji mara ndị Igbo, ha ji enwe mmekọrịta karịsịa ma ha nọkọrọ ọnụ n'ime ọgbakọ dị iche iche. I ji maa atụ bụ Chaa! Chaa!! Chaaa!!! Igbo kwenu! -Heee! Mụọnụ - Heee! Zụọnụ - Heee! Rienu! - Heee! Kachaanụ - Heee! Ekele oge ụbọchị - Ekele oge ụbọchị bụ ndị a na-ekele n'oge dị iche iche n'ụbọchị dịka n'ụtụtụ, n'ehihie nakwa n'abalị. Iji maa atụ,  ""Ị bọọla chi?""; ""Ị pụtala ụra?""; ""Ụtụtụ ọma;"" ""Daalụ"" Ehihe ọma, Ụhuruchi ọma, Ị batala ọrụ nke taa? Ka chi fo, Rahụ jụụ dgz. Ekele ọrụ - Nke a bụ ekele ndị a na-ekele mgbe mmadụ na-arụ ọrụ, e nwekwara ike iji ya a gba mmadụ ume nke gụnyere Jisie ike, Ndewoo, Daalụ dgz. Ekele ọrụ na-adịkwa iche site mpaghara Igbo dị iche iche. Ndị mpaghara Enugwu na-ekwu , 'Dejee', ndị Bende n'Abịa steeti na-ekele, ""Jọkwa"", ebe ndị Ngwa na-ekele , ""Maazị"". Ndị Abakaliki na-ekele, ""Tọkwe ehụ"" (well done), ebe ndị Afikpo na-ekele ""Ị dị ike ọrụ,"" maọbụ ""Ka."" Ekele njem - Ekele a bụ nke ndị Igbo na-atụpụrụ onye na-eme njem dịka ""Ije ọma"", ""E jee a lọọ"", ""Ije awele"", ""ka ọ dị"", ""ka okporoụzọ rubere gị isi"" dgz. E nwekwara nke e ji a nabata onye si njem bata dịka ""Ị lọtala?"", ""Nnọọ"" dgz. Ekele nkasi obi - Ọ bụ ekele ndị Igbo ji akasi onye nwere otu ọdachi maọbụ nke ọzọ obi n'ihe dakwasịrị ya dịka ""Kara obi"", ""Diwe"", ""Ndo"", ""Gharawa"" dgz. Ekele nri - Nke gụnyere ekele a na-ekwe mgbe ndị Igbo na-eri nri maọbụ mgbe ha richara nri dịka; ""Bịa rie nri"", I meela, I sie, Daalụ na nri ụtọ a dgz. Ndị Igbo nwekwara ụzọ dị iche iche ha ji egosipụta ekele na-abụghị site n'okwu ọnụ nke gụnyere Ikwekọrịta n'aka, Ife aka, ịkụkọta akupe ( ndị ichie), ibi ọma, itu mmadụ aha na ndị ọzọ. A bịa n'ime usoro ekele niile  ndị a, ihe kachasị mkpa bụ iji nghọta, nsọpụrụ nakwa obi ọcha e ji kele ha. N'ihi na ọ bụ nke a ga-akọwa ebumnobi onye mmadụ nwere n'ebe ibe ya nọ n'agbayeghi mgbe ụfọdụ ""ụtọ abụghị n'ọchị eze"". Akụkọ dị ga-amsị gị:"	https://www.bbc.com/igbo/afirika-50675411
business	Metal Fabricator: 'O nweghị ụzọ ọzọ e si enweta ego na-abụghị ịrụsi ọrụ ike'	Chukwubuike Paschal Udo bụ nwaokorobia igwe na-erubere isi. O nwere ike ịgbanwe igwe ka ọ ghọọ ihe ọbụla ọ chọrọ. Nke a bụ ụzọ o si achụta ihe afọ ga-eri kama ọ ga-anọ nkịtị. Chukwubuike kwuru na ọ bụ naanị site n'ịrụsi ọrụ ike nakwa ịgba mbọ ka nwa ogbenye nwere ike iji baa ọgaranya. Lelee ihe nkiri a dịka BBC Igbo si ewetara gị kwa izuụka. Ndị mere ya bụ Adline Okere na Vining Ogu.	https://www.bbc.com/igbo/51825480
business	Adulterated Fuel: Etu ị ga-esi mata mmanụ ụgbọala adịgboroja	"Ọtụtụ ndị ọkwọ ụgbọala na Naijiria okachasị ndị nọ na Legọs steeti na-atamu ntamu gbasara mmanụ ụgbọala adịgboroja nke juru ebe niile ugbua. Nke a na-eme dika ngalaba na-ahụ maka ire mmanụ ụgbọala na Naijiria bụ NNPC kwuru ka eweghachị mmanụ ụgbọala ebidoro ire na steeti ahụ na nso nso a n'ihi na ya bụ mmanụ ụgbọala adịghị mma. Kama tupu ozi a erute ndị mmadụ ntị, ọtụtụ ndị na-akwọ ụgbọala azụtala mmanụ adigboroja ahụ ma tinye n'ime ụgbọala ha. Nke a mere ka ọtụtụ ụgbọala mebie maka mmanụ ụgbọala adịgboroja a. BBC Igbo gara n'ụlọahịa atọ ebe a na-ere mmanụ ụgbọala n'Asaba, Delta Steeti, wee chọpụta na ụdị mmanụ ụgbọala atọ ndị a na-acha ụcha dị iche iche. Nke a mere anyị ji gakwuru Obi Ejima Okogba, onye bụ ọkaibe n'ihe gbasara mmanụ ụgbọala na etu e si emepụta ya ka ọ kọwaara anyị etu mmadụ ga-esi amata mmanụ ụgbọala adịgboroja na-agbanyeghi etu ọ sị acha. Okogba kụziri ihe gbasara ụgbọala na nnukwu ụlọọakwụkwọ a kpọrọ Asaba Technical College, Asaba ma rụkwaa ọrụ na ngalaba mmezi ụgbọala nke ndị agha Biafra n'oge a lụrụ agha. O kwuru na ọtụtụ ndị na-ere mmanụ ụgbọala na-agwakọ ya na mmanụ ndị ọzọ dịka Kerozin, maọbụ 'Hydraulic', nke na-eme ka ụgbọala na-enwe nsogbu. Okogba kọwara na ezigbo mmanụ ụgbọala na-akọ ngwangwa ma mmadụ metụ ya aka. ""Ngwangwa ị metụrụ ezigbo mmanụ ụgbọala aka, fụọ aka gị ikuku, ọ ga-akọ na-egbughi oge, aka gị ga-achakwa ntụ ntụ."" ""Ọ bụrụ na ọ dịghị otu a, mara na ọ bụghị nke ọma ya."""	https://www.bbc.com/igbo/afirika-60325729
business	Ọgba mbọ: Etu m si hibe ụlọọrụ si Naijiria ebuga ngwa nri na mba ofesi	"Naijiria bụ obodo e ji itụbata ihe mara, nke bekee na-akpọ 'import-dependent' nation. Mana nwa ada Igbo a aha ya bụ Princess Vivian Agboanike na-esi na Naijiria na-ebupụ ihe oriri dị icheiche gaa mba ofesi. Princess kọọrọ BBC Igbo na ọ malitere ọrụ a oge ọ gụchara akwụkwọ sekọndịrị, wee na-achọ ihe ọ ga na-eme tupu ọ banye mahadum. ""Amalitere m ịga n'ụlọ n'ụlọ na-ajụ ndị mmadụ ma enwere ozi m ga-agara ha,"" Princess kwuru. ""Otu a ka m si bido igotere ndị mmadụ ngwa nri dị icheiche n'ụlọ ha."" Oge ọ gụchara mahadum, Princess chọpụtara na ọtụtụ ụmụ Naijiria bi mba ofesi na-achọ onye ga na-ezitere ha ihe oriri si Naijiria. Nke a mere o ji gaa ọzụzụ maka ibupụ ngwa nri n'obodo ọzọ, biakwa denye aha ya n'otu a kpọrọ 'Nigeria Export Organisation'. Ugbua, Princess nwere obere ụlọọrụ na-ebupụ ngwa nri dị icheiche gaa ọtụtụ mba ụwa ebe ụmụ Naijiria bicha. Princess kwuru na mgbe ọ malitere ọrụ, ụmụnne ya anabataghi ya, mana ugbua, onye ọbụla etinyela aka na ya. ""Naanị nne m nyere m nnukwu nkwado oge m na-amalite, mana ọ bụ ihe mwute na ọ laala mmụọ ugbua,"" ka o kwuru. ""Ndị ọrụ m ugbua akariala iri isii, tinyekwara ọtụtụ ndị ọzọ na-agara m ahịa izụtara m ngwa nri."" Ihe ndị ha na-esi Naijiria ebuga mba ofesi gụnyere: akwụkwọ nri dị icheiche, ose ọkpọọ na nke ndụ, mkpụrụ osisi dika mkpụrụ kashuu, ahụekere, jinja, egwusi, ọgbọnọ, azụ ọkpọọ, ji na ọtụtụ ihe ndị ọzọ. Princess kwuru na otu ihe nhịahụ dị n'ọrụ ha bụ na gọọmenti Naijiria anaghị enyere ha aka nke ọma. Ndị mere akụkọ a bụ Vining Ogu na Chukwunaeme Obiejesi."	https://www.bbc.com/igbo/afirika-60845283
religion	Lee etu ndị ekpere Adoration Ground si mee ngagharịiwe taa	Ihe onyonyo a na-egosi mgbe ndị gara ekpere Adoration malitere ịme ngagharị iwe n'Enugwu taa. Iwe ha dịka BBC Igbo si chọpụta bụ maka mmachi amachiri ekpere ahụ ma nke ụbọchị ụka, ụbọchị Wenzde nakwa ịmụ anya abalị. Cheta na Bishopu nke Enugwu bụ Bishop Onaga bu ụzọ machie ndị ụka Katọlik niile ị ga-ekpere na nke Fr. Mbaka abalị ole na ole gara aga. Akụkọ bidoro nsogbu a bụ mgbe Mbaka bụrụ Peter Obi ọnụ n'ụka Wenzde ya ọ kara ma kwụọ na ọ gaghị achị Naịjirịa. Mbaka mechara tụgharịa gozie Obi ma rịọ ya mgbaghara dịka ndị mmadụ were iwe malite ịkatọ ya (Mbaka). Nke a bụghị mbụ ụkọchukwu ahụ na-ekwu okwu na-ebute akụkọ gbasara ndị ndọrọndọro. Ndị otu ekpere 'Adoration Ministry' nke onyeisi ya bụ ụkọchukwu Katọlik Ejike Mbaka, amalitela ime ngagharịiwe n'ihi mmachi Bishọpụ Enugwu Dayọsis machiri ụkọchukwu a. Ọtụtụ ndị mmadụ gbakọrọ n'ogige ekpere 'Adoration' n'ụtụtụ taa bụ ụka, jirichaa ahịhịa ndụ n'aka ha ma na-eme ngagharịiwe. ọtụtụ n'ime ha na-ekwu na ụka Katọlik n'Enugwu steeti enweghị Bishọpụ. Akụkọ na-abịa.	https://www.bbc.com/igbo/articles/cd19grk42zxo
health	World Malaria Day: Ihe ise ịba jiri dị iche na Taịfọd	Ọtụtụ mgbe ndị mmadụ na-arịa ọrịa taifọd na-eche na ha na-arịa ịba n'ihi mgbagwoju anya dị n'ọrịa abụọ ndị a. Ịba nke Bekee kpọrọ 'malaria' bụ ọrịa a na-ebute ma akwụnta tanye mmadụ nje bu ọrịa n'ahụ, ebe taifọd bụ ọrịa a na-ebute site nje a kpọrọ, 'Salmonella Typhi' nke na-aṅụta na mmiri adịghị ọcha maọbụ nri mebiri emebi. Ịba na Taifod bụ ọrịa abụọ a na-arịakarị na mpaghara Afrịka. Dịka WHO siri kwuo, ịba na-egbu ihe karịrị mmadụ 400,000 kwa afọ, ọtụtụ n'ime ha bụ ụmụaka. n'aka nke ọzọ,  ngụkọ nke WHO mere n'afọ 2019 na-ekwu na mmadu ruru agbata nde iri na otu na iri abụọ na-arịa taifọd kwa afọ. Taifọd na-ebutekwa ọnwụ mmadụ ruru agbata puku,otu nari na iri abụọ na asatọ(128,000) na putu otu nari iri isii na otu(161,000). BBC gbara ọkachamara ahụike bụ Dkta Ikechukwu Okoroafor nke ụlọọgwụ, Mount Sinai Hospital, Lagos, ajụjụọnụ banyere ihe dị iche n'etiti ọrịa ịba na taifọd. Nke a bụ ihe Dkta Ikechukwu Okoroafor kwuru maka ọrịa ọjọọ abụọ a: Gee ihe ise iba jiri dị iche na Taịfọd n'ọnụ Dr Ikechukwu Okoroafor:	https://www.bbc.com/igbo/afirika-43198960
business	Ọgba mbọ: 'E si m n'ighe akara bụrụ 'Councilor' okpuruọchịchị Nnewi North' - Ugochinyere Eze	"Agbanyeghị na Ugochinyere Eze, bụ nwaanyị na-eghe akara, abụrụla 'Councilor' n'okpuruọchịchị Nnewi North dị n'Anambra, ọ ka na-eghe akara ya. Ndị agbataobi ya na-etu ya ""Honourable na-eghe akara"" maka na Ugbochinyere na-apụta n'elekere isii nke ụtụtụ ghechaa ma ree akara ya tupu ọ gawa ịrụ ọrụ 'councilor' ya n'okpuruọchịchị Nnewi North n'elekere itoolu nke ụtụtụ kwa. Ugochinyere kọọrọ anyị etu ọkwa councilor si ruo ya aka n'ụzọ dị iriba ama. Gere ya n'uju n'ihe nkiri a."	https://www.bbc.com/igbo/media-54589155
business	Ngozi Okonjo-Iweala: Ala Igbo nwere ihe niile n'iji kwalite akụnụba Naịjirịa	"Dọkta Ngozi Okonjo-Iweala nwere mkparịta ụka pụrụiche na BBC Igbo a kpọrọ ""Kwuo Uche Gi"". Na mkparịtaụka a, Okonjo Iweala kwuru na ya kwụwara aka ya ọtọ oge ọ rụrụ ọrụ dịka Mịnịsta Ego nke Naịjirịa n'oge Olusegun Obasanjo nakwa Goodluck jonathan chịrị ọchịchị. Gee ọkpụrụkpụ okwu Dkt Ngozi Okonjo-Iweala kwuru ebe a: O kwuru sị: ""Nne m na nna m nyere m ọzụzụ dịka ndị Igbo. Ha gwara m ka m were ụbụrụ m wee chepụta ezigbo echiche kama iwere ihe onye ọzọ."" ""Edebere m aka m ọcha. Obi m dịkwa ọcha."" Oge anyị jụrụ ya maka akụkọ kwuru na gọọmenti Abia steeti kpọrọ ya ka ọ bịa nyere ha aka ịdozi akụnaụba ha, Okonjo-Iweala kwuru na nke ahụ abụchaghị eziokwu. Ọ kọwara na ya gụtara ya bụ akụkọ na 'newspaper' mana ya ahụbeghị akwụkwọ ozi si n'aka gọọmentị Abia. O kwekwara nkwa ya ga-enye nkwado ma a kpọọ ya ụdị oku ahụ. Ọ gara n'ihu kwuo na obi dị ya ụtọ na ọ bụ ya bụ nwaanyị mbụ bụ minista okwu ego dị n'aka na Naịjirịa, nke megheere ụmụnwaanyị ndị ọzọ ụzọ kemgbe ahụ. N'ajụjụ maka etu mba Afrịka ga-esi pụta na ọgbatauhie sọ coronavirus, Okonjo-Iweala kwuru na gọọmentị ndị mba Afrịka kwesịrị ibu ụzọ lebaa anya n'ihe ha ga-eji kwalite akụnụba ha n'oge a. O rịọkwara ka gọọmenti nye ndị mmadụ ihe oriri, ego na ihe ndị ọzọ eji enyere ndụ aka n'ihi na ọrịa a egbochiela onye ọbụla ịga ọrụ. O kwuru na ""ọ bụrụ na ị ga-asị ndị mmadụ nọrọ n'ụlọ, na ị kwesiri ịnye ha ihe ga-eji nọrọ n'ụlọ.""Okonjo-Iweala kwukwara na ihe o ji dị oke njọ n'Afrịka bụ na ""tupu coronavirus abịa, Afrịka nwere oke nsogbu n'akụnaụba ha."" Kama ọ rịọkwara ka ndị mmadụ gee ntị na usoro ndị ọrụ ahụike wepụtara maka ịgbochi ya bụ ọrịa dịka ịkwọ aka, ikpuchi imi na ịgbalahụ ebe ọtụtụ mmadụ nọ. Ọ sị na ya bụ ọrịa adịghirị onye ọbụla mfe. Mgbe ajụrụ ya ma onwere uche n'ọchịchị Naịjirịa, Okonjo-Iweala zara na ya efeela ala Naịjirịa oge ya na Obasanjo nakwa Jonathan rụrụ. O kwuru sị: ""Ugbua, ọrụ m na-arụ bụ nke Afrịka na nke mba ụwa. Ọrụ a dị m ụtọ n'obi nke ọma."" Okonjo-Iweala kwere nkwa ịhụ na ndị Igbo nwetere oke ruru ha ma na-arịọkwa gọọmenti ala Igbo ka ha gbaa mbọ hụ na ego nke ha nwere n'ụlọ banyere n'ihe ga-enyere ọha na eze aka dịka ezigbo ụzọ, ọkụ na ihe ndị ọzọ e ji enyere ndụ aka. Ọ sị na ọbụrụ na ndị ọchịchị ala Igbo kwụwa aka ha ọtọ na ihe gbasara ego dị n'ụlọ na ọ ga-adị nfe iwebata ego ọzọ n'ụlọ."	https://www.bbc.com/igbo/afirika-52553469
religion	Etu e si gbuo ụkọchukwu Alakuba n'Ebonyi steeti	"Akụkọ pụtara na-ekwu na ndị omekome bu egbe agagbuola Sheikh Ibrahim Iyiorji bụ ụkọchukwu Alakuba n'Ebonyi steeti. Ha kọwara na ọ bụ n'abalị ụbọchị Sunde ka awakporo ụlọ ya dị n'Isu n'okpuruọchịchị Onicha dị na steeti ahụ. Onye kwuputara ozi ọnwụ ya bụ Muhammad Kabir Orjiegbulam n'otu a kpọrọ Islam in Igbo Land dị na Facebook kọwara etu o si me. ""Nwanne anyị anwụọla ugbua n'ụlọọgwụ Federal Teaching dị n'Abakaliki"" ka o depụtara n'otu ahụ. O kwukwara na agbara ya egbe n'ubu nakwa n'afọ dị nso n'obi ya n'abalị ụbọchị Sunde. ""E liela ya (Iyiorji) dịka iwu kwadoro okpukpere anyị si nye"" ka o kwukwara. Mgbo niile a gbara ịnweta ndị uweojii Ebonyi steeti amịtaghị mkpụru dịka ọnụ na-ekwuru ha bụ Chris Anyanwụ azaghị ekwentị ya. Ibrahim Iyiorji bụ onye Ohaozara Isu dị n'okpuruọchịchị Onicha dị n'Ebonyi steeti. Ọ gụchara akwụkwọ ma kuziwe nkuzi na Islamic Centre dị n'Afikpo kemgbe 1982. A mụrụ ya 25 Juun afọ 1965. Ọ lụrụ nwaanyị ma mụta ụmụ ise, nwaanyị anọ nakwa otu nwoke. Nwunye kọwara na ha nọ be ha na mgbede ụbọchị ụka mgbe dimkpa isii bu egbe nọ n'ọgbaatumtum atọ dabatara na be ha. Ha hụrụ nwaanyị ahụ ebe ọ nọ n'iro ma kpọrọ ya baa n'ime na-ajụ ha maka ego, sị ha weta ego ha debere. Ọ bụ ka nke a na-eme ka debere nwoke ahụ n'ala ma gbanye ya egbe n'afọ nakwa n'ubu ya. O bibu n'Enọhịa n'Afikpo ebe ọ na-akụzi nkuzi mana o nwetara ụlọ nkuzi ọzọ n'Ohaozara nke mere ka ya na ezinaụlọ ya laghachite n'obodo ya. Ezinaụlọ nwoke ahụ nwụrụ bụ Iyiorji nakwa otu ndi okpukpere Alakuba dị n'Ebonyi steeti ekpesala okwu ọnwụ na mwakpo a n'aka ndị uweojii. Kabir Orjiegbulam gwakwara BBC Igbo n'ekwentị na ihe na-eme ndị okpukperechi ha adịghị ya mma n'obi. Ọ kọwara na o teela aka ndị mmadụ na-ezigara ha ozi mmaja na peeji ha ebe ha nwere ọgbakọ na Facebook. Ọ sị na ọ bụ ndị ""unknown gunmen"" gara be Iyiorji gbaa ya egbe ugboro anọ maọbụ ise. ""E buru ya gaa ụlọọgwụ dị n'Abakaliki, n'abalị ụbọchị Monde, ọ nwụọ, anyị e lie ya"". ""Ọ bụ ndị unknown gunmen, ha na-ezigara anyị ozi mmaja nakwa ozi ịkpọasị oge niile"" ka o kwuru. O kwukwara na a na-akpaso ndị okpukperechi Alakuba ndị Igbo ajọ agwa. Orjiegbulam sị ""O nwee etu e si kwute maka Peter Obi, e lewe anyị anya, e kwuo maka anyị, e kwuo maka Nnamdi Kanu elewe anyị anya, ọ dịghị mma!"""	https://www.bbc.com/igbo/articles/cd12lwne94do
politics	Nigeria Election 2019: Onyeisiala Buhari na-arịọ ka enyekwuo ya obere oge	"Akụkọ dị mkpa: Ihe Buhari chọrọ ka ọ gbara afọ 76 Onyeisiala Muhammadu Buhari arịọla ndị Naịjirịa ka ha ""do do do"" nyekwuo ya nwantịntị oge iji mejuputa nkwa o kwere ndị mmadụ. Buhari kwuru nke a mgbe ọ na-eme emume ncheta afọ iri asaa  na isii (76) ya. Ụlọikpe ukwu dị n'Ọshụn steeti atụọla onye bụbu onye ọkammụta na Mahadum Obafemi Awolowo bụ Richard Akindele, nga afọ abụọ. Cheta na Richard Akindele rịọrịọ nwa akwụkwọ ya bụ Monica Osagie ka o nyetu ya ihe ya ka o were bulie ya n'ule akwụkwọ. Gụọ ya n'uju ebe a: Onyenkuzi OAU chọrọ idina nwata akwụkwọ ga-aracha nga afọ abụọ Mba Amerịka awakpoola Al-Shabab na Somalịa Ka a na-ekwu nke a na-ekwu o, ndị agha ụgbọelu mba Amerịka sị na ha egbuola ndị omekataraihepụụjọ dị iri isii na abụọ (62), bụ ndị otu Al-Shabab na mwakpo ọhụrụ ha mere na Somalịa. Mba Amerịka malitere ime mwakpo kpụ ọkụ n'ọnụ kemgbe onyeisiala Donald Trump bara n'ọchịchị. Ewepụtala ka aga-esi gbaa Champions League Ebiputala aha ndị ga-ezute ibe ka asọmpi Champions League na-abanye agba nke iri na isii (16). Liverpool ga-ezute Bayern Munich, Man Utd ga-ezute PSG, Man City ga-ezute Schalke, Tottenham ga-ezute Borussia Dortmund, Real Madrid ga-ezute Ajax. Barcelona ga-ezute Lyon, Juventus ga-ezute Atletico Madrid ebe Roma ga-ezute Porto. Gee akụkọ BBC na nkeji Boko Haram awakpoola obodo ọzọ Ndị Boko Haram wakporo otu ime obodo dị nsọ na Maịduguri, isi obodo Borno steeti ụnyaahụ. Ndị omekaome a gbara ọtụtụ ụlọ ọkụ ma chụsasịa ndị bi na ya bụ obodo akpọrọ Maiborti. Ndị agha Naịjirịa sị na ha zigara ndị agha ma ụgbọelụ ka ha chụpụ ndị oyi egwu n'obodo ahụ. Nke a na-eme ka ozi pụtara na Boko Haram gburu ndị agha iri na abụọ ụbọchị Fraịde n'obodo Gudumali dịkwa na Borno steeti. Ndị gbara ama mwakpo Gudumali kwukwara na ọtụtụ ndị agha ka na-efu. Nwodo sị ka gọọmenti nye ndi Igbo ohere ruru ha Onyeisi Ohaneze ndị Igbo bụ Nnịa Nwodo adọla gọọmentị naịjirịa aka na ntị ka ọ kwụsị imegbu ndị Igbo Nwodo kwuru nke a n'emume Igbo Day emere n'Akure, isi obodo Ondo steeti. Na nkọwa ya, Nwodo sị na ndị kwesiri inwe ohere dịka ndị naijirịa ọzọ ebe ọbụla ha nwetere onwe ha na Naịjirịa. N'ofesi, Mba Saudi Arabia akatọla mba Amerịka maka mkpebi o mere ịta nwa eze Mohamed Bin Salman, maka ogbugbu onye ntaakụkọ Jamal Khashoggi. Ndị Saudi sị na ozighiezi etu ndị omeiwu Amerịka jiri na-ebo Bin Salman ebubo a, ma kwukwa na anya na-acha ha ọbara ọbara maka mkpebi ha banyere agha Saudi Arabia na-ebuso mba Yemen. N'asọmpị Premier league Nwa afọ Naịjirịa Alex Iwobi ekwuola na ọ bụ etinyeghị uche mere eji merie otu ya bụ Arsenal n'asọmpị ha na Southhampton gbara ụnyaahụ. Iwobi sị na ndị Southampton gbara ọfụma, mana Arsenal achịkọtaghị obi ọnụ, nke mere ha ejighi rite mmeri na asọmpị ahu eji ọkpụ goolụ ato ha asatara abụo merịe ha. Ihe nkiri taa:"	https://www.bbc.com/igbo/afirika-46589861
health	Sweet sweet codeine: Nafdac emechiela ụlọọrụ ọgwụ atọ na-arụ codeine	"Ngalaba na-ahazi nlekọta nri na mmepụta ọgwụ bụ Nafdac n'aha ịchafụ emechiela ụlọrụ ọgwụ atọ; Bioraj Pharmaceutical Limited , Emzor Pharmaceuticals Ind. Ltd na Peace Standard Pharmaceutical Limited bụ ụlọọrụ a rụrụ aka n'ihe gbasara ire ọgwụ ụkwara nwere codeine n'ụzọ megidere iwu. BBC wepụtara akụkọ so nchọpụta nzuzo ha meere nke gbara n'anwụ ka ụlọọrụ atọ a si jiri ụzọ azụ ụlọ na-eresi ọgwụ a nke e mere n'iwu ka a na-ere naani oge dọkịta nyere akwụkwọ, nye ndị ntorobịa agharaaghara. N'akwụkwọ ozi onyeisi Nafdac bụ Mojisola Adeyeye wepụtara, mmechi a sotara nchọpụta ha mere dịka ha gachara n'ụlọọrụ ndị ahụ. ""N'ihi e nwetaghị ihe akaebe zuru oke na mbọ igbochi iwepụta akwụkwọ kwesịrị oge anyị mere nyocha anyị n'ụbọchị 2 nke ọnwa Mee, n'ụlọọrụ ha dị n'Ịlorin na Lagos, ọ dị mkpa ka e mechie ụlọọrụ mmepụta ahịa ụlọọrụ atọ ndị a - Peace Standard Pharmaceutical Limited ; Bioraj Pharmaceutical Limited na Emzor Pharmaceuticals Ind. Ltd .  Nke a bụ iji nye ohere maka nchọpụta zuru oke."" Adeyeye kwukwara na imepe ụlọọrụ ndị a ga-agbado ụkwụ ka ụlọọrụ ndị a si nye Nafac nkwado na nyocha ha. O kwuru na otu Nafdac nke gụnyere ndị ọrụ itoolu; abụọ bụ ndị na-enyocha ọgwụ na asaa bụ ndị nchọpụta n-ahụ maka idewe iwu na ndị uweojii iri gara Ilorin n'ụbọchị ahụ, ị ga mee nyocha ụlọọrụ abụọ e nyere ikike ime ọgwụ ụkwara nwere codeine, ndị a kpọrọ aha n'akụkọ nyocha nke BBC wepụtara. Dika Adeyeye siri kwuo, otu ndị ahụ bụkwa ndị e zigara n'ụlọọrụ Emzor na Lagos. O kwuru: ""Isi ozi e zigara ha bụ ị ga lele akwụkwọ oriri na nkesa ọgwụ ụkwara nwere codeine nye ndị na-aṅụ ya."" O kwuru na Nafdac akpọọla oku nzụkọ ndị ihe gbasara ọgwụ metụtara."	https://www.bbc.com/igbo/44036599
health	Cancer prevention: Ihe ndị i kwesịrị ịma maka ọrịa kansa - Ndị ọkachamara	Dkta Chukwumere Nwogu na Oge Iloegbunam bụ ndị ọkammụta n'ihe gbasara ọrịa kansa kọwara BBC Igbo maka ọrịa a na-etu e si egbochi ya iwere ndụ mmadụ. Na nkọwa ha, ụfọdụ ndị mmadụ na-egboji ọrịa kansa,mgbe ha ga-eji gazie ụlọọgwụ ọ bụrụ na ọ gbasasịala n'akụkọ ahụ ha. Nke a, dịka ka ha siri kwuo, nwere ike ime ọgwụgwọ e sie ike, mekwa ka ọ dị oke ọnụ.	https://www.bbc.com/igbo/afirika-48148161
religion	Catholic priest killing: E gbuola ụkọchụkwụ Katọlik ọzọ, gbaa ozu ya ọkụ	"Ndị uweojii Taraba steeti kwuru na ha na-eme nnyocha iji nwụchie ndị gburu ụkọchụkwụ ma gbaa ozu ya ọkụ na Taraba steeti. Akụkọ kwuru na ndị a mabeghị ndị ha bụ gburu Fada David Tanko nke ụlọụka St.Peters Catholic Church, Amodu, dị n'okpuru ọchịchị Takum, Taraba steeti, oge ya na ndị ogbo ya na-aga maka mkpezi ikpe dị n'etiti ndị Jukun na ndị Tiv ụbọchị Fraide n'ime obodo Kpankufu n'ụzọ Wukari. Ọnụ na-ekwuru ndị uweojii Taraba bụ David Misal, gwara BBC Igbo na ya bụ ọdachi mere n'ezie. Ọ gara n'ihu kwuo, ""Anyị na-esi imi n'ala inweta ndị kpara mkpamkpa ahụ."" Ka ọdị ugbua, onyeisi ndị uweojii Naijiria bụ Adamu Mohammed enyela kọmishọna uweojii Taraba iwu ịchọta ndị mere ya bu ihe. O nyekwara ndị kọmịshọna ndị uweojii nọgasị na steeti dị icheiche iwu ilebanye pụụ iche na nchekwa ndị ụkọchukwu. Akụkọ ga-amasị gị:"	https://www.bbc.com/igbo/afirika-49511878
health	Coronavirus tips: 'Anambra bidoro kemgbe ọnwa Jenụwarị kwadobe maka Coronavirus' - nnochite anya kọmịshọna	"Simeon Onyemaechi nọchitere anya Kọmịshọna na-ahụ maka ahụike n'Anambra steeti gwara BBC Igbo etu steeti ya si kwadote maka ọrịa Coronavirus. 1. Sayensị na-eme mgbanwe Iji maa atụ o kwuru na n'izuụka ole na ole gara, a dọrọ ndị mmadụ aka na ntị maka ikpu ""Facemask"" Mana ugbua ihe atụgharịala a na-asịzi ndị mmadụ jiri ya kpuchie ihu ha mana ekputenaghị ya aka. Ugbua ekwuola na mmadụ niile nwereike ịkpu. 2. O nweghi ihe jikọrọ 5G na ọrịa Coronavirus Ọ bụ teknụzụ ọhụrụ nwereike ịbu radiation nke ga-eme ka  ahụike mmadụ kụọ akụ nke ga-eme ka mmadụ nwụọ site n'ọrịa. ọ bụghị na ọ bụ ya na-ebute ọrịa Coronavirus na nke ahụ bụ nghọtahie. 3.Etu Anambra si kwadote ugbua Lee ihe ndị Dọkịta Onyemaechi kwuru maka nkwado Anambra steeti: Ebe ọgwụgwọ ICU nwere akwa na ventilator isii Ebe ọgwụgwọ ọzọ nwere akwa narị abụọ na ọma iri anọ na Mbaukwu. Anambra agaghị eche ka ọrịa Coronavirus bata tupu ha kwadobe. Ịkụziri ndị na-azụ ahịa maka ịkwọ aka na idebe akụkụ ha ọcha nakwa ịkuziri ndị na-agba ụgbọala njem maka ndị mmadụ ịnye ibe ha efe nke Bekee kpọrọ ""social distancing"". Onyemaechi kwuru na atụmatụ ndị a gosiri na ihe ka Anambra steeti mkpa bụ igbochi ọrịa a karịa ịgwọ ya agwọ. 4.Anambara a ga-enwe ụlọ nyocha nke ya? N'ịza ajụjụ ndị mmadụ na-ajụ gbasara Anambra ịnwe ebe nyocha nke ya n'ime steeti, Kọmịshọna ahụ kwukwara na Gọvano Willie Obiano na-agba mbọ ịhụ na nke a mezuru. O kwuru na onyeisi NCDC kọwara na e nwere usoro esi enweta ebe nyocha na ọ bụghị gọọmentị steeti ahụ ka ọ dị n'aka. O kwukwara na n'agbanyeghị nke a, steeti Anambra ebidola usoro ahụ nke ga-eme na n'oge adịghị anya ọ ga-abịa n'Anambra steeti. Dịka ọ dị ugbua, Kọmịshọna ahụ kọwara na nyocha niile a na-eme bụ na Irrua dị n'Edo steeti ka a na-eme ya. 5.Coronavirus abụghị ọrịa ndị ọgaranya Na ngwụcha mkparịtaụka, Dkt Onyemaechi kwuru na ndị mmadụ echekwana na ọrịa a bụ ọrịa ndị ọgaranya. O kwukwara na mgbochi ọrịa ka ọgwụgwọ ya ma jirikwa ohere ahụ na-adọ aka na ntị ka ndị mmadụ kwọ aka ha, nye ibe ohere ma nọrọkwa n'ụlọ iji hụ na ọrịa ndị a efesaghi. O kwuru na ihe ga-enyere ndị mmadụ aka bụ ịnwulite ahụike ha dịrị nkwadobe ma na-arị ọ chukwu ka ọrịa ahụ ghara ịbata n'Anambra steeti."	https://www.bbc.com/igbo/afirika-52165481
religion	Akụkọ kachasị n'ụtụtụ a: Ndị Bishọp Katọlik ehiwela ngagharịiwe	Akụkọ kachasị n'ụtụtụ a Ndị Bishọp ụka Katọlik ehiwela ngagharịiwe Ndị Bishọp ụka katọlịk na Naịjirịa ehiwela ngagharị iwe n'ụbọchị iri abụọ na abụọ nke ọnwa Mee maka ndị ụka ha gụnyere ndị ọzụzụ atụrụ abụọ egwuru na Benue Steeti n'ọnwa gara aga Ngagharị iwe a ga-eme n'ụbọchị ahụ aga-eli ndị a nwụrụ anwụ ma kpọkuo ndị ụka Kraịst niile ga ha gbakọta aka ọnụ mee ya bụ ngagharị iwe. Gọvanọ Rochas Okorocha na ndị ndu APC na-alụ ọgụ Ọgbaghara ka na-aga n'ihu na pati APC nke Imo Steeti dịka Gọvanọ  Rochas Okorocha ebola ndị ndụ APC bụ National Working Committee ebubo na aka ha  dị na ya. Na nzaghachi,  onye odeeakwụkwọ  APC bụ Bolaji Abdullahi gwara Gọvanọ Okorocha  na ọ bụ enweghi ike ịhazi mmekọrịta dị n'etiti ya na ndị nke ya bu nsogbu ya, ya ebokwasila ndị ndu APC  ihe o wetara onwe ya World Health Organisation (WHO) Otu na-ahụ maka ahụike n'ụwa bụ World health Organisation ekwuola na ha na-atụ anya ibubata ọgwụ nyọcha maka ọgwụgwụ ọrịa ebola na mba Congo na mbido izuụka a. Ha kwuru na ruru ọnụ ọgwụ puku anọ bụ ihe a ga-eziga n'ebe ahụ. Barcelona amala afọ n'ala na ebumnobi ha ịbụ ndị anaghị emeri emeri n'asọmpị La liga nke afọ a. Ebe Neymar turula ugo dịka ọkacha agba bọọlụ na France Lig Une Rangers na Akwa United enwetaghị goolu ọbụla dịka ha zutere onwe ha n'asọmpi NPFL nke izuụka Iri abụọ na otu. Gee akụkọ anyị n'otu nkeji	https://www.bbc.com/igbo/afirika-44106501
health	Ụmụụwa atụkwasara ọgwụ mgbochi obi?	"Ndị ọkammụta ahụike na-ekwụ na ntụkwasị obi ndị mmadụ nwere n'Ndị ọrụ ọgwụ mgbochi na-anazị azụ. Na nchọcha ndị ọrụ Wellcome Trust mere, ha ji ikpo mmadụ dị 140,000 sị mba dị 140 were mee ya. Nke a mere ka ndị WHO huta ileli ọgwụ mgbọchị dịka ihe iri so na-echere ahụike mbaụwa aka mgba. Wellcome Global Monitor ji ikpo mmadụ nọchitere anya mba 142 mee nchọcha gbasara: ntụkwasa obi na sayensi; ndị sayensi na okwu ahụike, ịmata ka ndị mmadụ sị ghọtatụ maọbụ nwee mmasị na sayensi na ahụike; ya na ka esi ahụ ọgwụ mgbochi. Nyocha a gosiri na ọtụtụ mmadụ enweghị ntụkwasi obi na ọgwụ mgbochi. Lee ihe ha zara ka ajụrụ ha ka ọ dị mma ịgba ọgwụ mgbochi: Mgbe ajụrụ ha ka ọgwụ mgbochi adị ire: Enwere ihe nchọcha na-enweghị mgbagha na ogwụ mgbochi bụ ụzọ ka dị ire n'igbochi ọrịa were ike igbunyu mmadụ anya dịka arụrụbara. Ọgwụ mgbochi azọọla ijerị mmadụ ndụ n'ụwa. O melala otu ọrịa - kitikpa - ma na-ewetakwa anyị nsọ n'imela ọrịa polio. Mana ọrịa ndị ọzọ dịka arụrụbara sịrị ọnwụ na-alọhachite nke ndị ọkammụta sị na ọ bụ maka na ndị mmadụ enweghị ntụkwasa obi n'ebe ọgwụ mgbochi nọ, egwu na akụkọ abụghị eziokwu kpara ya. Dọkịnta Ann Lindstrand bụ ọkammụta n'ọgwụ mgbochi nke WHO sị na ya bụ okwu taraakpụ ka ọ dị ugbua. ""Agbaghị ọgwụ mgbochi na-adọhachi ịnweta ahụike zuruoke azụ na mbaụwa"" . ""Any resurgence we see in these diseases are an unacceptable step backwards."" ""A gaghị anabata ndọchi azụ ọbụla n'ụzọ ọbụla."" Mba ndị bịara nso n'ikpochapụ arụrụbara ebidola ịhụ ya bụ ọrịa ọzọ. Ngụkọ gosiri na ọrịa ahụ ebirila ọkụ n'ihe ruru mpaghara ụwa niile ebe o ji pasentị iri atọ rịa n'afọ 2017 karịa 2016. Ọjụjụ ịnata ọgwụ mngbochi maka ihe ọbụla na-etinye onye ahụ na ndị ọzọ na nsogbu ịbute ọrịa. Ọtụtụ mmadụ nata ọgwụ mgbochi a, ọ ga-akwụsị ọrịa ahụ ife ndị ahụ - ihe Bekee kpọrọ ""herd immunity"". Imran Khan nke Wellcome Trust kwuru: ""Ọ dị anyị mkpa ugbua maka ọrịa arụrụrbara, mkpuchi ọbụla pekarịrị pesentị 95 ga-ebute ọrịa ahụ ife efe."" Ọtụtụ ndị bi n'ebe ndị dị nta n'obodo kwenyere na enweghị egwu di na ọgwụmgbochi. Ọnụọgụgụ ndị dị otua karịrị na ndịda Esia ebe mmadụ dị pasentị 95 kwenyere, nakwa n'Ọwụwaanyanwụ Afrika, ebe ọnụọgụgụ ha dị pasenti 92. Mba Bangladesh na Ruwanda fọdụrụ obere ka mmadụ nile kwere na ọgwụmgbochi enweghi egwu ọbula di na ya ma na-arụkwa ọrụ, ọnụọgụgụ ndị gbarala ọgwụmgbochi n'obodo ndị ahụ buru ibu na-agbanyeghi nhịahụ a na-enwe ime ka ha ruo ndi mmadụ aka. Ruwanda bụ mba nke izizi na-etolite etolite mere ka ọgwụmgbochi HPV nke e ji egbochi ọria cervical cancer ruo umunwanyi obodo ahụ nile aka. Mazi Khan kwuru: ""Nke a na-egosi ihe anyi nwere ike imenwu ma anyi gbalisie ike ikwalite ọgbụgba ọgwụ mgbochi"". Na nchọpụta ahụ, ndị nwere ntụkwasa obi n'ebe ndi dibia bekee, ndị nọọsu nakwa ndị sayentists nọ, na-aka ekwenye na onweghị egwu ọbụla dị na ọgwụmgbochi. N'aka nke ọzọ, ndị na-ekwenyechaghị na ọgwụ bekee nakwa sayensị, anaghị ekwenye n'ọgwụmgbochị. Akwụkwọ nchọpụta ahụ a kpọrọ 'Wellcome' agazighi nyochaba ihe kpatara ụfọdụ ekwenyeghi, ma ndị nyocha kwuru na ọtụtụ ihe nwere ike ịkpata nkea. Ụfọdụ ịhe ndịa gụnyere obi iju oyi - ọbụrụ na orịa adịkwaghị ebe niile otu ọ dịbụ na mbụ, ọgaghịkwa echu ndị mmadụ ụra ịgba ọgwụmgbochi ọrịa ahụ. Ọgwụ niile, tinyere ọgwụmgbochi, nwekwara nsogbu ndị ọzọ ha na-enye. Mana a na-akpachapụrụ ọgwụmgbochi anya iji hụ na ha rụrụ ọrụ nke ọma ghara imebi ahụike ndị mmadụ. Igwe ịntanet emeela ka ikesa ozi gbasara ọgwụmgbochi dịwanye mfe, mana ọtụtụ akụkọ ndị ahụ anaghị abụcha eziokwu. Na mba Japan, ndị ọkachamara kwuru na akụkọ e kesara nke na-ekwu na ọgwụmgbochi HPV na-ebute ọria ụbụrụisi, mere ka ọtụtụ ndị mmadụ jụ ịgba ọgwụ ahụ. Otu ahụ kwa, na mba Frans, a kọkwara asịrị banyere ọgwụmgbochi ọria influwenza - ndị mmadụ sịrị na arụsighi ọgwụmgbochi ndị ahụ ike tupu gọọmentị agaa zụrụ ha n'ọkụ ọkụ nke mere na ha anakwaghị arụ ọrụ. Na mba UK, akụkọ fesakwara na ọgwụmgbochi MMR na- ebute ọrịa ọtizim. Dr Lindstrand kwuru: ""Otu ihe dị mkpa iji mee ka obi sie ndị mmadụ ike n'ihe gbasara ọgwụmgbochi bụ i nwe ndị ọrụ ahụike a zụrụ nke ọma, ndị dị nkwadebe ịdụ ndị mmadụ ọdụ nke bụ eziokwu, ma nwekwaa ike ịza ajụjụ niile ndị nne na nna nakwa na obodo na-ajụ."" Onye rụpụtara ya Becky Dale na Christine Jeavans; Onye nhazi - Debie Loizou; Onye wulitere ya - Scott Jarvis na Katia Artsenkova"	https://www.bbc.com/igbo/afirika-48689384
entertainment	Patoranking: Ọ bụ mmasị m ịchụta ụmụnwaanyị n'ụlọakwụkwọ sekọndịrị mere m ji bido ịgụ egwu	Na mkparịtaụka Patoranking na BBC nwere n'afọ 2018 kọwara etu o si too na etu o si bido ịgụ egwu. Ọ kọwara na ihe niile ọ mụtarala n'ụwa bụ n'ogbe Legọs ka o si mụta ya. N'okwu ya, ọ sị na o bu ụzọ bido ịgba egwu garala n'ogbe mana mgbe ọ gara ụlọakwụkwọ, ọ chọpụtara na naanị etu mmadụ ga-esi achụta nwaanyị n'ụlọakwụkwọ bụ ma ọ bụrụ na onye mara etu e si agụ egwu. Ọ sị na ọ bụrụ na ị naghị agụ egwu mgbe ahụ, mara na i soghi n'egwu. Ọ bụ etu a ka o si bido ịgụ egwu. Patoranking tinyekwara ọnụ na ndọrọndọrọ na-adị n'etiti ndị nsonso otiegwu dị icheiche. N'uche ya, ọ sị na ụdị ndọrọndọrọ a socha n'ime ọrụ iti egwu. Ihe kachasị mkpa bụ ma ị na-enwekwa aṅụrị? N'otu aka ahụ, ọ gwakwara BBC n'otu ihe kachasị dị ya mkpa ime n'ụwa ya bụ ịkwalite ọnọdụ ndụ mmadụ 100,000 ma ọ pekatampe. N'uche ya, obi ga-eju ya anụrị ịhụ na ọ mere ka ndị mmadụ nwee ihe ha ga na-eri iji dị ndụ. Onye bụ Patoranking Ezigbo aha Patoranking bụ Patrick Nnaemeka Okorie. Ọ bụ nwafọ Onicha n'Ebonyi steeti. Ọ gbara afọ 32. Amụrụ Nnaemeka na Legọs, ebe ahụ ka ọ nọ too. Patoranking na-ede egwu ma na-agụkwa agụ. Ọ gụọla ọtụtụ egwu wuru ewu n'ụwa niile ma nwetekwa ntụrụugo pụrụiche n'ịgụ egwu. Ntụrụugo dịka Headies, MTV Africa Music Awards, AFRIMA na ndị ọzọ. Gere ihe o kwuru n'uju n'onyonyo a dị n'akụkọ a.	https://www.bbc.com/igbo/articles/cv2pv8rz77ro
sports	Arsenal vs Manchester United: 'Pepe' ndị Arsenal agbaala Manchester United ose n'anya n'afọ ọhụrụ	Ọbịbịa Mikel Arteta dịka onye nkuzi ndị otu egwuregwu bọọlụ Arsenal amalitela ịmịta mkpụrụ. Arsenal ji ọkpụ goolu abụọ asataghị asata merie Manchester United n'abalị Wenezde. Nke a bụ mmeri mbụ Arteta na-enweta kamgbe ọ malitere ọrụ n'Arsenal. Pepe nyere goolu nke mbụ ka ọ gachara nkeji asatọ ya bụ asọmpi malitere. Ka ọ gachara nkeji 42, Sokratis Papastathopoulos nyere goolu nke abụọ. Nke a bụ mmeri nke mbụ Arteta na-enweta kamgbe ọ malitere ọrụ dịka onye nkuzi ndị Arsenal. Mmeri a mere ka Arsenal gbagote n'ọnọdụ ndị nke iri na tebulu 'English Premier League'. Pepe, bụ onye Arsenal ji nde paụnd 72 zụta n'ọnwa Ọgọst ritere nzere ọkacha agba na ya bụ asọmpi. Ọ bụghị naanị na Pepe nyere goolụ na asọmpi a, ọ gbakwara bọọlụ kụrụ n'igwe. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-50970138
politics	Anyị ekwenyeghị na mpụtara ntuliaka Ekiti, mmerụaka juru ya - PDP	"Ntuliaka Ekiti: Otu PDP etinyela ọnụ na ntuliaka e mere n'Ekiti. Ha kwuru sị na agaghị akwọrinwu ha, ma kwuo na ha ekwenyeghị na rịzọọtụ ndị INEC wepụtara na ntuliaka a maka na ọ bụghị nke ọma ya dịka ha sị na ọ bụ APC, ndị ọrụ nchekwa na ndị INEC gbakọrọ aka ọnụ wepụta ya. N'akwụkwọ ozi Kola Ologbondiyan bụ odeakwụkwọ ọha nke Bekee kpọrọ 'National Publicity Secretary' nke PDP niile depụtara, o kwuru na PDP jụrụ rịzọọtụ a maka na mmerụaka dị ya. O kwukwara na ịkpọ Kayode Fayemi onye meriri ntuliaka a bụ ""izu mmadụ ohi n'anya ọcha, nakwa ime ihe na-abụghị uche ndị mmadụ nakwa iwakpo ọchịchị onye-kwuo-uche-ya nke anyị. Ologbondiyan kwuru na rịzọọtụ ndị si n'ebe e mere ntuliaka na gburgburu steeti ahụ gosiri na ""onye PDP bụ Kolapo Olusola-Eleka meriri etu tụrụ n'anya karịa Fayemi, mana Inec gbanwere ya ebe a na-agbakọ rịzọọtụ."" N'aka ọzọ, ọ dị ka Ụlọọrụ na-ahụ maka mpụ na mmerụaka ego na Naịjirịa akpọrọ EFCC a na-eche onye na-achị Ekiti steeti bụ Ayodele Fayose aka mgba. Maka mmeri Kayode Fayemi bụ onye ga-anọchi Fayose meriri na ntuliaka, EFCC dere na Twitter sị ""Mmemme ebiela, akwa mgbochi ekewaala. Akwụkwọ ikpe mmerụaka gbasara ụlọọrụ ebe a na-azụ anụmanụ n'Ekiti ebe e mefuru naịra nde 1.3 ga-emepe. Anyị ga-ahụ n'oge na-adịghị anya."" Gụọ akụkọ a n'uju ebe a: EFCC gwara Fayose: Anyị ga-ahụ n'oge na-adịghị anya Ndị uweojii na ndị na-eme ngagharị iwe akụkọtala mpi maka otu nwoke onye uweojii gbagburu maka na o che na o bu egbe. Ndị uweojii atọ merụrụ ahụ, ebe a nwụchiri ndị ngagharị iwe anọ. Frans ebuliela Iko Mbaụwa nke 2018 ka ha ji ọkpụ anọ asatara abụọ merie Kroeshia taa. Mmeri Frans mere ya ugboro abụọ ha ga-ebuli Iko a. Cheta na ha buliri ya bụ iko n'afọ 1998. Ọ bụrụ na Kroeshia meriri, ọ gaara abụ mbụ ha na-erute agba a ma bulie ya bụ Iko Gụọ etu Frans si merie n'uju ebe: World Cup 2018: France ebuliela Iko Mbaụwa 2018 Raymond Aliga bụ nwaafọ Igbo kwenyere n'akụ-ruo-ụlọ. Ọ sị na ọ bụ ya mere o ji wulite nnukwu ụlọ ebe a na-arụpụta ihe n'ala Igbo."	https://www.bbc.com/igbo/44839629
business	Workers' Day: Lee nsogbu ise coronavirus buteere ndịọrụ	"Abali mbụ nke ọnwa Mee afọ ọbụla bụ ụbochị ndịọrụ ji agbakọ emerube ụbọchị, mee 'parade',  ma tụọ alo etu ha si akwado akụnaụba na mwulite obodo, mana n'afo a, egwu adaghariri n'ihi oria coronavirus. Dika onyeisioche otu NLC ngalaba nke Enugwu steeti bụ Comrade Virginus Nwobodo si gwaa BBC Igbo, onye ọbụla nọ be ya n'ihi ụjọ coronavurus."" Kemgbe ọrịa coronavirus malitere kpaba ike na Naijiria bido na ngwụcha onwa Februwari afọ 2020, oge onye mbụ bubatara ya,ọnọdụ ndị ọrụ na Naijiria dịzi ka nke nwaanyi ime na-eme; etu ọbụla  o si tụgharịa,nsogbu. Nsogbu ndi a metutara ahụike, ọnọdụ ọrụ,mmefu ego ntụmadi, na ọdịda akụnauba ezinaụlọ. Nwobodo, onye kwuru na  ""ụjọ coronavirus bụ ahụoku nke onwe ya"" si na coronavirus mere ka  ha na-emefu oke ego ịga ọrụ nakwa ịzụ nri, ọgwụ na ihe ndị ọzọ dị mkpa maka ezinaụlọ nke na "" ego ndịọrụ anaghị ezuziri ha n'ọnwa."" Ọ bụghi naanị ihe ndị a ọ rụtụrụ aka, lee ụfọdụ ajọ ọnọdụ Coronavirus tinyerela ọtụtụ ndịọrụ: 1. Ezumike akwụụgwọ Mmachi ngaghari kpochiri ụzọ ọtụtụ ụlọọrụ dị na Naijira si achụta ego dịka ọtụtụ ndị mmadụ nọ n'ụlọ. N'ọnwa Eprel, ụlọọrụ ụgbọelu Arik  kwuru na  malite n' abali mbu nke onwa Mee afọ 2020,  na ọtụtụ ndịọrụ ha,(pasent 90), ga-anọrọ ezumike akwụ ụgwọ rue mgbe a mabeghị n'ihi na ego anaghịzị abata dịka  e nweghịkwa ndị na-eme njem ụgbọelu ugbua. 2. Mgbubi ụgwọọnwa Kedụ nke I ga-ahara n'ime zuo ike n'ụlọ na anaghị ụgwọọnwa na   rụọ mana anyi ga-egbubi ụgwọọnwa gi? Goomenti Kaduna nyere iwu ka ewepu pasent iri abụọ na ise(25%) na ego ndi welitere isi n'ọrụ oyibo steeti ahụ iji kwado mbọ a na-agba ịhụ na agụụ egbughị ndị ogbenye n steeti ahụ dịka a machiri ngaghari maka coronavirus. Mana ya bụ atụmatụ atọghị ndị ọrụ steeti ahu ọchị ma ọlị. Otu onyeisioche otu jikoro ndị ọrụ bụ NLC na steeti ahu bu Ayuba Suleiman kwuru na ọ bụghị na mmanye ka a ga-asi ndịọrụ tinye ego were kwado ọgụ megide coronavirus. "" O kwesịrị ịbụ o metụta gị n'obi ịtụnye nke gị."" Ọ bụghị naanị Kaduna steeti mere nke a, Arik gbubiri ụgwọọnwa ndịọrụ ha n'ọnwa Eprel tupu a gwa ha nọrọ n'ụlọ. 3. Ichụ n' ọrụ Ndị Igbo sị na ọ naghị ahịa ahụ, ọ hịawa ahụ. Ka ọchị, ka egwu, ụfọdụ ndịọrụ ga-esi na ịnọ n'ụlọ ghọọ ndị enweghị ọrụ. Otu jikoro ndịọrụ njem ụgbọelu bụ ' International Air Transport Association'(IATA) na Bekee gbara ama na ọrụ dị  91,380  ga-ala mgbuka na Naijiria dịka ọnụgụgụ ndị njem ụgboelu ji nde ato na uma ise(3.5m) gbatuo n'oge corona virus a. O bughi naani ugboelu, otutu ulooru akpuola afo n'ala nke na ha agaghi enwe ike kulie ozo ma coronavirus laa.  Onye makwanu mgbe o ga-ebi? 4. Ọrụ ezu ike Ajị ekweghị ka a mara na ọsịsa na-agba nwa mkpi. Na ọtụtụ ndịọrụ nọ n'ụlọ ezu ike maọbụ si n'ụlọ na-arụ kemgbe mmachi ngagharị ekweghị ka a mara na o nwere ndi ekutebeghị ume kemgbe coronavirus batara Naijiria. N'ozi o ji kelee ndịọrụ, ụbọchị mbụ nke ọnwa Mee afọ a, Mịnịsta na-ahụ maka ahụike bụ Dọkita Osagie Ehanire sị, ""Ana m kelere ndịọrụ ahụike dịka ndị dọkịta,nọọsụ, ndịọrụ 'lab', na ndị niile na-arụ ọrụ kwa ụbọchị kemgbe coronavirus bidoro."" Mana ọ bụghị naanị ndịọrụ ahụike bụ ndị aṅụbeghị mmiri tọgbọ iko n'oge a. Ndị uweojii, ndị ntaakụkọ, ọbụladị otu 'Presidential Task Force on Covid -19' na-arụ ọrụ kwa ụbọchị, na ezughị ike kemgbe coronavirus malitere. 5. Ọnwụ akwadoghị akwado Kemgbe coronavirus bidoro ndịọrụ  ụfọdụ nọ n'ihu agha megide ọrịa ọjọọ a ebutela ọrịa n'ihu ọrụ, ebe ụfọdụ tụnyerela ndu ha. Dika ozi si na NCDC puta si kwuputa na ụbọchị iri atọ nke ọnwa Eprel, ndịọrụ ahụike gunyere ndị dọkịta, nọọsụ na ndịọrụ ahụike ndị ọzọ dị 113 ebutela ọrịa coronavirus, ebe ihe ruru anọ nwụrụ anwụ. Ka o si kwuru taa bu 1/5/2020, na Naijiria,mmadu 1,728.ebutela coronavirus,ebe mmadu 51 nwụrụla site na ya."	https://www.bbc.com/igbo/afirika-52510765
health	Cronavirus: Lee mba ndị COVID-19 echetabeghi	Ọrịa coronavirus nke a na-akpọ COVID-19 na-eme njem na-agagharị mbaụwa dị icheiche mana ị ma na e nwere ebe ndị ọ tụbeghị ụkwụ ruo ugbua? Ọrịa a batara Naịjiria n'ime izu ole na ole gara aga, egbuola ihe karịrị mmadụ puku 50 kemgbe o selitere isi na mba Chaịna n'ọnwa Jenụwarị 2020. Ka ọ dị ugbua, ihe ruru mmadụ otu nde ebutela ya bụ ọrịa na mbaụwa, ebe ihe karịrị mmadụ puku narị abụọ gbakerela. Mana ị makwa nke ekwe na-akụ nwanne? Ruo taa bụ abalị atọ nke ọnwa Eprelụ, e nwere mba ndị ejibeghi anya hụ kama otu onye bu ọrịa a. Ị na-ajụ mba ndị ọ bụ? Ngwa lee ka anyị kọwaara gị: Dịka BBC si chọpụta na ngụkọ mahadum Johns Hopkins mere, mba 18 n'ime mba 193 so n'otu mbaụwa bụ United Nations enwebeghi otu mkpụrụ onye bu ya bụ ọrịa. Ụfọdụ ndị ọkachamara na-akọwa na o nwereike ịbụ na mba ndị a akpọpụtabeghi ọnụọgụgụ ndị bu ya; na ọ bụghị na enwebeghi ndị butere ya. Ndị ọzọ, ọkachasị ndị a bụ mba ndị nọ n'elu mmiri a na-akpọ aịlandị, nwereike ha ebutebeghi ya n'ihi na ha anaghị enwekarị ndị si esi abata mba ha (bụ etu ọtụtụ ndị mba ọrịa a na-enye nsogbu ugbua a si bute ya). Ụfọdụ mba ndị ahụ tere ezigbo aka nke bụ na mmadụ ga-eme oke njem tupu o rute ebe ahụ. Ihe dịka mba Nauru, machiri mba Chaịna, Saụt Koriya, Itali na Ịran ịbata na mba ha ka ọrịa a malitere. Ha kwụsịkwara ụfodụ ụgbọelu si mba ndị ọzọ ifetu na mba ha, dịka onyeisiala mba ha sịkwa na o ji ekpere na akwụkwọ nsọ echekwa mba ya. Ndị ọkachamara na-ekwu na mmachi na mgbochi ha na-eme nwereike na-azọ ha ugbua, mana o nwereike ghara ịdịgịde. Maka gịnị? Andy Tatem, bụ ọkammụta sayensị na mahadum Southampton, kwuru na mba ndị a na-atụbatakwa ihe dịka nri na ihe ndị ọzọ e ji enyere ndụ aka. Nke bụ na e gbochigide, oge ga-erukwa mgbe ha ga-achọ ịtụbata nri maọbụ ihe ndị ahụ maọbụ ibupu nke si mba ha. Mgbe ahụ ha ga-emepe okeala ha makwa bulie ụfọdụ mmachi a nke ga-eme ka ọrịa a nwee ohere ịmịbata. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-52158515
politics	Naanị otu nwaanyị so azọ ọkwa onyeisiala Naịjirịa 2023	Princess Ojei Chichi bụ naanị nwaanyị Independent National Electoral Commission (Inec) depụtara aha ya dịka onye so azọ ọkwa onyeisiala Naịjirịa na ntuliaka 2023. Princess Chichi na azọchitere pati Allied Peoples Movement (APM) ọkwa a. O si n'akụkụ ndịda Naịjriịa nke Delta steeti. Osote ya bụ Ibrahim Mohammed dịka Inec siri depụta. N﻿galaba nhazi ntuliaka bụ Independent National Electoral Commission ewpụtela aha ndị ga-eso zọọ ọkwa ọchịchị dị icheiche na gọọmentị etiti na ntuliaka 2023. I﻿nec bipụtara aha ndị a taa bụ Tuzde 20 Septemba 2022 dịka ha si kwubuo, ebe achụmnta vootu ga-amalite n'uju n'ụbọchị 28 nke ọnwa Sepụtemba 2022. Gọvanọ David Umahi ga-eso zọọ ọkwa Sineti Dika ọ chịtaghị aja na ndọrọndọrọ imeụlọ ndị APC maka ọkwa onyeisiala, Gọvanọ Umahi ga-azọzi ọkwa Sineti nke Ebonyi South. Aha ya dị n'akwụkwọ nke Inec, mana ha dere na ọ bụ mkpebi ụlọikpe kpatara nke a. Cheta na ọ bụ nwanne David Umahi bụ Augustine meriri ntuliaka imeụlọ ndị APC maka ọkwa a, mana ọ rituuru Gọvanọ Umahi dịka ọ dachara na ntuliaka imeụlọ nke onyeisiala. O﻿nyeisi Sineti bụ Ahmad Lawan amabeghị ọnọdụ ya Ka ọ dị ugbua, o﻿nyeisi ụlọ omeiwu ukwu Naịjirịa bụ Ahmed Lawan agaghị eso zọọ ọkwa Sineti na 2023. L﻿awan so na ndị zọrọ ntuliaka imeụlọ APC maka ọkwa onyeisiala, mana ọ nwetara naanị vootu 152. Akụkọ kwuru na o﻿ge Lawan chọrọ ịlaghachi azụ ga zọọ ọkwa Sineti nke Yobe North, onye meriri ntuliaka imeụlọ APC maka ọkwa ahụ bụ Bashir Machina jụrụ ajụ irituru ya. K﻿a ọ dị ugbua, Inec etinyeghị ma aha Ahmed Lawan ma nke Bashir Machina n'akwụkwọ a ha bipụtara. R﻿ochas Okorocha agaghị eso zọọ ọkwa ọbụla na 2023 R﻿ochas Okorocha bụ aka chịburu Imo steeti ma bụrụkwa onye na-anọchite anya Imo West n'ụlọ omeiwu ukwu Naịjirịa, mana aha ya agaghị adị na ndị ga-eso zọọ ọkwa ọbụla na 2023. O﻿korocha zọrọ ọkwa Onyeisiala na ntuliaka imeụlọ nke ndị APC mana o nwetaghị ọbụladị otu vootu. N﻿'oge ahụ, kepukepu pụtakwara na ọ si azụ ụlọ gbata akwụkwọ pati PDP maka ọkwa Sineti, mana odoghị anya ma akụkọ ahụ ọ bụ eziokwu. K﻿a ọ dị ugbua, aha Okorocha adịghị n'akwụkwọ ndị Inec, ma na APC, ma na PDP. N﻿a APC, ọ bụ Osita Izunaso ka Inec wepụtara aha ya maka ọkwa Sineti nke mpaghara Imo West; na PDP ọ bụ Onyeriri Jones ka aha ya dị na ya.	https://www.bbc.com/igbo/articles/cxreldg0wq9o
sports	Ihe mere owuite ji anyụ ụfọdụ ndị gbabuuru Naịjiria bọọlụ anya	"Ụfọdụ ndị ọgbabọọlụ gbabuuru Naịjiria bọọlụ mechara 'daa ogbenye', mere ka ụfọdụ ndị na-ajụ ihe ha ji akụnaụba ha kpatara mee. BBC Igbo zutere mmadụ abụọ gbabuuru Naịjiria bọọlụ, ha kọwara ihe ndị egwu bọọlụ na ego ha kpatara na-aga. Ha kọwaara BBC etu ha na ije si gaa mgbe ha na-agba bọọlụ na etu ọnọdụ dị ha ugbua. Olisa Michael Onuchukwu, otu onye ji agbambọọlụ mere aka ọrụ ma kpaa ego tupu o mechaa wụsa akpụkpọụkwụ ya, gwara BBC Igbo na ihe na-emekarị ndị ọgbabọọlụ mechara banye n'ihe isi ike bụ ahazighi onwe ọfụma. O﻿nuchukwu gbaara FC Wuhan dị na mba China bọọlụ ebe afọ 1996. O﻿ kwuru na mgbe ọ gbara bọọlụ, na a na-akwụru ụfọdụ ndị puku dọla iri isii ($60,000) kwa ọnwa, mana ugbua ""a na-ebunye ego nyafun nyafun"". O﻿nuchukwu bụ onye nchịkọta otu egwu bọọlụ Nnewi United, kọwara ihe ndị na-emefu ego onye ọgbabọọlụ. Kingsley Obiekwu gbabuuru Naịjiria bọọlụ dịka onye egwu azụ site n'afọ 1996 tupu ọ wụsa ọwa n'ịgba bọọlụ n'afọ 2004. O﻿biekwu so n'otu Naịjiria buliri iko nke Olympics nke afọ 1996, mgbe Naịjiria ritere ọlaedo n'asọmpi bọọlụ. O﻿biekwu bụkwa onye nkuzi bọọlụ ugbua, gwara BBC etu o si gbachaa bọọlụ na mba Holland ebe ọ nọrọ afọ atọ, na etu ego ọ kpatara si laa n'ajọ azụmhịa o mere. O﻿ kwukwara etu o si nyawa ọkwọụgbọala e ji eme njem. O﻿biekwu na Onuchukwu kwuru na ọ bụ ihe ndị a na-ebute ndị gbaburu bọọlụ 'ịda ogbenye': Gee ihe ha kwuru n'uju:"	https://www.bbc.com/igbo/articles/cv2880d0w0lo
entertainment	Actors Guild of Nigeria: Ime Sịnetọ Abbo 'patron' dịka ibute nsị n'ime ụlọ - Ụmụnwaanyị Nollywood	Ụfọdụ ndị na-eme ihe nkiri ọkachasị ụmụnwaanyị agbarụọla ihu etu ndịisi otu jikọrọ ndị na-eme ihe nkiri bụ Actors Guild of Nigeria (AGN) ji mee Sịnetọ Elisha Abbo papa ukwu ha. Nke a dị n'ihe onyonyo nakwa ihe ha depụtara n'akara soshal midia ha bụ ebe ha gbarụrụ ihe maka nke a. Hilda Dokubo gọsịpụtara iwe site n'ihe onyonyo dị n'akara twitter nke mere BBC Igbo ji gbaa ya ajụjụọnụ iji maka ihe bụ iwe ya. Dokubo gwara BBC sị na sịnetọ Abbo etozughi oke ịnata ọkwa ahụ maka agwa ọjọọ ọ kpasoro otu nwaanyị n'Abuja n'afọ 2019. Ọ sị na ọ bụ otu sịnetọ a bụ onye tiri nwaagbọghọ ihe n'ụlọahịa dị n'Abuja na-arịọghị mgbaghara n'ụzọ kwesịrị. Ọ gara n'ihu kwuo na ime Sịnetọ Abbo Papa ukwu n'AGN dịka ibute nsị n'ime ụlọ. Hilda sị na nke ka nke bụ na ndịisi ha emeghi ka ọtụtụ n'ime mara tupu e nye sịnetọ Abbo ọkwa ahụ. N'otu aka ahụ nwaanyị ọzọ na-eme ihe nkiri bụ Kate Henshaw tinyere ọnụ ya n'okwu a site n'akara Twitter ya. O kwuru na Elisha Abbo etorughi ịbụ papa ukwu n'otu AGN, ka ọ ghara ịma ụmụnwaanyị akantị. Mana onyeisi otu AGN bụ Emeka Rollas zaghachịrị ndị a site n'ajụjụọnụ ụlọọrụ ntaakụkọ Pulsetv gbara ya. Emeka sị na Abbo arịọla mgbaghara maka ịma nwaanyị ụra, na ọ dịghị ndị AGN n'aka ikpe ya ikpe. Ọ gara n'ihu kwuo na odoghi ya anya ma Hilda na Kate ha so n'otu AGN, na ọ ga-eleba anya n'akwụkwọ ka ọ mara	https://www.bbc.com/igbo/afirika-51935658
politics	Aisha Buhari abatala n'ike na ebube	"Ka gọmenti etiti gbaghachara kepukepu sị na Onyeisiala Buhari chọrọ ịlụ nwaanyị ọzọ, Aisha Buharị abatala n'ike na ebube na njem ọmere na mba UK kemgbe ọnwa abụọ. Eh, anyị nụkwara na ọṅụ juputara ndị enyi na ikwu na Ibe bụ ndị kweere ya egwu mama anata oyoyo. Aisha hapụrụ Naịjirịa n'ọnwa Ọgụstụ gawa haji na mba Saụdi Arabịa bụ ebe o si soro dị ya gawa London bụ ebe ọ nọ rụọ ụnyahụ. Akụkọ na-ekwu na ọ bụ ezumike dọkịnta ya nyere ya mere o ji gawa ya bụ njem. Ndị zutere ya ka ọ batara na Nnamdi Azikiwe Internationmal Airport bụ nwụnye ndị isiala mbụ na nwụnye ndị gọvanọ ndị ka na-achi ugbua. Okwuru na ụgbụa ya batara na ahụike, na ya adịla njikere maka ọrụ inyere ụmụaka na ụnwanyị ndị ogbenye aka. Ụmụnwaanyị ekwesighị iyi akpa ara pụta n'ụzọ taa. Taa bụ No Bra day na olu Bekee bụ ụbọchị emepụtara iji tinye uche ụmụnwaanyị maka igbochi ọrịa Cancer. Ma gị buru n'uche na BRA ahụ pụtara Breast Reconstruction Awareness Day. Ọ bụghị nke akpaara. Gụọ akụkọ a n'uju ebe a. Gini ka ụbọchị 'No Bra Day' pụtara? Egbuola onyeisiojii ọzọ na Texas N'ofesi, ndị uweojii agbagbuola Atatiana Jefferson na Texas. Ndị uweojii akpọrọ ka ha bịa mata mkpọtụ na-eme n'ụzọ be ha sị na ha chere na nwaagbọghọ ahụ dị afọ iri abụọ na asatọ chọrọ ịgba ha egbe. Onye agbata obi nwa ahụ egburu sị na ya nụru mkpọtụ na-eme na ụzọ nwaagbọghọ ahụ nke mere o ji kpọọ ndị uweojii. Ndị uweojii sị na mgbe ha na-agagharị na-enyo anya na ugegbe mpio mkpuru ebe nwa ahụ nọ, na ha hụru onye na abịa nso nọ n'ime ụlọ ahụ were chere na ọnye ahụ bịa ịwakpo ha were gbakanyere ya egbe. Mana ọkaikpe nwaagbọghọ ahụ na-ekwu na ọ na agba okwe na TV n'ime mkpuru ha mgbe ọ nụrụ mkpọtụ ndị ụweojii ahụ gazịa nyoo ka ọ mata ndị nọ ebe ahụ. Naịjirịa na Brazil apịala nku N'egwurewgwu, Naịjiria na Brazil agbaala onwe ha otu ọkpụ otu ọkpụ n'asọmmpi enye na enyi ha gbara taa na Singapore. Joe Aribo nyere ndị Naịjirịa goolu ha na nkeji 35"" ebe Casemiro saara Brazil ya bụ goolu na nkeji 48"", ka alatachara ezumike. Chi Super Eagles zọọrọ ha ka odogwu Real Madrid a bụ Casemero chọrọ itinye goolu nke abụọ ya na goolu mana ya bụ anụ gbanahuru ya ma okwoghị ya nke bụ ọdụ. Ọkpa nkọ Brazil ji eje mba so sọọ ya bụ mpi bụ mmadụ dịka Philipe Coutinho, Gabriel Jesus, Roberto Firmino nakwa ochie dika dịka Dani Alves. Mana ndị a niile achịtaghị aja n'ihu Super Eagles maka na ha ji nku ha pịanye ha ajụ n'anya. Cheta na Brazil ji ọkpụ atọ asataghị otu pịajie Super Eagles nku mgbe ha gbara bọolụ nke ikpeazu na National Stadium, Abuja. Asọmmpi enyi na enya a agbara ka onye nkuzi Super Eagles bụ Gernot Rohr sị na ọ bụ ya ka ya ji akwado maka asọmmpi iko mba Afịka na-abịanụ. N'ụlọ ọrụ nnọchite anya mba Brazil dị na Legọs, ndị nkwado Super Eagles buru egwu na ịgba ga ikiri ya bụ bọolụ ebe ahụ. Ndị ọrụ BBC sochiri ha azụazụ ebe ahụ ịwetere unu ka o sị gaa. Gee akụkọ ndị a niile n'otu nkeji"	https://www.bbc.com/igbo/afirika-50035291
politics	Nigeria presidential election 2023: ‘Kpọpụta mmadụ niile chọrọ ịzọ ọkwa ka anyị mara onye ruru m’ – Peter Obi	Akachibụrụ Anambra steeti na otu onye na-azọ ọkwa onyeisiala Naịjirịa na 2023 bụ Peter Obi gwara BBC Igbo obi maka atụmatụ n’ịzọ ọkwa. Obi kwuru na nsogbu ya abụghị nke okwu ‘zoning’ nke bụ inye mpaghara ọbụla ohere ịzọ kama ihe ka mkpa bụ ịkpọpụta mmadụ niile nwere mmasị ịzọ ọkwa, nyochaa ntozuoke ha ma họpụta onye kacha mma nakwa onye kacha tuzuo oke site n’ogogo agụmakwụkwọ, ihe onye ahụ rụrụla n’oge gara aga, agwa ya nakwa ihe ịgba ama ndị ọzọ ga-atuziri ọha aka ma ya bụ onye abụ onye kwesịrị ịchị Naịjirịa ugbua. Obi onye kwupụtara mmasị ya n'ọkwa a n'okpuru pati People's Democratic Party (PDP), tinyere ọnụ n’okwu ndị na-ekwu na ha na-achọ nnwereonwe n’aka Naịjirịa kwuo “Ihe ndị mmadụ ji ekwu na ha achọghịzị ịnọ n’otu (na Naịjirịa) maka a na-eme ha mmegbu” “Di na nwunye mee mgbasa bụ maka na enwere nsogbu” Ọ kọwara na atụmatụ ya n’ịzọ ọkwa a bụ ịkpọ Naịjịrịa ọnụ nke ọma ka enwee udo na ịhụnanya. Nke  a na-abịa dịka n’afọ ole m ole garala aga, ọtụtụ ndị n’akụkụ dị ịcheịche na Naịjịrịa malitere eti mkpu nnwereonwe nakwa nkewapụ nke gụnyere otu Yoruba Nation na Indigenous People of Biafra (Ipob), bụ ndị bu okwu a n’isi na nso nso a. Maka okwu ego gọọmentị Obi kọwara etu o siri mee ihe dị iche n’Anambra nke mere gọọmentị ya jiri hapụ idaba n’ọnọdụ ịbị ego nakwa iji ụgwọ. “Anyị kwụsịrị nkwarị na nkwasa ego gọọmentị” Maka abụbọ ọrụ ndị nkuzi na Naịjirịa, Obi kwuru na ọ ghọtara iwe ha ma rutuaka na ihe ha na-eme bụ ihe dịrị ha dịka gọọmentị emezughị nkwekọrịta ha na ndị nkuzi na Naịjirịa. Obi kọwara na ihe ga-eme ka Naịjịrịa gaa n’ihu ma meepee bụ ma ọ bụrụ na akwalite agụmakwụkwọ nke ọma. Ọ kwukwara ihe ọ ga-eme ma ọ bụrụ na otu Pati People's Democratic Party (PDP) ghara ịhọpụta ya dịka onye ga-azọchịtere ha ọkwa onyeisiala maa gaa n’ihu kagbuo okwu ndị na-ekwu na ọ na-azọ ọkwa ibu osote onyeisiala ma Atiku Abubakar nweta mmeri. Obi kọwara na ọ ga-agba mbọ gbapụta ọtụtụ ndị mmadụ n’ụbịam site n’ikwado ọrụ aka ndị mmadụ. O tinyekwara ọnụ na nsogbu enweghị nchekwa na Naịjrịa ma kọwaa na a gbapụta ndị mmadụ n’aka ụbịam, tigbuo zọgbuo nakwa ọgbaghara jupụtara na Naịjịrịa ga-adaju. Obi kwuru na ikwado ndị agha ga-enyereaka na atụmatụ inweta nchekwa ọzọ na Naịjirịa. O kwuru na ewezuga nchekwa na “ebe ihe nrite Naịjịrịa kacha nọrọ bụ na mpaghara ugwu ”. Ọ kọwara na mpaghara ugwu kacha nwee ala sara mbara nke mere ọzụzụ ụmụanụmanụ nakwa ọkụkụ ugbo jiri amụbawanye nke ukwuu ebe ahụ. O kwuru na mmanụ agbidi ekwesịghị ịbụ ebe akụnaụba Naịjirịa kwesịrị ịgbado okwu kama ọ kwesịrị ịbụ n’ọrụ ugbo. Ọ gara n’ihu kọwaa na mpaghara ugwu karịrị ọtụtụ mba dị nọ n’ụwa n’isaa mbara. Kirie ihe onyonyo a n’uju ka ị nụrụ ihe Peter Obi kwuru.	https://www.bbc.com/igbo/61501549
business	Akụkọ dị mkpa n'ụtụtụ a: Naịjirịa ga-abụ ọka ibe na mmanụ gasị - NLNG	Akụkọ ndị dị mkpa Ụlọọrụ na-esi mmanụ gasị bụ NLNG n'ịchafụ ekwuola na ọ bụrụ na mkpebi ntinye ego ọhụrụ ha nweisi n'ọnwa Disemba, na ọ ga-eme Naịjirịa mba nke atọ Kachasị n'ibupụ mmanụ gasị n'ụwa niile. Ebe Mịnịsta na-ahụ maka mmanụ na Naịjirịa bụ Ibe kachukwu ekwuola ma ntuliaka afọ 2019 agaghị egbochi atụmatụ ọma ụlọọrụ ahụ nwere. Otu jikọtara ụmụIgbo nọ na mba ofesi bụ World Igbo Congress agbarụọla ihu ma katọọ gọọmentị na-achị naịjirịa ugbua kwuo na ha ji ndị ọrụ nchekwa ebuso ndị na-ama ha aka n'ihu agha. Ozi a si n'akwụkwọ onyeisi oche ha bụ ọkanmụta Anthony Ejiofor n'ọgbakọ ha mere n'ọgbakọ ha mere na mba Amerịka. Ọrịa ebola ka na-aga n'ihu n'iwakpo ndị mba D.R Congo dịka nke malitere ọhụrụ a gburula mmadụ karịrị iri atọ. Otu ahụike n'ụwa bụ World Health Organisation kwuru na nke a nwereike iraahụ n'ịchikọta. N'egwuregwu, Akwa daara n'Enugwu n'isi ụtụtụ ụnyaahụ mgbe otu onye nkuzi otu egwuregwu bọọlụ Lamray United bụ Sunny Supremo Chukwu si n'ụra fee n'ọnwụ. Akụkọ kwuru na o mere mkpesa gbasara obi mgbu tupu ọ na-ehi ụra n'abalị ahụ. Ihe nkiri nke taa;	https://www.bbc.com/igbo/afirika-45074412
health	Coronavirus in Africa: Ahụhụ anyị na-ata n'inyocha ndị mmadụ ahụ maka coronavirus	Ndị ọrụ ahụike na Saụt Afrịka akọwala ihe ha gabigara dịka ha na-agagharị inyocha ndị mmadụ ahụ maka ọrịa coronavirus. Otu n'ime bụ onye nọọsụ bụ Tshego Selona sị na tara ahụhụ dị iche iche n'oge nyocha a nke gụnyere ịgbahapụ ezinaụlọ ha, ibute coronavirus, ọnwụ na ihe ndị ọzọ. Ọ sị na ndị mmadụ na-asọ ha asọ maka na ha nwereike ibunye ha ọrịa coronavirus. Selona sị na ga anaghị ehi ụra ọfụma n'abalị dịka ha na-agba mbọ ịgazu mpaghara ime ime obodo Saụt Afrịka. O kwukwara na ọtụtụ ndị ọrụ ahụike ibe ya nwụrụ n'ọrịa mana ọ gbakere na-agbanyeghi na o butere ọrịa a. Kirie ihe o kwuru n'uju:	https://www.bbc.com/igbo/afirika-55124629
sports	Abaribe kwuru na 'Buhari adịghị ike ọrụ'	Akụkọ ndị kachasị mkpa mere taa n'ichafu: Ndị Ụlọomeiwu ukwu nwere ọgbaghara n'etiti ha taa mgbe Sịnetọ Enyinnaya Abaribe nke Abia Steeti kwuru na onyeisiala Mohammadu Buhari adịghị ike ọrụ. Abaribe rụtụrụ aka n'okwu onyeisiala kwuru na Lọndọn na ọ bụ ndị si mba Libịa butere ogbugbu dị n'etiti ndị ọchị ehi na ndị ọrụugbo. Onyeisi ụlọọrụ INEC bụ Mahmood Yakubu ekwuola na ụlọọrụ ahụ agaghị eji ngwa electronic eme ntuliaka afọ 2019, kama ha ga-eji technụzụ maka ịgụkọ na ngọsịpụta ntuliaka ahụ. Yakubu kwuru nke a na mmechi ọgbakọ emere maka iji technụzụ eme ntuliaka na Mba Afrịka niile. Akụkọ ndị ga-amasị gị: Onyeisiala mba Fransị bụ Emmanuel Macron ekwuola na onwere ihe ngosi na gọọmenti mba Sirịa jiri ngwagha kemịkal wakpoo obodo Douma. Macron kwuru na ọ ga-ekpebi mgbe ọ ga-eji ngwaagha ụgbọelu wakpọ Sirịa na nzaghachị. N'egwuregwu CSKA Moscow ga-ele Arsenal ọbịa n'ukwu abụọ nke asọmpi Uefa Europa n'abalịa. Cheta n'ụkwụ nke mbụ, Arsenal jiri ọkpụ anọ asatara otu merie ndị CSKA Moscow n'asọmpi ahụ. Nkeji nke mgbede a Gere akụkọ ndị a n'otu nkeji. Kelechi Amadi-Obi bụ onye ose foto ama ama gwara anyị n'ime onyonyo a, ihe ị kwesiri ị ma, ma mee maọbụrụ na ị chọrọ ka ị dịka ya dika onye osefoto.	https://www.bbc.com/igbo/afirika-43746605
religion	Notre Dame Cathedral: Ọkụ agbaala nnukwu ụlọụka Notre Dame	"Akụkọ chara akwụ taa: Akụkọ na-eru anyị ntị ugbua bụ na ọkụ amabeghị ihe butere ya enwurula n'ụlọụka Notre Dame Catheral dị na Paris, mba France. Ndị ọrụ gọọmenti na-ekwu na o nwere ike ọ bụrụna ọrụ e ji n'aka ugbua n'ụlọụka ahụ kpatara ọkụ ahụ . N'afọ gara aga, ụka Katọlik kporo oku ego iji were ruzie ụlọụka ahụ nke na-adakpọ adakpọ. Otu ọnụ na-ekwuru ụlọụka ahụ bụ nke Katọlik kwuru na ihe niile na-agba ọkụ, o nweghị ihe ga-afọ."" Dịka ozi si n'ụlọrụ onyeisiala mba Francce pụta siri kwuo, onyeisiala ha bụ Emmanuel Macron agbahapụla ebe o kwesịrị ịga gawa ebe ihe mere. A na-arụzigharị  Notre Dame Cathedral nke nde kwuru nde ndị njem nleta na-aga ahụ kwa afọ kemgbe a chọpụtara na o nwere akụkụ ya gbawara agbawa. Ozubulu massacre:Ụlọikpe atọhapụla mmadụ abụọ so na ndị anwụchiri Ka anyị malite n'Anambara ebe ụlọikpe ukwu dị n'Awka tọhapụrụ mmadụ abụọ eboro ebubo na aka ha dị na ọchụ ahụ e gburu na St. Phillip Catholic Church Ozubulu. Okaikpe ukwu bụ Jọstis Fidelis Aniukwu kwuru na ya ahụghị ihe gosiri na aka Chinedu Akpunonu na Onyebuchi Mbanefo dị na ya ọchụ e gburu na ụbọchị isii nke ọnwa August afọ 2017. Onyeisi ndị uweojii n'Enugu adọọla ndị ọgbatumtum aka na ntị maka ịda iwu etiri gbasara ịgba ọgbatumtum. Ọzọ dịka ibe ya, cheta na mmachị ọgbatumtum ịgba  ga-dị n'Enugwu steeti. Kọmịshọna ndị uweojii na steeti ahụ bụ Sulaiman Balarabe enyela ndị uweojii iwu ka ha nwụchie  ndị na ada iwu ahụ ma kpachie ọgbatumtum ha ma kpụpụ ha ụlọikpe. N'ofesi e, okeide mmiri sitere na oke mmiri zoro ụbọchị ụka na mba Ghana egbuola mmadụ ise ka ya bụ mmiri zochara naanị awa atọ. Seji Saji bụ osote onye isiọrụ National Disaster Management Organisation gwara BBC nke a mgbe anyị gbara ya ajụjụ ọnụ. N'egwuruegwu, Manchester United akpọpụtala aha dike na dimkpa iri abụọ na abụọ bụ ndị ga-eso sọọ mpi Champions League ha na Barcelona ụbọchị Tuzde na-abịa. Cheta na Barcelona ji otu ọkpụ nyụọ Manchester anya mgbe ha gbara nke agba nke mbụ. Nke mere ya iko mbụ na-abata ya aka kemgbe afọ 2008. Onweghị tinye maọbu mwepụ ego n'abịa na mmanụ agbịdị Gọọmentị Naịjirịa sị gị dere juu makana ha ekpebibeghị ịwepụ atụmatụ Bekee kpọrọ fuel subsidy. Gọọmentị sị na onweghị ihe ọbụla na-eme ga-akpata ka ewepụ ya ugbua. Mmadụ iri na abụọ nwụrụ ebe mmadụ iri na isii merụrụ ezigbote ahụ n'ihe mberede a. Ọnụ na-ekwuru ndị uweojii na Gombe bụ Mary Mallum sị na ọ bụ wa wa wa butere ihe mberede okporo ụzọ a. Ndi agha napụrụ Omar al-Bashir ọkwa na mba Sudan amalitela ịnwụchịkọ ndị ya na ya so chịa mba ahụ. Ndị agha Sundan mere nke a ka ha ka na-ekwekwa nkwa na ha agaghị achụpụ ndi na-eme ngaghari iwe na mba ahụ."	https://www.bbc.com/igbo/afirika-47932881
sports	West Ham vs Man United: E tiela Man United ka ịgba udubọnch	Ihe na-ebe ka na-ebe n'ụlọ ndị Manchester United nọ dịka West Ham United ji ọkpụ goolu abụọ merie ha n'asọmpi Premier League. West Ham kpọbatara Man United n' ụlọ ma were ọkpụ goolu abụọ asataghị otu kụọ ha ihe okenye kụrụ nwata dịka ụmụaka. Nke a malitere mgbe Andriy Yarmolenko nke West Ham ji goolu mba maa Man United aka ntị na nkeji 14. Man United siri ọnwụ dịka nkịta a na-achọ igbu mana West Ham kelara aka n'azụ. Nke a megidere ruo n'ọkara nke abụọ n'ime asọmpi a mana Onweghi onye nyere ibe ya goolu ọzọ. N'ime nkeji 84 ka ọ fọrọ nkeji isii ka e gbuchie bọọlụ, West ham nyere goolu nke abụọ site n'aka Aaron Cresswell. Site na mmeri a, West Ham United bụ ndị anọ n'ogogo tebụlụ ebe Man United bụ ndị asaa.	https://www.bbc.com/igbo/egwuregwu-49789304
health	Intersex: Ihe ndị nwere ọtụ na amụ na-agabiga	"Mgbe ọbụla ị nụrụ na mmadụ abụghị nwoke ọ bụghị nwaanyị, Kedụ ihe na-agba gị n'uche? Nke a bụ akụkọ banyere ndị Naịjirịa abụọ James Johnson na Mystique Evolving bu ikpu na amụ pụta ụwa. Mmadụ abụọ ndị a kọrọ akụkọ ha nakwa ihe ndị ha na-agabiga na ndụ n'ihi ọnọdụ a. James Johnson bu ọtụ na amụ mgba a mụrụ ya mana nne na nna ya kpebiri na ọ bụ nwaanyị ma gụọ ya aha Iyabo Abade. James amaghị na ọ pụrụiche rue afọ 1997-1998 mgbe a chọrọ ịgba asọmpi Iko mba Afrịka nakwa Iko Mbaụwa nke ụmụnwaanyị. Dịka obere nwa, Iyabo malitere ịgba bọọlụ mgbe ọ dị afọ iri. Ọ dị afọ iri na itoolu mgbe ọ chọpụtara oke ndịiche dị n'etiti ya na ụmụnwaanyị ndị ọzọ. James sị na o chere na ""ọ bụghị mmadụ"" maka na o nwere ọtụ na amụ. Site na nyocha ndị o mere, ọ chọpụtara na ọ bụ nwoke pasentị iri asaa (70%) na nwaanyị pasenti iri atọ (30%). Nke mere o ji họrọ ịbụ nwoke. Site na mgbe a mụrụ Mystique o nwere amụ gosiri na ọ bụ nwoke. Mana dịka ọ na-etolite, olu ya agbanweghi ka nke nwoke, anụ ahụ ya dị nro ka nke nwaanyị. Ụdị dịka nke nwaanyị. N'ụlọakwụkwọ Sekọndịrị, ezinaụlọ ya na-ebo ya ebubo na ọ bụ onye na-enwe ""mmeko nwoke na nwoke"". N'agbanyeghi nke a Mystique sị ""Amara m na ọ bụghị onye mbụ."" Dịka ọ na-eto, ọ malitere ịkpụ ara dịka nwaanyị. Ọ chọpụtara na akụkọ afọ na-ara ya ahụ kwa ọnwa ọbụla. Mgbe ọ gara ụlọọgwụ, nnyocha gosiri na o nwere akpụ (ovary) abụọ n'ime ahụ ya mana o nweghi akpa nwa. Dọkịnta gwara ya na afọ ahụ na-ara ya ahụ kwa ọnwa bụ oge nsọ nwaanyị nke na ọ na-aghị ahụ. Mystique sị na ezinaụlọ ya niile gbahapụrụ ya n'ime afọ iri ewepụ otu nwanne ya nwoke. Ihe ndị a na-agabiga Oke nsogbu ndị nwere ọtụ na amụ na-enwe na Naịjirịa bụ ịkpaoke site n'aka ezinaụlọ ha nakwa ndị obodo. Ọtụtụ ndụ Naịjirịa amaghị ụdị ihe a, ụfọdụ na-ahụta ha dịka amoosu chọrọ nnapụta maọbụ nke e kwesịrị ịtụgbu n'okwute. Ndị ọzọ na-ahụta ha dịka ndị a bụrụ ọnụ. Nke a mere ọtụtụ n'ime ha ji ezo ezo n'ihi ụjọ amaghị etu ndị obodo ga-esi akpasa ha agwa. ""N'oge ikpeazụ m hụrụ ndị ezinaụlọ m, ha kara egbu m.""| Ha kụrụ m ihe, kpụọ m isi, gbatuo m n'ala,"" Ihe o kwuru. A bịa na nke James, ezinaụlọ ya hụrụ ya kwadoro. Mana ịkpaoke ọ hụrụ n'egwuregwu bọọlụ mgbe ọ ghọrọ nwoke mere o ji kwụsị ịgba bọọlụ na Naịjirịa. Ihe bụ 'ịntersex'? 'Intersex' bụ onye nwere ọtụ nwaanyị na amụ nwoke pụta ụwa mgbe a mụrụ ya. Ọtụtụ n'ime ha na-enwe mgbagwoju anya ma ha ọ bụ nwoke ka ọ bụ nwaanyị. Ọ na-ara ahụ ịkwọwa ma ụdị a dịka nwoke ma ọ bụ nwaanyị maka ha abụghị otu n'ime ndị a. Ndị a bu ọtụ na amụ nọ na Naịjirịa dịka ha nọ na mba ndị ọzọ dị n'ụwa. Mana mba ndị mara na ha dị ma nabata ha na-akpọ ha 'non-binary'. Nke pụtara na ha abụghị nwoke maọbụ nwaanyị. Ndị ọkacha sị na otu n'ime mmadụ puku abụọ na-alọta ụwa bụ onye nwere ọtụ na amụ (Intersex). Mana ọ rara ahụ ị mata ole ha dị na Naịjirịa dịka ọtụtụ n'ime ha na-ezo onwe ha ezo."	https://www.bbc.com/igbo/afirika-49897709
sports	AFCON U20: Otu bọọlụ mba Naịjirịa emeriela nke Nijey	Akụkọ dị mkpa taa Otu bọọlụ Naịjirịa nke ndị erughị afọ 20 etozuola ịga asọmpị Iko Mba Afrịka dịka ha ji otu ọkpụ goolu merie mba Nijiey mgbe ha zutere onwe ha taa. Na ndọrọndọrọ, Ngalaba na-ahụ maka ntuliaka na Naịjirịa bụ Inec adọọtịala ohere ha nyere ndị mmadụ ịji nata PVC ha site n'ụbọchị Fraide ruo ụbọchị Monde Ọ gụnyere ụbọchị satọde nakwa ụbọchị ụka site n'elekere itoolu nke ụtụtụ rue elekere isii nke mgbede kwa ụbọchị. Ebe otu Citizen Forum, nke onye na-ede akwụkwọ ama ama bụ Wole Soyinka kpokọbara adọnyerela Kingsley Moghalu nke otu YPP ukwu maka ọkwa onyeisiala na 2019. Joe Igbokwe nke APC na Ugochukwu Ikeakor nke PDP  akpọọla Ndigbo oku ka ha pụta tụọ vootu ụbọchị ntuliaka iji kwado mwulite Alaigbo. Ha kporo okwu a  na mkparịtaụka ha na BBC Igbo nwere na Facebook n'ubọchị Fraide. N'egwurewgu, Ụwa niile, ọ kachasị ndị egwuregwu bọọlụ na-amasị pụtara ịgosi obi ntiwa ha dịka achọtara ozu Emiliano Sala bụ onye ọgba bọọlụ mba Ajentina nọ n'ime ụgboelu dara mmiri na mgbede tọọzde. Akụkọ BBC Igbo n'ime otu nkeji N'ụtụtụ, A zọgburu ihe ruru mmadụ abụọ ebe ọtụtụ ndị ọzọ merụrụ ahụ n'ọgbọ egwuregwu Jolly Nyame n'ọsọ achụmnta vootu APC mere na Jalingo Taraba Steeti. Onyeisiala Buhari kwuru na ọ na-ewute ya nke ukwuu ma ndị hụrụ ya n'anya tufuo ndụ ha n'ihi ịkwado ya. Obi ụtọ juru ụmụakwụkwọ mahadum afọ dịka otu jikọtara ndị nkuzi ha bụ ASUU akwụsịla abụbọ ọrụ ha bidoro kemgbe ọnwa atọ. Nkwụsị a bịara na ngwụcha nzukọ ndị isi ha na minista na-ahu maka ọrụ bụ Chris Ngige nwere n'Abuja. Ebe onyeisi ndị ASUU bụ Abiodun Ogunyemi sị ka ndị nkuzi bido ọrụ ozugbo. Onye kachasị enwe ego n'ụwa bụ Jeff Bezos kwuru na ụlo ntaakụkọ National Enquirer yiri ya egwu na ha ga-agba ihe o jiri bụrụ nwoke n'anwụ ma ọ gwaghị ọha okwu masiri ha. Ọ kwuru na Enquirer sị ya kwuo na ọbụghị ndọrọndọrọ mere ha ji ebu akụkọ gbasara ya n'akwụkwọ mgbasa ọzi ha. Achọpụtala na ozu ahụ ahụrụ n'ime  ụgbọelu ahụ kpọkasiri akpọkasị bụ nke onye otu egwuregwu Cardiff City bụ Emiliano Sala. Cheta na Sala mere njem na-aga Cardiff mgbe ụgbọelu ọ nọ na ya nke onye na-akwọ ya bụ  David Ibbotson dabara na mmiri.	https://www.bbc.com/igbo/afirika-47158519
entertainment	Ọ dị mma nwaanyị ịrịọ nwoke ọ hụrụ n'anya maka ọlụlụ?	Ọtụtụ mgbe ka ọ na-abụ nwoke bịa ịrịọ nwaanyị maka ọlụlụ nke Bekee kpọrọ 'Engagement', o gbusa ikpere n'ala rịọ nwaanyị ahụ. Nke a ebutela oke arụmụka n'etiti ụmụ afọ Igbo, dịka a na-ajụ ma ọ bụ omenala Igbo ka ọ na ọ bụghị. Mana nwaanyị sekpuru ala rịọ nwoke ka ọ lụọ ya, i chere na ọ bụ ihe ziri ezi? Ngwa kirie ihe ụfọdụ ndị mmadụ gwara BBC Igbo maka nke a; Akụkọ ndị ọzọ ga-amasị gị:	https://www.bbc.com/igbo/53683899
sports	Akụkọ kachasị n'ụtụtụ a: Mikel Obi na Kelechi Iheanacho kwuru na ha mara Ingland nke ọma	Akụkọ ndị kachasị mkpa mere taa: Akụkọ ndị dị mkpa n'ụtụtụ a: Nnukwu ụgbọala akwọriela nwaanyị ku nwa na mmadụ isii ndị ọzọ n'Owerri Otu nwaanyị ku nwa n'aka na mmadụ isii ndị ọzọ etufuola ndụ ha n'ihe mberede okporoụzọ mere n'Owerri. Ndị ọrụ nchekwa FRSC kwuru na nchọpụta ha na-atụ onye kwọ nnukwu ụgbọala kụrụ ụgbọala mmadụ iri na isii si Ọnịcha nọ n'ime ya. Naịjirịa Ndị ọchịehi a ga-abụ otu na-eyi ọha egwu ka ha agahị abụ? Ụlọikpe etiti nọ n'Abuja ga-amalite ụbọchị iri na abụọ ọnwa Juunu ileba anya ka a ga-akpọ ndị ọchịehi otu na-eyi ọha egwu. Ọ ga-elebakwa anya n'akwụkwọ e degara ya ka ha kwụsị ndị ọchịehi ịchụ ehi na Benue steeti maka mkpamkpa ha na-akpa eba ahụ. Ebe ọzọ na Naịjirịa Ọgbaghara mere n'APC Ekiti steeti chọrọ ịta isi Fayemi. Otu APC ekwuola na ọgbaghara mere n'Ekiti bụ onye bụbu gọvanọ steeti ahụ bụ Kayode Fayemi ka a chọrọ igbu. Fayemi hapụrụ ọkwa ya dịka mịnịsịta na-ahụ maka ngwụputa ịga zọọ gaọvanọ ọzọ n'Ekiti. Akụkọ mba ofesi Kenya chọrọ ịhụ na ndị ọrụ ha niile bụ ndị na-ekwu eziokwu. Onyeisiala mba Kenya bụ Uhuru Kenyatta ekwuola na ndị na-achọ ọkwa ọchịchị na gọọmenti ya ga-agafe mashine na-enyocha asị. Kenyatta kwuru na nke a bụ iji nyochaa ndị ọrụ ha maa chụkwa mpụ ọsọ. N'egwuregwu, Naịjirịa na Ingland ga-akwata ya na ọgbọ Wembley taa. Dịka Naịjirịa na Igland ga-agba asọmpi enyi na enyi taa, Mikel Obi na Kelechi Iheanacho kwuru ka a wụsara ha ọwara maka ya bụ asọmpi. Ha kwuru na nke a bụ maka na ha mara mba Ingland nkeọma ebe Mikel gbaburu Chelsea ma Iheanacho na-agbara Leicestere City bọọlụ. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/44340801
